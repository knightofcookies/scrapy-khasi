U la bynrap, “Ki kwah ban don hakhmat khnang ba kin lah ban ai ia ki jingmut khnang ba ka BJP kan ym shim kabu eh namar ba ki ong ba ka NPP ka sngap palat ia ka BJP, katba ong ka BJP ki treh beit hynrei lada ngi (Congress) don lang, lehse ngi lah ban tehlakam khyndiat".
Bad kawei pat ka long ba lada ka party kam shah, lada ki MDC kin mih noh na ka party kan ktah bad halor kane, ka party ka la ailad ba kin iatreilang bad ka NPP.U la ong ba lada peit ia kiwei ki party, lait na ka Congress ym don da kiwei pat kiba lah ban ai ka jingshakri kaba kham bha bad khamtam ban ialeh pyrshah ia ka BJP.Ha kajuh ka por u la ong ba ka donkam shwa ban kyntiew ia ka jaitbynriew ym ban shu shongshit ha madan ha surok bad u la ai nuksa ba ka ktien Garo ka la ioh rung ha ka thup ki jait ktien ban iakhun ha ka khyrnit ba phra tang na ka jingleit iakren, ym da ka jingiakhih ha surok.
Patna:Ki don 34 percent, ki longing ha Bihar, kiba ioh kamai, tang hapoh ka T.6 hajar shibnai bad nangta sa 42 per cent ki Scheduled Caste bad Scheduled Tribe, kiba im ha ka jingduk ksew bad ki don tang 5.76 per cent ki Scheduled Caste, kiba la pass Class 11 bad Class 12.
Ka jingkhein, ka iathuh ba ki don 34.13 percent, kiba ioh kamai, tang T.6hajar shibnai bad nangta, sa 29.61 percent, kiba ioh kamai T.10,000 shibnai bad nangta sa 28 percent, kiba ioh kamai hapdeng ha T.10,000 haduh ka T.50,000 bad kiba ioh kamai T.50hajar shibnai, ki don tang 4 percent bad la ai jingkhein, ba ki don 42.93 per cent ki longing kiba dei ki Scheduled Caste bad sa 42.70 per cent ki longing, kiba dei ki Scheduled Tribe, kiba la shim, ba ki dei kiba duk ksew ha katei ka jylla.
La iathuh ruh, ba ka jingdon, kiba la nang ban thoh ban pule, ha Bihar, ka long 79.7 per cent bad na katei ka jingkhein, kiba nang ban thoh ban pule, ki kham bun, ha ki kynthei, ha kaba na ki 1,000 ngut ki shynrang, ki don 953 ngut ki kynthei, kiba nang ban thoh ban pule.
U Nitish Kumar, myntri rangbah ka Bihar, mynta ka sngi, ula ai jingmut ia ka dorbar jylla, ba kan kyntiew ia ka bhah kyrpang, ia ki jaitbynriew, kiba hap ha ka thup Scheduled Caste bad Scheduled Tribe bad kumjuh ruh ia ka thup jong ki Other Backward Class bad ki Extremely Backward Class, sha ka 65 per cent ha katei ka jylla bad kaba kham kiew, ban ia kaba la buh kyndon da ka Supreme Court, kaba long 50 percent.
U Kumar, ula pynsngew, ba ka bhah kyrpang, kaba la buh da ka sorkar India, ka long 10 percent, ia ki Economically Weaker Section (EWS) bad lada khein lang ia kata, ka bhah, kan poi sha ka 75 per cent bad ula ai jingmut ruh, ba ka bhah, na bynta kiwei pat ki Other Backward Class, Scheduled Caste bad Scheduled Tribe, ba dei ban nang kyntiew, ong U Kumar, ha iing dorbar jylla jong ka Bihar, mynta ka sngi.
Kumba ka long mynta, ha Bihar, ka bhah jong ki Scheduled Caste (SC): 20%, Scheduled Tribe (ST): 2%, Other Backward Classes (OBC) bad Extremely Backward Classes (EBC): 43% lane kaba long 18 percent ia ki EBC, 12 percent ia ki OBC, 16 percent ia ki SC, 1 percent ia ki ST bad 3 percent ia ki kynthei, kiba sahdien.
U Amit Shah, myntri kam poh iing ka sorkar India, haba kren paidbah, ha ki khyndiat sngi ba ladep, ula iathuh, ba katei ka khana samari jong ka sorkar Bihar, ka dei, kaba la shu ai jingkhein pynheh ia ki Muslim bad ki Yadav.
Ha ka jinglap jong katei ka khana samari, la pyni, ba ki don 14.26 percent ki Yadav, kiba shong ba sah ha Bihar bad kiba bun tam ruh, napdeng ki jaitbynriew OBC bad kiba dei ruh ki ktem bah jong U Lalu Prasad Yadav jong ka seng Rashtriya Janata Dal, na ka jingdon, kaba 13.1 klur ngut, ki nongshong shnong ha katei ka jylla.
Shillong:U Bah Ribanroilang Lyngdoh, General Secretary, jong ka Khun Kur Longtrai Lai kynthei, Raid Shabong, Khyrim Syiemship, u phah ia ka jingsngewnguh sha ki nongkyrshan, halor ka jingjop Sordar, jong U bah Herinsingh Khongmawloh Khongngai.
Ha ka kyrwoh mynta ka sngi, utei u rangbah, ula ong “Ha kaba nyngkong eh ngi ainguh ia U Blei Trai Kynrad ha ki sngi ki por baroh" la ong u Bah Ribanroilang Lyngdoh na ka kur Khongmawloh uba bat kum u General Secretary jongka Khun Kur Longtrai Lai Kynthei, Raid Shabong Khyrim Syiemship bad u Bah Herinsingh Khongmawloh Khongngai (Khun ka mei ngai) uba dei u Sordar ba thymmai jong ka Raid uba la dep long teng ha u snem 2011 haduh 2017 bad kane ka dei ka sien ba-ar ka jinglong Sordar jong u.
Ba na ka liang ka Khun Kur Longtrai Lai Kynthei kaba dei ka trai jong ka Raid Shabong, ki la pynpaw ia ka jingsngew nguh kaba khraw ia ka Election Committee jong ka Khun Kur Longtrai Lai Kynthei kumjuh ia ki sub-committee jong ka ha baroh ki shnong kiba hapoh jong ka Raid Shabong kumjuh ia ki paidbah nongkyrshan kiba la trei shitom ban pynskhem ia ka riti ka dustur hapoh jong ka Raid da kaba ki la pynjop donburom ia u Bah Herinsingh Khongngai haduh 372 vote haka 4/11/2023.
Namar kata kitei ki Rangbah ki ai khublei kyrpang lyngba kane ka lad pathai khubor ban pynpaw ia ka jingsngew nguh shaphi baroh.
U Bah Riban ula iathuh ruh ba yn sa buh sngi na ka liang jong ka Lai Kynthei ban ban pynkup burom ia u Sordar, kumta yn shim ia ka kabu ban ia jingiakynduh kyrpang bad ki paidbah nongkyrshan ha kata ka sngi kaba un sa buh, u la buh ia ka jingkyrpad ia baroh ki nongkyrshan Shynrang, Kynthei naduh ki Rangbah, Samla haduh ki hep kiba rit ba phin ia wan tang shu ai jingtip khnang ba phin ioh ban ia khublei kti bad u Sordar ha kata ka sngi.
Shillong:Ka Sorkar Pdeng, ka la aibor ban pyllait ïa ka bhah khajna ba T.559.61 klur sha ka Meghalaya ba kan ïoh pyllait ïa ka song pisa ba donkam ha kane ka samoi lehkmen.
Kane ka bhah khajna ka dei kaba la sam na ka song khajna ba T.72,961.21 klur, kaba la pyllait da ka Sorkar Pdeng sha baroh ki Jylla jong ka Ri.
Ka Sorkar Pdeng ka la pyntip ba lyngba kane ka bhah khajna, ki Sorkar Jylla kin lah ban pyllait ïa ka song pisa ba donkam ha ka por kaba biang khnang ban nang pyniphuh iphieng ïa ka jinglehkmen bad jingrakhe ïa kane ka samoi lehkmen da ki paid nongshong shnong.
Nongpoh:Ka ophis u Superintendent of Police, Ri Bhoi, mynhynnin ka sngi ka la pynkup burom ia ka Bah Alan S.Marbaniang, Pulit ka Ri Bhoi DEF, uba la lah ban khur ia ka Takma Ksiar ha ka jingialehkai Arm Wrestling ha lym pung ialehkai hapdeng ki Pulit bad kaba la tip kum ka 72nd All India Police Wrestling Cluster.
Lah ruh ban kdew hangne, ba ha ka lympung ialehkai ki Pulit, la pyn long ha Madhuban, Kar nal jong ka jylla Haryana, u Alan S.Marbaniang, u la lah ban khur ia ka Takma Ksiar ha ka Arm Wrestling bad kaba la wan iashimbynta lut da baroh ki Pulit hapoh ka ri India.
Ki Pulit Ri Bhoi, ki ai ka jingkyrkhu kyrdoh ia utei u samla, ba un nang kiew shuh shuh, katba nangmih ki sngi ki por ha katei ka kam ialehkai Arm Wrestling bad khamtam eh mynta, ba u la mihkhmat na ka ri ban leit shimbynta ha ka 44th World Arm Wrestling Championship ha Kazakhstan.
Shillong:Ka Rangdajied United FC kaba dei ruh kawei na ki kynhun ka Meghalaya kaba la ju mih teng ban ïakhun ha ka I-League, ka la pynkhreh ban wan phai biang sha kane ka lympung I- League ka All India Football Federation (AIFF) hadien 10 snem tam.
Kum ka jingpyn khreh ban rung shaka I-League, kane ka Club kan sdang shwa da ka jingshim bynta ha ka I-Leaque Third Division jong ka All India Football Federation (AIFF) ka ban sdang mynta u bnai.
Lah ban kdew ba ka Rangdajied, ka la ïakhun ha ka I-League jong u snem 2013-14, hynrei ka la mad noh ka jingthut ha ka lynti ïaid namar ka kam License bad kiwei kiwei.
Ban nang kyntiew bad ban nang pynkhlaiñ ïa ka Club ka Rangdajied ka la pynbna ba ka la ïateh bad ka ‘Meghalaya Tourism’ kum ka Sponsor jong ka Club.
U General Manager ka Rangdajied United, ula pynpaw ka jingsngew skhem ba kane ka jingïateh bad ka Meghalaya Tourism kan nang pynkhlaiñ shuh shuh ïa ka Club ha ka Third Division ban ïoh rung shaka I-League.
Nalor ka ‘Megha laya Tourism’ ka Rangda jied United FC ka la ïateh ruh bad ka PUMA na ka bynta ki tiar phong ïalehkai kiba kynsai bad kiba bha tam.
Shillong:Ki Pulit ka Shillong Traffic Police (STP), ki la bat haduh 119 tylli ki kali/ar shaka ba pyndait ïa ki exhaust pipe, kiba pynkylla hi bad daiñ kuna haduh T.5000 kawei.
Kine ki kali ki dei kiba la ïoh bat naduh ka 1 tarik Risaw haduh ka 5 tarik Naiwieng bad la daiñ kuna ïa ki katkum ka kyndon 182-A4 jong ka Motor Vehicle Act.
Katkum ka kyrwoh na u Superintendent of Police (City) u Bah Vivek Syiem, la bthah ïa baroh ki nongñiah kali ba kin bujli noh ïa ki exhaust pipe da kiba wan lang bad ki kali na ki kompeni namar ka jingpynkyllut ïa ki paidbah nongïaid nongïeng.
La bthah ruh ïa ki nongñiah kali ba kim dei ban tah ïit ïong ha ki kali, teh ïa ki light pynthaba bad ki siren ha ki kali.
U ong ba ka jingtalasi kan dang ïai bteng bad ïa kiba pynkheiñ aiñ, yn pynshitom da kaba tyngeh.
Shillong:Ka Myntri ba khmih ia ka tnat ka Koit ka Khiah ha ka Jylla, ka kong M Ampareen Lyngdoh ka la ong ba ki nongtrei ASHA ki dei ki nongtrei mon sngewbha lane ki volunteer ha ki shnong, bad ka Sorkar ka burom ia kata ka jingtrei ka jong ki da kaba ai ruh ka jingsiew, hynrei ban pynkiew ia ka jingsiew kam mih satia, namar ki ioh ia ki jingsiew bapher bapher.
Haba kren bad ki lad pathai khubor ka la ong ba ha ka jingiakren bad ki ASHA ka la iatai sani bha ia ka jingdawa jong ki, ba kynthup ia ka jingshah sumar pang khlem da donkam siew pisa, bad ka la pyntip ba na ka liang ka Sorkar ka la mynjur ia kane ka jingdawa.
Ha kaba iadei bad ka jingdawa ban nym ai bor shuh ia ki dorbar shnong ban rai ia ka jingthung bad weng kam ia ki ASHA, ka la ong ba katkum ka rukom treikam, ki ASHA kidei ban trei haduh 2 snem ym ban trei kijuh shi kijuh ki briew.
Ka la ong ba ka Sorkar ka donkam ia ka jingiatreilang bad ki dorbar shnong namar tang ka Sorkar kam lah ban khmih ia ki jingdonkam jong palat 6000 tylli ki shnong hapoh ka Jylla, da kaba bynrap ba ha ka por ba wan lynshop ka khlam Covid, dei ki dorbar shnong kiba la trei borbah ban pyllait ia ka Jylla na ka jingduh kaba khraw jong ki mynsiem briew.
Ka kong Ampareen ka la kren da kaba shai ba ka Sorkar kam lah ban kular eiei ia ki nongtrei ASHA, ka ban ktah pat ia kiwei ki nongtrei mon sngewbha ha kiwei ki tnat, hynrei ka la kyntu ba ki ASHA kin sangeh noh ka jingiakhih bad trei beit ia ka kam.
Ka Myntri ka Koit ka Khiah ka jylla ka Kong Ampareen Lyngdoh mynta ka sngi ka la ong ba ka Sorkar Jylla kan jied ia ka kompani kaba biang tam ban pyniaid ia ka 108 EMRI hapoh ka Jylla.
Haba iakren bad ki lad pathai khubor, ka Myntri kala ong ba ka sorkar kan ym shah pynbieij ha ka jingpynksan jong kiwei pat kiba thep tender namar ba ka sorkar kan jied ia kaba biang bad kaba bha tam.
“Ki jingkynnoh, ki jingiapynksan kan ym lah ban pynbeit iaki jingeh.
Ngin jied ia ka kompeni kaba biang bad kaba bha tam", la ong ka kong Ampareen.
Ka la ong ba ka 108 EMRI kala shah mad ia ki jingtynjuh kiba bun ha ki snem bala leit noh bad kam kwah ban iadon bynta ha kum kine ki kam ka ban ktah ia ka Sorkar.
Ka Myntri ka la kyrpad ia ki kompani ba kin pynbeit ialade ban long adkar bad ban shaniah ha ka sorkar ym ban pynpaw ne kam ialade ha ki lad pathai khubor.
Shillong:U Deputy Chief Executive Member ka KHADC uba peit ia ka tnad Elaka u bah Pynshngain N Syiem, u la ong ba ka la don ka jingujor pyrshah ia u sirdar barim ka Nongjri elaka, halor ka jingkynnoh ba u khlem burom ia ki rai ka dorbar bad kiwei ki kam jong ka Elaka ha ka jingpyniaid ba beit ba ryntih ha ka elaka ha kine ki snem baroh.
Kumba 11 ngut ki la don kiba thep kyrteng ban iakhun ia ka kam Sirdar jong ka Nongjri Elaka ha kaba mynta ka sngi, ka dei ka sngi khadduh ban thep kyrteng, hynrei ka la don ka jingujor hapdeng ki ar ngut ki kyrtong kiba thmu ban ialeh ia kane ka elekshon.
Ha kajuh ka por, u bah Pynshngain u la ong ba ka jingpynsangeh ia ka elekshon kam ym mih satia namar ba la dep ban pynkhreh ia ka thup kyrteng nongthep vote, ka jingailad ia ka jingujor ka jingkam ruh la dep, bad la pynbna ruh ban thep kyrteng bad ka shong sa ka jingpeit bniah ia ka jingujor pyrshah ia u bah Wondisper Laso da ka Executive Committee, ban dang long u kyrtong ha kane ka elekshon.
Shillong:U MDC ka Mawkhar-Pynthorumkhrah u bah Pynshngain N Syiem u la ong ba um pat don jingmut ban leit phai sha Mawsynram, namar ba ki paidbah ka Mawkhar-Pynthorumkhrah ka dang ai ia ka jingshaniah ia u hadien ba u la ieh ia ka Mawsynram konstitwensi.
Haba kren mynta ka sngi, u bah Pynshngain uba la long MLA bad MDC na Mawsynram mynshwa, u la ong ba haduh mynta um pat don kano kano ka jingthmu ban leit phai biang sha Mawsynram ban iakhun ia ka Elekshon hynrei un iai iakhun na Mawkhar-Pynthorumkhrah.
“Ngan ialeh beit na Mawkhar-Pynthorumkhrah ha ka MDC", la ong u bah Pynsngain haba kylli, kaei ka jingsngew jongu, haba la don ka jingkhot biang ia u ban ialeh na Mawsynram.
Ha kajuh ka por, u la ong ba ha ka jingshisha, kiba bun ki kam pynroi kiba u la wanrah sha Mawsynram ha ki por ba u long MLA bad kumjuh MDC bad ka dei hok ia ki paidbah ban sngew ieid ban khot biang ia u ban leit iakhun hynrei haduh mynta um pat don kano kano ka jingsngew ban leh kumta namar ba ki paidbah ka Mawkhar-Pynthorumkhrah kila ai ka jingshaniah ia u ha ka elekshon MDC bad wat ha ka MLA elekshon ruh u la shah rem tang khyndiat.
“Ki paidbah ka Mawkhar-Pynthorumkhrah, ki la ai ka jingshaniah ia nga ha u 2019, ba ngan shu shim ia ka rai kyrkieh ban mareh shane shatai kam long, sa tang lada ki nongshong shnong ka Mawkhar-Pynthorumkhrah kim ai shuh ia ka jingshaniah ia nga ha ka MDC ban wan, kata kan sa wan da kawei ka jingkylli", u la ong.
U la ong ba ha ka jingshisha, ki paidbah ka Mawsynram ki kwah ia u bad ma u ruh u sngew tynnad u ieid namar ban ianujor bad ki jingtrei ki MLA kiba la leit, ki kam pynroi ki tuid bha ha ka por jong u naduh ka skul JNV, ka iew khappud, ka ophis Block, ka skhim um, dispensary, PHE sub-Division nalor kiwei pat.
Nongpoh: Ia ki nongkitkam ba pura jong ka Ri Bhoi People’s Council (RBPC) Sengkmie, la pynskhem mynta ka sngi Saitjain ha District Library Auditorium Hall, Nongpoh, ha kaba ia ka lyngkor kum u President la jied ia u Samla Jason Lennox Nongrum kum u President, u Bah Vincent Sohkhwai kum u General Secretary, u samla Mission Tron kum u Vice-President lem bad kiwei ki nongkitkam ba hakhmat ka seng.
Ia kitei ki nongkitkam ba pura ka RBPC Sengkmie, la pynskhem bad pyntian smai da u Bah R.R Kynsai Makdoh, ha ryngkat ka jingdon kiwei ki riew pawkhmat na Ri Bhoi, kiba kynthup ia u Bah R.B Shadap, President ka Ri Bhoi Dorbar, nangta u Bah Rocky Kylla, Chairman ka Umsning Town Dorbar, u Bah Successfull Lyngdoh, Chairman ka Nongpoh Town Committee lem bad kiwei.
Lyngba jong katei ka sngi, ki riew rangbah kiba la ai jingkren, ki la ai jingkyrshan bad ai mynsiem ïa kane ka seng ba thymmai, la ioh ruh ka jingkren da Samla Jason Lennox Nongrum u la kren ban pynpaw halor ka nongrim ka seng bad ka daw kaba la pynlong ban suit ban shor thymmai ïa kane ka seng ka dei namar ba don shibun ki daw kiba ka seng ka angnud ban trei ba ka bynta ka ïap ka im jong ki paidbah ha them Ri Bhoi.
Nongpoh: Ka Umroi Health & Wellness Centre, ka jaka sumar kaba don ha shnong Umroi, mynhynnin ka la sngi la ioh ban plie paidbah ia ka (Labour Room & Maternity Ward) ne ka jaka pynkha khyllung bad ka jaka sumar ia ki longkmie ba armet.
Ia katei ka jaka pynkha khyllung, la wan ban plie paidbah da u Damanbait Lamare, MLA ka Umroi Constituency, ha ryngkat ka jingdon u Bah Rangkynsai Kharbuki, MDC Umroi, u Arpit Upadhyay Deputy Commissioner Ri Bhoi, u Manish Kumar ADC Ri Bhoi, ka Dr.T.S Momin DM&HO Nongpoh, u Bah u Bah P.B Sylliang Chairam Umroi Dorbar Pyllun, ka Kong Mebariskem Shangpliang Project Coordinator SELCO Foundation lem bad kiwei.
Katei ka jingurlong jong katei ka jaka pynkha khun hapoh katei ka jaka sumar, ka dei ruh lyngba ka SELCO Foundation, ka seng trei mon sngewbha kaba la dep ruh ban soi ia ka soskular Memorandum of Understanding (MoU) bad ki bor District ka Ri Bhoi na ka bynta ban tei ia ki Heath Sub Centre kiba dei katkum ka juk stad ba mynta.
Katei ka SELCO Foundation, ka dei ruh kaba iatreilang bad ka sorkar jylla lyngba ka Aspirational District Program NITI AYOG, kata ka long ban sumar ia ki longkmie armet bad ki khynnah rit katkum ka juk stad ba mynta bad khnang ban nym shah ktah ha ka por ba kha khyllung bad ban pynkhlain ia ka jingsumar ba kyrpang na ka bynta ki khynnah rit.
skim u modi ioh nam u MLA ,la dei ban plie da u DHS lane DMHO.Imphal:Ka jingbym ia sngewthuh jingmut ka la mih biang ha jylla Mani pur, hadien ba ar ngut ki khynnah skul ki la jah katba ki dang don ha ka lynti ban leit shim smai sha Arambai Tenggol,ka kyn hun seng bhalang jong ka kynhun Meitei.
Ar ngut ki khyn nahrit, ba la tip kyrteng kum u Avinash Maibam ia u ba la khotsin kum u Khaba ba la 16 snem ka karta bad u Ningthoujam Anthony, ia u ba la tip kum u Temba ba la 18 snem ka karta,kiba dei ki nong shong shnong jong ka Lamsang ha Imphal West la shem ba ki la jah noh ha lynti ban leit shim smai ha AT ha shnong Sekmai kaba dei ha kajuh ka District ha ka por 9 baje mynstep jong ka sngi saitjaiñ.
Naduh ba ki la jah, ym pat shem la ioh jingtip satia shaei ki don.
Kine ki ar ngut ki khynnah kiba jah, la ïathuh ba ki dang pule ha ka klas 10.
Ka Mobile phone ba la pyndonkam la lap, hynrei ka kali ar shaka ba ki pyndonkam pat ym shem la lap dien satia.
Hadien ba la leit ujor sha ki pulit Cyber Crime, la ioh tam ia ka mobile phone na kawei ka jaka ha Senapati District ha ka sngi thohdieng.
Kine ki ar ngut ki khynnah, katkum ka jingiohi ha ki cctv la iohi ba ki leit ban iaid sha ka Surok ba don jingma ne ki Red Zone.
Kumta hadien ka jing bthah na u Myntri Rangbah jong ka jylla u N Biren Singh ki bor pahara jong ka sorkar pdeng bad ka sorkar jylla, ki la tur ban thwet ha ki katto katne ki jaka ba don jingma ban pyllait noh ia kine ki khynnah kiba la jah, la ïathuh u nongmihkhmat jong ka Lamsang Assembly Constituency u S Rajen.
Nongpoh: Ka la pynkmen eh ia ki 10 ngut ki dkhot SHG na ki kynhun SHG kiba don ha 4 tylli ki C&RD Block ha Ri Bhoi bad kata ka dei, ba ki la ioh ia ka pisa kaba T.10 lak marwei, na ka bynta ba kin pynkhlain shuh shuh ha ka rukom ban ri ia ki Syiar kha pylleng.
Katei ka jingiarap kaba la ioh da kitei ki dkhot SHG, ka la dei kaba la pynmang na ka ophis u Deputy Commissioner ka Ri Bhoi, kata lyngba ka Aspirational District program bad katei ka la paw pyrthei mynta ka sngi, ha kaba la ioh ban leit plie ia ka jaka ri Syiar kha pylleng jong ka Kong Birit Nongrum, na ka shnong Umden Umsaitprah bad kaba hap hapoh ka Bhoirymbong C&RD Block.
Na ka jingiathuh da kitei ki longkmie kiba dei ruh ki dkhot ka SHG, la ong ba lyngba katei ka Prokram, ka long ba pynshlur ia ki longkmie ba kin ri ia kitei ki Syiar kha pylleng bad ia ka pylleng na kitei ki jaka ri, yn sa ai sha ki ICDS Centre ban iohbam ki khynnah bad ia kaba tam nangta kin sa ioh ban die sha ki iew ki hat, kaba long ruh kum ka nuksa ba ki longkmie, ba ki lah ban ieng haloh ki kjat.
Haba batai halor ka jingioh ia katei ka T.10 lak ban ri Syiar, ka Kong Birit Nongrum, ha ryngkat ka jingdon kiwei pat ki SHG bad kiba ioh ia kajuh katei ka bynta, ki la ong ba ka jingioh jong ki, kam dei kaba la shu jied da mano re mano, hynrei ki hap ban thoh exam bad haba ki la pass, ki hap leit shah pyntbit ha ka kam ri syiar, hadien kata pat ki sa ioh ia katei ka pisa.
Halor katei ka jingioh jingiarap, ki la pynpaw ka jingsngewnguh kaba khraw eh ia u DC Ri Bhoi lem bad ia kiwei ki ophisar, kiba la donbynta ha ka ban pynioh ia katei ka pisa, khnang ba kitei ki longkmie kiba don shisha ia ka jingangnud ban ri Syiar, ki la ioh shisha ia kata kaba ki angnud.
Ia katei ka jaka ri Syiar kha pylleng ha Umden Umsaitprah, la wan ban plie paidbah da u Ramasrishan Chaturi, Joint Secretary Finance bad u CEO MSRLS, ha ryngkat ka jingdon u Arpit Upadhaya DC Ri Bhoi, u Dr.Hynniewta, BDO Bhoirymbong, DMM ka MSRLS lem bad kiwei.
Shillong: Hadien ka jingbym iohi pyrthei shuh ia ka kynhun ialehkai phutbol jong ka jylla ka Shillong Lajong ha ka lympung I-League ha ki 4 snem ba la leit, ha kane ka kynti ka jylla hi baroh kawei kan ioh ban sakhi biang da la ki jong ki khmat ia katei ka kynhun ha katei hi ka lympung kaba yn iohi ia ka jingiakhun bad ka kynhun kaba na Manipur ka Neroca FC kaba yn ialeh ha SSA Stadium Shillong ha ka 9 tarik Naiwieng 2023.
Katei ka jingiakhun ka dei ka jingialehkai ka sien kaba ar jong ka Shillong Lajong ha katei ka lympung, hadien ba ka la ioh ban iakhun shuwa ia ka jingiakhun kaba nyngkong kaba long pyr shah ia ka Mohammedan SC jong ka Kolkata kaba lah ialeh myn ha ka 3 tarik Naiwieng ha Naihati Bankimanjali Stadium, West Bengal ha kaba ka jingiakhun ka la kut da ka jingiadraw da mar 1-1.
Ha kane ka kynti, ka kynhun Lajong ka long kaba la kynthup da ki nong ialehkai kiba dang kham samla bad ruh kiba kham tbit kiba la ioh ban wanphai biang ha kane ka samoi ialeh jong kane ka lympung.
Nalor kane, ka kynhun ka la pynrung ruh ia ki nongialehkai kiba nabar ka ri kiba kynthup ia u Daniel Goncalves u ban ieng ialeh ha ka phang-pdeng kaba nadien bad u midfielder Renan Paulino kiba dei na Brazil ha ryngkat bad arngut ki nongialehkai ki ban tur shakhmat kata u Abdou Karim Samb uba na Senegal bad u Takito Miki na Japan.
Kan long ka sien kaba nyngkong ia ka Lajong FC ba ka la ioh ban register 21 ngut ki nongialehkai kiba na ka jylla ha kane ka samoi ialeh jong ka I-League bad kitei ki samla kiba na ka jylla ki long u Hardy Cliff Nongbri, Phrangki Buam, Kenstar Khar sho ng, Kynshailang Khongsit, Allen Camper Lyngdoh Nongbri, Da maitphang Lyngdoh, Atlanson Khar maw, Gladdy Nelcen Khar buli, Iohborlang Lyngdoh Lyngkhoi, Ronney Wilson Kharbudon, Henryford Nongneng, Saveme Ta riang, Figo Syndai, Bat skhemlang Thangkhiew, Sangti Janai Sianglong, Hamedamabhalang Wahlang, Ronaldkydon Lyngdoh Nonglait, Wada jied Kynsai Ryngkhlem, Everbrightson Sana Mylliempdah, Kynsaibor Lhuid bad u Shano Tariang.
Napdeng kine ki samla don kiba wan na ka Youth academy bad don ruh kiba la ioh ban rung madan lypa ha ka jing ialehkai kaba nyngkong pyrshah ia ka Mohammedan kiba ynthup ia u Ronney Wilson Kharbudon, Damaitphang Lyngdoh, Sangti Janai Siang long, Kynsaibor Lhuid bad u Shano TariangKi ticket na ka bynta katei ka lympung ialehkai yn die naduh ka 7 tarik Naiwieng kiba yn lah ban ioh na ka Electronic Centre Police Bazaar, Cafe Shillong Laitumkhrah, bad na ka SSA Ticket Counter.
Ka phlim Silsila, ka dei ka phlim, kaba pawnam bha ha India bad ha kylleng ka pyrthei bad ia katei ka phlim, la thaw da U Yash Chopra, ha u snem 1981 bad katei ka dei ka phlim, kaba pyni shaphang ka jing ia shongkha shongman jong U Amitabh Bachchan bad ar ngut ki kynthei.
Lah ban kynmaw, ba ha ki snem 70, ka khana jingieid hapdeng U Amitabh Bachchan bad arngut ki kynthei, ka dei kaba la ia tip lut ha ki iew ki hat jong ka India bad kaba la pur, ha kylleng ka pyrthei ruh bad katei ka dei hapdeng ka tnga jongu, ka Jaya Badhuri bad nangta sa ka Rekha.
Ka Silsila, ka dei ka phlim, kaba la ring shaphang ka jing iaieid jong U  Amitabh Bachchan bad arngut ki kynthei, ka Jaya Bhaduri bad ka Rekha bad u nongthaw ia katei ka phlim, u kwah ban pyni, ia ka phlim, kaba shisha ha ka jingiadei jong utei u aktor ba khraw nam, kumba u don ka jingiadei bad kitei ki arngut ki kynthei ba pawnam jong ka bollywood.
La iathuh ba U Yash Chopra, u leit rah, da katei ka jingmut ban thaw ia katei ka phlim, ha ka por, ba ka hiar bha ka kam ak phlim jong U Amitabh Bachchan.
Ha kaba sdang U Yash Chopra, ula jied ia ki arngut ki aktress, ka Parveen Babi bad ka Smita Patil, na bynta katei ka phlim, hynrei U Amitabh, ula ai jingmut ia U Yash, ba un pyrkhat bha, ha kaba jied ia ki aktress bad ynda la sdang ban ring ia ka phlim, U Yash Chopra, um sngewhun satia bad u da kwah ruh, ba katei ka phlim, kan dei kaba don jingiadei  bad ka jingjia ba shisha bad ka ban sah kynmaw junom, ha ka khana, jong ki phlim hindi.
Ha ka jingiakren bad ka BBC, U  Yash Chopra, u iathuh ba haba ula pyntip, ia U Amitabh, ba u kwah ban phah ak noh da ka Jaya Bachchan bad ka Rekha, ha ka Silsila bad hangta, U Amitabh, ula kyndem mynsiem jur bad beh sa ka tieng, namar ba ka jingim, kaba jia shabar, ka leit kylla long pynban sha ka phlim kaba pawnam.
“U dei hi u  Amitji, uba kylli, la nga sngewhun ne em ban phah ak ia ka  Smita, ka Parveen bad uAmitabh bad hangta, nga la jubab, ba nga kwah ia ka  Jayaji bad ka Rekha.
Hangta u pyrkhat jylliew jingmut bad hadien kata, u sa jubab ba u sngew iahap bha ia katei ka rai, tangba,  ula aiti ha nga, ba ngan pynkohnguh ia kitei ki aktres baroh arngut.
Ka la mih sa ka jingtieng ha nga, ba kumno ngan leit ban iakren ia ka Jaya bad ka Rekha, namar ba ka dei noh ka jingthaw phlim, halor ka khana ba shisha" ong U Yash Chopra.
La iathuh shuh U Yash Chopra, ba ka Jaya Bachchan, ha kaba sdang, ka la kyntait ia katei ka phlim, hynrei, kham hadien, ka sa mynjur ban ak ia ka Silsila, hadien, ba ka la pule bniah ia ka khana jong ka phlim bad ka daw, ka long, namar, ba ka jingkut jong katei ka phlim, ka long, ba U Amit Malhotra (Amitabh Bachchan) u leit phai biang noh sha ka tnga ba nyngkong jongu, ka  Shobha Malhotra (Jaya) bad u iehnoh jyndat, ia kaba u shu iashong buhrieh, ka  Chandni (Rekha).
“Special ia kaei kpa?" kylli bniah ka menkmie“Phi lah klet seh haba lah iakren tang bad phi ruh" pynpaw u menkpa“Ia kaei kumto? " pyrshang kynmaw ka menkmie“Wa! phi te lah da klet noh" ong u menkpa bad u phai pyrshah ia la ka tymmen“Oh! nga la kynmaw.
Phi mut ka kali u Peter?" la kylli pynthikna“Ia kata kein bad ka bai rneng Khristmas ki nongtrei ba nga sa ong special namar ngam ju leh mynno mynno ruh" u ong bad dih pynlut noh ia ka sha dud kaba bang bha.
“Balei hi ban khapnap kpa shisien shisnem ruh ia kiba pli kiba trei hok bad ka pynioh nong ruh ka bym kai" ai mynsiem ka tymmen“Em, kam dei ka jingkhapnap hynrei ka dei ba ngam ju pynshongnia bha ia kiei kiei kiba kyrsoi kum ka wahduid ba nga sa bit sa biang kumne.
Haba nga pusion bad pynshongnia bha nga dei shisha ban burom kylliang ia ki nongtrei kiba la trei hok baroh shisnem.
Sa i Rs.500/- in ktah eh katno bad ka wan pynban ka jingkyrkhu" ong u bah Bok.
U bah Bok u dei u briew shu pdeng briew la ha ka jingnang jingstad.
Uba shai ktien thar thar bad ki bniat kiba ryntih shriak watla u la rangbah.
Ka snieh doh kaba lam byriong hynrei kaba i main don spah.
U dei u rangbah briew uba riam itynnad haba u leit jingleit um ju riam madei mata bad haba peit la iohi thik kum u briew uba trei ophis.
Da u la wan na la ki jingtrei u ju mlien ban sum hynrei tang tengkhat eh lada u wan miet palat um sum shuh.
Kane ka jingmlien jong u ka pynikhuid itynnad bad u ju shave itynand bha ia la u tmain ktien jong u.
Ka lok jong u pat ka dei ka briew kaba sawdoh hoin hoin, da ka la bam kwai lei katno ka jingiskuin.
Haba ka rkhie ruh ka ilub bha.
La la kham lyngkot na u lok hynrei ka i kyntiak briew bad ka dait riam bha.
Ka dei ka briew kaba pariah hynrei kaba tih bniah lada kam shai ia kano kano ka kam ha ka jingiadei bad la u lok.
Teng teng ka ju iania bad la u lok hynrei ka dei pat ka briew kaba kloi ban klet bad ka bym batnud.
U Bah Bok ha la ka mynsiem u ju sngew sarong ia la ka lok watla ka kylli bniah ia kano kano ka kam hynrei ka burom pat ia u kum u khlieh jong ka iing.
“Ka umsum ka la don lypa.
Ka bha ba phin sum noh peit mynta lah 10:30 bad ngin sa bamja syndon ynda phi la dep sum" ka ong ia la u lok“To kmie, nga sgewkhuid hi ban da sum haba la wan jingwan" u ong bad rung syndon sha kamra sumKa lok jong u ka la nang pynkhluit lypa ka ja ka jhur namar ba ka la dait thah.
Katba u lok u dang sum ka la pynkhreh lypa u soh, u kwai bad buh ha miej bam“Da phi lah dep ngan khat noh ioh ka dait thah biang" ong ka menkmie.
LYNNONG – 7Hadien ba u tamsneng u la lait na along, ka kmie ka la buh kyndon ia u bad u dei ban kohnguh ia ka.
Ka iathuh ia u ba haduh katno ka la lut la sep na ka bynta jong u.
U tamsneng u lang ki ummat katba ka kmie ka dang kren ia u.
“Me da pynshongnia bha ia kiei kiei bad kane baroh kaba la jia ha me kan pynstad bad kan pynsian ruh ha kajuh ka por" kren khor ka kmie“Ha-oid mei nga la sngewthuh" u ong da kaba peit sngewsih ia la ka kmie“Ngan leit bylla noh kano kano ka kam kaba kham heh jingioh ban buria ia kane ka jnglut jong phi mei" pynpaw u khun“Kamai aiu kata kaba heh jingioh?" buh jingkylli ka kmie.
“Ka kam kit daju mei ha iew" pynshai u tamsneng“Me lah ithuh malik?" bniah ka kmie“Em, ngam pat ithuh.
Ka bha ban pynwad ma phi mei khlem pep phin ioh beit namar ba phi ithuh briew" ong u khun“Da nga wad pat me dei ban iaineh bad pynlang bha namar ka dei ka kam kaba heh jingkamai kumba ong ma me" ong bad kubur ka kmie“Katno u daju u kamai shi sngi mei?" kyli kylla u khun.
“Nga iohsngew ba kaba rit eh te Rs.1000/- tam ne duna" iathuh ka kmie“Ynda lah trei ka iew kan sa batai hi.
Me dei tang ban long hok ha kiei kiei baroh.
Kito lei ki daju kiba ioh pynhap mar na ki trok kiba wan kit marbam ne kiwei pat ki bym dei ki marbam ka heh bha ka jingioh jong ki bad kaba thikna ruh" ong ka kmie“Lah jan bad uta u malik phi mei ba ngan ioh hangta" bthah u khun“To yn sa ioh hi namar u don u daju khasi uba ju ithuh bha" ong ka kmie“To ka biang bad ngan sa kylla noh ka jinglong ba phin ym jynjar shuh" kren kut jingmut u khun.
Kiei kiei baroh wei shisien ba la kut jingmut bad pynshongnia kim ju kham lait na ka sohpdung jong ka thong.
Ka kmie u tamsneng hadien shi bnai tam ka la ioh iakren bad uwei u na ki daju uba ka ithuh bha ha iew.
Uta u daju u la ong ha ka ba un da kylli shwa na u malik ba u treh ne em ban ai kam ia u khun jong ka.
Hadien lai sngi uta u daju u la ai ktien ia ka kmie u tamsneng ba u malik jong u un sa ai kam ia u khun jong ka namar ba mynta u dang wad daju da uba kham samla namar uto uwei u la kham tymmen….
Ki longshwa manshwa jongngi ki ju iathuhkhana iangi shaphang kata ka ‘Juk shong kulai miaw’ ka juk kiew sohmynmen,ka juk kylla khongpong’ bad bun jait kiwei kiwei.
Shisien pyrkhat,kata ka jingkren jongki, sngew kumba kadei tang ka biria bad kaba sngew sammut,hynrei katba nang iaid ka por pat,ka la kylla long pynban ka jingshisha bad kaba dei.
Ha ki por mynshwa,ki briew ki dang khyndiat bad ki dang duna ruh ha ka jingnang jingstad hynrei ki im shisur shidur,ki im hok ryngkat ka akor ka burom bad ka tip briew ka tip Blei.
’U Khasi mynshwa,wat la u tare thlip thlip ha ka jingdum hynrei u long pat uba stad namar u tip bad tieng bha ia u Blei’.
Haba peit pat ia kane ka juk kaba mynta,kaba ki kam hana,ba ka dei ka juk shai ba la nang la stad,ka la long ka juk kaba la ima bad shyrkhei pynban shibun.
Ka jingleh banang ba stad palat kane ka juk kala ialam pynban sha kaba bakla ym tang ha ka rukom pyrkhat pyrdain hynrei ha ka liang ka akor ka burom ruh kumjuh.
Mynshwa,shisien ba la nangkiew ha ka kyrdan pule,katta ki la nang kham kiew bad kham janai ruh ha ka akor ka burom.
Ia kiba kiew ha ka kyrdan pule bad ka akor ka burom ki briew ki burom bad lehrain la kum ka sngi-u bnai.
Ki da nang bad don akor shisha ym tang ha ka ktien ka thylliej hynrei ha ki kam ruh kumjuh.
Phai kein sha kane ka juk shai mynta,kaba la i-poh dor bad jah burom hi khait kum ka jaitbynriew.
Nalor ba ki saidlah, ka leh stad bad kim salia shuh wat ia ka akor briew ka akor Blei ruh.
Mynta,katba nangkiew ha ka jingnang jingstad,i kumba ki nanghiar pynban ha ka akor ka burom.
Mynshwa, ki nang shwa ka leh tip briew bad khlem artatien(automatically) kan sa poi hi kha ma kha sa ka tip Blei.
Mynta pat,ki nang tang ban leh tip Blei thik thik khlem pat nang pat ia ka leh tip briew.
Kam don jingmut ban shu leh tip Blei khlem pat nang ka leh tip briew.
Lada phim nang ban phong ne riam da ka patlun ba pynpei thiew naduh kjat ter ter,kata,phim pat long satia uba standard ha kane ka juk mynta.
Lada phim nang ban pynieng shniuh kum u brush ne ai rong shniuh da ki jait rong ba laiphew jait,kin khot biej iaphi.
Lada phim nang ban deng prek ha shkor bad ki dur khmat baroh,ki dang khot juk maw iaphi.
Lada phim nang ban tuh ban thok,phin sahjit ei sha kyndong bad kumta ter ter.
Tangba kynmaw bha,’ka Hok ka kyntiew ia ka jait bynriew.
Ka Hok bad ka akor ka burom kaba tam ha kane ka pyrthei’.
Ka suin bneng, ha ka janmiet jong ka Sngi U Blei, ka saw hain, ha ka ri Bulgaria bad katei ka dur, ka saphriang stet ha kylleng ka pyrthei.
Katei ka rong saw hain, kaba long kum ka snam, ka sdang shwa ban tap ia ka bynta ba shatei jong katei ka Ri bad hadien kata, ka sa tap ia baroh kawei ka Ri, da katei ka rong, kaba da ka snam.
Don bun, kiba iohi, ia katei ka dur, kiba shim, ba ka dei ka dak jong ka jingthang da ka ding ia ka pyrthei bad don pat kiba itynnad bha, ia katei ka rong, haba ka saw hain ha kylleng katei ka Ri.
La iathuh, ba katei ka dak saw snam, la iohi ruh, ha ki ri bapher, kum ha Romania, Hungary, Czech Republic bad ha Ukraine bad nangta ha Poland bad Slovakia, katba ha United Kingdom, la iohi, ia ka dur, kaba jyrngam bad kaba khleh saw, ha ka janmiet jong ka sngi saitjain.
Kane ka dur saw snam, la iohi nyngkong ha Ladakh, ha India; ha ki khyndiat bnai ba ladep bad katei ka la pynlong ia shibun ki saiantis, ba kin wad jingtip, halor katei ka jingkylla saw snam jong ka sahit bneng.
Shillong:Kumba phra snem mynshwa, ka la don ka jingpyrshang na ka liang ka Khasi Hills Autonomous District Council (KHADC) ban pynriam sopti ryntih ne uniphom ia ki daju ha Iewduh hynrei, kane kam shym la urlong satia hadien ba la mih pynban ka jingpyrshah na ki daju.
Ha ka por ba ialam u bah Adelbert Nongrum kum u CEM ka KHADC ha u snem 2014-2015 (08.10.2014 – 15.05.2015) na ka KHNAM u la pyrshang ban wanrah ia ka jingryntih ha katei ka por ia ki daju namar ban ithuh bad ban pynsuk ia ki paidbah haba ki donkam ban ai nong ban kit jingkit.
“Ka jingpyrshang ban pynphong uniform ia ki daju ha Iewduh ka dei ha ka por ba long CEM u bah Adelbert, la iashong ha ka Executive Committee la katno sien shuh, u la kwah ba la kumno kumno, dei ban ithuh noh ia ki daju da kaba pynphong uniform", la ong u CEM barim uba dei ruh u EM u bah Teinwel Dkhar ha katei ka por ba long u CEM u bah Adelbert.
Ha ka jingshisha, ka KHADC ka la pyrshang ban pyniaid ia kane ka kam bad la dep suh ia ka sopti uniphom haduh katno spah tylli shuh haduh ba ki don ki daju kiba wan ban pynlong ia ka jingpyrshah ha phyllaw ka District Council bad, khadduh ka jingthmu ka la pulom noh.
“La suh ruh ia ki sopti uniphom, imat katno spah tylli shuh bad la phah ia ki daju ban wan shim na District Council hynrei kila pyrshah ia kane ka jingthmu ka Council, bad ka la shu kut noh.
Ym tip shuh shaei ki la buh ia ki uniphom, ngam da tip bha ia kane", la ong u bah Teinwel.
New Delhi:Ka nongbah Delhi mynhynnin ka sngi ka la dap bad sma tang da ka lyer jaboh bad la khleh lang bad ki pum pum ha kaba kiba bun ki paidbah jong ka jylla Meghalaya ki ba sah ha Nongbah Delhi ki la kynmaw ia la ki jong ki jaka ba ki sah, ia ki lum ki wah ki madan ba itynnad ka suinbneng ka ba khuid bad kiwei kiwei.
Kane ka jinglong jong ka suiñbneng kaba sma bad jaboh ha nongbah Delhi ka la neh mynta ha ki taiew ha kaba la sakhi ruh ba ki ba bun ki nong meghalaya ki ba sah ha nongbah Delhi ki ba wan pyni ia ki marbam mardih ki mar rep jong ka jylla ki la ong ba kalong shisha ka lyer ka ba sniew bad tang ban ring mynsiem ruh ka eh bha.
Katkum ki tyllong khubor ba la ioh lum mynta ka sngi ka jinglong jong ka suiñbneng, ka la kham kiew shuh shuh ka jingsma bad dum bad lada jia ba kane ka jinglong ka suiñbneng kan kiew kynsan ka lah ruh ban ktah ia ka koit ka khiah jong ki khasi bad Garo ki ba sah ha nongbah Delhi.
Haba iakren bad ki lad pathai khubor, na ka liang ki paidbah nong Meghalaya ki la ong ba kane ka dei ka sien kaba nyngkong ban iohi ba ka lyer kaba sniew haduh katne katne bad kim ju lap ruh namar ha Meghalaya kalong ka lyer bad ka suiñbneng ruh ka ba khuid bad lada ia nujor shane bad ka jylla lajong ka dang khuid shibun ka Meghalaya namar ban ring mynsiem ruh ka dang khuid.
Ki don ki khasi ki ba iathuh ba kane ka dei ka sien ka ba nyngkong ba kin poi ha Delhi ha kaba ki ong ba tang ban ring mynsiem ruh kim lah ka shem jynjar bha, namar ka lyer ka sniew palat.
“Ngim lah ban bein ia kano kano ka jylla, hynrei ngi shu pynpaw ba ka lyer ha nongbah Delhi ka long shisha kaba sniew ban ring mynsiem" ki la ong.
Shuh shuh ki la ong ruh ba ki kwah ban leit phai noh sha jylla lajong bad kim juh shuh ban sah ha nongbah Delhi, hynrei ia ba mynta ki hap sah shwa kat haduh ban da dep kane ka program World Food India haduh ka 5 tarik u naiwieng 2023.
Shillong:U Myntri Rangbah ka jylla u Conrad K.Sangma, u la ong ba ka Sorkar jylla kan kyrshan ïa ki kam jingwad bniah, ka jingpyn roi pynsan bad kyntiew ïa ki ktien shnong da kaba ai ki lad jingïarap pisa sha ki riewshemphang wadbniah, ki nongthoh bad kiba thoh kot.
Haba kren ha ka prokram u Babu Hajom Kissor Sing Memorial Lecture ba la pynlong da ka Unitarian Union North Eastern India ban kynmaw burom ïa ka jingdap ba shispah snem ka jing khladnoh jong u Babu Hajom Kissor Sing ha U Soso Tham Auditorium ha Shillong, u Myntri Rangbah u la ong ba da ka jingangnud ban kyntiew ïa ka Ktien Khasi bad Garo, dei ban ïawan lang kum ka imlang sahlang ban kyntiew ïa la ka kolshor bad ka Ktien.
U la ong ba ka Sorkar ka la ïaibteng khlem sangeh ban ïakren bad ka sorkar Pdeng na ka bynta ban ïoh ka jingkynthup ïa ka Ktien Khasi bad Garo ha ka khyrnit kaba phra jong ka riti synshar ka Ri India, kaban sa ïoh ruh ka jingithuh ïa kitei ki ktien.
U la ong ba ka jingbuh jingthoh ïa ka kolshor bad ka Ktien ka long kaba donkam bha bad ban sngewthuh ïa ka jingdonkam, ka sorkar jylla ka la mih shakhmat da kaba buh ka prokram kaba kyrpang ban kyrshan ïa ki nongthoh bad ïa ka jingwad bniah kaba buh thong ban kyntiew ïa ka ktien shnong bad ka kolshor ki briew ha ka jylla.
“Ngin ai ki jingpynwandur ïa kane ka rukom pyrkhat kam bad ryngkatlang ka jingkyrshan kaba biang yn ai ïa ki kam wadbniah sha kito kiba angnud ban thoh shaphang ki kam ne bynta bapher bapher shaphang ka imlang sahlang jong ngi, ki briew jong ngi, bad ki nongïalam jong ngi, khnang ba ki pateng ban wan kin lah ban tip shaphang ka jingriew spah ka kolshor bad ka jingriew spah ka ktien jong ngi," u la bynrap.
U la pyntip ruh ba ka Sorkar kan ai jingïarap pisa na ka bynta ki nongshna phlim la kadei da kaba shu sngap ne ïohi kiba thaw ïa ki phlim kiba kyntiew ïa ka kolshor bad ka ktien lajong.
U pyntip shuh shuh ba ka Meghalaya Legislative Assembly ka la sdang ïa ka prokram ai jinghikai ïa ka Ktien (orientation programme on language), ha kaba ïa ki MLA na Garo Hills yn ai ka jinghikai kaba tynrai halor ka Ktien Khasi bad ïa ki MLA na Khasi – Jaiñtia Hills yn ai ka jinghikai halor ka Ktien Garo.
“Ngi kwah ban kyntiew ïa ka ktien jong ngi bad kumjuh ruh ban pynshlur ïa la ki nongïalam jong ngi ban sngewthuh lang ïa ka ktien Khasi bad Garo ne ka ktien jong iwei iwei pat", u la bynrap.
U la pyntip ba ïa ki ktien ka jylla la pynrung hapoh ki sopjek kiba kongsan badei ban pule ha ki eksam bapher bapher ha ka jylla.
“Katba dang ïa ap ban ïoh ka jingithuh ïa ka ktien lyngba ka jingkynthup hapoh ka khyrnit kaba phra, ngim kwah ban shu ieh khlem da la sdang noh ban kyntiew ïa la ka ktien lajong lyngba ki lad bapher bapher hapoh ka jylla".
Shillong:Ka jingïashrut hapdeng u Vice Chancellor (VC) ka skulbah NEHU bad ka Joint Action Committee (JAC) ba kynthup ka NHEUTA, NEHUNSA, NEHUSA ka la neh la bun sngi haba ïadei bad ka jingdawa ban wengkam ïa u Consultant u Rohit Prasad bad ban pynurlong ïa bun tylli kiwei ki jingdawa kiba ktah ïa ka bha ka miat ki samla pule bad ki nonghikai ka skulbah.
Wat la ka JAC ka la ai por ïa u VC hapoh ka 13 tarik Naiwieng ban wengkam ïa u Consultant ka NEHU u Rohit Prasad, hynrei na ka liang u VC, ula pynksan ba ym lah ban wengkam ïa u Rohit khlem kano kano ka daw.
Haba kren sha ki lad pathai khubor, u VC ka NEHU u Prof Prabha Shankar Shukla ula kyntait ïa ka jingdawa ka JAC da kaba ong ba kam shym la don kano kano ka jingthungkam be-aiñ bad ula ong ba ka Executive Council jong ka NEHU ka la ïaid katkum ki kyndon haba thungkam ïa u Rohit.
“Ka jingthungkam ïa u Contractual Technical Officer/Senior Consultant ka NEHU u Rohit Parsad ka long katkum ka riti trei kam jong ka skulbah NEHU bad dei namar kane nga kwah ban pynshai ba kane ka jingdawa ka JAC ka dei kaba khlem nongrim," la ong u VC ka NEHU u Prof Prabha Shankar Shukla.
U VC, ula ong ba namar ka jingthungkam ka long katkum ka riti treikam, ym lah ban weng kam ïa u Rohit Prasad khlem da don kano kano ka daw kaba biang bad lada ka JAC ka don shisha ïa ki daw kadei ban ujor bad kane ban pynshai kiei kita.
U VC ula ong ba ka jingthung ïa Rohit Prasad ka long ba la thung kontrak na ka bynta lai bnai bad ka jingthung biang ka shong ha ka jinglah trei kam jong ki bad shuwa ban thung la khot ïa ki aplikeshon hynrei ym don ba thep kumta namar ka jingdon kam kyrkieh ka kam la thung kontrak noh ïa u ophisar ba kyrpang.
“Ka jingthung ïa u nongai buit jong ka skulbah u Rohit Prasad ka jingsiew ka long beit T.75,040 khlem don ka jingsiew ïa ka bai leit bai wan jong u bad ïa kane ka jingthung la ïoh ïa ka jingmynjur na ka Executive Council kaba la ai bor ïa u VC," ula ong.
Shillong:Namar ka jingbitar palat ïa ka jingsniew ki surok khamtam ki surokbah (National Highway) hapoh ka thaiñ West Jaiñtia Hills, ka Joint Action Committee (JAC) War Jaiñtia, ka la byrngem ban ujor noh sha ka ïingbishar pyrshah ïa ka Dhar Company.
Haba kren sha ki lad pathai khubor, u Chairman ka JAC Bah Yoodahunki Shylla, ula ïathuh ba kane ka jingthmu ban leit ujor shaka ïing bishar pyrshah ïa ka Dhar Company kadei namar ba dei kane ka kompeni kaba pyntrei ïa ka National Highway (NH-206) ha ka jinglut kaba kot haduh T.43 klur tam.
Ka surok NH-206 ka dei kaba sdang na Jowai marjan ka surok NH-106 bad ka ïaid lyngba sha Dawki bad kut pat ha Mylliem.
Ka dei ruh shibynta jong ka surok Shillong-Sylhet.
U Bah Yoodahunki ula ïathuh ba kane ka surok bah (NH206) kadei kaba sdang naduh ka shnong Nongtalang sha Dawki, kaba don 16 Km ka jingjrong bad la mang pisa T.43 klur tam.
Ïa kane ka surok la sdang ban pyntrei naduh ka 9 tarik Nailur 2022 hynrei tang hapoh ka 12 bnai kane ka surok kala jot rathai.
Ula kynnoh ba tang hapoh 12 bnai ba la pyndep ïa ka surok da ka Dhar Company, kane ka surok kala jot rathai bad kynnoh ba kane ka paw shai ba ka Dhar Company kala shu pyntrei torti ïa ka surok tang ban ïoh jingmyntoi shimet.
“Ka JAC ka la leit ban jurip ïa kane ka surok bad ka la lap ïa ka jingpyntrei torti jong ka kompeni.
Tang 2 bnai hadien ba la dep shna, kane ka surok ka la sniew biang," la ong u Bah Yoodahunki.
U Bah Yoodahunki ula ïathuh ba na ka liang ka JAC ka la pan ruh ïa ka RTI halor kane ka surok ban lap ïa ka jingtip ba bniah bad la shem ba na ka liang ki Engineer ki la dep ban pynlait pisa haduh T.12 klur tam sha ki Contractor khlem da leh ïa ka jingbishar bniah halor ka rukom shna ïa kane ka surok.
Ula ong, “Na ka liang ka JAC ka la shong da ka jingïalang bad ki nongïalam shnong ka thaiñ bad ka la shim ïa kawei ka rai ba kin leit ujor noh sha ka ïingbishar pyrshah ïa kane ka Dhar Company kaba la pyntrei torti ïa kane ka surok".
Nalor kane ka JAC, ka la dawa ruh ba u Chief Engineer u dei ban pynshai halor ka jingleh matlah jong ka tnat ïa ki jingpyntrei torti ka Dhar Company ïa kane ka surok, namar tang 2 bnai, hadien ba la dep shna kane ka surok ka la jot rathai biang.
Nongpoh:Haba kren ha ka jingialang ban pynthym mai ia ki nongkitkam ka KSU Byrnihat Circle bad ia lai tylli ki Unit, kiba kynthup ia ka Killing Unit, Baridua Unit bad Pahamlang 17mer Unit, kaba la long ha Byrnihat, u Samla Donald V.Thabah, General Secretary ka KSU Sengkmie, u la kyntu ia ki dkhot ka seng ba ki dei ban iatreilang bad ki Bor shnong ka thaiñ Byrnihat bad kata ka long ban pynkylla ia ka Byrnihat na ka nam ba jaboh tam ka lyer sha ka Byrnihat kaba khuid ka lyer ring mynsiem.
Ha ka jingkren jong utei u heh nongïalam ka KSU Sengkmie, nalor ki tien sneng tien khraw sha ki dkhot ka seng, hynrei la sngewthuh ruh ba utei u nongialam ka KSU, u sngewkhia eh halor ka nam ba ka Byrnihat ka la ioh kum kata ka jaka ba jaboh eh ka Lyer bad uba la ong ba ia kaba mynta ka seng ka shanniah ha ka sorkar jylla ba kumno kan kren sha ka sorkar Assam, hynrei lada ka sorkar kam shimkhia ban kren bad ka sorkar Assam, kaba mut ba ka seng kan sa leh ia kaba donkam, lyngba ki kyndon ain.
Ki nongialam ka Byrnihat Circle kiba la shah pynthymmai kum kita ki nongialam ba thymmai ka seng, ki kynthup ia u Alex Kharkrang kum u President, nangta u samla Maitlynti Klein, kum u General Secretary lem bad kiwei.
Katba ki nongialam jong ki Unit kiba la shah pynskhem ki kynthup ia u Alexius Narleng, President Baridua Unit, u samla Budlang Kharjahrin President KSU Killing Unit, u samla Fullmoon Ranee President KSU Pahamlang Unit lem bad ki dkhot ka seng.
Ia kitei ki nongkitkam ba thymmai ka KSU, la leit ban pynskhem da u Bah Donald Thabah bad kaba la pynshngain lang ruh da kiwei kiwei ki dkhot jong ka Seng kiba kynthup ïa u Bah Biangbor L Paliar Vice President KSU Seng kmie, Samla Ferdinald Kharkamni, President KSU NKHD, Samla Baïashanlang Kharshanlor, Asst.Organising Secretary KSU NKHD lem bad kiwei kiwei kiba la shah pynskhem ha katei ka sngi.
Tel Aviv: Ki shipai Israel, ki kam ha ka Sngi U Blei, ba ki la ioh ban kad arliang ia u pud u sam jong ka nongbah Gaza bad katei ka dei, hadien, ka jingther bom, kaba jubor bha, ha ka Sngi U Blei, ha kaba la lah ban kad arliang ia ka North bad ka South Gaza bad lyngba katei ka jingpynpra, kumta ka la kham suk, ia ki shipai Israel, ba kin rung sha ki bynta ba shatei jong ka Gaza bad ban pynjot thiaw ia ki ktem jong ki ehrang Hamas, ha kaba la khmih lynti, ba kin ther tyngeh, hapoh ka 48 kynta.
Mynta ka jingtreikam jong ka internet bad kiwei ki lad pathai khubor, ka la duh noh, ha baroh ki bynta jong ka Gaza, ong ka khubor.
Ka Israel, ka kyntait, na ka bynta ban pynlong ka jingsangeh iasiat, wat la ki Ri bapher ka pyrthei, ki dawa ia ka Israel, ba kan sangeh iasiat noh bad kitei ki ehrang Hamas.
U Antony Blinken, Secretary kam bar ri ka America, ula leit poi sha West Bank ha ka Sngi U Blei, ha kaba ula iakynduh ia U President ka Palestine, U  Mahmoud Abbas, ha kaba ula pynthikna, ba ka sorkar America, ka dang thawlad ban nym buh jingeh, ia ki paidbah, na kane ka thma.
Hadien kata, U Blinken, u la leit sha Baghdad ruh, ban iakynduh ia u myntri rangbah duh, ka Iraq, U  Mohammed Shia al-Sudani, ban iakren, halor ka jingshah hiar thma, ki shipai US, kiba don ha katei ka Ri bad ha ki bynta ba marjan.
Hynnin ka sngi, ki shipai Israel, ki la khyrwit ia ka ktem jong ki poiwir, ha kaba ki la don 53ngut kiba iap bad sa bun phew ngut kiwei pat kiba mynsaw.
“Nga ba kham jngai te lah dei eh ka por ban khreh bam noh namar kat ban dep sa ban shong Kali ar pateng, ngan poi iing haduh hynniew baje shaneng kata te lah tikna" ka da rkhie artat“Ka dei hi kata ruh ba ong i Linda namar ba la jngai te shaduh Mylliem sa ka wan marwei sheptieng baroh namar kynthei briew bad ka bhabriew" la bynrap ktien sa ka Riia.
“Em ym dei kumta… Tangba phi sngewthuh hi, ar pateng ban bat Kali kam dei ka basuk" la phai ktien ka Linda“To lah jan long artat…" la ong ka DeisyKumta hi wut wut ki la iakhreh ka bam ka dih bad ka Linda ka sdang ban nang bamja noh.
“Nangbam noh phi ba jngai ngin wan on lynti ia phi ha stand taxi mo…" la ong ka DeisyHynriew duna ka Linda ka dang ioh ban mih nangta na iing ka Deisy hadien ba la dep bamja.
Kumta baroh arngut ki leit ban on lynti ia ka ha stand taxi Madanrting.
Marsien poi hi ki la ioh Kali noh bad ka Linda ka leit phai noh da ka basuk marwei.
“Hei, bye mo ngin sa iakynduh pat lashai …" la ong ka LindaBaroh ar ngut ki la ia bye bye bad sa ia leit phai pat sha iing ka Deisy.
“I Linda i best palat phi ha ka jingialong paralok kein…" la ong ka Riia“Hooid nga donbok shibun ba ioh paralok kum phi bad ka Riia kiba bha mynsiem.
Hynrei kum ia nga te phi mano ban lah pyniadei nalor ka duk sa ka sarong sa ka sniewbriew" la ong ka Deisy“Kane lei nang ktien than…" la kynhed ka Riia“Katne U Blei U lah kyrkhu ruh phim sngew hun… Dei ban hun kein kumba long kaba donkam eh dei ka burom ka akor bad ka tipblei ka tipbriew" la ong pat ka Riia.
Kumta ka Deisy ka la shu rkhie noh bad kumne hi ki la ia poi noh ha iing.
“Bahnah lah thait palat mo…" la ong ka Riia“Em phi nga sngewtynnat ban trei kumne.
" la phai ktien u Bahnah“Tangba ban bam phi dei ban bam shibun ho Riia " la ong biang u Bahnah“Kata lei te Bahnah.
" la ong ka Riia“Shisha phi dei ban leh kumta…" la bynrap sa ka DeisyKumta ki la sdang ban khreh noh ka bam ka dih.
Mynta ki don sa tang lai ngut hi.
U Bahnah ruh u la sngew shlur bha ban iakren ia khana bad ka Riia namar ba ka pariah parai bha.
U Bahnah u la bthah ia ka Riia ban khatja khat jyntah.
Ka Riia ruh ka la shu kohnguh beit kumba u ong.
“Shisha ka bha phin pynkhat ma phi Riia.
" la ong lem sa ka Deisy.
“Kan bang ruh…" bynrap ktien sa u BahnahKa Riia ka la khat ia ka ja bad kumta ki sa ia bam noh jai.
U Bahnah u kynshlup kynshlap ba bang palat ka ja ba khat ka Riia.
“Ni khatja phi te ka jingbang …" la ong u Bahnah“Ka rukom shet ym dei ka jingkhat…" phai ktien sa ka RiiaKatba ka Deisy pat ka nang rkhie pashait wat haba bamja.
Hadien ba la dep bam dep dih ka por ka la poi 7:30, ka Riia ka ong“Nga te ngam long shuh ka por namar ki la ia lyngngoh balei nga jah miet tharai…" ka da ieng pynstet bad shim ia ka shang kwai ban ot kwai.
“Hooid, ni synei ia phi, tangba leh aiu shisien shisien.
Nga ruh ngan sa wan lada phi khot …" la ong u Bahnah“Ngan sa khot beit Bahnah …" la ong ka Riia.
Kumta haba ka Riia ka la ieng noh joit kumjuh ka Deisy bad u Bahnah ruh ki ieng lang ban leit on lynti ia ka.
Tlum tlam ki khang ka iing bad wut ki pynbeit la ki kjat sha surok bah kaba leit sha iing jong ka Riia.
Ki leit on haduh ban poi hajan iing jong ka.
Hadien ka jingkhawai sngikha ka jingiadei ka Deisy bad ki paralok ka la nangjan bha.
Haba phai wat ha ka liang u Bahnah ruh u ju sngewtynnat ban kynmaw ia ka jingbha jong ka Linda bad ka Riia.
Ha ki sngi babud haba ka Deisy ka la leit class, ki jong ka Linda bad ka Riia ruh, ki ju kylli shaphang u Bahnah.
Ha kawei ka sngi katba dang iashongkai, lai ngut hi.
Ka Linda kyndit ka ong“I Riia i ia hab bha ban iadei paralok bad u Bahnah mo para ba ia pariah.
"“Ym long pha para ba ia pariah, dei ban iakhleh kein.
Bajar jar bad ba pariah" la phai ktien ka Riia.
“Shano ei Bahnah lei bapli dang rit…" la phai ktien sa ka Deisy“Ni pha lei shu ong kumta… Kat u Bahnah lah tip lut…" ong ka Riia.
Ka Deisy ka hab shu sngap noh bad ka shu rkhie ia kata ka jingpyndom jong ki.
Ha la mynsiem ka pyrkhat ba imat ka Linda ka la mon ia u Bahnah.
Ynda la poi sha iing mynmiet, hadien ba la dep bam dep dih katba dang iashongkai shi para, ka Deisy ka iathuhkhana shaphang ka jingiakren biria ka Riia bad ka Linda.
Don ka por lei ba ka Linda ka iadei samla ia u Bahnah bad ka Riia.
“Kumta seh, ki ia ong kumno…?" la kylli pynstet u Bahnah“Ki kylli bha shaphang jong phi…" la iathuh biang ka Deisy“Ki mon ne ia nga…!" la ong biang u Bahnah.
New Delhi:U Narendra Modi, myntri rangbahduh ka India, ula pynbna, hynnin ka sngi, ba ka jingsam ei ia u khaw sha ki 80 klur ngut, ki nongbam reshon, kan dang iai bteng sa san snem kynthih.
“Nga pynbna, ba ka sorkar BJP, kan dang iai bteng, ban ai ei ia u khaw reshon sha ki 80klur ngut ki nong India, ha ki san snem ki ban wan.
Ka jingieid bad ka jingkyrkhu jongphi, ianga, kan dang iai bteng, ban shim ia ka rai kaba kyntang bha" ong U Modi, haba kren ha ka jingialang paidbah ha Chhattisgarh, hynnin ka sngi.
Ka skhim sam khaw ei, lane ka Pradhan Mantri Garib Kalyan Anna Yojana (PMGKAY), ka la sdang trei kam ha ka por jong ka khlam covid, ha u snem 2020, ha kaba ka sorkar ka ai ei khaw 5 kilo sha ki nongbam khaw reshon bad katei ka jingai, ka dei nalor ka jingsam ia u khaw reshon, uba ki paidbah, ki dei ban ioh, uba hap ha ka skhim National Food Security Act (NFSA).
U Prime Minister jong ngi te u la leh bha palat ia u paitbah ka Ri, ngi duwai ba U Blei Un ialam bad btin lynti ia U na ka por sha ka por.
Shillong:U Symbud Myntri Rangbah u Bah Prestone Tynsong u ba khmih ruh ïa ka tnat District Council Administration (DCA) hynnin ka sngi ula lum ka jingïalang jong baroh lai tylli ki District Council ban ïakren halor ka pyndonkam noh ïa ki kor Digital ban buh jingthoh ïa ki jaka puta (digitization of land Record).
Haba kren sha ki lad pathai khubor u Bah Prestone ula ïathuh ba ka sorkar India lyngba ka tnat Land Resources ka la mynjur ban bei tyngka na ka bynta ban pynrung noh ïa ki jingthoh halor ki jaka puta katkum ka juk digital ba mynta.
“Namar kata ngi la shong jingïalang bad ngi la shim rai ban bthah ïa ki District Council ba kin pyntreikam ïa ka jingbuh jingthoh ïa ki jaka puta katkum ka juk mynta lane digital da ka ba thung hi da ki Implementing Agen cy," la ong u Bah Prestone.
U Bah Prestone ula ïathuh ba ka Sorkar kan sa thaw da ka Project Management Unit (PMU) ka ban khlieh da ki heh ka tnat District Council Affairs (DCA) ha ka jingdon lang ki dkhot na ka tnat Revenue Department, na ki ophis DC bad ki district council.
“Ngi la rai ba hadien ba la pyndep ïa kane baroh, ki District Council kin pyntreikam noh ïa ka jingkheiñ ïa ki jaka puta katkum ka juk mynta lane digitalization," ula ong.
New Delhi:Ka jylla Meghalaya mynhynnin ka step jong ka 3 tarik u naiwieng 2023, sa shisien biang ka la pyni pyrthei ia ki mar rep ba ki ju rep ha ka jylla, kiba kynthup ia u sying, u shynrai, ki sla tyrpad, ki umphniang, ki wine bad kiwei kiwei de ki mar rep ha ka World Food India, ba la pynlong ha Nongbah Delhi.
Ia kane ka prokram la pynlong da ka ministry of food processing Industries Government of India, ha kaba la plie da u myntri rangbah duh ka ri u Narendra Modi, ha ryngkat ka jingiadonlang, ki myntri jong ki jylla bapher bapher.
Ha ka jingiakren pat bad ki kito kiba wan pyni ia ki mar rep jong ki ha Nongbah Delhi, mynta ka sngi ki la ong ba ki mar rep ki ba kham paw bha mynta ki dei u sying bad u shynrai ba ki briew na kylleng ka pyrthei ki la tip bad thied ruh.
“Ki la pynpaw ruh ka jingsngew tynnad, namar mynta kiba bun ki jait mar rep jong ka jylla Meghalaya ki la kham paw bha ym tang hapoh ka jylla la jong, hynrei ban phah kylleng ki jaka".
Shillong:Ka Joint Action Committee (JAC) ha ka jingialang bah kaba ar mynta ka sngi ka la rai ba ia ka tulop kaba la siew beaiñ sha u Technical Officer u Rohit Prasad, dei ban khate noh na ka tulop jong u Vice Chancellor, u Prof Prabha Shankar Shukla bad ym dei ban siew eiei na ka pisa ka NEHU.Ha kajuh ka por, ka JAC ka la dawa ba u VC u dei ban kren sha ki lad pathai khubor, ba kin don lang, namar ba ki kwah ba un pynshong nia halor ka jingdawa jongki.
Ka JAC ka la rai ruh ban pynjur ia ka jingiakhih ban pynbor ia u VC ban weng noh shi syndon ia ka jingthung kam beaiñ ia u technical officer.
Lah ban kdew ba u nongialam ka JAC, ba kynthup ia ka NEHUTA, NEHUNSA, bad ka NEHUSU ki la pynlong ia ka jingiakhih dang shen halor ka jingkynnoh ba u VC ula thung kam beaiñ ia u Rohit Prasad.
Shillong:U MLA ka Mawlai u Bah Brightstarwell Marbaniang, mynhynnin ka sngi, u la ïathuh ba na ka liang jong u, un ujor pyrshah ïa u Myntri ka Sorkar MDA uba bat ïa ka tnat PHE u Marcuise N Marak ha kaba ïadei bad ka jingpynkheiñ jong u bad ka tnat PHE ïa ka Office Memorandum kaba ïadei bad ka protocol ba ki ophis sorkar bad ki tnat sorkar ki hap ban bud ha kaba ïadei bad kino kino ki skhim sorkar pdeng na sorkar jylla ba ka ophis ne ka tnat sorkar ka dei ban ai jingtip lang sha u MLA uba mih khmat ïa ka Constituency ba don ka jingpyntrei ïa kata ka skhim.
U la ïathuh ba hadien ba ma u kum u MLA ba ki paidbah ka Mawlai ki la bynshet ïa ka lyngkor bad ka iktiar, ha ka 18 tarik u Risaw u la leit ban buddien ïa ka jingpyntrei ia ka skhim sam um JJM kaba dei ka skhim ka sorkar pdeng kaba ka Mawlai ruh ka la ïoh ïa ka bhah ryngkat ki Rangbah Shnong ka Mawlai.
U la ong ba hadien ba u la sngewthuh ïa ka daw ba ka jingpyntrei ïa ka skhim JJM ha ki bynta ka Lummawnei, Umthlong, Mawiong bad kiwei ki shnong ha kine ki thaiñ ka sahkut kumta u la bthah ïa u Additional Chief Engineer ban lum da ka jingïalang ïa ki Rangbah Shnong, ki trai jaka bad kiwei pat kiba don bynta, ban ïoh ïakren ïatai na bynta kane ka kam hynrei u la ong ba tang hadien khyndiat sngi na ka liang u myntri ka tnat PHE u la khot ia ka jingïalam hapdeng jong u bad u MDC ka thaiñ u Bah Teiborlang Pathaw, ki Rangbah Shnong hynrei um shym la khot ne ai lang ïa kino kino ki jingtip kumba la kdew kat kum ka Office Memorandum ba la pynmih da ka tnat Personnel lyngba ka Notification PER.9/2009/Pt74 bad kiwei kiwei ki notification ba la pynmih hadien bad kumjuh kaba mih dang shen tam ka dei kaba la pynmih ha ka 1 tarik Nailur 2023 ha kaba ïadei bad ka bynta ki ophis bad ki tnat ban ai jingtip lang sha u MLA ïa kino kino ki skhim la kiba wan na ka mang ka sorkar pdeng ne sorkar jylla.
U la ong ba kane ka jingïaid lait u Myntri khlem da ai jingtip lang sha u kum u MLA ka long ka jingpynkheiñ ïa ki kyndon ba la buh na kata ka daw u la ong ba na ka liang jong u un ujor ïa kane pyrshah ia u Myntri.
Ha ba kylli, u la ïathuh ba kane ka ujor un sa ai lehse sha u Myntri ka tnat PHE ne u lah ban ujor sha ka Privilege Committee ka Assembly namar kane ka jingleh u Myntri ka dei ka jingpynkheiñ ïa ka privilege u MLA ba ki paidbah ki la jied.
Haba kylli u la ïathuh ba lehse ka lah ban dei ka jingpyrshang jong u Myntri ban leh poltics ïa kane ka kam hynrei u ong ba na ka liang jong u um da kwah ban kynthoh eiei, hynrei un ujor beit sha ki bor kiba don iktiar ban bishar.
New Delhi:Ka kong Ampareen Lyngdoh, myntri jong ka sorkar jylla, ba dei peit ia ka tnad ka rep ka riang, ka la pynpaw ka jingsngewkmen ban iohi ba ki nongrep jong ka jylla, ki ioh ban wan ban ia die ia thied ia la ki jong ki mar ki mata ha kane ka iew kaba heh bha ha Nongbah Delhi.
Kane ka dei ka lad kaba biang ia ki khun samla ba kaei kaba ki leh bad ban ioh kum kane ka lad ban wan ia die ia thied bad ban pyni ia la ki jong ki mar bam kiba pher bapher.
Ia kine ki kyntien, ka kong Ampareen ka ong hadien ba ka la plie paidbah ia ka jaka pyni nam ia ki mar rep, ki mar bam mar dih ba la pynmih naka jylla Meghalaya ha ka World Food India 2023 jong ka Ministry of Food Processing and Industries kaba la long ha nongbah Delhi.
La sakhi ha kane ka sngi ruh ha ka jingiadonlang ka kong Isawanda Laloo Secretary ka tnad Agriculture and Farmers Welfare Department bad kiwei kiwei ki ophisar sorkar ka jylla.
Ha ka jingiakren bad ka kong Ampareen, mynta ka sngi, hadien ba la dep wan peit ia ki 14 tylli eiei ki dukan khasi ba ki pyni ia ki mar rep, ka la kyntu ia ki khun samla ba kin phaikhmat biang sha ka rep ka riang sha ki kper ki phrah jong ki, ym ban ap tang ha ki kam sorkar, namar kane ka dei ka lad aikam aijam ruh kaba khraw.
Ka la ong ruh ba ka sorkar MDA-2, mynta ka shimkhia ban kyntiew ia ka rep ka riang ha ka jylla.
dei kane ka daw ngi khasi shane ngim dei ban kren bein ne leh bein ia ki briew nabar  Lada ki wan trei kam business ne trei bylla ha ri jongi.
Shillong:Ka Sorkar Pdeng ka la pynphai biang ïa ka Meghalaya Residents Safety and Security Act hadien ka jingbym pdiang ïa ki kyndon ba la pynkylla thymmai (Amendment) jong ka Principal Act, 2016.
Ïa kane la pyntip da u Symbud Myntri Rangbah ka Jylla Bah Prestone Tynsong, mynta ka sngi Thohdieng haba pyntip ba ka Sorkar Jylla kan sa lum ka jingïalang ha ka taïew ban wan ban ïakren biang halor ka MRSSA.U Bah Prestone, u pyntip ba ïa kane ka jingïalang yn pynïaid hi da u Myntri Rangbah ka Jylla bad ki ban wan ïashimbynta kin dei ki Heh Ophisar ha kaban ïatai kumno ban pynïaid shakhmat ïa ka kam.
U Symbud Myntri Rangbah ula pyntip ba dang shen, ka Sorkar Jylla ka la pyntreikam ïa ka MRSSA, 2016 ha ki 7 tylli ki Shnong ka Nongbah Shillong.
“Kane ka jingpyntreikam ha ki 7 shnong kam dei satia ban shim kum ka jingleh ba kynsan kynsan ne ba dang shen namar ka Sorkar kala dep ban thung lypa ïa ki District Task Force," ula ong.
“Ngi la bthah ïa baroh ki Deputy Commissioner ba kin pyntreikam noh mardor ïa ka MRSSA kumba ka long," ula bynrap.
Kat kum ka jingong jong u, u la ïathuh, “Namar ïa ka Amendment ym shym la mynjur satia da ka Ministry bad la pynphai pat sha ngi, ngim lah ban ong eiei palat halor ka Entry bad Exit Point".
Gaza: Ka tnat ka koit ka khiah jong ka Gaza, ka pyntip, ba ka  Israeli, ka la ther bom, ia kawei ka kali kit nongpang, ha ki bynta ba shatei jong ka Gaza, ha kaba 15ngut ki briew, kiba don ha katei ka kali, ki la iap bad sa 60ngut kiwei pat ki la mynsaw.
Katei ka jingjia, ka dei hajan jong ka  Al-Shifa hospital, katba ka Israel, ka kyntait ia katei ka jingkynnoh jong ka Gaza,  hynrei, ka pynshai, ba katei ka dei ka kali kit lehnoh bad haba ki shipai Israel, ki la peit bniah, ba kiba don ha katei ka kali, ki dei ki lehnoh Hamas, kumta, ki la ther syndon da u bom, uba khlain bor bha.
Kathmandu: 69ngut ki briew, ki la iap ei, na ka jingkhie jumai, kaba jur ha Nepal, ha ka miet jong ka sngi thohdieng.
Utei u jumai, u dei uba 6.4 magnitude, ha kaba ka thymmei jongu, ka dei ha  Lamidanda jong ka  Jajarkot district.
Ha  Jajarkot, ki don 34 ngut kiba iap, katba ha Rukum West District, ki don 35ngut kiba iap.
La iathuh ba ka jingwad jingtip, ia kiba iap bad kiba mynsaw, ka dang iaid ruh, ha  Dailekh, Salyan bad ha Rolpa district.
Ahmedabad:Ka puron ba pawnam jong ka Bollywood’s ka Kangana Ranaut, ka la pynpaw ba kan mih iakhun ia ka elekshon Lok Sabbha ban wan lada u blei Krishna u kyrkhu ia ka.
Kane ka puron ka la leit ban duwai ha kawei ka jaka mane blei jong u Lord Krishna ha Gujarat, kaba pawnam bha ka Dwarkadhish Temple.
Haba ki lad pathai khubor ki kylli, la kan iakhun ne em ia ka elekshon Lok Sabbha ban wan, ka la pynpaw ba kan iakhun lada u Lord Krishna u kyrkhu ia ka.
Ka la pynpaw ruh ka jingiaroh ia ka parti BJP kaba la pynurlong ia ka Ram temple ban buh ia ka dur u Ram ha Ayodhya, ha kaba ka la kam ruh ba kane ka jia hadien 600 snem jong ka jingeh.
Dei ka jing treishitom jong ka BJP ba ki nong India ki sa lah ban iohi hadien 600 snem ba ki la ialeh, ban pynlong ia ka temple ha ryngkat ka jing lehkmen.
Ka buh ruh ka jing kyrpad ia ka sorkar ba kan ai lad ia ki nongiaid pilgrim ba kin leit jngoh ia ka nongbah ba la jah noh jong ka Dwarka kaba la ngam sha duriaw.
Shillong:Kane ka long ka jingpyntip paidbah ba kum shibynta ban wanrah ia ka jingkylla ha ka rukom iaid jong ki kali ha ki thain Madanriting bad polo, ka Shillong Traffic Police ka la wanrah katto katne ki jing kylla ha ki katto katne ki Surok ka ban treikam pura naduh ka 6 tarik Naiwieng 2023.
Ha ki bynta jong ka Polo, yn ym shah ban rung na 4furlong ia ki kali ba kawah ban leit sha Polo, hynrei ki hap ban phai na ki bynta jong ka CS, Pinewood,B.K Bajoria Junction.
Yn ym shah pan phai sha ka liang ka mon ha Matri Mandir, ia ki kali ba mut rung sha iew Polo, hynrei ki dei ban phai ha 4furlong.
Yn ym shah ban phai ha ki bynta jong ka Green Hills, ia ki kali ba wan na ki thain jong ka Surok polo Tower, hynrei ki hap ban leit sha ka liang ka mon sha iew polo bad leit sha 4furlong.
Ha ki thain Madanriting, ka Surok na Lumbasuk shaduh National Law University kan dei noh ka one way, ki kali ki lah ban iaid tang na Lumisha NLU.Ka Surok naduh Demthring Petrol pump sha Madanriting Presbyterian kan dei ka one way, kumta ki kali ki dei ban iaid na Demthring petrol pump ban leit sha Madanriting Presbyterian.
Ka Surok na iew Madanriting shaduh Demthring petrol pump kan dei ka one way, ha kaba ki kali ki lah ban iaid na iew Madanriting ban leit sha Demthring Petrol pump.
Ha ki thain Madanriting, ka Surok na Lumbasuk shaduh National Law University kan dei noh ka one way, ki kali ki lah ban iaid tang na Lumisha NLU.Ka Surok naduh Demthring Petrol pump sha Madanriting Presbyterian kan dei ka one way, kumta ki kali ki dei ban iaid na Demthring petrol pump ban leit sha Madanriting Presbyterian.
Ka Surok na iew Madanriting shaduh Demthring petrol pump kan dei ka one way, ha kaba ki kali ki lah ban iaid na iew Madanriting ban leit sha Demthring Petrol pump.
Khlem Sngewthuh Eiei Ruh Em Rukom Batai Jong U Rupang.
Ka Tnat Pule Puthi jong ka Sorkar Pdeng ka lah pynbna ia ka National Education Policy 2020 (NEP 2020) ha ka 29.07.2020 kaba lah buh ruh ha ka website jong ka Tnat Pule Puthi jong ka Sorkar Pdeng ha  Ki mat ba kongsan jong ka NEP2020 kilong:-i.
Ka jingpynthikna ba baroh ki ioh ia ka lad ban ioh jingpule haduh ka class 12;ii.
Ka jingpynthikna ba ki khynnah ba rit ki ioh ia ka jingsumar bad ka jingnang jingstad kaba biang haduh ka por ba ki dang don 3 snem haduh 6 snem;iii.
Ki jinghikai ba thymmai bad ka jingphiah ia ka jingpule ba thymmai (5+3+3+4);iv.
Yn ym don ka jingpyniapher palat hapdeng ka arts bad ka science, ki kam pule bad kiwei kiwei ki bynta ka pule, ka vocational bad ka jingpule;v.
Ka jingpynlong ia ka jinglah pule dak bad nombar kum ka thong jong ka ri;vi.
Ka jingban halor ka jingkyntiew ia ki kyntien bapher bapher jong ka ri.
Yn pyndonkam ia ka ktien tynrai ban ai jinghikai ia ki khynnah haduh ka class 5 bad lada lah yn bteng haduh ka klas 8.
vii.
Ki jingpynkylla ha ki rukom jurip – Ia ki Board eksam yn pynlong arsien ha kano kano ka snem, kawei kan long ka eksamin bad kawei pat ban kyntiew ia ki mark lada donkam.
viii.
Ka jingsdang ia ka National Assessment Centre ba thymmai, ka PARAKH (Performance Assessment, Review, and Analysis of Knowledge for Holistic Development);ix.
Ka jingioh jingpule kaba ryntih bad ia baroh – Phai sani bha sha ki kynhun kiba shem jingeh;x.
Ka jingmang tyngka kyrpang bad ki Special Education Zone na ka bynta ki kynhun ba shem jingeh;xi.
Ka jingpyniaid beit ia ka jingthung kam ia ki nonghikai ban buh nongrim ha ki sap jong ki;xii.
Ka jingpynthikna ia ka jingbiang ki jingdon jingem lyngba ki complex bad ki cluster jong ki skul;xiii.
Ka jingsdang ia ka State School Standards Authority (SSSA);xiv.
Ka jingkynthup ia ki jinghikai ia ki lad kamai jakpoh ha ki skul;xv.
Ka jingkyntiew ia ka GER ha ka higher education sha ka 50%;xvi.
Ka rukom ai jinghikai kaba bun bynta bad kaba bun lad ban rung ban mih;xvii.
Ka NTA kan pynlong ia ki Common Entrance Exam ban ioh rung ha ki HEI;xviii.
Ka jingsdang ia ka Academic Bank of Credit;xix.
Ka jingsdang ia ki Education and Research University(MERU) kiba bun bynta;xx.
Ka jingsdang ia ka National Research Foundation (NRF);xxi.
Ki kyndon kiba pyrkhing hynrei kiba jem;xxii.
Kawei ka kynhun ka ban kyntiew ia ka higher education sector ba kynthup ka jingai jinghikai ia kinonghikai bym kynthup ia ka jingpule medical bad ka ain – ka Higher Education Commission of India (HECI)- bad ki kynhun ban buh ia ka standard – ka General Education Council; jingbei tyngka -Higher Education Grants Council (HEGC); ka jingithuh – National Accreditation Council (NAC); ki kyndon – National Higher Education Regulatory Council (NHERC);xxiii.
Ka jingpyniar ia ka rukom ioh jinghikai khlem da leit sha skul khnang ban kyntiew ia ka GER.xxiv.
Ka jingioh jinghikai kaba iadei bad kiwei kiwei ki ri.
xxv.
Ka jinghikai ia ki kam kan long shi bynta jong ka higher education.
Yn don ki technical university, ki health science university, ki university na ka bynta ki ain bad ka kam rep bad kiwei kiwei ki kam ha ka thong ban don ki jinghikai kiba bun bynta.
xxvi.
Teacher Education – Ka Bachelor of Education kaba 4 snemxxvii.
Ka jingpynlong ia ka jingialam lynti da ki riewshemphang kum ka thong ha ka ri.
xxviii.
Ka jingsdang ia ka National Educational Technology Forum (NETF) ban ioh ia ka jingiamir jingmut bad ka jingpyndonkam ia ka teknoloji ban kyntiew ia ka jingnang jingstad, ka jingjurip, ka jingsaindur, ka jingpyniaid.
Ka jingwanrah ia ka teknoloji ha man ki bynta jong ka jingai jinghikai.
xxix.
Ka jingpynthikna ba man u samla bad man u rangbah ki nang ban thoh ban pule.
xxx.
Ki kyndon bapher bapher kin pynthikna ba ki briew kin ym shim kabu da kaba kamai spah na ka jingai jingpule ha ki kyrdan ba kham halor.
xxxi.
Yn wanrah ia baroh ki jaka pule hapoh ka jingjurip bad yn hap ban pyni ba khlem pyniaid ia ki skul ban ioh nong.
xxxii.
Ka Sorkar Pdeng bad ki Sorkar Jylla kin iatrei lang ban wanrah ia ka jingbei tyngka ha ki kam ai jinghikai ka ban kot kloi kloi sha ka 6% jong ka GDP.xxxiii.
Ka jingpynkhlain ia ka Central Advisory Board of Education ban pynthikna ka jingiatrei lang ban wanrah ia ka jingai jinghikai ka bha ha bad kaba pura.
xxxiv.
Ka tnat Pule Puthi: Khnang ban ioh biang ia ka jingpeit sani ia ki kam ai jinghikai, lah ban pynkylla ia ka MHRD sha ka tnat Education (MoE).
Ia ka NEP 2020 lah pynthikna hadien ka jingiaphylliew jingmut ba bniah bad baroh kiba iadon bynta ba kynthup ki Sorkar Jylla/UT.Kane ka Tnat ka lah iakren bad baroh ki Sorkar Jylla/UT na ka bynta ban pyntreikam pura ia ka NEP 2020.
Ka Tnat Pule Puthi jong ka Sorkar Pdeng ka la pynlong ruh ia ka ‘ShikshakParv’ naduh ka 8 tarik Nailur haduh 25 tarik Nailur, 2020 ban iaphylliew jingmut sani halor ki phang bapher bapher bad ka jingthmu ban ioh jingmut halor ka jingpyntreikam ia ka NEP 2020.
Ka Tnat ka lah pynlong ruh ia ka Conference jong ki Lat halor ka phang “Role of National Education Policy in Transforming Higher Education".
Ha kane ka conference, ki Lat bad ki Lt.
Governor jong ki Jylla bad Union Territory,u Myntri ka tnat ka Pule puthi jong ki Jylla bad UT, ki Vice Chancellor jong ki skul bah ka jylla bad kiwei kiwei ki kynrem ki lyndan ki lah iashim bynta.
Ka la don ka jingpynbna paidbah.
Ki lah don shibun ki jingpynbna halor ka NEP 2020 bad ki briew kiba don bynta bad kane ka kam ki lah pdiang ia ka.
Ka NEP 2020 ka lah ithuh ba ka don ka jingsngew ba ka jingai jinghikai na ka bynta ki kam (vocational) ka kham tlot ban ia ka jingai jinghikai ha ki skul.
Kumta ka polisi ka don ka thong ban weng ia kane ka jingsngewthuh bakla bad kan don ka jingai jinghikai ha ki kam kan don bynta ha ki kam skul.
Ban pynurlong ia kane, ki skul kin iatrei lang bad ki ITI, ki polytechnic, ki karkhana bad kiwei kiwei.
Yn sdang ruh ia ki skill lab ha ki skul.
Ka jingkyntiew ia ki kam ai jinghikai ka dei ka kam kaba bteng beit.
Lah shim katto katne ki sienjam na ka bynta kane.
Ia ka SamagraShiksha, ka skhim jong ka Sorkar Pdeng na ka bynta ka jingai jinghikai ha ki skul lah pyntreikam bad kane ka don ka thong ban pynthikna ba baroh ki ioh ia ka jinghikai kaba pura.
Kane ka khein ia ka skul kum ka jingbteng na ka pre-school, primary, upper primary, secondary sha ka kyrdan senior.
Ha ka higher education ruh, ki don katto katne ki skhim kum ka RashtriyaUchchatarShikshaAbhiyan (RUSA), Scheme for promotion of Academic and Research Collaboration (SPARC), Global Initiative for Academics Network (GIAN), Impacting Research, Innovation & Technology (IMPRINT), Technical Education Quality Improvement Programme (TEQIP), Study Webs of Active-Learning for Young Aspiring Minds (SWAYAM), National Digital Library, campus connect programme, UchhatarAvishkarAbhiyan, Unnat Bharat Abhiyan, Impactful Research in Social Sciences (IMPRESS), Atal Ranking of Institutions on Innovation Achievements (ARIIA), National Institutional Ranking Framework (NIRF) kiba lah pyntreikam ban kyntiew ia ka higher education ne ki jingpule ba kham shalor.
Lah shim ruh katto katne ki sienjam da ka UGC bad AICTE ban wanrah ia ka jingkiew ha ka higher bad technical education.
Ka NEP 2020 ka pynshlur ia ka jingkyntiew ka jingbei tyngka da ka Sorkar Pdeng bad ki Sorkar Jylla ha ki kam ai jinghikai.
Ka Sorkar Pdeng bad ki Sorkar Jylla kin iatrei lang ban kyntiew ia ka jingbei tyngka ha ki kam ai jinghikai khnang ban poi wut wit sha 6% jong ka GDP.Ia kane ka jingtip lah ai da u Myntri Sorkar Pdeng ba dei khmih ia ka Human Resource Development, u Ramesh Pokhriyal ‘Nishank’ ha ka jubab lyngba ka jingthoh ha Lok Sabha mynta ka sngi.
U Pradan Baruah, U MP ka seng BJP, uba don mynta ha Delhi, u ioh ia ka jingpang corona virus.
U Baruah, u dei uba mihkhmat na Lakhimpur Lok Sabbha jong ka North Assam.
Kiwei pat ki MP jong ka seng BJP, kiba ioh corona virus, ki kynthup ia U Topon Kumar Gogoi, uba na Jorhat Constituency bad nangta U Dilip Saikia, na Mangaldoi.
U Gogoi, u ioh covid ha ka sngi balang bad U Saikia, u ioh ha ka sngi palei.
Guwahati: Ka All Assam Students’ Union (AASU) bad ka Asom Jatiyatabadi Yuba Chatra Parishad (AJYCP) mynta ka sngi, ki la thaw ia ka seng sain hima ba thymmai kaba la ai kyrteng Assam Jatiya Parishad (AJP).
La pynbna ia ka kyrteng jong katei ka seng, da ki nongialam jong ka komiti, ba la tip, ka  Assam Advisory Committee bad kitei ki kynthup ia U  Krishna Gopal Bhattacharya bad U Basanta Deka ha Guwahati.
Ka thong jong katei ka seng, ka long  “Ghorey Ghorey Aami" (ngin rung ha kawei pa kawei ka iing).
Ka thong jong katei ka seng, ka long ban weng noh ia ka BJP, na ka jing synshar ha ka Jylla Assam.
U nongialam ba rim ka AASU, U  Chittaranjan Basumatary, un dei u nongpeit jong ka seng ha  Jonbai bad ha Dhemaji, U Raju Phukan, un dei u ban peit ia ka  Golaghat, Jorhat bad Bokakhat.
Ka khlam Corona lane ka Covid 19 kaba la sdang nyngkong eh naka nongbah Wuhan ha Hubei Province jong ka ri China ka la pynklumar thlim ia baroh kawei ka pyrthei,ka la ktah ia ki phew klur ngut ki briew bad kala pyniap ia ki lak ngut ki mynsiem briew bakordor.
Ka bor ba hakhlieh duh kaba peit iaka koit ka khiah haka pyrthei ka World Health Organization (WHO),ha ka 11 tarik u Lber mynta ka snem kala pynbna ia kane ka jingpang kum ka Pandemic lane ka jingpang kaba lah ban saphriang kylleng ka pyrthei.
Ka Health Department lane ki tnad ka koit ka khiah haka pyrthei kila pynshai ba kane ka jingpang ka lah ban isbit da kaba ia khublei kti,ia kdup,iajan iwei ia iwei,ka iabit ruh naki jynhaw haba synriah,jyrhoh khlem da ia ki khmut bad shyntur,kaba biah pathar,bad ka iabit ruh na kiwei kiwei ki rukom kiba long contact bad kiba lah don ia kane ka jingpang.
Ki dak ki shin jong kane ka jingpang ki dei ka shitmet ,jyrhoh,duhnoh iaka bor jingsma,shitom ban ring ne pynhiar mynsiem,bad kiwei kiwei ki dak ki shin katkum ka jinglap jong ki doctors.
Kaba da ne tap iaki khmut bad shyntur (Mask) ha ki jaka ba ia bun briew, kaba pynjngai iwei na iwei pat,bad kaba sait ia ki kti manla ka por da ka um bad ka sabon lane da ki dawai sait kti ne dawai pyniap khñiang,kidei ki lad jingiada ba kongsan eh ban lait naka jingiabit kane ka jingpang.
Ka ri Italy, United States of America,Spain,Brazil,ka ri India jong ngi bad kiwei ki ri kiba la shah ktah jur ha kane ka jingpang,ngi iohi iaka jingishyrkhei jong kane ka jingpang palat ban ia kaba mangi ngi mutdur,ki stad jong ka koit ka khiah ki sngewthuh khambha ia kane,kum kine ki briew kila aiti met bad mynsiem,ki la duhthiah duhdem ban iada ia bunbah ki mynsiem briew, shibun kila lait im bad bun ruh kila iap noh.
Hynrei bun nangi ngim pat peitshkor bad ngim sngewthuh kumno ban iada ia lade,hynrei kito kiba lah ngat hala ing ne kiba lah ngat ia lade ki sngewthuh shisha iaka jingma ka jingktah jong kane ka khlam bashyrkhei.
Ka long ka jingpang ba shyrkhei namar tang na uwei u briew kalah ban saphriang sha ki spah ngut ki briew,hynrei kalong kaba suk ban pynkoit lait tang lada kito kiba lah don lypa ia kiwei pat ki jingpang ha ka met ka jongki,ki tymmen ki kro bad ki khunlung khunnah.
Dei na kane ka daw ba ka sorkar lyngba ka jingaijingmut bad ka Health Department ka kyntu iangi ba ngi dei ban long kiba phikir,husiar bad iada ia lade namar kumba ngi iohi mynta kane ka jingpang kalah sdang saphriang sha ki shnong ki thaw kylleng ka jylla bad ngim lah ban tip uno uba kit ia kane ka jingpang kiba long kum ki nong pynsaphriang (carriers).
Wat haduh kane ka khyllipmat kaba mynta ym pat don kino kino ki ‘riewstad na ki ri jong ka pyrthei ki ban kam ba ki lah ioh ia u dawai uba lah ban iada pura na kane ka jingpang,hynrei kaei kaba ngi dei ban leh ka long ba ngin bud katba lah ia ki jingbthah jong ka sorkar lyngba ka Health Department ba ngin long barabor kiba lehkhuid,sait manla ka por ia ki kti da ka um bad ka sabon lane da ki dawai pyniap khñiang (hand sanitizer), pyndonkam iaki face mask, pynjngai iwei na iwei pat,kiar ban leit sha ki jaka ba ia lum briew,kiar ka ia kdup ne khublei kti,sangeh ban leit sha kino kino ki jaka lada ym da donkam eh,bad dei ban da sum da sait hadien ba ngi la wan nala ki jong ki kam ki jam.
Ngi ju ong ba ka jingiada ka kham kor ban iaka jingpynkoit,lada ngim sumar ia lade kumno ngin lait na ki jingma,lada ngi ngim phikir kumno kieñ u Blei Un sumar iangi.
Te namar kata to long barabor kiba phikir bad sumar da lade ia lade ba u Blei ruh un don ryngkat bad phi.
U Blei haba U la thaw iangi U la buh ryngkat iaka jingstad hapoh jong ngi khnang ba ngin ioh ban pyndonkam katba ngi dang im hangne ha sla pyrthei,te kadei ka kamram jongngi ba ngin sei ban pyndonkam ia kita kiba u Blei U la ai hangi.
Ka jingstad jong ki nongsynshar,ka jingstad jong ki nongsumar,ka jingstad jong ki bahalor jong ngi kadei ka jingstad Blei.
Ha kane ka por ba wan ka khlam maki ki la aiti met bad mynsiem ban ialeh ban lait im mangi ngin ai ka jingiatrei lang,namar khlem ka jingiatrei kang ngin nym ioh iaka jingjop.
Ka long kaba sgewsih ba hapdeng kane ka jingialeh pyrshah iaka khlam ban tehlakam iaka jingsaphriang jongka la mih ki riew shim kabu ha ki katto katne ki jaka da kaba kam ba kidei kiba ngeit blei,ki pynsngewthuh bakla iaki ‘riew paidbah,da kaba ong hana ymdon jingpang Covid 19 ha ri Khasi namar u Blei U la iada kyrpang iaka,u Blei hi Um ju ieid shilliang khmat U ieid lut ia baroh ki jingthaw jong U.Kine ki briew ki ong ruh ba u blei jong ki u ong ba ym donkam ban deng mask ne ban iada na u covid19 namar lah tip hi ma u kaei un leh,ym tang katta ki lum ruh katto katne ki kynhun ban leit pynlong jingduwai sha ki jaka kiba ymlong shngaiñ na kane ka jingpang Covid 19.
Kum kine ki jing pynsngewthuh bakla ngi lap ruh na ki ‘riew paidbah ki bapli kiba duna ka jingtip ki ki hikai lang ia ka jing bymtip ka jongki sha ki bapli ki bymtip.
Kine ki briew ki ong,lada iaka jingpang Covid 19 ympat don dawai ban pynkoit te ia kiba koit pat ki sumar daei?ki ong ruh lada tang shu shit met,jyrhoh,baiongkhlieh lah test positive tang ban ioh nong ka sorkar ne mano re,kata kadei ka jingpynsngewthuh bakla ia u paidbah.
Ymdon mano mano ruh wat ka sorkar ne ki doctors kiba lah ban ialehkai iaka jingim briew namar ka aiñ ka don.
Hooid,ngi tip ba ka juh don ka baiong khlieh por,ka pynshit,ka jyrhoh por kat kum ka jingkylla ki aiom,hynrei ha kum kane ka por lada ngin leit sha ki jaka sumar ngin sa shah test Covid,balei?namar ki nongsumar ruh ki tieng ioh kumno re kumno ngi la ngat haka khlam,ki nongsumar ruh kidei ki briew ki hap phikir ia lade ban lait na kane ka jingpang,dei na kane ka daw ba ki duhthiah duhdem naka bynta jong ngi.
La kyntu iangi ba ngin long kiba sumar bad phikir bha ia lade khamtam ia kito kiba lah don jingshitom lypa haka met jongki namar ki immune system jongki ki long kiba tlot kim lah ban ialeh pyrshah lada ki ngat ha une u khñiang jingpang Covid 19,ha ka jingshisha kalong kaba suk ban sumar ia kane ka jingpang lada u briew u don iaka met kaba shait ba khlaiñ da kaba bam ia ki jingbam kiba tei iaka bor met bad kaba ai da ki dawai kiban pynkhlain bor iaki immune system ban ialeh pyrshah ia ka jingpang.
Dei na kata ka bynta kieñ ba ia kito kiba la koit na kane ka jingpang bad kito kiba don jingiadei bad ki nongpang la phah shong quarantine ne pynkyrpang 14 sngi ne tam ban peit bad pyntikna ba une u khñiang jingpang um don shuh haka met ka jongki.
Haba ngi iaid sharum shaneng jong ki shnong ki thaw ki iew ki hat,ngi iohsngew ba don ki briew ki bymtip ei ei hynrei ki leh batip lakum kiba stad eh,kum kine ki briew kim ju kwah pat ban tip wat ia kaba dei ban tip wat lada don makna kiba iarap ban pynsngewthuh ne pynshai lem ruh kim ju sngap satia.
Kum kine ki briew kim da suidñiew iaki jingbthah jong ka sorkar lyngba ka tnad ka koit ka khiah,ki ong ruh ba kim ju tieng ia u Covid 19,bad kim ju phikir bha ia lade,kum kine ki briew ki khamtieng ia ki pulit ban ia ka jingpang Covid 19 bad kaba ap jingma ka long ba ynda kilah poi ha shnong pat ki tyngkong sha manla ki thliew ing jong ki briew,te shu buh lada kum kine ki briew kin ngat ha u Covid 19 kaei te ka ban jia ia ka imlang ka sahlang ha ka shnong ka jongki.
Ka por kalah dei ba ki Covid 19 Management Committee bad ki bor shnong ba kin pynsngewthuh bha iaki paidbah ba kin long husiar bad sumar khnang ban lait na ki jing babe hadien.
Une u Corona virus lane u Covid 19 uba la wanrah jingeh lut ha ki liang baroh, mynta nga kwah ban wanrah katto katne ki jingeh kiba iadei bad ka pule puthi hapdeng jong kane ka khlam Covid 19.
Naduh ba la pynjari da ka total lockdown ha baroh kawei ka ri India baroh ki jaka pule ki ia kynduh jingeh haka liang ka pule puthi kumno ban pyndep ia ki kamram jongki namar ym donlad da kumwei pat ban khanglad naka jingsaphriang jong ka khlam.
Hynrei katba ka por ka nang iaid ki bor jingstad kiba don ha u briew ki ktik bad ki iai ktik  na diang bad na mon ban pyntreikam noh da ka jinghikai lyngba ki sawlyer kaba ki khot ha ka ktien nongwei ka “Online Class" khnang ban ioh ban pyndep ia ki syllabus ha ka por kaba biang katkum ki jing dawa jong ki classes.
Ban shu iakren beit ia ka phang kane ka online Class ka wanrah jingmyntoi beit thik tang ia ki khynnah Higher Secondary,ki Degree bad ki kyrdan ba kham shalor namar ki khynnah bad ki nonghikai ha kine ki kyrdan ngi tikna ba ki lah don iala ki jong ki Smart Phone,Laptop,ki network connection ruh kilah kham lah ban pynbiang namar katto katne ki jingpule jong ki ruh ki lah hap iaid ryngkat bad ka online naduh shwa ban wan ka khlam.
Hynrei naka bynta ki khynnah Primary,ki Upper Primary bad ki Secondary kat shaba ngi leit ngi iohsngew beit ba wat ki nonghikai ruh ki ud iaki jingeh ba ki ia kynduh lyngba kane ka class online.
Kine harum ki long ki katto katne ki jingeh kiba ngi lap ha ka Class Online:(1).
Ka ryta jong ki khynnah kam pat dei ba kin pyndonkam iaki Smart Phone,Tablet,Laptop,lane ki bor jong ka internet.
Lada ki kmie ki kpa lane ki bahaing jong kine ki khynnah kim don jingnang jingstad kam don jingmut ka Class Online ia kum kine ki khynnah bapli.
(2).
Ka jingeh ban pynbiang ia ki network bad ka jinglip light khah khah khamtam sha thaiñ nongkyndong.
(3).
Katto katne ki khynnah ki shim kabu ban phah thied mobile phone na ka daw jong ka class online,kane kan ktah ia ki kmie ki kpa bad ka ing ka sem ba duna ka ioh ka kot.
(4).
Ki kmie ki kpa kiba ioh ba kot ki lah ban pynbiang ia ki jingdonkam haka class online,hynrei don pat ki longing kiba ym kot bor namar wat tang ka bam ruh ki ioh tang ban im.
(5).
Ki don ki khynnah kiba lah don lypa iaka mynsiem ba sarong ynda kilah ioh sa ban bat iaka mobile phone khlem pep kin sa lapmiet ka jingim ba bun rukom haki social media kane kan wanrah jingjot pynban iaka jingim jongki.
(6).
Ki nonghikai ki shem jingeh namar kim long contact kum ha ki por mynshwa bad ki khynnah bad kim lah ban pyn tikna la ki khynnah ki lah ne em ban kem iaki jinghikai jongki.
(7).
Ki khynnah bad ki nonghikai ki shem jingeh ban pyndonkam ia ka WhatsApp Group kum ka Classroom namar don ki ba shim kabu ban pynphriang ia ki phone numbers jongki.
(8).
Ki khynnah ki shem jingeh lada ymdon kiba ha ing kiba lah kham nang kham stad ban iarap pynleh lem lada ia ki class la leh da ka rukom ka juk shai mynta kum ka E-Portal Learning, Google Classroom bad ka Google Meet.
(9).
Lada don makna ki ba ha ing ne ki kmie ki kpa kiba lah nang lah stad ruh ban iarap pynleh lem hynrei ka por kam shah namar bun kiwei ki daw kum ka jingbunkam bad kiwei ki daw, teng teng lada don makna kiba lah ban iarap ruh ki khynnah ki nang klumar jingmut ba ymdei ki nonghikai lajong tang shu bakla tiak lah shah kynhied shah jyrwait bad kumta ter ter.
Kitei kidei ki katto katne ki jingeh kiba u Covid 19 u wanrah haka liang ka pule ka puthi lyngba ka Class Online, lyngba kane la kyrpad ia ka tnad ka pule puthi haka jylla bad iaka sorkar ba kan pyrkhat thymmai ban sangeh noh iaka class online iaki khynnah Secondary, Upper Primary bad Primary hynrei ba kin wad da kiwei pat ki lad ki lynti kiba long iaryngkat lang ia baroh bad ba kin sngewthuh ruh ba ka jingkoit jingkhiah ka kham kordor ban ia ka jingnang jingstad.
Email, arbantynsong36@gmail.
comInstagram,@arban_tynsong.25 ngut ki MP, ki la ioh ia ka jingpang corona virus mynta ka sngi.
Katei ka long, haba la pynlong ia ka jing test ia kitei ki nong mihkhmat, ha kaba sdang jong ka dorbar Parliament mynta ka sngi.
Kitei ki MP, ki kynthup ia 17 ngut kiba na ka dorbar Lok Sabbha bad nangta sa 9 ngut na  Rajya Sabha.
Kito kiba ioh ia katei ka jingpang, ki kynthup ia 12 ngut ki MP na ka seng BJP, uwei uwei u dkhot na ka seng DMK bad RLP.Ha Rajya Sabbha, ki kynthup ia arngut na ka BJP bad ar ngut na ka seng Congress bad sa uwei uwei u dkhot na ka seng  AIADMK,TRS, AAP bad ka seng TMC.Ka dorbar Lok Sabbha, ka la sdang mynta ka sngi.
U  Adhir Ranjan Choudhary, nongialam ka seng Congress, ula kren bitar ia ka sorkar jong U Narendra Modi, namar ba ki la pynduh noh ia ka kynta kylli jing kylli ha Lok Sabbha.
“Ka por kylli jingkylli, ka dei kaba donkam bha bad kumta ka jing pynduh noh ia katei ka kynta kylli jingkylli, ka long ka bym iahap satia" ong U Choudhary.
Halor katei ka mat U Rajnath Singh, myntri iada ri, u jubab ha iing dorbar Lok Sabbha, da kaba ong “Ki nongialam jong kiba bun ki seng sain pyrthei, ki la mynjur ban sangeh ia ka kynta kylli jingkylli bad nangta ba ka Zero hour, kan long tang 30 minit.
Ngi la iathuh ia phi lamphang dorbar, halor katei ka rai, kaba phi la mynjur hi ma phi.
Nga kyrpad ia baroh ki dkhot jong ka iing ba kin iatrei lang, namar ba kane ka dei ka por kaba eh shi katdei eh".
Sa 92,071 ngut ki don kiba ioh pang covid 19 ha ki 24 kynta ba ladep ha India.
Kiba iap, ki don 1,136 ngut.
Mynta baroh kiba ioh pang, ki la poi sha ka  48,46,427 bad kiba iap baroh, ki la poi sha ka  79,722 ngut.
Kiba dang don ha ka jingpang, haduh mynta, ki long  9,86,598 bad kiba la jem, ki long  37,80,108, ong ka khubor na ka  Ministry of Health.
Shillong: Ka Dorbar Khliehshnong Sohra, ka la pynkupburom ïa u samla Aibanbhakupar Dohling ha ka 13 tarik Nailur, 2020 ha ophis ka Dorbar Khliehshnong.
Ha katei ka jingleh burom,  la ïoh ia ki jingkren na ki dkhot jong ka Jylli Pyrkhat Kam da ki jingkren ha kaba ka shnong bad ka thaiñ ka sngew sarong ïa une u samla ba la wan rah nam ïa ka shnong lyngba ka jingtrei shitom jong u ban kiew sha u mawjam ban ïoh rung ha ka kynhun (Club) jong ka FC Goa bad ban ïoh ïa lehkai ha ka India Super League naduh u snem 2019.
Shillong: Ka Mawrusyiar Youth and Cultural Club ka la ia shim bynta ha Fit India Freedom Run ka ba la lam khmat da U Bah Lamborful Wanniang.
Ha kane ka jingiashim bynta la ia don ryngkat ruh u sport secretary ba long ruh u football coach jong ka MY&CC Shri.Kitbarlang Marngar.
Ia ka jingiamareh la pynlong ha Madan Mawrusyiar ia ka ba la wan ban ia shim bynta da ki samla kynthei bad shynrang bad ruh na ki riew rangbah jong ka shnong Mawrusyiar.
La ioh ia ka jingkren lyngkot na U Bah  Lamborful Wanniang u ba la ban jur ia ka jingdon kam ha ka ban ia shim bynta ha ki jingialehkai bapher bapher khang ba kin ioh ia ka met kaba koit ba khiah bad ruh ba kin long ki briew kiba khiah krad.
U bah Wanniang u ong ruh ba da kaba pynmlien ban ia shim bynta ha ki jingialehkai hapoh shnong ka lah ban kyntiew sha kiwei ki kyrdan kiba kham halor kaba long ka lad ka lynti ban sei bad ban pyni ia ka sap kaba ki don bad ruh ba kin ioh ban ia shim bynta ha ki wei pat ki jingialehkai.
Shuh shuh haba kren ha kaba ia dei bad ka Fit India Freedom Run, u la ai mynsiem ruh ba la kumno kumno ngi dei ban pynmlien ban pynlut por 30 haduh 60 minit ban kilan met ha ka shisngi khnang ba ngi lah ban long ki briew ki ba khlain ha ka bor met, ban lait na kino kino ki jingmlien ba sniew ne ban ngin nym donpor hi ruh ban pynlut kai ia ka por ha ki bym don jingmyntoi.
U la pynkut ruh ia ka jingkren da kaba ong ba un dang iai bteng ia ki jingkilan met la ka long ha la marwei ne bad ki paralok ne ryngkat bad ka team hi baroh kawei ha ryngkat ban hap ban bud ia ki kyndon ba la buh da ka sorkar.
La lamkhmat ia ka jingkilanmet, da u samla Eding bad Treibor.
Haba ioh kpa, uba stad tasam, ka kyrteng jong u khun ruh, ka mih sa ka jingeh ban kynmaw lane ban kynnoh ruh bad katei ka dei U Elon Musk, ha kaba ula klet ia ka kyrteng jong u khun jongu, haba u shah kylli ha ki nongthoh khubor ha Berlin.
Katei ka jingklet jong U Musk, ka la pynlong ba un jubab biria “sngew kumba ka dei pynban ka password".
U Musk, u leit jngoh ia ka karkhana  Giga ha Berlin bad ha katei ka jingleit, uwei na ki nongthoh khubor, ula kylli ia u khun jongu, la u long kumno.
Ka jing kylli ia U Musk, ka long kumno u long U  “X Æ A-12?"U Musk, nangta u ong ba kan bha, ba kin da kren kham shai, ba un sngewthuh ia ka jingkylli, hynrei mar kumta, ula ong “Oh phi mut ia u khun jongnga? Ka long shisha kum ka password".
U Musk, ula ong “U shait u khlain bad sa shisien, ngan sa wan ialam ia u shane".
U Musk bad ka lok jongu, ka Grimes, kaba dei ka nongtem ba pawnam, ki la ioh ia u khun shynrang jongki, ha ka 4tarik Jymmang ba ki la jyer kyrteng ia utei u khun  X Æ A-12 Musk.
U nongthoh khubor, ha ka por, ba u kylli ia U Musk, u kynnoh  ‘Ex Ash A Twelve’ ha kaba u ‘Ex’ u dei u dak sdang jong ka kyrteng jong utei u khyllung.
La iathuh ba kham hadien, ka Grimes, ka pyntip, ba la pyn kylla ia ka kyrteng jong utei u khun, sha ka  ‘X Æ A-Xii’ bad ka daw, ka long namar ba ka ain ha California, kam shah ia ka kyrteng ba nyngkong.
Ha ka ain jong ka California, la shah ia 26 tylli ki dak english bad ki hyphen ruh ban pyndonkam.
U Elon Musk, ula leit sha Germany, na bynta ka karkhana jongu, ka  European Tesla, kaba dang trei shait shait.
U Musk, ula kham riew spah mynta ban ia U  Mark Zuckerberg, ha kaba u dei uba wan ha ka kyrdan ba lai jong ki briew kiba riew spah tam ha ka pyrthei, da ka jingdon spah jongu, kaba  $115billion (£86.4billion).
Nongpoh: Ka Khasi Students’ Union Syad Unit, ka la leit ban noh synniang da ki tiar shet tiar tiew bad ki tin sop iing sha kawei ka longiing kaba ia kynduh ia ka apot pluh iing baba don ha shnong Syadheh, Ri Bhoi.
Katei ka jingpluh hapoh katei ka iing, ka la jia ha ka step 10 tarik Nailur, ha kaba ka ding ka la ioh ban bam duh noh ia baroh ki jingdon jingem kiba don hapoh katei ka iing bad kaba la wanrah ia ka jingduhnong kaba khraw ia ki trai jong katei ka iing.
Kumta ban pynpaw ia ka jingsngewlem halor katei ka jingjia ba sngewsih ia katei ka longiing, na ka liang ki nongialam bad dkhot ka KSU, ki la leit ban iarap sngewlem ia katei ka longiing.
Kiba la donlang ha kaba leit noh synniang sha katei ka longiing, ki kynthup ia u Samla Biangbor L.Paliar Vice-President Sengkmie, Samla P.Kylla President KSU Umsning Circle, Samla James Mawphniang Asst.General Secretary Sengkmie ha ryngkat ki dkhot ka North Khasi Hills District unit, ki dkhot na Umsning Circle bad ki nongialam Shnong Bah D.Mawphniang bad Bah S.Mawphniang.
Ka don 3 tylli ki post ba lait.
Katba dang ap ban thoh ‘written test’ u Kynsai u la trei shitom bha ban khreh bad u da thrang eh ban ioh.
Ka jingsiew kam pat dei eh kaba heh hynrei u la sngewthuh ka la long ka jingmyntoi kaba khraw ia u, ia ka iing bad khamtam ban ioh ka ‘experience certificate’ ynda u applai sha ka kam sorkar.
U Hep te un ioh beit kum kane ka kam.
Nga thikna" ong ka Banrilang.
“U briew uba trei shitom hok bad uba da thrang shisha ka pher hi" ong ka kmie.
“Na kata ka daw kein nga ong kumta" ong ka Ban.
“Ïa mynta te ym long ban ap kam sorkar bad kam heh tulop hynrei kat kaba ioh" ong ka Ban.
“Ki ong kumta kein mynta" ong ka kmie.
“Yn ioh kam shaei Mei haba 10 post u nongaplai da ki phew hajar.
Hooid ka eh hi ban trei ha i tulop rit hynrei ha uba nang ban im kam da paw eh" ong biang ka Ban.
“Kynsai, Kynsai ale dihsha noh" khot ka kmie na iingshetja.
“To Mei" u thie na kamra.
“Ngan trei shitom tyngeh.
Wei shisien haba nga la trei shitom, da long kumno-kumno ruh hun bad pdiang beit" ong u Kynsai bad u bam ia u ruti tah makhon.
“Ka dei Hep" mynjur ka hynmen.
“Don teng teng ki samla wad kam kim da pynkhreh bha bad kim ju lait wat tang ha ka ‘written test’ ruh.
Dei kine kijuh pat kiba khnium bad kynnoh ba kim ioh kam.
Nalor kata ruh, ki kynnoh da kumne kumtai ia kiba ioh.
Teng-teng la ju don ruh kiba sngewrem ban trei ia kano kano ka kam khamtam bym dei ka kam sorkar.
Kane ka la pynjot thiaw ia ka lawei jong ki" ong u Kynsai.
“Me uba la pule teng sha Ri Thor, me la sngewthuh khambha ban ia kito kiba shu jngi ha i pung barit.
Ngam bakla lada ngin ong ba kiba pule sha dkhar ki kham jrong ka rukom pyrkhat namar ki la jngi ha ka pung kaba heh" ong ka kmie.
“Ka dei kaba phi ong Mei" mynjur u Kynsai.
“Me sngewthuh em haba nga ong ka pung kaba rit bad ka pung kaba heh?" buh jingkylli ka kmie ia la u khun.
“Nga sngewthuh kein Mei.
Ka pung kaba rit ka thew beit tang ia kito kiba shu pule ha ka jylla lajong bad ka pung kaba heh ka thew ia kito kein kiba mih na la ka jylla ban pule shabar la ka muluk.
Ka iapher shibun namar kito kiba pule shabar ki iohi, ki lap bad ki ia tyngkhuh bad kiwei pat ki jaitbynriew kiba iapher nadong shadong" pynshai u Kynsai.
“Ew! me la rangbah shisha" kren iaroh ka kmie.
“Kaba suk te mei ban sngewthuh ia kata ka jingkren jong phi" u ong bad ka rkhie.
“Ha … ha … ha…" ki ia rkhie lang.
“Phin khreh kot biang em da la dep dihsha?" kylli ka kmie.
“Hooid, Mei" u jubab.
“Ka biang khun" ai mynsiem ka kmie.
“Sngewtynnad ba phi ong kumta" ong u Kynsai,.
Shillong: Ka  District Magistrate, East Khasi Hills District, mynta ka sngi, ka la pynmih ia ka hukum ban khang dam ia ka iing jong ka kong B.L Nongpiur ha Madan Laban (Rum), Shillong bad nangta sa ka jaka sah ki nongtrei jong ka  Laban State Dispensary ha Laban.
Ha kawei pat ka hukum, la pynbna ruh ban khang dam ia shipor, ia ka Laban State Dispensary, kaba trei kam naduh mynta ka sngi bad katei ka long ban khanglad ia ka jingpur jong ka jingpang iabit Covid 19.
Shillong: Ki MDC jong ka seng BJP, ki la sangah biang ia U Dr WR Kharlukhi, President jong ka seng NPP ha ka Jylla, da kaba ki kyntait ia ka jingong U U Dr Kharlukhi, uba dei ruh U  MP Rajya Sabbha, ba U President ka BJP, u shu kren sha ki kotkhubor, khlem ki dulir kiba biang.
Ki MDC, ki ong ba ha katei ka jingiakren bad ki kotkhubor, U President ka BJP, u don bad ki dulir kiba biang ban pynshisha bad ki ong shuh shuh ba ma ki ruh, ki don ia kitei ki jing pynshisha bad ki kloi ban leit rah sha iing U Dr Kharlukhi, ban pyni da ki sabut kiba shai bha.
Ki MDC, ki kylli pat ha kajuh ka por “Lada ki don ki jingshisha, kumta U President jong ka seng NPP, u kloi ne em ban pynhiar shuki ia U CEM bad ka Executive Committee hi baroh kawei, jong ka Jaintia District Council?"La ong shuh shuh da ki MDC, ba U CEM jong ka Jaintia District Council, haba u kren, um don satia ia ki kot pynshisha.
Ki ong shuh ba ha ka 1tarik Jymmang 2020, U CEM ka JHADC, u kam ba ka sorkar Jylla, ka ap ia ka bhah jongka kaba T.100klur na ka sorkar jylla, katba ha ka 13tarik Jymmang 2020, U CEM ha ka jing pynmih khubor, u byrthen ban mudui sha kashari, halor ka jing bym siew ka sorkar Jylla, ia ka bhah ka JHADC, kaba  T.94,40,00,000.
Nangta ha ka 4tarik Jylliew 2020, u ong shuh shuh ba ka JHADC, ka khmih lynti, ba kan ioh ia ka bhah na ka sorkar Jylla, kaba T.93,00,00,000/- bad ha ka dorbar kaba ha ka 28tarik Naitung 2020, U CEM, u kren ha ka iing dorbar, ba ka Council, ka shah T.100klur ia ka sorkar Jylla, katba ha ka 10tarik Nailur 2020, U CEM u ong ba ka JHADC, ka dei ban ioh T.50klur na ka bhah jongka, na ka sorkar Jylla.
Ki MDC, ki ong shuh shu ba ka jingbamsap, ka da jubor tasam ha kane ka EC, ba la ialam da ka NPP-UDP.Kitei ki MDC lem bad ki nongialam ka seng BJP na Jaintia hills, ki sngew lyngngoh ruh ba U CEM ka JHADC, u kren sha ki kotkhubor bad kdew sha ki EM ba ka pisa jong ka Counci, ka don ha account shimet jong ki Executive Member, ha kaba ki la sot na ka jingkren hi U CEM, ha ka jingiakren bad ki kotkhubor, kaba u ong “Em hi ka pisa iong ka Council wa em hapoh ka account iong i".
Ki MDC bad ki nongialam BJP, ki sngew lyngngoh ba ka JHADC, kam don pisa, katba ka pisa jong ka JHADC, ka don ha ka account jong ki Executive Member bad kane ka dei kaba ki ong, ba ka don ka jingbamsap kaba shyrkhei bha.
Ki MDC, kiba la soi ia katei ka kyrwoh, ki long  U Ma Lakhon Biam, MDC,Ma Dawan Lyngdoh, MDC, Ma Krison Langstang, MDC, Bah Sing Mulieh, BJP State General Secretary, Ma Shaphrang Lyngdoh, President BJP West Jaintia Hills Unit bad U Ma Moonlight Daw, BJP General Secretary West Jaintia Hills Unit.
Shillong: La iathuh da ki lad khubor mynta ka sngi, ba na ki 58 ngut ki riew paidbah, kiba ioh pang covid ha East Khasi Hills, ki kynthup ia 30ngut ki nongtrei jong ka Raj Bhavan, Shillong.
Wat la ia ka jingtip, kaba shai, ym shym la tip satia bad mano na kiba la ioh ia katei ka jingpang, hynrei, la iathuh ba ki kynthup ia ki ophisar bad kiwei de ki nongtrei paidbah, kiba don ha katei ka jaka.
Ka jingwad ia kiwei pat kiba don jing iadei, ka dang iaid shakhmat haduh mynta, ong shuh ka khubor.
Ha ka jing iakhun ia ka khlam corona virus, kumta mynta ka sngi, ka  Union Health Ministry, ka la pynmih ia ka jingbthah jongka, na ka bynta ka jing sumar met ia kiba jem na ka jingpang covid 19.
Na shibun ki jing batai, kawei na ki kyndon, ka long ba kito kiba la jem, na ka jingpang, kin hap ban ialehkai yoga, kin hap ban iaid kai mynstep lane janmiet bad ki dei ruh ban dih shi shamoit ia ka  chyawanprash lem bad ka um lane ka dud.
Nalor ki dawai jong ki doktor  allopathic doctors, ka Health Ministry, ka jingmut ruh ban pyndonkam ia ki dawai kynbat lane kiba la tip, kum ka  ‘Ayush Kwath’, ‘Samshamani vati’, ‘mulethi powder’ bad nangta sa ka dud kaba syaid bad ka  haldi.
Shillong: Ia U bah Peter Kharkongngor (70), uba shong ba sah ha Wahthapbroo, la leit rah sha Nazareth Hospital, mynta ka sngi, ha ka por 5.20 baje mynstep.
Hynrei, la iathuh ba la leit rah ia ka met, jong utei u rangbah, uba la khlad lypa.
La leh test ia utei uba khlad, da ka RAT, ha ka por 5.39 baje mynstep bad la pynthikna, ba u dei uba don ia ka jingpang Covid 19, ong ka khubor na U DHS (MI) ka sorkar Meghalaya.
Kane ka dei ka kyrwoh khubor, ba la pynmih harum, ba la ioh na U DHS (MI), ka sorkar Jylla –BROUGHT DEAD TO NAZARETH HOSPITAL.NAME PETER KHARKONGORAGE 70 yrs(Male)Address WAHTHAPBROOArrived on 13/09/2020 at 5:20 amRAT done at 5:39amPositive.
Ka skul ha Wanguru, Kenya, ka wan rah da ka jingmut kaba thymmai bad kata ka long, namar ba ki kamra klas ki shong thylli ha kine ki sngi; kumta ki bor pyniaid skul, ki ri noh da ki syiar bad na katei ki ioh ban kamai na ki pylleng bad ki khun syiar bad katei ka la kylla long ka jing ioh pisa ha ka jaka jong ka jingduh jongki, na ka bai skul, kaba ki ju siew ki khynnah skul baroh shi katta.
Shillong: Mynta ka sngi, ki don 109 ngut kiba ioh pang thymmai, ia ka khlam corona virus.
Ha East Khasi Hills, ki don 85 ngut bad na kitei ki kynthup ia 58 ngut ki riew paidbah.
Ha Ribhoi District, ki don 9ngut, ba kynthup ia 6 ngut ki riew paidbah bad nangta ha West Garo hills ki don 13 ngut bad na kitei ki kynthup ia 3 ngut ki riew paidbah.
Kiba la jem na ka jingpang, ki long baroh 55 ngut bad kitei ki kynthup ia 28 ngut ki riew paidbah na East Khasi Hills.
Ha West Garo Hills, kiba la jem ki long 23 ngut, ba kynthup ia 3 ngut ki riew paidbah.
Mynta ka sngi, i don ruh iwei iba iap, na East Khasi Hills; ong ka kyrwoh jong ka Health Department, ka sorkar Jylla.
Kiba dang don ha ka jingpang, ki long 1,623 ngut baroh bad kitei ki kynthup ia 1,048 ngut ha East Khasi Hills bad ki riew paidbah, ki long 833ngut.
Ki pulit jong ka Meghalaya, ki pynbna ba ia ka ktem pulit ha Byrnihat, kaba don ha  Ri-Bhoi district, la khang noh shwa shipor bad ka daw, ka long namar ba u don uwei u pulit, uba ioh ia katei ka jingpang covid 19.
Mynta ka sngi, U bah GK Iangrai, uba dei u nongai ktien jong ki pulit bad uba dei ruh U  Assistant inspector general ka Meghalaya Police (A), u iathuh ba utei u pulit, u don mynta ha ka jingpeit bniah jong ki doktor.
Baroh ki kam ki duk, kiba ia dei bad ka ktem pulit ha Byrnihat, la pyn kynriah noh sha ka  Anti-Infiltration Checkpost, Byrnihat.
La bthah ia ki paidbah, kiba donkam, ba kin leit sha ka   Anti-Infiltration Checkpost, Byrnihat.
Shillong: U Bah Hamletson Dohling, MLA jong ka People Democratic Front (PDF), u ba long ruh u myntri ba dei peit ia ka tnad pynroi sor,   u la ong ba na ka liang jong ka Party PDF ka pyrshah ia ka jingwan rah ia ka rel sha kane ka jylla lada ym pat lah ban pyntrei kam ia ki ain ban iada ia ka jait bynriew.
“Ka jingwan rah ia ka rel ka dei ka phang kaba ngi  la ju ia kren naduh ki por mynshuwa  naduh ba nga dang long u dkhot jong ka KSU.Nga ieng skhem haduh mynta ba katba ba ym pat don kano kano ka ain ka ba skem ka ban ia da ia jaitbynriew ynnai rel kit briew ynnai rel kit mar sha ka ne ka jylla.
" “Kaba kongsan mynta ka long ban wanrah shuwa  ia ka ain ka ba skhem ban iada ia ki jaitbynriew jong ngi namar ha ba ngi peit ngin ym lah ban iapein ha ka ba iadei bad ka ri bad ka jaitbynriew"u la ong.
U bah Hamletson u la ong ruh “Ngan ym kwah ban kren ia ka jingkwah jong kiwei ki seng Sain pyrthei, hynrei kaei ka ba nga kwah na ka liang jong nga bad na ka party PDF ngi la rai hi ba kat ba ym pat don ki jingiada ia ki jaitbynriew ym pat long ban wan rah ia ka rel sha kane ka jylla.
"U la ong ruh “Lada ka Sorkar ka thmu ban wanrah ia ka rel sha kane ka jylla ka dei ban  pyntrei kam noh ia ki entry exit point bad ia kane ka kam haduh mynta ngin dang ia buddien ba kan kloi noh, lane  pyntrei kam  ia ka Meghalaya Resident safety and security act  khang ban lah ban pynskhem ka jingiada ia ki jaitbynriew jong ngi bad ka ba sah mynta ka long ka Inner Line Permit  ka ba ngi la dep ban pass ha ka ïngdorbar ba ka Sorkar jylla ka dei ban pyntrei kam noh ia ka ne ba ka jylla kan ioh ban pyntrei kam kawei na ki ne ki ain ha ka jylla Meghalaya.
"  U la ong ruh ba la katno snem ka la iaid bad ym pat don kano kano ka Sorkar ka ban kwah tang ban iakren ruh ia ka ILP, hynrei mynta ha kane ka Sorkar, ka la shim khia ban pass ia ka official resolution na ka bynta ka Inner Line Permit bad ia kane ngin sa bud dien ruh bad ia ka entry bad exist point ruh ka dei ka mat ka ba ngi la iakren shi ia kren bad ha ka ne ka Sorkar ba ka la sdang ban shna ha ka ba ia ka jaka na ka bynta ban shna ia ka ne ka khyrdop kin sa shna noh.
Naduh mynshuwa ia ki jingdawa ki la shu buh tang da ki committee shi committee, hynrei kam shem poi sha ei shaei ruh hynrei mynta ba kane ka Sorkar ba ka la lah ban leh bad wat la ngim tip kan poi shaei shaei ruh ngin bud dien ia kane" u la ong shuh.
Ka kali pulit kaba pahara ia U James K Sangma, myntri bor ding jong ka sorkar Jylla, ka la ia tyngkhuh mynta ka step ha Nagaon, jong ka Jylla Assam, haba utei u myntri, u dang wan phai na Manipur sha Shillong.
U James, ula leit sha Manipur, na ka bynta ban plie ia ka ophis ba thymmai jong ka NPP ha Imphal bad ula wan phai noh mynta ka step ban wan sha Shillong.
La iathuh ba 4 ngut ki pulit, kiba don ha katei ka kali, kaba synran ia U James, ki la mynsaw, ong ka khubor.
Kat haduh ba thoh ia kane ka khubor, ym shym la tip bniah ia ka jingjia jong katei ka jing ia tyngkhuh kali.
Shillong: U myntri ba dei peit ia ka tnad pynroi Sor, u bah Hamletson Dohling, u  ong ba  baroh u briew u lah ban kren ne ban pynpaw ia la ki jingsngew jong u bad lada ka party BJP kan rai  ban mih ne ban neh ha ka Sorkar ruh ka dei ka jingjied  jong ki hi.
Kane ka long hadien ba ka party BJP kaba donlang ha ka sorkar MDA ka la byrngem ban weng noh na ka sorkar, namar wat la ka party BJP ka ia don lang bad ka sorkar MDA hynrei  ha JHADC bad GHADC ki khlem kynthup ia ki MDC jong ka Party BJP bad ki la kynnoh ruh ba kane ka pynpaw ba ka Sorkar MDA kaba la ialam da ka NPP, kam shem la burom ia ka party BJP.U bah Hamletson u la ong ruh ba ka jingphah ban kynthup lang ia ki MDC jong ka BJP ha ka EC ha JHADC, ka dei ka kampohing jong ka JHADC bad na ka liang ka Sorkar jylla kam kwah ban tuklar ia ka kam jong ki District Council bad ula ong shuh shuh ba ban kynthup iano ha ka EC, ka shong ha ka  jingsngewthuh jong ki hi.
Sa 94,372 ngut ki la don kiba ioh ia ka khlam covid Covid-19 ha India, ha ki 24 kynta ba ladep.
Kiba iap, ki long 1,114 ngut bad baroh kiba ioh pang, ki la poi sha ka 47,54,357ngut bad kiba dang shah sumar, ki long 9,73,175ngut, katba ki don  37,02,596 kiba la jem na ka jingpang.
Kiba iap haduh mynta, ki long  78,586ngut, ong ka khubor jong ka  Ministry of Health mynta ka sngi.
Hynnin ka sngi, ka Maharashtra, ka don ia 22,084 ngut kiba ioh pang thymmai bad baroh kiba ioh pang ha katei ka Jylla, ki la poi sha ka  10,37,765 ngut.
Kiba dang don ia katei ka jingpang ha ka Jylla, ki long  2,79,768ngut.
Kiba iap ha ka jylla, ki long  29,115 ngut baroh.
Tang ha Mumbai, kiba ioh pang hynnin ka sngi, ki long 2,321 ngut bad kiba iap ki long 42 ngut.
Kiba dang don ha ka jingpang, haduh mynta ha Mumbai, ki long  29,131ngut.
Kiba ioh pang thymmai ha Tamil Naduh, ki long 5495 ngut hynnin ka sngi bad kiba ioh pang, ki la kot sha ka  4,97,066 ngut baroh bad kiba dang shah sumar, ki long  47,110ngut.
Kiba iap hynnin ka sngi, ki long 76 ngut bad baroh kiba iap, ki la poi sha ka  8307 ngut.
Ha Punjab, ki don 2,288 ngut kiba iap, ba kynthup ia 76 ngut kiba iap hynnin ka sngi.
Kiba ioh pang baroh, ki la poi sha ka  77,057 ha katei ka jylla, da ka jingdon sa 2,441 ngut kiba ioh pang hynnin ka sngi.
Ha Andhra Pradesh, ki don sa 9,901 ngut kiba ioh pang hynnin ka sngi bad baroh kiba ioh pang, ha ka jylla, ki long  5,57,587 bad sa 95,733 ngut kiba dang don ha ka jingpang haduh mynta.
Ha Uttar Pradesh, ki don 6,846 ngut kiba ioh pang hynnin ka sngi bad kiba dang don ha ka jingpang, haduh mynta ki long  67,955 ngut.
Ka Haryana ka kiew bha ha ka jingpang hynnin ka sngi, ha kaba ki don  2,783 ngut kiba ioh pang thymmai bad sa 24 ngut kiba iap hynnin ka sngi bd baroh kiba ioh pang, ki la poi sha ka 90,000 ngut bad sa 956 ngut baroh kiba iap.
Ka US Centers for Disease Control and Prevention (CDC), hynnin ka sngi, ka pyntip ba kiba ioh jingpang khlam covid ha katei ka Ri, ki la kiew sha ka  6,427,058, da ka jing kiew kaba 46,045ngut hynnin ka sngi bad kiba iap, hynnin ka sngi, ki long 1,035 ngut bad baroh kiba iap, ki la poi sha ka 192,388 ngut.
Shillong: Kawei na ka team ba radbah jong ka Indian Super League (ISL), ka Kerala Blasters ka la soi ia u Kenstar Kharshong na ka club Shillong Lajong.
Une u rangialeh dien ba dang 21 snem ka rta u la long u rangialehkai jong ka Kerala Blasters Reserves team kaba lehkai ha ka 2nd Division League ha ka samoi ba ladep.
“Ka Kerala Blasters ka ladep ban soi ia u Kenstar Kharshong na ka Shillong Lajong.
Kin hap siew sha ka Lajong na ka bynta ka undisclosed fee," iathuh ka khubor jong ka club.
La sngewthuh ruh ba la soi ia une u rangialehkai ba dang samla na ka bynta 3 snem.
U Kenstar Kharshong u la kiew ha ka jinglehkai phutbol naduh ba u jop ha ka U-18 I-League na ka Lajong’s youth team ha u snem 2017.
Ha ka samoi ba wan,u la lehkai na ka I-League ryngkat bad ki player 1st team bad u la lehkai 11 tylli ki mstch, kaba kynthup ia ki jinglehkai kaba jop pyrshah ia ka Indian Arrows, NEROCA FC bad ka Aizawl FC.Ha u snem 2018-19, u la lehkai ha baroh ki match bad u la pynjop ia ka club pyrshah ia ka Aizawl, Punjab FC bad ka Churchill Brothers.
Ha u snem 2019-20 u la sdsng ban lehkai bha bad u la lamkhmat ia ka lajong ban khur ia ka khusnam ha ka Shillong Premier League (SPL).
La ithuh ia u kum u rangialehkai dien uba tbit tam.
New Delhi: Ka  Sonia Gandhi, President jong ka seng Congress, ka la mih hynnin ka sngi ban leit shah sumar ialade sha America.
La synran ia ka Sonia, da U Rahul Gandhi, ong ka khubor na u nongkren jong ka seng Congress, u  Randeep Singh Surjewala.
Ka Sonia Gandhi, kan nym ioh satia ban shim bynta ha kane ka dorbar synrai, kaba khadphra sngi, hynrei la iathuh ba U Rahul Gandhi, un sa wan phai ha ki khyndiat sngi ban sa wan bad kan sa leit ka Priyanka Gandhi, ban ia don ryngkat bad ka kmie jongka.
Ka Sonia Gandhi, ka la dei ban leit sha America, ha ki bnai ba ladep, ban phah sumar ialade; hynrei, ka la sahkut noh, na ka daw jong kane ka khlam corona virus.
“U Blei u dei u bym ju kylla, hynrei ki jingpyrkhat shaphang u Blei ki kylla na kawei ka pateng sha kawei pat" (Spong)Ka kitab u Hosia ka long kaba sngewtynnad bad ba bang ban pule bad ka jingpyrkhat jong u Hosia shaphang u Blei ka iasnoh bad ka jingim shimet jong u bad ka kyrsoi na kaei kaba ma u hi u mad bad iashem ha ka jingim, kata ka jingiadei jong U bad ka Gomer.
Katkum ka Bible u Hosia u dei u tnga jong ka Gomer bad ki don lai ngut ki khun.
U Bishop Spong u ong,don ar tylli ki jingbatai shaphang ka jingiapoikha hapdeng u Hosia bad ka Gomer.
Kawei ka long, ba u Hosia u shongkurim ia ka nuti bad kawei pat ka long ba kham hadien ka Gomer ka kylla nuti bad ka shah die mraw.
Hynrei kine kim dei ki khana ha ka kitab u Hosia bad ka kitab U Hosia ka kren shaphang ka Jingieid.
Kane harum ka dei ka khana kaba nga la ring bad pynwan dur na ka jingthoh u John Shelby Spong shaphang ka jingiadei u Hosia bad ka Gomer.
Ka jingieid u Hosia ia ka Gomer bad na ka jingjia ha ka jingim shimet u Hosia u iohi bad ringdur ia u Blei jong ka jingieid bad u ai kyrteng thymmai ia U Blei kum u Blei ka Jingieid:“ki thylliej khlem shyieng ki padiah, ki pasiaw bad lorni shaphang ka jingiapoikha hapdeng u Hosia bad ka Gomer, ka khun u Dibliam uwei na ki nongkhaii ba paw nam ka Hima Israel.
Ka Gomer ka dei ka thei samla lud kaba bhabriew bad ka jingim jong ka ka shlei da ka jingkmen.
Ka sngewtynnad ban leit sha ki rong ki taw, ki tamasa, ki rong biria, ki jaka shad,ki jaka mastieh ban pynkmen ialade ryngkat bad ki lok ki jor.
Kumta ki thylliej khlem shyieng ki padiah bad lorni kumno u Hosia u briew ba don burom-don kyrdan, uba la san la rangbah bad ih bha ka rta u ngop ha kane ka samla lud kaba dang rit ka rta bad ban iapoikha bad ka? Ki para marjan-para shnong ki ia lorni bad mutdur ba kane ka jingiapoikha shen kan sa pra.
Hynrei U Hosia u sngew sarong ia la ka tnga,u pdiang hun mynsiem ia ka jingim bad jinglong jong ka, u ieid, u trei shitom na ka bynta jong ka bad u theh lut la ka mynsiem ban pynbiang bad pynhun ia ka.
Ha kaba sdang kiei kiei baroh ki bha,ki sngewtynnad bad i kumba u syntiew un ym jlop shuh lano lano ruh, ka jingim bad ka iing ka sem ka dap da ka jingsngewbha.
U Hosia da ka jingieid bad jingkmen, khlem ka jingkhohnioh u synran ia ka sha ki jaka ba don ki rong ki taw bad ki tamasa kiba ka Gomer ka ju sngewbha ban leit naduh ki por ba ka dang khie samla.
U synran man la ka kut taiew bad u ia iaid-iajngi lang bad ka bad u im ruh ha ka syrngiew jong ka nam bad ka burom ba ka ioh ha ka Nongbah.
Kumta ki snem ki iaid bad ki mareh khlem lap ba tip bad ka Gomer ka nangphuh nangpaw nam katba nangiaid ki sngi.
Ha kawei pat ka liang u Hosia u la nangnoh, nangtlor bad nangswai ka bor met bad u la kwah ban im ka jingim ba jar jar marwei bad um da sngewbha shuh ban iatyllun ha ka jylli ka phuh ka phieng ne ka rong ka taw ryngkat bad ka Gomer.
Kane kam mut ba um ieid shuh ia ka hynrei ka jingnang iaid ka rta ka la pynswai bad ki khohwah ki la tlot ban iaid, ban pakang kylleng ka Nongbah.
Kumta u la sdang ban kiar na kaba leit synran ia ka Gomer sha ki jingialang bad ki tamasa.
Hynrei ban shu sangeh bad jah syndet ruh kam long hi, haba jia pat ba u leit u shu leit tang ban pyni dur khmat bad iehnoh ia ka Gomer marwei ba kan bteng ia ki kam jong ka lem bad ki lok ki jor.
Kam long pat kaba itynnat ba u Hosia un leh kumne bad kam shngain ba ka Gomer kan don marwei ha ki tamasa bad ban leit phai sha iing marwei ynda la shiteng synnia khlem u nongsynran.
Pynban suki pa suki kane ka la long ka jingmlien ne ka rul, ka Gomer ruh ka la myllen ban leit ban wan hi tang marwei sha ki jingialang, ki tamasa bad ki rong ki taw khlem u Hosia.
Ha ka kolshor jong ki Jiw ka jingleh jong ka Gomer kam long kaba itynnat bad kam long ia ka kynthei ban iaid ban ieng marwei khlem ka jingsynran u rangbah ne u tnga.
Kane ka buh ruh ia ka Gomer ha ka jingma bakhraw ba ka lah ban shah rah bor ha ki riewrunar.
Nalor nangta ka la ktah ruh ia ka jingiadei hapdeng u Hosia bad ka Gomer, ka jingiadei ka la nang pjah haduh u pud ba shisien ha kawei ka miet ka Gomer ka khlem wan phai shuh sha iing.
Ka la jah shi syndon bad ym don ba tip shano lane badno ka leit? U Hosia u shaiong hi ngit ba ka tnga ba ieid thep mynsiem ka khlem wan phai shuh sha iing bad ka khlem iathuh wat tang shi kyntien ruh shaei kan leit ?Ka Nongbah ka thnem da ki kam sngewbha bad tamasa, khamtam ha ki sngi kut taiew bad na ka bynta kiba riewspah ki rong ki taw, ki tamasa ki don kyrhai, katba ia kiwei pat ka jingim ka long kaba jynjar sat bad ki don kiba die ia ka met la jong tang ban im jakpoh bad ki don ruh kiba shah die mraw ha ki nongkhaii.
Shano ka Gomer ka don? U Hosia u la dum dngiem bad lyngngoh,U la leit wad la lut ki jaka kiba paw nam, ki jaka long jingialang, ki jaka iashad-iamastieh bad ki jaka ba ju long ki rong ki taw, ki tamasa, hynrei um shem satia ia ka.
U Hosia u iai wad khlem sangeh, um nangthiah nangdem, um nangbam nangdih shuh bad da ki sngi, ki taiew u phohsniew, u kyndit ruma shiteng miet bad u pyrta ia ka Gomer.
Mynsngi u shong kum u bieij um nang shuh ban treikam bad ban thoh ban tar, ki jingmut jingpyrkhat ki her sha ka Gomer.
Gomer baieid, shano phi don? Balei phi phet jyndat na nga?U kren marwei kumne.
Da ki bun sngi um bam, um sum, u niuh tmoh rynjain bad u sniuh rangieb, katba ka Gomer pat ka iaid pakang bad ki lok kynthei, shynrang kiba ialeh sngewbha bad ka.
Niuma, ka por ka poi ba kum u syntiew ka jlop bad sti noh.
Katba nang iaid ki sngi la nang mih sa kiwei pat ki samla lud kiba kham phuh bad kham bha briew ban ia ka.
Ka jingiaknieh paw nam ha man la ki tamasa ka la nangjur bad ka Gomer ka la nangjlop bad ka sngi kaba ju shat phyrnai ha ki khmat jong ka ka la noh bad sep.
Ki paralok bad ki rang kiba ju ialeh sngewbha bad ka ki la sdang kiar bad ki la iabujli noh da kiwei pat kiba dang eh doh bad ba dang phuh ki ngab bad ka khmut ka khmat.
La wai bad la sep ka jingphuh jingphieng ka Gomer, ma ka hi ruh ka la sdang peiphang ba ki kjat, ki khohwah ki la tlot bor, ki ngab ki la stait, ki irmat ki la hap bad ka shalyngmat ka la ran bad ym don jingtah khmat kaba lah ban da ia ka jingran ka snieh doh bad ka Gomer kam dei shuh kato kajuh ka samla kaba phuh bad ba pawnam.
Mynta ka poi sha ka lanot ka jinglong nuti bad ha ka iew nuti ruh ka don ka jingiaknieh ba shyrkhei ban pawnam bad ban pynneh ia ka met ka phad bad ka long kaba shitom ia ka Gomer ban iakob bad kiwei kiba dang plung met bad kumta ka la syntuid syndon sha trai duh ka pyrnon bad ka kut ha ka Iew Die Mraw.
Ka jingieid u Hosia ia ka Gomer kam lip bad khlem sangeh u iai wad ia ka.
Toi ka jingwad ka la nang suki namar ba u Hosia um shem buit ne shemphang shuh shano ka Gomer ka don? U Hosia u tip biang biang kumno ka pyrthei bad ka Nongbah ba ki shong ki sah ka long? bad um khmih lynti shuh ban dang shem ia ka Gomer ha kito ki jaka ba ka ju leit kai sngewbha.
Kumta u la pynrit noh ia ka jingwad tang hapoh ka jylli jong ka iew die mraw, kata ruh tang ha ka iew die mraw kaba tat dor tam kaba die tang ia ki mraw kiba tat dor ne ki bym iaid iew shuh.
Ha kawei ka sngi u Hosia u la leit wad khnang khnang ha kata ka iew die mraw kaba tat dor bad ka dei ka iew kaba khapngiah, kaba shlei da ki jaboh bad jingsma iwli.
U la rung shapoh kata ka iew hapdeng ka jingiatynnian, iakhynniat para briew bad u la bsuh lyngba ki paidbah kiba ia kiw kiw,kaw kaw bad na pajih u la iohi bad iohsngew ba ki paring ia ki mraw kynthei-shynrang, samla-rangbah, wat ia ki tymmen ruh bad ki pynieng ia ki ha ki rynsan bad ki tyrwa sha ki briew.
Katba ka jingtyrwa ka dang iaid ym don uwei ruh u nongthied uba peit ne phai khmat sha ka Gomer bad ki nongkhaii mraw ruh kim khmih lynti ba yn don ba thied ia ka bad ki pynleit jingmut ban tyrwa tang ia kiba dang eh dang khlain bad pynieng ia ki hakhmat eh.
Hapdeng kata ka kiw kiw kaw kaw kata ka iew die mraw, kyndit kynsan uwei u riewtymmen na kyndong u pyrta bad tyrwa ban thied ia ka Gomer, jak sngap jar ka iew! ki shu iapeit iwei ia iwei, u riewtymmen aiu une uba tyrwa ban thied ia katei ka briew? U tymmen sadmuh aiu une uba la bieij sat ban thied ia ka kynthei kaba la jlop bad ka bym don bor shuh wat ban ieng? Ka kynthei ba rynjain rynjap ka bym lah shuh ban kyrshan wat ialade, ki khmat kiba jngem bad kaba sah sa tang ka snep bad ka shyieng la kum ka snaiap.
Kata ruh u pan thied ha ka dor kaba rem, haduh khatsan lyngkhot ka rupa bad shispah sanphew kilo u barli.
Shi shi u tymmen bieij, ki iakynshi ki nongwan iew bad ki nongkhaii ruh ki la shu ang lyngngoh bad peit seh sha uta u tymmen ha ka por ba ki law ia ki kynjri na ki kjat jong ka.
Ki pasiaw para ma ki un leh aiu kein une u tymmen ia kane ka briew kaba la sti bad sah sa tang ka shyieng bad ka snep.
Kiwei pat ki iarkhie danda bad biria ia ka jingleh u Hosia.
U Hosia u theh khatsan lyngkhot ka rupa bad shispah sanphew kilo u barli ha ka miej u nongkhaii mraw bad ki ummat kiba lang ki jaw brup brup khlem rngad shuh bad ka mynsiem ka kyndeh da ka jingkmen ba u la shem pat ia ka tnga kaba u ieid thep mynsiem.
Nangta hi mar mar u kit bak ia ka bad ka Gomer ha ka jinglyngngoh kam pat ithuh ne peiphang, “u riewtymmen aiu une uba thied ia nga ka briew ba raikhoh, ba sti, ba swai, ba jaboh, ba sma iwtung bad ka snaiap".
U Hosia u ialam beit beit ia ka sha iing, u ri u sumar, u ai bam, u pynsum pynsleh, pynkup pynphong ia ka da ki jain kiba thymmai bad buh biang ia ka ha ka kyrdan ba ka ju don kum ka kmie jong ka iing".
Kane ka dei ka jingieid jong u Hosia ia ka Gomer bad lyngba kane ka jingjia ha ka jingim shimet u Hosia u iohi ia u Blei uba dap da ka jingieid bad u ringdur bad ai nam thymmai ia u Blei kum u Blei ka Jingieid.
Ka jingiadei jong U bad ka Gomer ka pynpyrkhat ia u shaphang ka jingiadei jong U Blei bad ki briew ne ki khun Israel.
Kumba u Hosia u ieid thep mynsiem ia ka Gomer khlem da bishar ia ka jinglong jong ka ne kaei ba ka leh ha ka jingim, kumta u Hosia u pynwandur ia ka jingieid u Blei ia ki khun bynriew.
Ka jinglong jong u Blei ka Jingieid ka paw ha kine ki kyntien, “kumno nga lah ban iehnoh ia phi, ko Israel?kumno nga lah ban iehnoh ia phi?…ka dohnud jong nga kan ym shah ia nga ban leh ia kata!ka jingieid jong nga ia phi ka khlain haduh katta katta.
" (Hosia 11:8).
Ia u Blei jong ka Jingieid la nang iaipynwan dur ha ka Testament Bathymmai ha ka rynnieng bad ka jingim u Jisu Khrist.
Ngi pule ba u Jisu u hikai ban ieid ia ki nongshun bad ban duwai na ka bynta kito kiba pynshitom bein ia ngi (Mathaios 5:44) Ka jinglen lade bad jingshah shitom u Jisu Khrist halor ka diengphna ka dei ka dak jong ka jingieid, ka jingieid kaba khlem teh kyndon bad ka jingieid ka bym don pud.
Ia kane ka Jingieid la saindur ha ka shlem pyrkhat u Prophet Hosia.
U Blei ka Jingieid un kyrkhu ia phi baroh.
Amen.
Shillong: Ka Khasi Authors’ Society hynnin ka sngi ka la pynlong ia ka 41st foundation day ha Arts and Culture Hall, State Central Library.
La plie ia kane ka jingrakhe burom kaba rit da u myntri jong Arts and Culture/Health, u Bah A.L Hek kum u kongsan bad u Bah Titos Chyne uba dei u Chief Executive Member ka Khasi Hills Autonomous District Council kum u symbud kongsan.
Ha ka jingkren jong u Bah A.L Hek, u la pynkynmaw ba ka Khasi authors ka la lah ban pynim ia ki ktien bad ki dak thoh Khasi ha ka literature.
U la ai mynsiem ruh ia department ha kaban lah ban pynieng ia ka ophis treikam pura jong ka Khasi Authors’ Society ha State Central Library complex.
U Bah Titos Chyne u la pynpaw ba la donkam biang ban pynmih ia ki dikshonari Khasi bad u la iathuh ba ka District Council ka kloi ban iatreilang bad Khasi Authors’ Society na ka bynta ban im ka ktien.
Kumba ju long man la u snem, ka Khasi Authors’ Society mynta u snem ka la pyllait paidbah ia saw tylli ki kot da u Bah A.L Hek bad u Bah Titos Chyne ha ryngkat ka jingdonlang u bah W.Nongsiej, Director jong ka Arts and Culture.
Ia kine ki kot la tip kyrteng kum ‘Ki Sur Mieng Ka Ri Umsnam’ ba la thoh da u Bah Andreas Sun, ‘Ka Jingkyntip na Kotbah’ ba la thoh da u Bah Hamles Mylliemumlong bad artylli ki kot ba la thoh da u Bah Kitbor W Nongrum, ‘Ki Khun Samla, Ki Longkmie Longkpa’ bad ‘Ka Sor Shillong’.
U Amit Shah, myntri kam poh iing ka sorkar India, ula leit shah sumar biang myn hynnin ka miet sha AIIMS Hospital bad katei ka dei tang hadien ar taiew ba ula mih na ka jingshah sumar, ha katei hi ka hospital.
Kham mynshwa, ha ka 2tarik Nailar, U Amit Shah (55), ula iathuh ba ula ioh ia ka jingpang covid 19 bad ula leit shah sumar ha Medanta Hospital bad ha ka jingshah sumar, ula jem na katei ka jingpang, hynrei hadien ula leit shah sumar biang ha AIIMS bad ula mih na katei ka hospital, ha ka 31tarik Nailar 2020.
Hynnin ka miet, ula leit biang sha katei ka hospital, ong ka khubor.
U Shah, ula leit shah sumar, ha ka por 11baje hynnin ka miet bad ka daw jong ka jingleit shah sumar jongu, ka long ba u shem shitom ban ring bad pynhiar mynsiem.
Shillong: Ka Deputy Commissioner, East Khasi hills, Shillong, ka la pynbna ban khang dam ia ka mala ba nyngkong jong ka iing ka kong  A.M.Rynjah, Madan Laban (Shiliang).
Ha kawei pat ka hukum, la pynbna ban weng noh ia ka jingkhang dam ia ka jaka sah jong U Vinod Khemka kaba don ha ka iing jong ka  kong B Khongwir, Dunhill Road, Harisabha, Laban bad kumjuh ia ka iing jong la weng ia katei ka hukum, naduh ka 12tarik mynta u bnai.
Ha kawei pat ka hukum, la pynbna ban khang noh shipor ia  ki dukan jong ka kong Sherdalin Lyngdoh, Laloo Cable, Yolande Laloo, Fast Fod Sianmon Talang bad ki dukan ka kong Reliancey Marwei, kaba don ha ka iing jong ka Pavitra Joshi, Pdeng Shnong, kaba don ha Lower Mawprem.
Ka khubor, kaba la pynmih ha U Rupang.
com, kaba kyrteng “Tyrwa ka State Bank of India, ia ki lad seng kam lajong bapher", ka dei kaba ki pule bun tam ki nongpule jong kane ka taiew.
La pynmih ha ka 9tarik mynta u bnai ba ki don 2K, kiba share na ka peij jong u rupang.
com bad nangta ki don sa shilak phra phew phra hajar bad lai spah khad hynniew kiba pule na ka facebook peij jong u rupang.
com bad ki engagements, ki long 16,074.
Khublei iaphi ki nongpule urupang.
com.
Shillong:Ka Delimitation Committee kaba aiti ban phiah bad pynwan dur ia ki shnong marbiang ha baroh 29 tylli ki MDC konstitwensi ka Khasi Hills Autonomous District Council (KHADC) ka lah ban aiti noh ia ka kaiphod shen.
Haba kren mynta ka sngi, u Deputy CEM ka KHADC u bah Pynshngain N.Syiem u la ong ba katkum ka jingsngewthuh jong u, ka Delimitation Committee kan aiti noh shen shen ia ka kaiphod.
U la ong ba ka Committee ka dei ban pyndep ia ka kam hapoh ka por kaba la buh namar ba ka la pan pynjlan na bynta hynriew bnai.
Hadien ba la ioh ia ka kaiphod na ka Committee, ka Executive Committee kan iathir bad pule bniah bin pa bin ia ka kaiphod shwa ban rah hapoh ka iing dorbar ban ioh ia ka jingmynur ban phah pat sha u Lat ka jylla ban ioh ia ka muhor.
Hadien kane, ka sorkar kan sa pynbna ia ka tarik jong ka elekshon sha ka district council.
Tangba u la ong ba ka jingpynlong ia ka elekshon, kan shong eh ha ka kaiphod ka Delimitation Committee.
“Ngin khot ia ka dorbar hadien ba la pule bniah ia ka kaiphod bad yn sap hah sa sha u Lat ban ai ka muhor, ban sa pynbna ha ka khubor sorkar (official gazette) bad yn sa wan sa ka elekshon," la ong u bah Pynshngain.
Lah ban kdew ba ka KHADC ka la pynwan dur ia ka jingdon ki shnong ha ki konstitwensi khnang ban pyniahap ia ka jingheh bad ka jingrit katkum ka jingdon briew namar ba don ki konstitwensi kiba duna briew palat, bad don kiba bun briew palat.
Shillong 1 Jymmang: Ki runar ki bym shem la ithuh dur ki la hiar thma hynnin ka miet jong ka 30 tarik u iaiong 2024 , da ka ba ku la leit ban kawang petrol bomb ia ki ar tylli ki police station ha nongbah Shillong, kam bad ka ophis jong ka Meghalaya Government Construction Corporation.
Kine ki ar tylli ki police station kidei ha Sadar Police Station ka ba don hadeng sor bad ka Rynjah Police Station.
Katkum ka khubor na ki pulit la iathuh ba ki runar bym shem la tip kidei kiei bad ki wan nangno , ha kaba ki la kawang da u petrol bomb ha kine ki police station hynne ka step phyrngap bad la pyntip ruh ba ka ophis jong ka meghay government construction corporation, ka la shah kawang petrol bomb hynnin ka miet.
Kat haduh ban da thoh ia kane ka khubor ym pat lah ban tip shai ia ki jingjulor ki ba mih na kane ka jingkawang petrol bomb.
Shillong:Katba nangmih ki sngi la sngewthuh ba kam don ka jingïaid beit iaid ryntih hapoh ka seng Congress ha Meghalaya ha kaba la don katto katne ka sur bynñiaw hapdeng ki nongtrei ka Party bad ki nongïalam namar ka rai jong ki MDC ban ïatreilang bad ka National People’s Party (NPP) hapoh Khasi Hills Autonomous District Council (KHADC).
Kumba long mynta, ka Congress ka don satang 4 ngut ki MDC hapoh ka KHADC.Katkum ka tyllong khubor napoh ka seng Congress ka la ïathuh, “Ki Nongkitkam ka party bad ki shnat treikam jong ka, ki la pynpaw ïa ka jingbynñiaw halor ka rai jong ki MDC ka Congress ban kyrshan ïa ka Executive Committee ba ïalam da ka NPP ha KHADC".
“Ki MDC ka Congress ki la ai ka jingbatai sha ki nongkitkam ka party ba ki donkam ban don ha ka EC ba ïalam da ka NPP khnang ba kin ïadonbynta lang ha ka kam phiah constituency bad ba ki MDC ka Congress kin kham don ka sur ha ka jingïapynbeit thymmai ïa ki constituency ka KHADC.Hynrei, la sngewthuh ba lada ka party kam ailad ïa ki MDC ba kin leit ïasoh ha ka EC ha KHADC, ki MDC na Mairang bad Mawkyrwat kin phet noh," ong ka khubor.
Ka khubor ka ïathuh ruh ba ka Congress party ka la shah ktah bha ha ka ilekshon Lok Sabha ba dang shu dep ha Shillong parliamentary constituency namar kane ka jingïatreilang bad ka NPP ha KHADC.Kane ka jingbynñiaw ka la nang jur naduh ba ka BJP ka la pynsawa jam ïa ka sur ban kyrshan ïa ka NPP, la ong ka khubor.
Shuh shuh ka khubor ka ïathuh ba ki nongkitkam ka party kila dawa ïa ki MDC ka Congress ba kin weng noh ïalade na ka EC ba ïalam da ka NPP ha KHADC.Shillong:Ki pulit pyniaid kali ha nongbah Shillong ba la tip kum ki Shillong Trafic Police, ki la pynlong ia ka jingtalasi ia ki nongñiah kali bike bad kiwei kiwei ha ki surok ban pyntikna ba ka jingniah kali ka long ka ba shngaiñ bad ban lap ruh ia kito kiba pynkheiñ ia ki kyndon.
Ha ka jingtalasi ba la sdang naduh ka 22 tarik ïaiong haduh ka 28 tarik ïaiong, ki pulit ki la ioh ban bat noh ia 684 tylli ki nongñiah ki ba pynkheiñ ia ki kyndon, kiba niah ia ki kali ha ryngkat ka jing buaid kyiad,ka jingbuh ia ki pipe silencer ba la mana bad kiwei kiwei pat kiba long pyrshah ia ki kyndon ba la buh.
Ki pulit ki la ioh ruh ban lum ia ka pisa ba 6,78,000 kaba dei ka kuna na kine ki nongñiah kiba pynkheiñ ia ki kyndon aiñ bad ki pulit ki la kyntu ia ki nongñiah ba kin niah phikir bad bud ia ki kyndon aiñ.
Kiba kum kine ki jing talasi ba kyrpang yn sa pynlong manla ka por kum shi bynta ka jingshngaiñ haba iaid ha ki Surok.
Nongpoh, 30 Iaiong: U Bah Bobby L.Nongbet, District Sports Officer ka Ri Bhoi District, u la pyntip paidbah ba ka lympung ialehkai sports ki khynnah skul ha Ri Bboi bad kaba la tip kum ka District Level Inter School Athletic Meet 2024, kaba dei ban sdang ha ka 1 tarik Jymmang haduh 3 tarik ha madan NSCA Pahamsyiem, la hap ban pynsangeh noh shwa, kata ka dei hadien ba ha kine ki sngi ha Ri Bhoi, ka jingshit kyrang ka sngi, ka la long shaba palat.
U la ong ruh ba katei ka rai pynsangeh shuwa ia katei ka lympung ialehkai sports ki khynnah, ka dei kadei hadien ka jingbthah jong u DC ka Ri-Bhoi ba hap ban pynsangeh shuwa namar ka jingshit kyr-ang palat jong ka suin bneng bad kaba lah ban pynmynsaw bad iohpang ia ki khynnah ialehkai kiba shim bynta ha katei ka lympung.
Kumta naka liang ka ophis kala pyntip sha baroh ki skul ba kin long kiba pynkhreh lypa bad lehse ha ki khyndiat taiew ban wan yn lah ban sdang biang ïa katei ka lympung ïa kaba ka ophis kan sa pynbna bad pyntip biang sha ki skul.
Shillong:Ha ka jingioh mih madan kaba khat duh jong ka Sawmer SC hynnin ka sngi ban iakhun pyrshah ia ka Nongthymmai SC, ka la long ka jingpynkut kaba ai jinghun ia kane ka kynhun, ha kaba ka la lah ban rah ia ka jingjop da kaba pynrem noh ia ka Nongthymmai da 2-1 ha ka jinglehkai ba la ialeh ha SSA Stadium Polo.
Ka Sawmer ka la ioh ia kitei ki ar tylli ki kol tang ha ka kylla miet ha kaba u Shining Nongdhar u la ioh ban thep ha ka minit kaba 11 katba u Rheadolf N Daloi u thep ha ka 30 minit.
Ka Nong thymmai pat ka la ioh ban jubab ha ka kylla miet ia kaba la thep da u Rabi Hansda ha ka 67 minit.
Kitei ki ar kynhun ki la ioh ban kiew kyrdan sha ka SPL hadien ba ki la ioh jaka ha ka First Division, ha kaba ka Sawmer ka la ioh jop ha ka samoi ialeh kaba la dep jong ka elite club SPL da kaba lam khmat ia ka Nongthymmai kaba bud ha ka kyrdan kaba ar.
Ha kaba kut ka jingiaid lynti jong ka Sawmer ha kane ka samoi jong ka SPL ka laioh ban kamai 6 poin, da ka jingioh kawei ruh ka jingjop ia ka Ryntih SC, katba ka Nong thymmai ka ioh tang 3 poin.
Da ka jingioh jop mynta ka sngi, ka Sawmer ka la ioh ban ieng ha ka kyrdan kaba hynriew, hynrei namar ba ka Nangkiew Irat kaba dang don sa ar tylli ki jinglehkai, kumta lehse katei ka kyrdan ieng jong ka ka lah ban nang khih.
