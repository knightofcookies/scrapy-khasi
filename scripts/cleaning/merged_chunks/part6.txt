“Kane ka jingkynnoh jong ki MDC jong ka BJP kalong kaba ym don nongrim bad ïa kane ka pisa naka skim SAG ngim lah ban pyndonkam klumar namar ba ngi hap ban bud thik thik ïaka kyndon ban pyniaid shakhmat ïa kane ka skim khnang ban poi hok ki kam pynroi sha u paidbah," la ong u Ma Thombor Shiwat.
JOWAI: U Deputy Commissioner (Supply), West Jaintia Hills District, Jowai u la pynbna paidbah ba ka kam die Rashon (FPS Dealer) bad umphniang sharak ( SK Oil Retailers) ha ki jaka sor bad nongkyndong jong ka West Jaintia Hills District na ka bynta u snem 2019 kan kut noh ha ka 31.12.2019.
Kumta ka ophis DC (Supply) ka khot application na ki kino kino ki riewshimet, ki nongtreimon sngewbha lane ki Co-operative Society bad dei ban jied da ki paidbah ha ka Dorbar Shnong, hadien ba la dep mynjur da ka Dorbar Shnong bad pynshisha da u Rangbah Shnong bad u Secretary shnong.
Ki nong apply ki dei ban long kiba nang ban thoh ban tar, kiba nang ban kyntiew kyrteng ha ka Sale register bad ki ba nang ban khein jingkhein ha ka Stock Register bad kiwei.
Ia ki application dei  ban tah bad ka Court Stamp fee kaba shongdor Rs.25/- (arphew san tyngka) ryngkat bad 2(Ar) tylli ki dur passport size bad ka Xerox copy jong ka Bank Account No.(Passbook), Residential Certificate bad EPIC bad ban pynpoi sha ka ophis ha lane shwa ka 20.12.2019.
Ïa ki application ba pynpoi palat ia ka sngi bala buh haneng lane ia ki application bymbiang yn kyntait bad ia ka bhah Ration na ka bynta u bnai Janaury, 2020 yn sam noh da ka FP Shop ba marjan.
( ADIPR).
JOWAI: U Deputy Chairman jong ka JHADC u ma Ailad Bhoi ula ong “Nga klumar ïaka hukum jong ka Meghalaya High Court kaba la bthah ïa nga ban pynïaid ïaka Dorbar kaba la khot da u Chairman, kumta ngan pynkut noh (Prorogue) ïa kane ka Dorbar.
" U Deputy Chairman ym shym la bun ktien bad ki dkhot ka liang synshar ruh kila mih noh naka Dorbar.
Ki MDC ka liang pyrshah kila shu hap ban ang lyngngoh haba u Deputy Chairman ula pynkut ïa kane ka dorbar khlem ïoh eiei ban ïakren ïa bun tylliki mat kiba kila thmu ban wanrah na ka bynta ka ban ïatai ïaka ïap ka im ka Konsil.
Kane ka jingpynkut ïaka Dorbar kan neh khana pateng la pateng haka history jong ka JHADC  namar ba kam don wat tang shi minit bad ki dkhot (MDC) kin hap ban miih na ka dorbar.
Kane ka dorbar katkum bala khot da u Chairman kadei ban long ar sngi hynrei namar ba dang ïaid ka Mukotduma ha ïingbishar High Court kala bthah ïa u Deputy Chairman ban pynïaid ïaak Dorbar khnang ba kan nym thud.
Kane ka Mukotduma dei kaba ujor da u Awhai Andrew Shullai katkum ka WP(C) No.383 of 2019  pyrshah ïaka Sorkar Jylla bad JHADC namar ka jingkynnoh ba ïaid lait ïaka kyndon pynïaidkam jong ka JHADC ha kaban jied ïa u Chairman ba thymmai ka konsil hadien baka shuki Chairman kala thylli na ka jingiehnohkam u ma Lakhon Biam.
U Ma Andrew ula ujor biang sa kawei ka Misc.Application MC[WP(C)] No.258 of 2019 ban kyrpad ïaka ïinig bishar ban pynsangeh ïaka Dorbar kaba khot da u Chairman u ma Finelyness Bareh mynta ka sngi 28 tarik, hynrei ka ïing bishar Meghalaya High Court kala ong ba ym dei ban pynthud ïaka dorbar bad yn pynïaid da u Deputy Chairman bad u Chairman un long kum u MDC bad u don ka hok ban vote bad kiwei kiwei ki hok, hynrei la khang ïa u Chairman ma Finelyness Bareh ban pyniaid dorbar bad ban treikam kum u Chairman, tad haduh bala pynkut ïaka mukotduma WP(C) No.383 of 2019 kaba ka ïing bishar ka dang pynsahteng ban pynbna ïaka rai.
JOWAI: U Ma Andrew Awhai Shullai ula ong ba u Deputy Chairman Jaiñtia Hills Autonomous District Council (JHADC) ma Ailad Bhoi ula pynkhein ïaka hukum jong ka ïing bishar Meghalaya High Court hadien ba ula pynkut kyndit ïaka dorbar khlem ai lad ban ïakren haka Dorbar Tlang kaba long haka sngi Palei.
Ka ïing bishar haka jingshong bishar ïaka mukotduma MC[WP(C)] No.258 of 2019 haka sngi Balang namar bym pat kut ka Mukotduma katkum ka WP(C) No.383 of 2019, kala khang ïa u Chairman ka konsil ban pyniaid dorbar kaba u la khot haka 28 tarik Naiwieng bad la khang ruh ïa u ban treikam kum u Chairman tad haduh bala kut ka mukotduma WP(C) No.383 of 2019.
Ka iingbishar kala rai ba u Deputy Chairman un pyniaid ïaka dorbar kaba la khot u Chairman kaba ym dei ban pynthud ïa kane ka dorbar.
Hadien ba u la wai ka dorbar ki MDC jong ka liang pyrshah kila kren bynniaw halor ka jingpynkut kyndit u Deputy Chairman ïaka Dorbar Tlang ka JHADC.“Ngin ujor sha ka ïingbishar halor kane ka jingpynkut jyndat u Deputy Chairman ïaka dorbar khlem da ailad ïa ngi ban kren eiei wat hapdeng ba bun ki mat bala wanrad ban ïakren hapoh kane ka dorbar.
U Deputy Chairman um sngewthuh ïaka kamram jong u bad kumno u ong ba u klumar ïaka rai jong ka High Court haba ka hukum ka kren shai kdar ba u dei ban pyniaid 9aak dorbar bad ngim banse ban ujor ïa kane sha ka iingbishar," la ong ma Andrew.
U Ma Lakhon Biam ula ong “Ngi la pynkhreh bun tylli ki motion ban iakren bad ban iatai halor ka policy treikam jong ka EC, hynrei ka jingpynkut jyndat iaka Dorbar da u Dy Chairman kala pynpulom ïaka jingthmu jong bad namar ba u Dy Chairman um sngewthuh iaka bor ka bha ba un hiar noh na katei ka shuki.
".
JOWAI: Ki Motion ne ki mat ïakren kiba la thmu ban wanrah da ki MDC ka liang pyrshah khamtam ka Bharatiya Janata Party (BJP) kila kylla lehnohei hadien bala pynkut noh ïaka Dorbar Tlang tang hapoh shi minit da u ma Ailad Bhoi Deputy Chairman jong ka Jaiñtia Hills Autonomous District Council (JHADC) haka sngi Palei.
Kane ka dei dorbar kadei kaba la khot da u Chairman haka 28-29 tarik u Naiwieng.
Kane ka Dorbar kala kut noh hapoh shi minit dei naka daw ba u Deputy Chairman u ma Ailad Bhoi ula ong hapoh ka ïing dorbar “I am confused" ne “Nga Klumar" ïaka hukum jong ka Meghalaya High Court kaba bthah ïa u ban pynïaid ïaka dorbar kaba la khot da u Chairman ka Konsil.
Kane ka hukum jong ka Meghalaya High Court ïa u Deputy Chairman ban pynïaid ïaka Dorbar kadei namar ba dang ïaid ka Mukotduma pyrshah ïaka jingjied Chairman thymmai ka konsil kaba long ha ka 9 tarik u Nailur, kaba u MDC ka liang pyrshah u Awhai Andrew Shullai ula ujor syndon da ka Mukotduma bad kynnoh ba ïaid lait ïaka kyndon aiñ treikam ka JHADC.Hadien bala pynkut ïaka dorbar, ki MDC jong ka liang synshar kila pynpaw ka jingbynñiaw kaba khraw namar baroh ki mat ïakren kiba kila thmu ban rah hapoh ïing dorbar ban ïakren halor ka iap ka im ka konsil kila sepei.
Ki don haduh 7 tylli ki motion bad ki har rukom ki jingkylli bala buh da ki MDC ka BJP ba kynthup ïa u ma Lakhon Biam, J Treilang Suchiang, Krison Langstang bad u Dawan Lyngdoh.
Kine ki motion ki kynthup ïaka hiran ka ioh ka kot ka konsil bad ki projek sahteng ka konsil.
U Ma Lakhon Biam ula buh jingkylli bad kynthoh “Kumno u Deputy Chairman u Klumar ïaka hukum jong ka High Court Meghalaya ha kaba kala kdew shai ba u dei ban pynïaid ïaka dorbar khnang ba kan nym thud.
" “Kane ka paw shai ba u Deputy Chairman um dei uta u briew u ba shemphang bad kum u Deputy Chairman u klumar jingmut ï aka hukum ka ïingbishar, u dei ban hiar noh n aka shuki kaba u bat," La ong u ki MDC ka liang pyrshah haba kren bad ki nongthoh khubor.
JOWAI: Ka ïing bishar Meghalaya High Court kala pynmih ïaka hukum shipor ba kam shah ban pynïaid Dorbar u Chairman jong Jaiñtia Hills Autonomous District Council (JHADC) namar baka mukotduma kaba la ujor da u ma Awhai Andrew Shullai pyrshah ïaka Sorkar Jylla bad kiwei halor ka kam Chairman ka konsil kam pat kut.
Ban ïaid beit ka Dorbar Tlang kaba la pynbna ba kan long haka 28 tarik une u bnai Naiwieng, ka ïingbishar kala rai ïa kane ka dorbar yn pynïaid da u Deputy Chairman bad u Chairman un long kum u MDC bad u don ka hok ban vote bad kiwei kiwei ki hok bad ym lah ban treikam kum u Chairman tad haduh bala pynkut ïaka mukotduma.
U Ma Awhai Andrew Shullai katkum mukotduma MC [WP(C)] No.258 of 2019 ula kyrpad ïaka ïing bishar ban pynsangeh ïaka jingpynbna khot dorbar tlang ba dang ïaid ka mukotduma pyrshah ïa kam Chairman ka konsil.
Ka ïing bishar haka jingshong bishar ïa kane ka Mukotduma haka sngi Balang hadien ka jingshong bishar sani bha kala ong ba ym dei ban pynthud ïaka dorbar kaba la pynbna, hynrei ïa kane ka dorbar yn pynïaid da u Deputy Chairman bad u Chairman un long kum u MDC bad u don ka hok ban vote bad kiwei kiwei ki hok, hynrei ym shah ïa u Chairman ban pyniaid dorbar bad treikam kum u Chairman, tad haduh bala pynkut ïaka mukotduma.
U Ma Andrew MDC jong ka Congress ula ujor ïa kane ka Mukotduma katkum ka WP(C) No.383 of 2019  pyrshah iaka State of Meghalaya bad JHADC namar ka jingkynnoh ba ïaid lait ïaka kyndon pynïaidkam jong ka JHADC ha kaban jied ïa u Chairman ba thymmai ka konsil hadien baka shuki Chairman kala thylli.
Kane ka shuki kala thylli hadien ba la iehnoh kam Chairman ka konsil u ma Lakhon Biam.
U Lat ka Jylla ula khot dorbar haka 9 tarik ban rah ka resolution ban weng chairman bad bthah ïa u Deputy Chairman ban pyniaid dorbar ha kaba u Deputy Chairman ula pynbna ba shuki Chairman kala thylli bad ha ka juh ka sngi haka 9 Nailur 2019 la jied Chairman bad u ma Finelyness Bareh ula jop suk.
U Nongialam ka Liang Pyrshah u Ma Awhai Andrew Shullai, ula pyrshah ïa kane bad kynnoh ba u Deputy Chairman ula ïaid lait iaka kyndon pynïaid kam jong ka District Council halor ka jingjied Chairman namar ba u khlem ïoh bor na u Lat ban jied Chairman jong ka konsil.
JOWAI: U Ma Winning Garland Sungoh MDC jong ka Mowkaiaw bad u Executive Member jong ka Jaintia Hills Autonomous District Coluncil (JHADC) ula ong “ki Dolloi kiba dei ki khlieh jong ka elaka ki don ka bynta kaba kongsan ban pynneh pynsah ïaka Riti ka Dustur jong ki Elaka bapher bapher ha Rilum Jaiñtia, kaba riewspah bha haka kolshor bad ka jinglong tynrai.
" “Ki Dolloi kidei ban wanrah haka jingthoh ïaka Riti Dustur bad ban pynpoi sha ka Konsil khnang ba ngin lah ban shna aiñ halor ka Riti ka Dustur jong ka jaidbynriew," la ong u ma Winning haba kren haka jingïalang Cultural Programme jong ka Kopati Puja jong ka Raid Raliang kaba la poi sha kaba kut haka 2 baje mynstep haka 27 tarik une u bnai Naiwieng ha Raliang.
La pynkut iaka jinglehniam da ka Pynshad Dolloi bad Pynnguh Dolloi.
U Ma Winning ula ong shuh shuh ba “Ka konsil ka don ïaka committee Customary Law, hynrei kane ka committee ka shu shong namar ba haduh mynta ym pat don ki Dolloi kiban pynpoi da ki jingthoh sha ka konsil ban ngin lah ban shna aiñ halor ka Riti ka Dustur.
" Ula ban jur ïaki Dolloi ban shimkhia ban lum ïaki jingïalang dorbar elaka ban buh da ki jingthoh halor ka riti dustur jong ki shong hala ki elaka bapher bapher khnang ba ynda lah ban pynlong aiñ kan pynsuk lada kiwei pat ki bor ne ki jaidbynriew ki thmu ban shimkabu ne thombor.
Ha kane ka prorkam la ïadonlang u MLA ka thain uba long u Myntri jong ka Sorkar Jylla u ma Coming One Ymbon, u Syiem Khyrim Balajied Singh Syiem, ki nongïalam ka Seinraij Jowai.
ki Dolloi na kiwei kiwei ki Elaka.
Ka Kopati Puja kadei ka puja kaba pyndep da ka Raid Raliang manla u snem bad ha kane ka sien la lah ban pynlong hadien 3 snem bala hap pynpep ïaka bad la hap ban knia haduh lai tylli ki Blang.
Ïa kane ka niam la ngeit ba la ju pyndep da ki mynbarim hadien ka jingjop thma bad ban ainguh ïaki blei ki syiem kiba ïada ïaka raid na ka khlam bad ki jingsniew jingsmeh ka imlang ka sahlang baroh shi snem lynter, la ong u Dolloi ka Elaka Raliang u ma Chawas Lyngdoh.
Kane ka Lehniam Kopati Puja (Noh Blai) kala sdang naduh 23 tarik da ka Sap Khoo Spah" bad ka sngi bakhraw jong kane ka Puja kadei haka Musiang kaba une u snem ka hap haka 26 Naiwieng kaba la sdang ïaka lehniam jing pomblang, ka stad pastieh hapoh Khloo Blai.
Ka jingleh niam Noh Blai la pyndep da u Wamon, Wasan bad kiwei kiwei ki paidbah kiba lah ban shimbynta ki dei tang ki rangbah shynrang kiba la hiar sha wah Ummurem ban pyntuid ïaka Syntu Blai bad pyllait ruh artylli ki paro.
Hadien pat haka por nohphai sngi la don ka Shad Kolshor ha madan Umphula kiba la ïashimbynta da ki senraij bapher bapher ha katei ka jaka kiba ha ki jingriam tynrai kila ai iaki jingrwai bad jingshad tynrai.
Haba la kut ka prorkam Cultural Programme la don biang ka jingshad pastied ha Madan Phyllaw Iing u Sohblai.
Shuwa kane la don ka jingle niam Noh Blai ha kaba u Wamon, Wasan bad kiwei kiwei ki paitbah tang ki shynrang kila hiar sha wah Ummurem ban pyntuid ïaka Syntu Blai bad pyllait ruh artylli ki paro.
JOWAI: Ka seng Federation of Khasi Jaiñtia and Garo People (FKJGP), Jaiñtia Hills District kala weng kam bad beh seng ïa u President jong ka FKJGP Khliehriat Circle u Brosenly Siangshai.
U Tuesday Lytep President FKJGP bad u Ricky Shylla Secretary Shylla  kila pynpaw ba kila shim ïa kane ka rai haka jingïalang High Level Committee jong ka FKJGP kaba long haka 25 Naiwieng 2019 bad da kawei ka sur la rai ban beh seng ïa u President FKJGP Khliehriat Cirle, u Brosenly Siangshai.
Kane ka rai kila shim kadei hadien ba kila ïoh bun ki jingujor pyrshah ïa u Brosenly bad u ïaid lait ïaka kyndon treikam jong ka FKJGP.Ka FKJGP kala rai ba kam ithuh shuh ïa u Brosenly kum u dkhot bad kam don jingkitkhlieh lada jia eiei ïa u.
JOWAI: Ki MDC jong ka Bharatiya Janata Party (BJP) kiba don haka liang pyrshah kila long kiba pynkhreh ban wanrah ïa ki bun tylli ki mat ïakren (Motion) haka Dorbar Tlang kaban long haka 28-29 tarik u Naiwieng halor ka jingbym lah jong ka Executive Committee (EC) kaba ïalam da u Ma Thombor Shiwat kum u Chief Executive Member (CEM) jong ka Jaiñtia Hills Autonomous District Council ban pyntreikam.
Ki MDC ka BJP kaba kynthup ïa u Ma Lakhon Biam, Krison Langstang, u JTreilang Suchiang bad u Dawan Lyngdoh kin wanrah ïaki motion haduh 7 tylli ban shimkhia ka executive committee ban pyntreikam ban myntoi ka konsil bad u paidbah.
U ma Lakhon Biam un wanrah ar tylli ki motion, kata halor ka jinghiran ka a ïoh ka kot jong ka konsil kaba la ktah ïaki nongtrei ka konsil bad ki kam pynroi ka konsil.
Kawei pat ka motion kadei halor ka jingthungkam beaiñ hapoh ka konsil ha ki post bapher bapher bad kaba la thung ka jingtohkit, hynrei ïaka kaiphod haduh mynta ka ka EC kam pat la ban pynmiih naduh u bnai Naitung 31.
U Ma Krison Langstang pat un wanrah ïaka motion halor ban pynkhie im biang ïaka Khliehriat Town Committee.
Shuh shuh u ma J Treilang Suchiang, un wanrah ka motion halor ka jingsangeh ka jingpyntrei ïaka Iawmusiang kaba thymmai nbad kawei pat ka jingdawa ban pynkylla ïaka rukom treikam jong ka Revenue and Land Reform Department naka Manual System sha ka Digital system.
U Ma Dawan Lyngdoh u MDC ka Mynsngat Khanduli, un wanrah ïaka motion halor ka jingphiel jong ka konsil ban ai ïaki Land Holding Certificate sha ki trai jaka haka por kaba biang bad kawei pat ka mat ka dei halor ka kam registration ïaki jaka puta ha ki jaka khappud bad u ne u MDC u angnud ban wanrah kum ka mat iakren ba kan long aiñ khnang baka konsil kan register iaki jaka puta khlem da shim dor eiei ïaki jaka kiba don ha khappud jong ka Jaiñtia Hills bad ka Assam.
JOWAI: Ka Executive Committee jong ka Jaiñtia Hills Autonomous District Council (JHADC), Jowai kala pynmih ïaka jingpynbna paidbah ba tang ki briew ne ki nongtrei jong ka JHADC kiba la aibor katkum ka Jaiñtia Hills Autonomous District (Trading by Non-Tribal) Regulation Act 2011 bad ka Jaiñtia Hills Autonomous District (Trading by Non-Tribal) Rules 2015 kiba lah ban leit khynra Trading Licence bad Non-Tribal Employees Service Licence ïa ki bar jylla ba wan kamai hapoh u pud u sam ka JHADC.“Ka jingkhynra trading Licence bad Non-Tribal Employee’s Service Licence khlem da pyni ïaka identity card bala ai da ka ophis jong ka JHADC kalong kaba beaiñ".
Ka JHADC kala pynmih ïa kane jingpynbna ka dei hadien ba ka sorkar Jylla kala bthah ïaki ki lai tylli ki Autonomous District Council (ADC) jong ka Jylla ba kim dei ban ailad ïa kino kino ki kynhun ba kin pynlong ïa ka jingkhynra Trading License hapoh ka Jylla.
La bthah ïa ki konsil ban pynmih ïaka jingpynbna bad ba ka jingkhynra ïaki kot ki sla jong ki bar jylla kadei ban long da ki nongtrei jong ki konsil ne ki enforcement wing.
Kane ka jingbthah ïaki ADCs kalong hadien ba u Myntri ka tnat DCA, ka Sorkar kala ïoh jingtip ba ka jingkhynra Trading Licence, Work Permit bad Labour License ka jia khah khah khamtam eh ha nongbah Shillong ha ki briew bad ki kynhun kiba ym dei ki njongtrei jong ki konsil.
JOWAI: Ka Meghalaya Basketball Association (MBA) kan pynlong ïaka jingpyrshang bad jied player na ka bynta ban ïoh ïashimbynta haka ‘70th Senior National Basketball Championship 2019’ ka ban long ha Ludhiana, Punjab naduh ka 21-28 tarik u Nohprah (December) 2019.
U General Secretary, MBA U Bah Donald Steven Wahlang ula ïathuh ba kane ka jingpyrshang bad jied ïaki player kan long haka 28 tarik u Naiwieng (November) ha JN Stadium Basketball Court haka por 6.30 Am.
La kyntu ïaki player kynthei bad shynrang na ki District bapher bapher jong ka jylla ban wan sha kane ka jingpyrshang bad jied player jong ka MBA.Ka coaching camp naka bynta ki player kiba shah jied kan sdang naduh 29 Naiwieng (November) 2019 bad mihkhmat ïaka jylla ha katei ka lympung ïalehkai.
JOWAI: Ka ïingbishar Meghalaya High Court haka jingshong bishar ïaka mukotduma kaba la ujor da u Kitbok Rymbai Waheh Shnong barim ka shnong Khilietyrshi bad kiwei pyrshah ïaka Jaiñtia Hills Autonomous District Council (JHADC) haka sngi Nyngkong kala rai ban pynkut noh ïa kane ka mukotduma bad pynmih ïaka hukum ban pynlong ïaka jingjied Waheh Shnong ba thymmai jong ka Dorbar Shnong Khliehtyrshi.
Ka ïinbishar kala shong bishar ïaki baroh ar tylli ki Mukotduma kaba la ujor da u Ma Kitbok Rymbai pyrshah ïaka JHADC bad kiwei kiwei katkum ka  WP(C) No.488 of 2019 bad ka WP(C) No.468 of 2019 halor ka jingshah pyndam ka jingthmu ban pynlong elekshon haka 21 tarik u Risaw 2019 wat hadien ba u Dolloi ula pyndep ïaka jingdonkam halor ban pynlong ïaka elekshon, kata naduh ka jingthep kyrteng, ka jingai shap bad ka jingbishar iaki kot ki sla.
Ka iing bishar hadien baka shong bishar sani bha bad hadien ka jingmynjur jong ki muktiar na baroh arliang mamla kala rai ban pynlong iaka elekshon haka 10 tarik u Nohprah (December) 2019.
Ka ïing bishar kala bthah ïaka JHADC ban phah ïa u Dolloi ban pynlong ïaka jingjied Waheh Shnong bad la pyndam ruh ïaka hukum jong ka konsil kaba la thung ïaka Administrative Officer ban peit ïaka kam shnong jong ka Khliehtyshi.
KHLIEHRIAT : Ka East Jaintia National Council (EJNC) ka la pyllait paidbah iaka riti treikam bad ha kajuh ka por kala pynthymmai iaki nongkitkam jong ka seng na ka bynta ka samoi treikam jong u snem 2019-20.
Ia kane ka riti treikam la pyllait paidbah haka jingialang paidbah kaba la long haka sngi Saitjain ha Khliehriat West Community Hall haka jingialang kaba la pyniaid da u Nangjan Dkhar General Secretary EJNC-CEC.Hashwa ban pyllait iaka riti treikam ka seng ka la don ka jingsngap jar kum ka dak ka jingkynmaw burom ia u President barim ka seng u Shanbok L.Syad (Bam kwai ha dwar U Blei).
U Sambormi Lyngdoh President ka seng haka jingkren ula ong ka jingdon ka riti treikam kan long kum ka jingteh jingkhum iaki dkhot nongkitkam na ka bynta ka bha ka miat jong ka imlang sahlang.
“Kum ki nongialam bad ki dkhot jong ka seng ym dei ban kwah ia kata ka nam da kaba pynbudnam ia kiwei hynrei ai ba ka kam kaba trei lyngba ka lama jong ka EJNC kan wanrah ia kata nam ka ban pynsah nam hakhmat ka ri bad ka jaitbynriew," la ong u Sambormi.
Hadien kane la pynthymmai iaki nongkitkam jong ka CEC bad EJNC-Khliehriat circle kiba kynthup ia u Allmiki Ryngkhlem Vice-President EJNC-CEC, u Mehi Rymbai Asst General Secretary EJNC-CEC, Hebormi Shylla Publicity Secretary EJNC-CEC, Niniwanbiang Sungoh Finance Secretary EJNC-CEC, Training Phawa Sport Secretary EJNC-CEC.Ki nongkikam EJNC-Khliehriat Circle ki long u President Eviden Triang, Vice-President Eborlang Rymbai, General Secretary Shanborlang Bamon, Assistant Secretary Redify Bareh, Publicity Secretary Teibor Bhoi, Organising Secretary Emiki Nongtdu, Education Secretary Lionel Dkhar, Sports Secretary Rilang Sympli, Finance Secretary Boime Nongtdu, Discipline Secretary Damewanki Dkhar, Art & Culture Secretary Seilestin Dkhar, Office Secretary Jeery Nongtdu bad 4 ngut ki dkhot ka Executive Committee.
JOWAI: Ki shipai iada khappud BSF kila bteng ban kurup ïaki masi kiba thmu ban shalan tuh sha Bangladesh.
Ki shipai BSF jong ka Nongkhen BOP haka 21 tarik haka por 8:30 Pm kila ioh kurup haduh 25 tylli ki masi  katba ki dang pahara ïa u pud u sam ka Ri, kaba hap ha Dawki Police Station.
Tang ha une u bnai ki shipai BSF kila kurup 49 bad ki 10 tylli ki muid kiba thmu ban shalan tuh.
U SP jong ka West Jaiñtia Hills District, ula kyntu ïaki trai masi bad kino kino kiba don jingtip halor ka jingshah tuh ban wan mih sha  Dawki Police Station.
JOWAI: U Range Officer jong ka Umkiang Wildlife Range bad ka kynhun jong u kila ïoh kem ïa uwei u briew bad ïoh kurup 20 Kilo ka doh Rynjang (Serow) na ka met jong u kaba la dep ot dkut na Khlaw Narpuh Wildlife Sanctuary.
Ïa une u briew la tip kyrteng kum Laditsak Lungtau uba na ka shnong Khaddum, East Jaiñtia Hills District.
Ka Wildlife hadien ba kala ïoh jingtip ba ki dang don ki briew kiba bteng ban siat mrad ha khlaw Narpuh, u Range Officer bad ka kynhun jong u kila iaid pahara ha katei ka khlaw naudh ka 19 tarik une u Naiwieng bad haka 22 tarik haka por 8 baje mynstep kila ïoh kem ïa une u Laditsak katba u dang kit ïa katei ka doh.
Mar mar la ïalam ïa u Laditsak  sha Khliehriat Range Office bad haka jingtohkit u Laditsak Lungtau ula phla katei ka doh kaba u kit kadei jong u mrad khlaw u Rynjang.
Ula siat iap ïa une u Rynjang haka 21 Naiwieng haka por kumba 3 baje nohphaisngi.
Ka tnad Wildlife kala pyngngat ïa u ne u Laditsak Lungtau hapoh ka kyndon aiñ jong ka Wildlife (Protection) Act 1972 bad ka ïingbishar jong u First Class Magistrate ha Khliehriat kala set ïa u hapoh Judicial Custody bad ka jingtian bishar ïa u kala ïaid shakhmat.
JOWAI: Hadien 3 snem ka jing sangeh ban pynlong iaka lehniam Kopati Puja, mynta ka kynti la ioh ban sdang biang ia ka lehniam Kopati Puja jong ka Elaka Raliang.
Kane ka jing lehniam  kala sdang mynta ka sngi 23 tarik u November  2019 da kaba pynlong ia ka “Sap Khoo Spah" bud sa ka knia ka khriam hapoh iung Langdoh.
Ia kane ka sngi la khot kum ka Sngi “Sap Khoo Spah".
Ka ei kata ka “Sap Khoo Spah"? ka “Sap Khoo Spah" ka long ka jing lehniam shwa ban sdang ia ka Kopati Puja, ha kaba uwei na ki Nongrep ha ki lyngkha ba ki khot ki ‘Bri Khih’ (kiba don kumba 73 tylli ki lyngkha) un hap ban rah ia u khaw uba la dung kum u shira sha iung Langdoh khnang ba kin ioh ban thep ha ki kriah kiba la thain bha bad ban ia sam haka por miet jong ka sngi iaw Musiang kaba dei ka sngi khraw jong ka jing lehniam Kopati Puja.
Ia u Dolloi la ai 5 tylli ki kriah bala dep pyndap, ia u Lyngdoh 3 tylli, ia u Pator 3 tylli bad ia kaba tam yn sa ia sam bad kiwei pat ki ba iadon bynta ha ka lehniam leh rukom kynthup ia kito ki Nongrep kiba rep ha ki “Bri Khih".
U Dolloi jong ka Elaka Raliang u Ma Chawas Lyngdoh ula khot ula wer ïa baroh ban wan sha ka jinglehniam Kopati Puja (Noh Blai).
Ka sngi ba khraw jong kane ka lehniam kadei haka 26 tarik ha kaba ka niam ka rukom kan sdang naduh ka por 6 baje mynstep.
Haka 26 tarik kan don ka lehniam pom blang ha ka por 7 baje mynstep,bud sa ka ka stad pastieh hapoh Khloo Blai, kan don ka Cultural item ki khun niamtre-niam tynrai jong ka Elaka Raliang bad kiwei kiwei ki jinglehniam ban ai nguh ïa u nongbuh nongthaw ban kyrpad ban ai haki khun ka raid Raliang ba kin ioh ka koit ka khiah bad ka ka roi ka par kyrhai.
Ia kane ka lehniam yn pynkut haka 27 tarik haka por 2 baje mynstep da ka jinglehniam Pynshad Dolloi bad Pynnguh Dolloi.
JOWAI: Ki lai ngut ki MDC jong ka Bharatiya Janata Party (BJP) ha Jaiñtia Hills Autonomous District Council (JHADC) kila rai ban ujor sha ka Niti Aayog halor ka kynnoh pynïaid kam bakla ïaka pisa T.16 Klur tam kaba theh jingïarap ka sorkar kmie lyngba ka Special Assistance Grant (SAG) na ka bynta ban theh haki kam pynroi haki shnong ba bapher bapher hapoh u pud u ang jong ka konsil, pynban la kynnoh baka Executive Committee kaba ïalam u ma Thombor Shiwat, Chief Executive Member, JHADC kala pyndonkam ïa kane ka pisa ha ban siew tulop, pension ïaki nongtrei jong ki konsil.
Kine ki MDC jong ka BJP ba kynthup ïa u ma Lakhon Biam, Dawan Lyngdoh bad u Krison Langstang kila byrthen ban ujor bad pynsgew sha ka Niti Aayog halor ka jingpyndonkam bakla bad ïaid lait ïaki kyndon aiñ jong ka Niti Aayog halor ban pyndonkam ïaka pisa kaba da ki phew klur.
“Kane ka Executive Committee kaba ïalam u ma Thombor Shiwat ha JHADC kala ïaid lait ïaka kyndon aiñ jong ka Niti Aayog bad kiwei kiwei ki aiñ ban pyntreikam ïaka pisa bad kalong kaba beaiñ namar ba kane ka pisa ym shym la mang naka bynta ban siew tulop," la ong u Ma Lakhon Biam.
“Naduh u Lber (March) 2019, ka Executive kaba ïalam u Ma Thombor Shiwat kala ïoh pisa T.167265000/- na ka skhim SAG bad T.16.50 klur la pyniaid kam sha ka Tulop jong ki palat 1400 ngut ki nongtrei ka konsil bad ban siew ïaka pension," la ong u ma Lakhon.
“Watla kane ka pisa la pyndonkam na ka bynta ka tulop, hynrei kaba Tulop kaba ki baroh ki nongtrei ki dei ban ioh ka dangsah sa 5 bnai bad u bnai Naiwieng ruh ula jan kut.
Kane ka buh ïaka konsil haka jingma namar ba mynta ka konsil ka don haka jinghiran ka pla tyngka bad ym tip kaei ka ban jia nangne shakhmat," la kren bynñiaw u ma Lakhon Biam.
Halor kane ka jingpyndonkam bakla iaka pisa SAG, “Ngin leit ban ujor sha ka Niti Aayog, khnang ba ka pisa kaba dei ban poi sha ki kam pynroi kin leit sha ki kam pynroi," la ong kine ki lain gut ki MDC BJP da kawei ka sur.
Ha phi ki kur ki jait ki kha ki man bad ki lok ki jor, da kane ngi pyntip ia phi ba u Ma Welborn Lywait uba shong ba sah ha KNB Road Iawmusiang Jowai u la khlad na kane ka sla pyrthei ha ka janmiet 22.11.2019.
Ka jingleit on thang ia u kan long ha ka 24.11.2019 (Sngi U Blei) ha khnap thangbru Khimmusniang Jowai ha ka por 10:00 baje mynstep.
Na kiba ha iing ha sem u Ma Wellborn Lywait.
JOWAI: Ka Jaiñtia Amalgamated Redressal Forum (JARF) ka seng synroplang jong ki kynhun sengbhalang, ki nongialam shnong bad ki nongmihkhmat paidbah kila leit ban dawa na u Ma Thombor Shiwat, Chief Executive Member jong ka Jaiñtia Hills Autonomous District Council (JHADC) ba un ujor da ka Review Petition sha ka ïingbishar ba hakhlieh duh ka Ri, Supreme Court pyrshah ïaka rai kaba kala pynmih haka 3 tarik u Naitung (July) 2019 kaba la pyngngat ïaka Jylla haka kyndon aiñ jong ka Mine and Minerals (Development and Regulation) Act 1957 ha ka jylla Meghalaya bad kane ka Act kaba buh iaki kyndon kumno ban tih dewiong wat hadien bala weng ïaka hukum khang tih dewiong haka Jylla.
Katkum ka dorkhat kaba la aiti ka JARF sha u CEM JHADC hapoh ka jingïalam u ma Helping Phawa Chairman JARF bad u Leningstar Rymbai General Secretary JARF haka jingïadonlang ki dkhot ka JARF haka sngi Palei kila kyntu bad ai jingmut ïa u CEM, kum u khlieh duh jong ka konsil ban pyllait ïaka konsil bad ka sorkar jylla naka jingpynreikam ïaki aiñ jong ka sorkar kmie namar ba katkum ka khyrnit bynriew kaba hynriew ka ai bor ïaki konsil ban shna aiñ.
Ki katto katne ki mat naka dorkhat jong ka JARF: Jingktah na jingkhang tih bad shalan dewiong: Hadien ka jingkhang tih dewiong ha u snem 2014 da ka National Green Tribunal (NGT) ka la wanrah ia ka jingkiew jong ki kam sniew ha ki artylli ki distrik jong ka Ri Jaintia, ka jingbun jong ki khynnah skul kiba pep skul shiteng por, ka jingkhang khyrdep jong ki skul shimet, ka jingshah tan jong ki kali kit dewiong ha ki kompani ai ram, ka jinghiar jong ka ioh ka kot jong ka thain bad jong ka JHADC hi ruh kumjuh, ki long katto katne ki jingeh ki ba mih na ka jingshahkhang tih dewiong bad kaba la ktah ruh ia ka hok long briew man briew, hok kamai ka jih jong ki paradoh parasnam ki jong ngi.
Ka jingpynngat ia ka jylla Meghalaya hapoh ka ain MMDR Act bad Mine Act: Hadien ka jingiakhun ban pyllait ia ka jingkhang tih dewiong kaba la neh san snem kynthih, ka Supreme Court jong ka Ri India ka la weng noh ia ka jingkhang tih dewiong hynrei ka la pynngat ia ka jylla Meghalaya hapoh ki Ain Mines & Minerals (Development & Regulation) Act, 1957, ka Mineral Concession Rules, 1960, ka Mines Act, 1952, ka Environment (Protection) Act, 1986 bad kiwei de ki Ain ha kaba ia dei bad ka kam tih dewiong lyngba ka Rai ba la pynmih ha ka 03/07/2019.
Halor kitei ki jingeh ba la kdew haneng, ka JARF ka sngew dei ban ai jingmut ia JHADC kumno ban pyllait ia ka Jylla na ka jingshahteh shah khum jong ki aiñ jong ka Sorkar Kmie, kata ban pyntreikam ïaka Article 244 bad ka Para 3 jong ka Sixth Schedule.
Article 244: Ban pyntrei kam ia ka bor bad iktiar jong ka District Council kat kumba la pynkup bor da ka Article 244 bad Sixth Schedule jong ka Riti Synshar jong ka Ri India, namar ba katkum kitei ki kyndon Ain, ka JHADC ka lah ban synshar bad shna ia ki Ain ki kanun ha ka ba iadei bad ka kam khyndew kam shyiap, ki Riti ki dustur jong ki nong Jaintia bad ruh ki jingiada na ki Ain kiba treikam sha kiwei pat ki bynta jong ka Ri India.
Para 3 jong ka Sixth Schedule: Ka jingpynksan shuh shuh jong ka Sixth Schedule kat kum ka Para 3, ka pynkup bor ia ka J.H.A.D.C ban shna ia ki Ain ki kanun ha kaba ia dei bad ka khyndew ka shyiap, ki khlaw ki btap, ki um kiwah, ki shnong ki thaw, ki nongsynshar shnong, ka kam bishar bad kiwei kiwei de ki kam kiba don hapoh jong ka imlang sahlang jong ngi kum ki nongJaintia.
United Khasi-Jaintia Hills District (Application of Laws) Regulation, 1952: ka JARF kala ai jingmut ia u CEM ka JHADC ban pyndonkam ka Ain United Khasi-Jaintia Hills District (Application of Laws) Regulation, 1952 ka pynpaw shai ba ka J.H.A.D.C ka lah ruh ban shna Ain halor ki mat jong ka kam dewiong katkum ka Bynta kaba II jong katei ka Regulation ba la kdew haneng.
Hapoh jong katei ka Regulation la pynishai kdar ba ka Ain Indian Mines Act, 1923, Indian Forest Act, 1927 badka Coal Mines Labour Welfare Fund Act, 1947 ki long ki Ain ki ba ka J.H.A.D.C ka lah ban pyntreikam.
Review Petition: Ka JARF kala kyrpad 9a u CEM JHADC ban ujor da ka Review Petition pyrshah ia ka rai jong ka Supreme Court kaba la mih ha ka 03/07/2019 khnang ban pyllait ia ka jylla na ka jingteh jingkhum jong ka MMDR Act bad Mine Act khnang ban ioh tih dewiong da kaba jinglaitluid.
DAWKI: Ka ding kaba la klang jur kala pynkylla dpei ïaka ïing kaba don bad ka kharkhana steel fabrication bad furniture haka miet sngi ba Ar haka shnong Bakur, Dawki.
Ka khubor kaba ïohlum ka ïathuh ba kane ka jingjia kala jia haka por miet haka por kumba 11-11:30 PM bad ka ding kaba shyrkhei kala bam duh ia baroh ki tiar ki tar kiba don ha kitei kharkhana bad kawei ka kali Maruti Alto 800 kaba dang thymmai kaba set ha katei ka ïing.
La ïathuh ba ka kane ka jingkem ding katei ka iing kala sdang naka kharkhana steel fabrication bad ki thylliej ding kila pur sha ka kharkhana furniture bad kala nang nang klang jur bad bam shngiam lut ïaka iing.
Kane ka iing ka dei kaba dei trai da u Riangdoh Gashnga.
Ki paidbah kiba ïohi ïa kane ka jingjia kila pyntip mar mar sha ki pulit pynlip ding, hynrei namar bala klang jur ka ding kala bam duh ïa katei ka iing bad ka jingjulor kala kot da ki phew lak.
JOWAI: U Ma Sniawbhalang Dhar, Myntri ka tnad transport bad kiwei kiwei ula ong “Nga angnud ban pynkylla dur ïaka iew Wahiajer da kaba shna pynbha iaki basa iew khnang ban pynsuk ïaki nongshong iew bad ki nongwan thied wan pet ha kane ka iew.
" “Kane ka iew kala wanrah jingmyntoi kaba khraw ïaki paid nongrep bad ki nongshong shnong jong ka thain Nartiang bad kiwei kiwei ki shnong ba marjan kumjuh ruh ïaki nongkhaii bad nongwan iew ba ki ioh har rukom ki mar rep bad kane ka iew kadei kawei na ki iew ba rim bha ha Rilum Jaiñtia kaba la kyntiew iaka ioh ka kot jong ki nongrep bad ki nongshong shnong," la ong u Ma Sniawbhalang Dhar haba plie bad buh maw nongrim ban sdang ïaka iew ba ar sien shitaiew ha ka iew Wahiajer, kata haka sngi iew Pynsiñ bad iew Pyngkat haka Sngi Balang.
Ka JHADC katkum kyndon aiñ Jaintia-Hills Autonomous District Council (Managing and control of Markets) Regulation 1975 hadien ka jingkyrpad jong ka shnong Wahiajer ban pynlong iew ar sien shitaiew ha iew Wahiajer kala ai ka jingmynjur ban pynlong ïa kane ka iew arsien shitaiew ba kynthup iew Pynsiñ bad ka sngi iew Pyngkat Kane ka ka iew ka hap hapoh ka jingpeit jong ka Wahiajer bad ka heh haduh 4.91 acre.
U Ma Sniawbhalang ula ong ba kane ka jingplie ïa kane ka iew ba arsien shitaiew kan nangkyntiew shuh shuh ïa ka khaïi ka pateng bad ka ïoh ka kot ki shnong ba marjan kane ka iew bad ki nongwan iew na kylleng ka District bad nabar ka District.
U Ma Sniawbhalang ula pynpaw ka jingsngewnguh ïa u ma Thombor Shiwat, CEM ka JHADC bad ka Executive Committee kaba ïalam ha JHADC bad ka sorkar Jylla halor ka jing ai jingmynjur ban pynlong iew arsien shitaiew ha kane ka iew, kaba la bna nam kum ka iew Pynsiñ.
Ula kyntu ïa baroh ki nongwan iew ki nongkhaïi ban shimkabu na kane ka iew, khnang ban kyntiew ïaka ioh ka kot jong ki nongshong shnong bad khot wer ïaki paidbah ban pynlong ïa kane ka iew kaba khuid kaba suba.
Ha kane ka jingplie ïa kane ka iew la ïadonlang u CEM JHADC u Ma Thombor Shiwat, u MLA ka Mawhati u Dasakhiatbha Lamare, u Dy CEM ka JHADC u Lasky Rymbai, ki EM JHADC u Winning Garland Sungoh, U Ma Robinus Syngkon uba pyniaid ïaka jingialang nalor u DC bad SP jong ka West Jaiñtia Hills District, U Chairman bad Secretary jong ka Market Managing Committee, Wahiajer u ma Kmen Shylla bad u ma W Phawa.
U Deputy Commissioner West Jaiñtia Hills U Ma Garod LSN Dykes, ula kyntu ïaki nongwan iew bad ki nongshong iew ban ïakhun pyrshah ïaka jaboh plastic kaba pynsniew dur bad pynjakhlia iaka mariang.
Ha kine ki ar tylli ki sngi iew lada ki hap Sngi U Blei, yn pynkynriah shadien haka sngi iew Pynsiñ yn pynlong iew haka Khyllaw bad ka Pyngkat haka Muchai.
Robert June Kharjahrin November 17, 2019 K a Jaidbynriew Hynniewtrep bad Garo haduh mynshwa kila long ki Ri laitluid lajong bad ki Nongsynhsar Trai Ri naduh mynshwa ki la shynshar laitluid ia kine ki Ri.
Haba ki Phareng ki la synshar ia kine ki lum, ka ain nyngkong eh kaba  ki la shna na bynta kine ki lum ka long ka Bengal Eastern Frontier Regulation Act 1873.
Kane ka ain ka la iada iaka jinglong kyrpang ki Riewlum namar kam shah ia kiwei ki British India ba kin rung bad sah sha kine ki lum khlem ka jingbit ka sorkar bad kam shah ia ki briew bana bar ba kin thied kyndew ha kine ki jaka.
Ka Sorkar Bilat ka pynlong iaka Khasi-Jaintia Hills bad ka Garo Hills kum kita ki Excluded Area bad Partially excluded Area , ka section 52 A(2) jong ka Government of India Act (1919)  ka ong ba ka Dorbar Thawain ka Sorkar Pdeng (Central legislature) ne ka Dorbar Thawain ka Jylla (Provincial legislature) kim nymlah ban thaw ain ha ki Excluded area ne partially excluded area hynrei U Governor-in-Council u lah ban shu pynteikam tang ia ki ain ka Jylla haryngkat ka jingpynbeit ne pynkylla katba sngewbit u Governor.
Ka Sorkar Bilat ka thawain iaka Government of India Act 1935, Ka Constitution ka India mynta ka syriem bha bad kane ka ain.
Ka Chapter V bad ka section 91 bad 92 jong kane ka ain ka kren halor ka jing synshar ia ki Excluded Area bad ki Partially Excluded Area.
Ka Section 92(1) ka ong ba tang ki bor synshar (Executive authority) jong ka Jylla kan trei kam ha ki Excluded Area bad ki Partially Excluded Area, Ka Federal Legislature (Ka Dorbar Thawain ka sorkar Pdeng) lane ka Provincial Legislature (Ka Dorbar Thawain ka sorkar Jylla) kin nym lah ban thawain ne pyntreikam ia kita ki ain ha kine ki jaka laitnoh satang lada u Governor da ka jing pynbna da ka hukum u pyntreikam ia kita ki ain.
U Governor haba u hukum ban pyntreikam ia kita ki ain u lah ban pynbeit lane pynkylla ia kata kat kum ka jingsngewbit.
Hadien ba la pynsnoh ia ka Khasi-Jaintia Hills bad ka Garo Hill sha ka Ri India, la pynhap ia kine ki lum ha Assam bad la synshar ia kine ki jaka lyngba ka article 244(2)  ha ryngkat ka Sixth schedule ka Constitution.
Ha ka por ba don ha ka Assam dang don tang ka Paragraph 12 bad kane ka Paragraph ka pynksan ia ka Bor Thawain ki Autonomous District Council (ADC).
Ka Paragraph 12 (b) kaba dang don haduh mynta ka ai ia ka bor sha u Governor ka Assam ba un pynsangeh ne pynlait bad pynbeit ia ki jingtreikam ki ain ka Parliament ne ka Dorbar Thawain ka Assam ha ki Tribal Area ka Assam.
Hadien ba la ai jylla noh ia ka Khasi-Jaintia Hills bad Garo Hills ia kaba la khot ka Meghalaya la shna ia ka Paragraph 12A ha ka Sixth scheduled ka Constitution bad kane ka paragraph ka don artylli ki bynda ka Para 12 A(a) kaba ong ba lada ki ain ki Autonomous District Council (ADC) ki ia tyngkhuh bad ki ain ka Jylla , ha kita ki bynta ba ia tyngkhuh ka ain ka jylla ka ieng  bad ka Para 12 A(b) kaba la ong ba tang u President uba lah ban  pynsangeh ne pynlait ne pynbeit ia ki jingtreikam ki ain ka Parliament ha ki Tribal Area ka Meghalaya.
Kane ka bynta jong ka Para 12 A(b) kaba lah ban pynsangeh ne pynkylla ne pynbeit ia ki ain ka Parliament ha Assam ka don ha U Governor hynrei ha Meghalaya ka leit noh sha u President.
Naduh ba la pynlong iaka Meghalaya kat kum ka jingtip, ka sorkar jylla ka la pynpaw ha bun ki khep ba kim ia mynjur ia bun tylli ki ain ka sorkar kmie, Ka Dorbar Thawain ka jylla ruh ka la rai ar tylli ki rai ban kyrpad na u President ka India ban pynlait noh (exempt) na Meghalaya ia ka jingtreikam ka Conservation of Forest Act, 1980 bad arsien arwat iaka Mine and Minerals (Development and Regulation) Act 1957 hynrei ia kine ki jing kyrpad la kyntait war da u President.
Ka la don ka jingbymhun na baroh ki liang iaka jingtreikam ki ain kyndew ki bym iahap bad ka rukom bat kyndew ha ka jylla jong ngi kum ka Registration Act, ka Land Acquisition Act bad ki wei.
Ka Rights to free and Compulsory Education Act ruh ka la buh jingeh namar bun ki skul ha ka jylla la pyniaid da ki seng treimon sngewbha kum ki niam, ki shnong bad ki sengbapher.
Ha kine kipor ba mynta baroh ngi ia kwah ba ka Citizenship Amendment Bills,2016 kan lait naka jylla bad ka Dong shathie lam mihngi, nalor kata la don saka jingtieng ia ka Uniform Civil Code, iaka Central Anti conversion law, ia ka jingkhang bam doh masi baroh kawei ka India, ka jing phah kren bad pule hindi jubor, naka Indian Forest Amendment Act 2019 bad kiwei.
Ka jylla hi ka kwah ban lait na kine namar ngi sngewthuh shai ba kine baroh kin ktah iaka jinglong kyrpang bad ki hok jong ngi kum ki Trai muluk.
Ka jing kylli mynta ka Long kumno ngin lait na kine ki jingma kiba ap ia ngi kum ka Jylla bad ka Jaidbynriew? Ka jubab kan long ka Jingpynkylla (Amendment) iaka Paragraph 12A(b) jong ka Sixth schedule ka Constitution.
Lada ka bor ka dangsah ha ka kti u President ngin long biang kum iaka MMDR Act bad ka Conservation of Forest Act kaba ngin nym ioh ban pynlait ia lade na kata.
Kumta ban iada iaka jinglong kyrpang ka jaidbynriew, ban iada iaka thymmei , ki riti dustur, ka niam ka rukom, ka kyndew ka shyiap, ki mar poh kyndew, ki khlaw ki btap , ka khaii ka pateng bad naka jingshah tyllep noh ha ki poiwir hala ka jylla ngi la don kam ban dawa noh naka Sorkar India ba kan pynkylla noh iaka Paragraph 12A(b) bad ha ka jaka u “President" ngi la donkam ban buh noh ka ktien “Governor" bad ym tang kata khnang ba kane kan treikam ha baroh ka jylla ngi don kam ban pynhap biang ia ka Normal Shillong ne Municipal sha ka KHADC da kaba pynbeit noh mardoh iaka Paragraph 20 ka sixth schedule.
Kane ka jingdawa ka long kaba shong nongrim namar kumba la kdew haneng naduh kipor ka Sorkar Phareng  ngi la lait na ki ain ki Dorbar thawain ka Sorkar pdeng bad na ka Dorbar thawain ka jylla bad lada pyntreikam ruh la pynbeit pynwan dur shwa ia ki ba kin iadei bad ngi, Ka Six scheduled ba nyngkong eh (original Sixth schedule) ia kane ka bor ka don hi ha u Governor bad ha Assam haduh mynta ka bor kadang don hi ha u Governor.
Para Ri, ka Sorkar India ka don mynta ha ka lyngti ban pynkylla iaka Sixth schedule kumta kane ka dei ka por ba biang bha ban pynlong ki jingdawa ba ka Jaidbynriew Hynniewtrep bad Garo kan ioh biang ia bor ba laduh jong ka bad mynta ka Meghalaya ka Don Kam Kyrkieh ia ka Bor ban Ong “EM" ia ki ain ka Parliament kiba Ktah iaka Jinglong Kyrpang ki Jaidbynriew Trai Ri da kaba pynkylla noh iaka Paragraph 12A (b) bad ia ka Paragraph 20 ka sixth schedule ka Constitution.
N a ka bynta ka Association nga kwah ban pynshai halor ka jingmih khubor pyrshah ia ka Meghalaya SSA School Association (MSSASA) ha ki khyndiat sngi kaba iadei bad ka jingbitar ki dkhot ka EC ka MSSASA East Khasi Hills District Unit ha kaba iadei bad ka jingweng kam iaki 5 ngut ki nongialam, ka MSSASA bad halor kane nga don kumne ban pynshai sha baroh ki nonghikai SSA hapoh East Khasi Hills District bad ha ka Jylla hi baroh kawei kiba dei ki dkhot jong ka Meghalaya SSA School Association (MSSASA).
Kaba nyngkong ka long ha kaba iadei bad ka jing weng kam ia ki 5 ngut ki nongkitkam bad ia ki Adviser jong ka Association kam dei ka jinglehdonbor jong nga marwei kum u President ka Sengkmie, hynrei da ka jingiarailang jong baroh ki dkhot na ki District bad Block Unit jong ka Association ha ka General Executive Meeting kaba la long ha ka 8 tarik mynta u bnai hapoh Khasi National Dorbar Hall Mawkhar Shillong kaba na ka liang jong ka Association ka la khot kat kum ka jing pynkupbor ka constitution jong ka Association.
Kaba ar ha kaba iadei bad ka jingkynnoh ba ka Association ka khlem ai lad ia ki dkhot ba la dep weng na ka kam ba ki bat hapoh ka Association kumjuh ruh na ka jinglong dkhot jong ki, kum ka Seng  hi ngi la dep shim da ka lynti ba jynsur haka jingtrei kam bad la iakren bad ki halor kane ka bynta bad ruh ha ka Central Executive Committee (CEC) jong ka MSSASA Sengkmie kaba la long ha ka 18 tarik u Nailur la ai por ia ki katkum ba ki pan ba  kin pyrkhat bad shim ia ka rai bad ruh ban pynshai ha ka General Executive Meeting kaba la dep long ha ka 8 tarik mynta u bnai, hynrei ngi iohi ba kim pdiang ia ka jingkyrpad jong kiba bun ba lang bad ruh ym dei ba ngi pynjahburom ha ki kot khubor kumba la kynnoh bad ym lah ruh ban kynnoh ia ki tyllong khubor hynrei ia kaei kaba ngi la ia rai da ka meeting ka sah hi kaba ngi la iarailang.
“Ngi tip bad ngi pdiang ba phi la dei ki nongtrei kiba la bunsnem ha ka Association bad ngi iaroh ia jingtrei shitom jong phi hynrei ngim  lah pat ban pdiang tang na ka bynta ba phi la trei la bun snem ba phin ia shim kabu ia ka Association ha ka jing treikam bad ha baroh ki liang" bad ngim lah ruh ban pdiang ba phin kynnoh ia ki para nonghikai SSA ba kim dei ki dkhot jong ka Association ba ngi jied nongkitkam ia ki namar baroh ki nonghikai SSA kiba la pyniasoh bad ka Association kidei ki dkhot ba pura jong ka Association bad lah ban jied ia ki kum ki nongkitkam hapoh jong ka Seng namar  kum ka Association ngi jied ia ki dkhot bad ki convener na ka bynta ka jingdonkam bad haba ka Association ka donkam".
Kaba lai pat, ngim lah ruh ban pdiang ia ka kynnoh ba ka Association ka shu leh kyrkieh ha kaba  iadei bad ka post Advicer hynrei ngi hap ban iaid katkum ka jingdawa jong ka por bad ka jingdawa jong ka kam ia kaei kaba ngi dei ban leh na ka bynta ban pynkhlain bad pynbha shuh shuh ia ki jingtrei kam jong ka Association na ka bynta ka bha ka miat jong baroh ki nonghikai SSA bad ki school SSA hapoh ka Jylla.
Kaba saw, “Ngi iohi ba phi kdew tang ia ki clause kiban Iada ialade hynrei ym ia ki caluse ki ban pynbha ia ka Association hi baroh kawei bad ia baroh Ki dkhot jong ka, kaba kum ka Association ngim lah ban pdiang".
Kaba San, halor ka jingkhot ia ka General Meeting ha ka 16/11/2019 na ka bynta ka East Khasi Hills District ngim lah ban khang ei ei ia ki nonghikai SSA, hynrei ki para nonghikai SSA ki dei ban sngewthuh bad bishar ia ka nongrim kaba ka General Executive Meeting bad ka Association hi baroh kawei ngi ieng skhem na ka bynta ka jingbha jong phi hi kiba bun kiba lang ym tang ka jingmyntoi jong uwei ar ngut" bad ha kum kane ka por kaba ka Association ka don hapdeng ka jingialeh ia kiba ki issue bad ka Sorkar.
Kum ka Association ngim don por ban sngap ia ka jingkynnoh jong ki katto katne hynrei ngi don la ki kam kiba ngi dei ban leh ban pynbha ia ka jingdonkam jong ngi ki nonghikai SSA uba bun ba lang ban tur shakhmat ia ki jingdawa kiba don ha khmat eh kum ka jingdawa na ka Sorkar ban pynlait noh ia ka tulop kaba dang sah sa 3 bnai kynthih, ka Arrear jong u Snem mang tyngka 2016-17, ka jingpynkynriah napoh State implementation Society shapoh education department bad kiwei kiwei, bad kumba na ka por sha ka por ka MSSASA kam shong kli kti ia ki jingeh jong phi ki para nonghikai SSA bad lyngba ka jingkyrshan ba radbah jong phi ki nonghikai ngi la wanrah ia kiba bun ki jingjop bad kum ka Association, ngin dang iai jop, ngin dang iai trei ban jop ia ki jingeh kiba ngi iakynduh naduh kiba rit haduh kiba khraw bad para nonghikai SSA ba ieid baroh, da ka mynsiem ba sngewrit, ngi iai buh shakhmat ia ka jingngeit bad jingkyrmen ba ka jingiatylli ka long ka bor.
Aristotle C Rymbai.
President.
Meghalaya SSA School Association, Central Body.
JOWAI: Uwei u briew ba na ka shnong Madankynsaw Mowkyndeng, West Jaiñtia Hills ula ujor ïaka ejahar jong u Nartiang Police Station ba ula shah lute haduh T.1,30,700 ha ki runar kiba kam ïalade ba ki dei ki lehnoh Karbi.
Katkum ka jingujor ejahar u Constantine Langstang ba kane ka jingjia kala jia haka 13 tarik haka por 2 baje nohphaisngi haka shnong Saba, West Jaiñtia Hills District haka por ba u thmu ban leit thied masi sha ka shnong Umkhyrmi, hyrrei la wan mih ki briew kiba ym lah satia ban ithuh kiba tap ïalade iaka dur khmat jong ki da ka jaiñ kiba rah ryngkat bad ki suloi bad pistol bad kila kam ïalade ba ki dei ki lehnoh naka jaidbynriew Karbi.
Kine ki briew kila lute iaka pisa jong u baroh kumjuh ka mobile phone jong u kaba don u number 8837478993, ka jacket bad ki tiar ki tar ba don haka pla jong u.
JOWAI: Ka West Jaiñtia District Sports Association (WJDSA) ka khot ka wer ïaki pleïar Athletic sha ka jingpyrshang (trial) na ka bynta ban pynpynkhreh ban jied ïaki nongïalehkai Athletic sha ka Meghalaya Games ka ban long ha u bnai Nonhprah 2019.
U Vice President WJDSA, U Ma Patrick Lamare ula ïathuh ba kane ka trial kan long haka 16 tarik Naiwieng (November) 2019 haka por 9:30 am ha Kiang Nangbah Stadium, Ladthadlaboh Jowai.
Ki kyrdan ba ka WJDSA kan pynlong ïaka trial ki kynthup ïaka Under -17 bad Above -17 kynthup ïaki shynrang bad kynthei.
Under -17 Boy’s & Girl’s:- 100mts, 200mts, 400mts, 800mts,1500mts & 3000mts bad ka High Jump & Long Jump.
Above 17 Boy’s & Girl’s:- 100mts, 200mts, 400mts, 800m,1500mts, 5000mta & 10,000mts bad ka High Jump & Long Jump.
La kyntu ïa baroh ki pleïar athletic ban warah ryngkat bad ki birth certificate.
KHLIEHRIAT: Ki 4 tylli ki sengbhalang kiba don ha Jaintia Hills District naduh ka KSU-JHDU, JSM-CB, FKJGP bad ka STIEH ki la pynrem jur ia ka kynnoh leh khlem akor jong u wei na ki pulit ophisar incharge Ladrymbai Police Out Post, u H Khonglah ia kawei ka kynthei kaba dei artad ka nongiasaid aiñ kaba la pynmih sha ki lad pathai khubor naduh kine ki sngi ba la dep.
Kine ki saw seng ki pynpaw ia ka jingsngew bitar kaba jur kumno da u briew u ba don haka aiñ u leh ia kum katei ka kam pohjait pyrshah ïaki kynthei.
Kitei ki saw seng ki la shim ia ka rai bad dawa na ka sorkar ba dei ban kem mardor bad ban pynshitom katkum ki kyndon jong ka aiñ bad ban weng kam syndon ia kum u ne u riew ophisar pulit u bym tip ia ka burom ka ijot.
Kine ki saw tylli ki seng kila pynpaw ruh ia ka jingsngewkhia kaba jur namar na ka por shaka por ngi sngewshngain haba ngi don bad ki bor pulit kiba kiba long ki nongiada, ki nongiarap jong ngi ha kano kano ka bynta, hynrei kumba ka paw mynta ka pyni ba hangno ka lawei kaba shngain khamtam ia ki kynthei ki khynnah….
? namar wat ki briew kiba trei ban pyntreikam iaka aiñ kila pyndonbam bakla ia ka aiñ.
Kumta ki saw seng kila dawa ba lada ba ki bor ba dei peit ia ka aiñ kim shim khia ia kane ka kam kim banse ban ia shong pyrkhat bad ban shim da kiwei pat ki lynti.
KHLIEHRIAT: U Deputy Commissioner, East Jaiñtia Hills District u Bah FM Dopth  ula khot jingïalang na ka bynta ban pynim biang iaka Wah Lukha, Wah Lunar haka kamra treikam jong u lashai ka sngi 14 tarik u Naiwieng haka por 11 baje.
Ha kane ka jingïalang la khot ïa baroh kiba don bynta naduh ki magistor, ki JHADC, ka tnad Mining, ka MSPCB bad kiwei kiwei ki tnad sorkar.
Nalor la kata la khot ruh ïaka 6 Shnong Wah Lukha Association, kawei na ki synjuk kaba la iakhun ban pynneh pynsah iaka Wah Lukha.
Kane ka jingthmu ban pynimm biang ïaki kiba jakhlia ka dei kaba la tip kum ka River Rejuvenation Committee kaba la thaw da ka sorkar jylla.
Ka thong jong ka sorkar jylla kadie ban pynkhuid bad pynim ïaka Wah Umkhrah ha Sor Shillong bad ka Myntdu bad ka Lukha ha Rilum Jaiñtia.
Dangshen u DC East Jaiñtia Hills District ula khot hajir ïaka 6 Shnong Wah Lukha Association hadien ba kila ieng pyrshah ïaka Public Hearing ban pynheh iaka par mawshun jong ka star cement haka 19 tarik u Risaw.
Ka 6 Shnong Wah Lukha Association ha khmat u DC East Jaintia Hills kila kynthoh ba ki kharkhana ha Narpuh kim shym la bud ïaki kyndon aiñ ïada mariang bad ki khlem eiei ban pynkhuid ïak Wah Lukha bad kim la buh ïaki treatment plant ha ki kharkhana bad baroh ka jakhlia kala shu tuid sha wah.
Kane ka synjuk ka dawa ba baroh ki kharkhana ki dei ban don bynta ban pynkhuid iaki wah ha Narpuh khamtam ka wah Lukha kaba shah ktah n aka jingwan ki kharkhana dewbilat.
KHLIEHRIAT: Ka Sutnga SSCC kala ïoh ban rah ïa ka nam lahduh hadien bala pynliem da ka Tie Breaker da 5-4 ïaka Khliehriat West FC haka jingïakhun final jong ka Super League kaba la tip kum ka ‘Shri Kyrmen Shylla Contribution Trophy’ kaba pynïaid da ka East Jaiñtia Hills District Football Association (EJHDFA) ha madan Dienchynrum haka sngi Balang.
Ka jingiakhun hapdeng kine ki arliang mamla kala wai da kaba ïakhaid haka por kaba la buh.
La hap ban rah ïaka jingiakhun sha ka extra time, hynre hangne ruh ym shym la lah ban pynïakhlad ia kine ki kynhun arliang mamla.
Dei haba la rah ïaka jingiakhun sha ka jingshut Tie Breaker, ka Sutnga SSCC kala jop salit da 5-4 pyrshah ïaka Khliehriat West.
Da kane ka namjop ka Sutnga SSCC kala rung sha ka Meghalaya State League kaban sdang naduh ka 27 Naiwieng haduh 21 Nohprah.
U Deputy Commissioner East Jaiñtia Hills U Bah FM Dopth uba long kum u kongsan ula sam ïaki khusnam haka jingïadonlang u Additional Deputy Commissioner East Jaiñtia Hills u Bah SS Syiemlieh, u District Sport Officer, East Jaiñtia Hills u Ma Khroobok Passah, Vice President WJDSA u Patrick Lamare, U Francis Swer uwei na ki riew rangbah uba la kular ban ai jaka ïaka EJHDFA ban tei ïaka madan ïalehkai.
Ka khusnam Player of the day award la ïoh khur da u Amul Chyrmang jong ak Sutnga SSCC, Emerging Player Award la ioh rah da u Luckystar Muksor, unongïalehkai khmat jong ka Khliehriat West FC.Iaka best Discipline team la ioh daka Rymbai Wahshnong SC.Ka lahduh kala ïohrah ka song T.1 lak bad ka lahduh ba ar kala ioh rah T.50 hajar.
JOWAI: U Ma Edmund Speakerson Lyngdoh I lok jong ka kong Lovely Challam ba shong ba sah ha Khimusniang, Jowai ula khlad noh haka 13 tarik une u bnai hadien ka jingiohkem pang kaba la bat ia u kham slem ha NEIGRIHMS, Shillong.
U Ma Edmund Speakerson Lyngdoh u dei u MLA bad Minister barim jong ka sorkar Meghalaya bad u dei ruh u MDC barim jong ka Jaiñtia Hills Autonomous District Council (JHADC).
Ka jingleit ontep ia u kan long haka 15 tarik une u bnai ha u lum jingtep ka Balang Presbyterian Khimusniang, Jowai haka por 2 baje nohphaisngi.
KHLIEHRIAT: Ki Pulit jong ka East Jaiñtia Hills kila ïoh ban kem haduh 8 ngut ki briew kynthup ïaka longkmie bad kila ïoh kurup haduh 45 grams u drugs Heroin na East Jaiñtia Hills haka jingkhynra ïaki suba nongkhaii ha kine ki lai sngi kiba la dep.
Ki Pulit jong ka Khliehriat Police Station, Ladrymbai Out Post ryngkat ka jingïatreilang ki Pulit ANTF kiba ïadei bad ka kam drugs kila pynlong ki jingkhynra ïaki nongkhaii drugs ha katei ka District.
U Superintendent of Police East Jaiñtia Hills District, Vivekanand Singh, IPS, ula ïathuh ba ha kine ki jingkhynra jong ki Pulit bad ki Pulit ANTF kila ïoh kem haduh 8 ngut ki briew bad u drugs Heroin uba la kot 45 grams.
Haka jingkhynra kaba nyngkong kaba la pynlong haka 11 tarik une u bnai ki pulit ïoh kurup 4.23 grams u drugs Heroin na kawei ka kali kaba don u number ML-10A-4268 ha Moopala.
Kila ïohkem ruh saw ngut ki suba nongkhaii ba kynthup ïa u Kyrshan Syti, u Trusty Latam, kiba naka shnong Moopala, East Jaiñtia Hills District, u Ferdinand Pale naka shnong Ialong, West Jaiñtia Hills bad u Chanmi Patwet uba na Khimusniang, Jowai.
Ha ka sngi kaba bud kata haka 12 tarik la ïoh kurup 1.48 grams u Heroin na uwei u Sanjit Singha uba iaid lynti da kawei ka kali kamai kaba don u number ML-04A-4819 ha Byndihati.
Haka juh ka sngi la kurup 34.29 grams u drugs Heroin na kawei ka kali AS-24A-1861 ha Moopala bad la ïohkem ar ngut ki briew ba kynthup ïa u Sabul Uddin bad u Aftab Uddin.
Haka jingkhynra kaba la pynlong haka step sngi Balang la ïoh kurup biang sa 4.15 grams Heroin na kawei ka ïing ha Ladrymbai Dongwah Pohktieh.
La kem ïaka trai ïing kaba kyrteng ka Chales Myrchiang.
Halor kane ka jingïohkem ïa kine ki suba nongkhaii bad kurup drugs ki Pulit jong ak Khliehriat kila register ïaka case bad pyngngat ïaki ha ki kam khaii drugs bad ka jingtohkit kala iaid shakhmat.
U Superintendent of Police East Jaiñtia Hills u Vivekanand Singh, IPS ula pynpaw ïaka jingsngewnguh ïaki nongïalam shnong ha katei ka district kiba la ïarap ïaki pulit halor kane ka jingïohkurup drugs bad kem ïa ki briew kiba suba donkti ban khaii drugs.
Ula ong ba kin bteng ban pyntreikam ïaka NDPS Act ban ïakhun pyrshah ïa u drugs bad haka juh ka por ula kyrpad ia ki nongshong shnong ban wan shakhmat ban ai jingtip ban pynduh jait ïa kane ka jingsniew jong ka imlang sahlang.
JOWAI: Ka Executive Committee jong ka Jaiñtia Hills Autonomous District Council (JHADC) kala thung Chairman ïa ki arngut ki MDC kiba phet seng naka Congress bad ïasoh sha ka National People’s Party (NPP) dangshen.
Kine ki ar ngut ki MDC ki dei u Aiborlang Shadap, MDC Barato bad u Arbor Hima Darnei, MDC Saipung.
Katkum ka jingpynbna kaba la pynmih haka 4 tarik une u bnai Naiwieng, ka Executive Committee kala thung ïa u Aiborlang Shadap kum u Chairman jong ka Elaka Boundary Committee bad ïa u Arbor Hima Darnei la thung kum u Chairman jong ka Rules Advisory Committee bad ka kyrdan jong kine ki MDC kan long kum ki Executive Member jong ka konsil.
Kumban shu pynkynmaw ba kine ki ar ngut ki MDC kila pynïasoh ïalade sha ka NPP haka 28 tarik Risaw bad tang hapoh ka shitaiew kila ïoh ïa katei ka shuki hapoh ka Executive Committee kaba ïalam u ma Thombor Shiwat, CEM JHADC.JOWAI: Ka 6 Shnong Wah Lukha Association, ki shnong kiba don harud ka wah Lukha kiba im jakpoh da kaba khwai dohkha na ka wah kila dawa naka Jaiñtia Hills Autonomous District council (JHADC) ban pyndam ïaka jingthmu ban lilam ïaka wah sha ki riew shimet ban tong dohkha.
Ka Wah Lukha ka dei ka wah kaba tuid shaduh sha Bangladesh bad ka don har rukom ki doh um doh pnat, hynrei ka JHADC kala rai ban lilam ïa kane ka wah haka dor T.1,56,100/- shi snem bad kane kala wanrah ka jingpyrshah kaba jur na ka 6 Shnong bad kiwei kiwei ki shnong ba marjan namar ba kila ri sumar ïaki dohum bad mana ïaki paidbah ban shoh dohkha da kaba pynbthei bom bad ai dawai bih.
Ki nongialam ka 6 Shnong Wah Lukha Association hapoh ka jingïalam u Ma Womsar Talang, u Daiapherbha Lamare, General Secretary ka synjuk bad ki dkhot kila leit ban ïakynduh ïa u CEM JHADC haka sngi ba ar bad aiti ha u ïaka dorkhat ban pynpaw ka jingpyrshah ban die lilam wah Lukha sha ki riew shimet ban tong dohkha.
Kila kyrpad ïa u CEM ban pynsangeh iaka jinglilam ïaka wah bad ban aiti sha ki ban ri bad sumar ïaka wah khnang ban iada ïaki dohum dohpnat ha katei ka wah, hynrei na kaliang u CEM um shym la ai kano kano ka jingkular bad ula pynpaw ha ki nongialam ka synjuk ba un ïakren halor kane ka mat bad ki dkhot jong ka executive committee.
“Ki nongshong shnong kiba shong basah haka rud wah Lukha kidei ki briew kiba wan na ki longing kiba duk bad ka kam khwai dohkha kadei kawei na ki lad kamai jakpoh jong ki, hynrei lada ka konsil kan lilam ïa kane ka wah bun ngut ki nongshong shnong kin shah ktah," la ong u ma Talang bad bynrap ba ka synjuk kala pyrshang ban ai jingiada ïa katei ka wah, hynrei lada ka JHADC kan lilam baroh ki jingpyrshang jong ki kan bijai ei.
U Daiapherbha Lamare, ula ong ba ka synjuk jong ka 6 Shnong Wah Lukha Association kala kyrpad ïaki riew shimet ba kim dei ban thied ïa katei ka wah ban tong dohkha bad lada ki duh nong ne leh pyrshah ïaka synjuk, ka synjuk kam don jingkitkhlieh namar ba kin ieng beit haka nongrim ban pyrshah ïa kino kino kiba thied iaka wah ban tong dohkha.
Ka Synjuk kala kynthoh ba JHADC kam shym la leh eiei ban sumar ne ai jingiada ïa katei ka wah, hynrei haba katei ka wah kala sdang ban khie im bad la don ki jingim hapoh um kala im sngi tang kumno ban kamai na katei ka wah.
Ka synjuk kala kyrpad jur ia u CEM ban pyndam ban die lilam iaka wah bad ban aiti noh iaka wah sha ka synjuk ban ri sumar iaka.
JOWAI: U MP Shillong Seat u Ma VH Pala uba la wan ïuhkjat haka sien nyngkong ha madan Kiang Nangbah Stadium kum u kongsan haka jingïakhun final jong ka ’12 th Kiang Nangbah Memorial Trophy’ kaba pynïaid da ka West Jaiñtia District Sports Association (WJDSA) ula kular ban pynbiang ïaki jingdonkam jong ka madan haka sngi Nyngkong.
U MP ula ong ba ka Rilum Jaiñtia kala paw bha haka jylla haka jingbun ki pleïar kiba don ka sap ïalehkai bad u sngewhun ban wan sakhi ïaka jingïalehkai ka Mynthong SC bad ka 7 Wasa Utd namar ba u ïohi dala ki jong ki khmat ïaka mynsiem ïalehkai ka jong ki pleïar kumjuh ka jingieit football jong ki paidbah kiba la pyndap smam ïaka madan.
“Nga la ïohi da la ki jong ki khmat ïaka jingduna ka madan bad nga la dep ong ruh ïaki nongïalam ka WJDSA ban pynbiang ïaki drawing bad estimate khnang ba un lah ban teh ki lad jingïarap na ka bynta ban pynbha ïaka madan ïalehkai lyngba ka MP skhim naduh ban pynbiang bad pynbha ïaki jaka shong paidbah bad ki kamra jong ki pleïar bad referee," la ong u MP ka Jylla.
Ha kane ka jingïakhun final ka Mynthong SC kala jop da ka tie breaker da 4-3 ïaka 7 Wasa United bad rah ïaka Kiang Nangbah Memorial Trophy.
JOWAI: Ka Mynthong SC kala lah ban buh jaka ïalade haka Meghalaya State League (MSL) hadien ba kala rah ïaka nam lahduh jong ka ‘12 th Kiang Nangbah Memorial Trophy’ kaba pynïaid da ka West Jaiñtia District Sports Association (WJDSA) da kaba pynliem ïaka 7 Wasa Utd da ka tie breaker da 4-3 haka jingïakhun final kaba long ha Kiang Nangbah Stadium haka sngi Nyngkong.
Ka Mynthong SC ka kynhun kaba ïalam da u ma Ryum  Khonglah AFC ‘C’ Coach kaba la ïalehkai dang mynta ka aiom ïalehkai haka Super Division ka WJDSA kala lah ban thaw rekod bad lah ban pynliem ïaka 7 Wasa ka lahduh jong ka MSL bad ka WJDSA.Ka 7 Wasa na kane ka namrem kan hap ban ïakhun ïaka qualifying round pyrshah ïaka kynhun kaba wan kaba rem haka Third Place jong ka Shillong League ban ioh rung haka  MSL ka ban long haka 18 tarik une u bnai.
Ka MSL kan sdang naduh 27 Naiwieng haduh 21 Nohprah 2019 ha Khliehriat, Mawkyrwat, Jowai bad Resubelpara.
Haba phai sha ka jingïakhun haka por kaba la buh ka jingïakhun kala wai da kaba ïakhaid mar 2-2 kol.
Ïaki ar kol ka Mynthong la thep da u Deepak Chetri (45+1) bad u Jerry Shylla (57).
Katba na 7 Wasa Utd la thep da u Pynshai Lathong (18) bad u Namphang Sumer (90+5).
U Pynishai Lathong  u nongïalehkai ka 7 Wasa ula ïoh khur ïaka khusnam Top Scorer hadien ba ula thep haduh 15 kol, Best Goalkeeper la ïoh rah da u Daemitre Dann u nongap kol ka 7 Wasa United.
Ka nam Man of the Match la ïoh khur da u Heipormi Talang jong ka Mynthong Sc bad ka nam Player of the Tournament la khur da u James Gray Tongper u nongïalehkai ka 7 Wasa Utd.
JOWAI: Ki Pulit jong ka Dawki PCP hadien ha kila ioh jingtip ba thikna kila ïoh ban kem ïaki lai ngut ki nong Nigeria katba ki ryngkang tuh sha poh u pud u sam ka Ri India haka 8 tarik une u bnai.
Kine ki lai ngut ki dei u Okafor Kelechukwu (22 snem), Okolie Desmond (24snem) bad Obilom Raymond (33 snem).
Haka jingtohkit ki ki Pulit jong ka Dawki PCP la lap ba kine ki lai ngut ki nong Nigeria ki don ïaki passport, hynrei ba ki visa pat kidei kiba leh thok.
Halor kane ka jingiohkem ïa kine ki lai ngut la registered ïaka case ha Dawki PS katkum ka case no.94(11)19 u/s 14 Foreigners Act R/w Sec 12(1A) (b) Passport Act bad ka jingtohkit kala iaid shakhmat.
U Superintendent of Police West Jaiñtia Hills District u Bah Lakador Syiem ula kyntu ia kino kino ki briew kiba don jingtip halor kane ka jingpyn ryngkang tuh iaki briew na Bangladesh sha Ri India ban pyntip mar mar sha ki thanad ba jan tam bad iaki nongpyntip yn burieh iaka kyrteng jong ki.
KHLIEHRIAT: Kawei ka Muktiar kala mudui da ka jingujor ejahar pyrshah ïa uwei u Pulit Sub-Inspector uba la tip kyrteng kum u Habanjop Khonglah bad kynnoh ba ula phah iaki message (sms) khlemakor lyngba ka whatsapp number jong u sha ka.
La kynnoh ba une u Pulit Habanjop Khonglah, uba dei ruh u Incharge ka Ladrymbai Out Post, East Jaiñtia Hills District ula leh kynshlein ruh iaka da kaba bat iaka kti jong ka haka por baka leit donkam ha katei ka thanad ha kaba iadei bad ki kam mukotduma.
Katkum ka ejahar kaba la ujor kane ka Muktiar kala iathuh kadei ka kaba dang sdang pyrshang ban iasaid aiñ bad kala leit ha katei ka thanad arisien bad une u ophisar ula bat iaka kti jong ka bad haba kala kren khor ula pan map iaka jingbakla jong u.
Kane ka muktiar la kynnoh ba wat hadien ba ula pan map ula bteng ban phah iaki message (sms) khlemakor kaba ktah iaka burom ka ijot jong ka kum ka kynthei briew.
Haka 8 tarik une bnai, une u Pulit ula tam pud shaba palat ha kaba ula phone da ka video call haka por ba ka niah kali bad kala kum pdiang iaka call bad kala kynnoh ba ula pyni da ka dur khlem akor bad ka jinglong shynrang jong u, kaba kane ka Muktiar kala klumar ki jingmut jingpyrkhat kala ong haka ejahar.
Kala pynpaw ba kane ka jingleh jong une u pulit kala pynwit pynthud shikatdei eh ia ka jingmut jingpyrkhat jong ka bad buh iaka jingim jong ka haka jingma bad ktah iaka burom ka ijot jong ka kum ka kynthei.
Kane ka muktiar kala pynpaw ba une u Pulit ula pyndonkam bakla iaka bor jong u, kum u pulit bad ha kano kano ka por u lah ban shim iaka aiñ ha kti jong u bad kala kyrpad naka bor jong ka aiñ ban pynshitom ia une u pulit katkum ki kyndon jong ka aiñ.
Ka khubor kaba iohlum ba kane ka Muktiar kala ujor iaka ejahar naduh ka nohphaisngi jong ka 9 tarik une u bnai, hynrei ki bor Pulit jong ka Khliehriat Police Station kim shym la leh eiei bad kem ia une u Pulit Sub Inspector.
SHILLONG: Ka HYC Nongthliew Circle kala aiti shikhung ki jingdawa ha u MLA jong ka Mairang uba long ruh u Speaker jong ka ïing dorbar thawaiñ ka jylla, u bah Metbah Lyngdoh ha ka jingiakynduh ia u haka 9 tarik une u bnai haka kamra treikam jong u kaba don haka shnong Mairang.
Kine ki mat jingdawa kiba ka HYC kala aiti ha u Bah Metbah kidei kiba kala dawa naduh shuwa ka elekshon 2018 bad kine ki mat dawa ki kynthup:- U Bah Metbah ula pynpaw ha khmat ki nongïaialam ka HYC ba ki kam kila ïaid shakhmat ban pynurlong bad pynïoh iaki mat jingdawa bad ula pynpaw ba ki jingdawa kidei kiba shongnia.
Ka HYC Nongthliew ka ap khmih lynti ba u MLA ka thain un lah ban pynurlong ïaki jingdawa ka HYC kumjuh ka jingangnud jong u paidbah ka thain Nongthliew.
JOWAI: Ka Market Managing Committee, Wahiajer (lawpynsiñ- law Pyngkat) hadien ba kala ioh ka jingmynjur na ka Jaiñtia Hills Autonomous District Council (JHADC) ban pynlong iew ar sien shitaiew ha iew Pynsin, Wahiajer kala rai ban sdang noh mynta hi u bnai Naiwieng.
Kane ka iew ar sien shitatiew kadei haka iew Pynsiñ bad iew Pyngkat.
Ka JHADC katkum kyndon aiñ  Jaintia-Hills Autonomous District Council (Managing and control of Markets) Regulation 1975 hadien ka jingkyrpad jong ka shnong Wahiajer ban pynlong iew ar sien shitaiew ha iew Wahiajer kala ai ka jingmynjur ban pynlong ïa kane ka iew arsien shitaiew ban kyntiew ïaka ioh ka kot ki nongkhaii, ki nongrep kiba wan die ïaki mar rep bapher bapher ha kane ka iew.
Kane ka ka iew ka hap hapoh ka jingpeit jong ka Wahiajer bad ka heh haduh 4.91 acre.
U Chairman bad Secretary jong ka Market Managing Committee, Wahiajer u ma Kmen Shylla bad u ma W Phawa kila pynbna paidbah ba ïa kane ka iew arsien shi taiew yn sdang noh naduh 20 tarik u bnai Naiwieng (November), ka taiew balai jong une u bnai haka por 11 baje mynstep bad la kyrpad ia baroh ki nongwan iew bad ki nongdie nongthied ban wan naduh ba sdang kumba ki ju wan haka iew Pynsiñ.
Ha kine ki ar tylli ki sngi iew lada ki hap Sngi U Blei, yn pynkynriah shadien haka sngi iew Pynsiñ haka Khyllaw bad ka Pyngkat haka Muchai.
Ïa kane ka iew yn plie bad buh maw nongrim da u Myntri jong ka tnad Transport, uba long ruh u MLA ka thain u ma Sniawbhalang Dhar haka jingiadonlang u Chief Executive Member jong ka Jaiñtia Hills Autonomous District Council (JHADC) u Ma Thombor Shiwat, Dolloi bad kiwei kiwei ki riew rangbah ka thain.
Ka Dorbar Shnong Wahiajer ka kyrmen ba ka jingpynlong iew arsien shitaiew ha kane ka iew Wahiajer kan long ka jingkyrkhu ïaki nongrep, ki nongkhaii bad ki nongthied nongpet ka rilum Jaiñtia ban kyntiew ïaka ioh ka kot jong ki nongshong shnong.
SHILLONG: Ka Meghalaya SSA School Association Sengkmie (MSSASA) ka la weng kam ia san ngut ki dkhot jong ka bad ruh ia ka jinglong dkhot jong ki hapoh jong ka Synjuk bad pynduh pyndam  ruh ia ka post Adviser.
Ha ka kyrwoh khubor ba la phah da u bah Tlanwosly Jahrin Publicity Secretary ka MSSASA Sengkmie u la pyntip ba ia katei ka rai la shim da ki Nongkitkam bad ki Executive Members jong baroh ki District bad Block Unit jong ka MSSASA na baroh kawei ka Jylla ha ka General Executive Meeting jong ka Meghalaya SSA School Association Sengkmie kaba la long ha ka 8 tarik mynta u bnai hapoh Khasi National Dorbar Hall Mawkhar Shillong.
Kitei ki san ngut ki dkhot kiba la shah weng kam ki long Vice President Bah S Lyngdoh uba long ruh u Secretary ka MSSASA Mawlai Block Unit, Finance Secretary Bah A Kharbangar uba long ruh u General Secretary ka MSSASA East Khasi Hills District Unit, Bah E Khongjee CEC member uba long ruh u President ka MSSASA East Khasi Hills District Unit, Bah B Dohtdong GEC member uba long ruh u President ka MSSASA Mawlai Block Unit bad u Bah D.Kharbuli CEC Members.
Ha katei ka jingialang hadien ba la iatai sani bha da kawei ka sur baroh ki dkhot ki la shim ruh ia ka rai ban weng ia u Bah HM Marbaniang bad Bah N Marsiangbai kum ki Adviser jong ka Synjuk bad pynduh pyndam noh ia ka post Adviser.
Ka jingweng kam bad weng na ka jinglong dkhot ia kitei baroh  na ka Synjuk kadei halor ka nongrim namar ka jingiaid lait jong ki ia ki kyndon ba la don ha ka constitution jong ka Association bad ruh ia ka rai jong ka Central Executive Committee kaba la long ha ka 18 tarik u Nailur mynta u Snem.
Ka jingialang ha katei ka sngi ka la jied ruh ia i bah JJ Lyngkhoi ban shimti kum u Vice President ba thymmai bad ia i bah Manbhabok Kharraswai ban shimti kum u Finance Secretary ba thymmai jong ka MSSASA Sengkmie.
La jied ruh ia saw ngut ki dkhot jong ka Synjuk kiba kynthup ia arngut ki Vice President ka Sengkmie u bah Francis Wanniang bad bah JJ Lyngkhoi lem bad u bah Shrenlinus Khriam bad i bah John Elvis Khongsngi ban peit shipor ia ka Unit jong ka Synjuk hapoh East Khasi Hills District Unit katba ym pat dep ban pynlong ia ka jingjied thymmai ia ki Nongkitkam  jong ka Unit.
La rai ruh ba ka Synjuk kan don ia u Legal Adviser bad la jied ia i Bah Daniel Stone Lyngdoh Nonglait nongiasait Ain jong ka Supreme Court ka Ri India ban long u Legal Adviser jong ka Synjuk.
Kumjuh ruh ka Synjuk lyngba kane ka kyrwoh khubor ka pyntip  sha baroh ki nonghikai SSA kiba don hapoh ka lama jong ka Meghalaya SSA School Association (MSSASA) ba naduh mynta ka sngi kitei ki dkhot  baroh kiba la shah weng kam kim don bynta  eiei shuh bad ki kam jong ka Synjuk.
I Bah Eldrick Stone Shullai, kurim jong i Kong  Devielyne Lyngdoh ba shong basah ha Lumsohphoh, Mawprem ha ka 10.11.19.
Ka jingleit on tep kan long ha ka por 2 baje nohphai sngi jong ka 12.11.19 ha iing jong i bad yn sa leit rah sha Lumjingtep Balang Presbyterian Mawkhar ha Lawmali, Shillong.
KHLIEHRIAT: U nongiasaid ain jong ka jylla u Bah Erwin Sutnga u la iawer ban ia mih paidbah ha ka 12 tarik Nohprah  mynta u snem ha Shillong ban dawa ban nym wanrah ki jingkylla ha ka Sixth Schedule jong ka Constitution jong ka Ri India kiban ktah ia ka bha ka miat jong ka ri bad ka jaidbynriew.
“Ka Sorkar kmie kan dang pynkhreh ban pynkylla ia ka Sixth Schedule bad ka thmu ban pynrung ki jingpynkylla kiba yn pyntlot ia ka Sixth Schedule bad thung ruh ia ka komiti kaba kyrpang ban twad jingmut na ki briew bad kumta ngi donkam ban pynsngew ha khmat katei ka komiti," ong U Bah Sutnga ha ka jingialang paidbah kaba la khot pynlong da ka Jaintia Amalgamated Redressal Forum (JARF) kaba la long ha Madan Phutbol, Tuber Sohshrieh, East Jaintia Hills District mynta ka sngi.
U Bah Sutnga u la iathuh ba ka Sorkar Kmie ka la pynkhreh ban wanrah ia ka Uniform Civil Code haba yn don kawei ka ain ka kanun ha ka Ri India bad ka Citizenship Amendment Bill bad kine baroh kin sa ktah ia ka bha ka miat jong ka ri bad ka jaidbynriew.
U MDC jong ka Seng Bharatiya Janata Party (BJP) na ka Nangbah Constituency u Ma Lakhon Biam u la iathuh ba ha u snem 2014 ha ka por ba ka khang tih dewiong ka NGT u la pynmih kawei ka jingthoh ha kot khubor ban pynpaw ia ka jingsngewpyrshah jong u watla ha katei ka por u dang trei kum u SDO PWD.U la iathuh shuh shuh ba u snem 2017 u la pynmih sa kawei ka jingthoh ia kaba u la ai kyrteng “Mano ba long trai ia u dewiong" ha Mawphor haba u la batai ba ia u dewiong ha baroh kawei ka Ri India la long trai da ka Sorkar Kmie lait noh ha Meghalaya namar la pynlait da ka Sixth Schedule.
U MDC jong ka Seng BJP u la iathuh ba “ngin sa wanrah ia ka resolution ha ka Dorbar Tlang ha JHADC ban dawa ia ka jingpynbeit mardor ia ka jingeh ki paidbah kaba mih na ka jingkhang tih dewiong" bad kumta u la iawer ia ki nongialam seng bhalang bad ki riew paidbah bad ki dei ban leit sha la ki MDC ban kyrpad ia ki ban kyrshan ia ka resolution jong ki.
U nongiasiad ain jong ka thain u Ma Kerlang Ksoo u la iathuh ba ka jingrai jong ka Supreme Court kaba la mih ha ka 3 tarik u bnai Naitung mynta u snem ka weng noh ia ka jingkhang tih dewiong ha ka jylla Meghalaya hynrei ryngkat bad ki kyndon kiba tyngeh.
U la ong ruh shuh shuh katei ka hukum jong ka Supreme Court ka la pynjari ia ka Mine and Minerals (Development and Regulation) Act 1957 ha ka jylla Meghalaya bad kane ka Act ka buh ki kyndon kumno ban tih dewiong bad kumta ter ter.
Kiwei kiwei kiba la ai jingkren ha katei ka jingialang ki long u General Secretary ka JARF u Ma Leningstar Rymbai, u Chief Executive Member barim jong ka JHADC u Ma Obil Kyndait, u President jong ka KSU Jaintia Hills u Ma Ohibait Dkhar, ka Deputy Chairperson barim jong ka JHADC ka Kong Violet Lyngdoh, U President jong JHTOA U Ma Nidamon Chullet bad kiwei de katba u President jong ka JARF u Ma Helping Phawa u la pyniaid ia ka jingialang bad u Bah Dunno Nongpluh u la ai kyntien khublei.
Ha katei ka jingialang la shim ia ka rai ban leit dawa na ka JHADC ban ujor da ka Review Petition pyrshah ia katei ka jingrai jong ka Supreme Court bad kumjuh ruh ban leit dawa na ka Sorkar Jylla ban shna noh mardor ia ka mining policy khnang ban plie lad plie lynti ia ki paidbah ban tih dewiong.
JOWAI: Ka Jaintia Amalgamated and Redressal Forum (JARF) ka kynhun jong ki sengbhalang, ki nongrep, ki nongniah trok, ki nongbylla bad ki riew pawkhmat ba kynthup iaki MLA, MDC barim kala khot ka jingialang paidbah haka 9 tarik une u bnai  haka por 11 baje mynstep ha madan ïalehkai ka shnong Tuber-Shohshrieh, East Jaintia Hills District namar ka jingbym ioh ban tih dewiong.
Ka JARF lyngba u Secretary ma LS Rymbai ula pynpaw ba ka synjuk ka dap da ka jingsngewkhia halor ka jinghiar ka ioh ka kot ka kamai ka kajih naduh ba la shah khang tih dewiong na u snem 2014 bad ka wer ia baroh ki paidbah kiba shah ktah ha ka ioh ka kot lyngba ka jingshah khang tih dewiong ban wan sha katei ka jingialang ban ïathir sani halor ka hukum jong ka Supreme Court kaba la dep ban pyllait ia ka jingkhang tih Dewiong, hynrei haduh mynta kim pat ïoh tih ïa u dewiong bad ba ki paidbah kim sngewthuh ïaka aiñ MMDR Act.
U ma Rymbai ula ong ba ha kane ka jingialang paidbah kin don ki nongiasaid aiñ bad kiwei kiwei ki riew pawkhmat ka Jaintia Hills ki ban ai ka jingpynshai halor ka MMDR bad kiwei kiwei ki jingeh ba iakynduh u paidbah halor ka kam dewiong bad ka jinglong trai jaka.
Ha kane ka jingialang yn pynskhem ruh iaki nongialam ka JARF.JOWAI: Haduh 26 ngut ki samla na sor Jowai bad ki shnong ba marjan kila wan ban ïashimbynta haka Referee’s Clinic cum Refresher Course kaba pynïaid da ka West Jaiñtia District Sports Association (WJDSA) bad ka District Administration jong ka West Jaiñtia Hills ban bah ïaka lyngkor ban long kum ki referee ban pyniaid iaka jingialehkai phutbol.
Kine ki 26 ngut kila wan shakhmat ban ïashimbynta  ban ïoh jinghikai bad ban pyntbit ïalade ban long ki referee ban pynïaid ïaka jingialehkai football.
Napdeng kine ki 26 ngut la mih sa kawei ka kynthei ban shah hikai ban long kum ka referee.
Kane ka dei ka Jasmine Rymbai kaba na Khimusniang.
Ïa kane ka jingai jinghikai ka WJDSA kala sdang naduh ka 5 tarik bad kala pynkut haka 8 tarik une u bnai ha Kiang Nangbah Stadium.
Ha kane ka referee clinic la wan hikai da ka Riiohlang Dhar Fifa Assistant ha kajuh ka por kaba dei ka Referee jong ka Asian Football Federation bad na u ma Romanium Syngkon Head Referee jong ka WJDSA, u Retd.National Referee.
Ka jingpynlong ka WJDSA ïa kane ka jingai jinghikai kalong ban sam ïaki jingtip bad ki buit ïaki samla kiba angnud ban long ki referee ban pyniaid iaka jingialehkai football haka district.
Kumban shu pynkynmaw baka Riiohlang Dhar ruh ka dei kawei na ki samla kaba la sdang ïaka kam referee jong ka naka lympung ïalehkai ka WJDSA.Hadien kala hiar sha Shillong bad kala nang kiew na uwei u mawjam sha uwei u mawjam mynta kala pyniaid iaka jingialehkai football wat sha bar ri.
JOWAI: Ka Khadar Daloi Law College kala pynkup burom ïaka Sawaka Kynjing, kaba la wanrah nam burom ïaka college haka sien kaba nyngkong eh haka jingïaid lynti kaba 33 snem kane ka college hadien ba kala wan nyngkong haka eksamin LL.B kaba pyniaid da ka North Eastern Hill University (NEHU).
Ka Sawaka Kynjing ka dei ka khun jong ka Kong Maygie Kynjing bad u Dr.George Passah ba shong basah ha Mynthong, Jowai, West Jaiñtia Hills District.
Ka Khad Ar Daloi Law College, Jowai bad ka Shillong Law College, Shillong kila long ki ar tylli ki shlem pule kiba la ïohknieh ïa ka kyrdan ba nyngkong bad ba ar ha ka eksamin LL.B jong ka NEHU ha une u snem 2019.
Ka Sawaka Kynjing, ka kaba pule ha Khad Ar Daloi Law College, Jowai ka la ïoh ban knieh ïa ka kyrdan ba nyngkong eh ha kaba kala ïoh 63.27 pc bad ka Shillong Law College kala wan haka kyrdan ba ar ha kane ka eksamin LL.B 6th Semester kaba long ha u bnai Jylliew 2019.
Ki don 126 ngut ki ïakhun iaka eksamin ba pyniaid da ka skul NEHU.Halor kane ka nam ka burom kaba la wanrah ka Sawaka, ka bor pyniaid ka college kala pynkup burom ïaka haka sngi Palei.
Ha ka juh ka sngi la ai khublei ruh ïa u Principal ka college u Jehirul Islam.
Ïa ka kam principal kane ka college mynta la shimti da ka kong Rimaya Manar.
Ïa kane ka jingpynkup burom la pynlong da ka Society for the Study of Law (SFSL) , West Jaintia Hills Jowai.
Ïaka jingïalang la pyniaid da ka u Ma Rupaia Lamar President SFSL.La ïoh ruh ïaka jingkren lyngkot na u Dr.PM.Passah President Governing Body, ka Kong R.Manar Principal Khad Ar Daloi Law College bad u VM.Rai dkhot SFSL.Baroh ki nongkren kila ai ka jingiaroh ïaka Sawaka Kynjing halor ka nam ka burom kaba kala wanrah ïaka college bad kitbok kitrwiang ba nang jop haka jingim bad ki kam jong ka.
JOWAI: Ki Saw ngut ki MDC BJP kila rai ban iakren bad ban pan jingshai na ka Executive Committee (EC) jong ka Jaiñtia Hills Autonomous District Council (JHADC) halor ka jingthung kam beaiñ hapoh ka konsil ha ka dorbar tlang kaban long haka 28 tarik une u bnai.
Nalor kane ka mat ki MDC jong ka BJP kila rai ruh ban pan jingshai halor ka jingsahteng ka jingpyntrei ïaka Iawmusiang kaba thymmai, ka Jaiñtia Dorbar Hall bad ka jingduh tulop jong ki nongtrei ka konsil.
Kine ki saw ngut ki MDC BJP kiba kynthup ïa u Lakhon Biam, Dawan Lyngdoh, Krison Langstang bad u J Treilang Suchiang kila ïathuh ïa kane ka jingïakren bad ki nongthoh khubor ha conference hall jong ka Infinity Restaurant haka sngi Palei.
U Ma Lakhon Biam ula ong ba ka Executive Committee kaba ïalam u Thombor Shiwat kala dep thung ïaka jingtohkit halor ka jingkynnoh thung kam beaiñ hapoh ka konsil ïaki 56 ngut ki nongtrei ka konsil, hynrei haduh mynta kam shym la mih kaiphod kaba la dei ban mih naduh u bnai Jymmang 2019.
Kine ki MDC BJP kila pynpaw ruh ka jingbynniaw halor ka jingbym lah ka EC ban pynïoh tulop ïaki nongtrei ka konsil manla u bnai, khamtam mynta bala jan poi ka aiom lehkmen Christmas bad ka jingrakhe ïa u snem ba thymmai.
U J Treilang Suchiang u angnud ba kane ka dorbar tlang kan neh haduh  2-3 sngi khnang ban kin ïoh iatai sani bha halor kine ki mat bad u bynniaw halor ka rukom shong dorbar ka konsil ba bunsien kam don ka jingiatai namar ba ka dorbar bunsien ka kut tang hapoh shisngi.
JOWAI: Ka mukotduma pyrshah ia ka elekshon Chairman jong ka JHADC ka lah ban poi sha kaba kut noh ha ka 18 tarik mynta u bnai.
U MDC jong ka Congress party na Jowai central constituency u Bah AA Shullai u la ai ia katei ka mukotduma ha high court jong ka Meghalaya ban iakhun pyrshah ia ka jingjied Chairman jong ka JHADC namar ka long pyrshah ia ka AD rule jong ka JHADC.Ha ka por jingshim bishar ia kane ka mukotduma haka sngi ba Balang, ki muktiar jong ka Sorkar Jylla bad JHADC ki la pan por na ka Court ban ai ia ka jingpynshai halor ki jingmudui u Bah Shullai.
Na ka liang u  acting Chief Justice u la buh ia ka 18.11.19 ban shim bishar biang bad u la bthah ia kitei muktiar ban phah noh ia ki jingpynshai jong ki sha katei ka kam.
U la ong ruh namar ka kam long kaba kyrhieh kumta yn pyrshang ban ai noh ia ka rai halor katei ka mukotduma ha katei ka sngi hi.
Kumba yn shu pynkynmaw ha ka 9.9.19 kaJHADC ka la pynlong ia ka elekshon jied chairman hadien ba u chairman barim u bah Lakhon Biam u la resain noh shwa ban shah pynhiar khet jubor.
U bah Biam u la hap ban resain noh namar ba u la join bjp bad iehnoh ia ka udp.
Ha katei ka eleshon la jied ia u bah f bareh u mdc ka udp na rymbai kum u chairman bathymmai khlem ka jingiakhun.
SHILLONG: Ka Hynniewtrep Youth Council (HYC) Shillong City ka la kyntu ia ka Khasi Hills Autonomous District Council (KHADC) ba kan nym dei ban pyndem ha ki khwan myntoi kiba thmu ban bam duh ia ka Jaidbynriew tang na ka myntoi ma lade jong ki.
Ka HYC ka la kyntu kynpham ia ka KHADC haba pynrem jur ia ka seng ki nongdie madan kaba la ai kyrteng kum ka Meghalaya Greater Shillong Progressive Hawkers & Street Vendors Association.
(MGSPH & SVA) kaba la leit tur matlah, khlem sngewthuh ia ka duh ka dang mynne sha KHADC, tang na bynta ka jingioh nong shimet jongno re jongno.
Katkum ka jingtip jong ka seng, U President jong ka HYC Shillong City u Bah John Lyngdoh u la ong ba kine ki briew ki la sdang duh thiah duh dem naduh ba ka KHADC lyngba ka tnad trade ka la kyndang ia ki bar jylla kiba khaii khlem lisence ha ki thain GS Road.
U la ong shuh shuh ha ka jingiohi jong ka seng, kane ka jingleh ka KHADC, ka la plie lad ia ki nongdie jingdie madan trai muluk, bad ka la khanglad ia kito ki bar jylla ki bym ju apply trading liasen ne ki bym ju ithuh ia ka KHADC da ki phew snem.
U Bah Lyngdoh u la ba ka Seng ka kwah ban pynshai ha kito ki nongshong dukan kiba ialeit lang mynne, ba katkum ka point No 4 jong ka jingdawa katei ka Association ka long ban dawa ai laisen sha ki bar jylla.
“Hato phi ki nongshong iew kiba long ki para doh para snam jong ngi, phi la iabit iabiang haduh katno, ban pynlong ia phi, ban leit kyrpad ai trading lisence sa sha u bar jylla? u la kylli.
U la bynrap shuh shuh lada ki shah ialam bakla ki sngew ban ong ka por ka dang don ia phi ban kylla thiah kylla dem, hynrei lada kadei ka mon lajong, to tip ba ka khana puriskam ba ri ia u bsein, uba ynda u la syaid u puh kylla, kan sa wan jia ha ki.
U Bah Lyngdoh u la ong ha kaba iadei bad ka jingai form ka KHADC ban lum jingtip ia ki nongkhaii khasi ka long kaba dei namar kan iarap ia ki nongdie madan khasi ban pynskhem ia ka jingioh khaii jong ki khnang ba ki bsa pyndap ia ka iing, kin lait ka shah knieh jaka ha ki dkhar bad ban rat dyngkhong ia ka Benami.
U President jong ka HYC  u la ka Seng kam lah khlem da pyrto bad ai mynsiem ia ki pulit enforcement jong ka KHADC khamtam ia u EM i/c trade bad ia u CEM ba phi la shim ia kane ka kamram, kaba ki kum ka jaidbynriew ngi la khmih lynti la slem bah.
JOWAI: Ka long ka khubor pynphuh mut phuh mat ia u Chairman, u Deputy Chairman bad ki Executive Members jong ka Khasi Hills Autonomous District Council (KHADC) namar ba U Lat jong ka Jylla u la ai ia ka jingmynjur jong u ban pynkiew ia ka tulop jong ki naduh 1 tarik u bnai Iaiong mynta u snem.
Kumba yn shu pynkynmaw ka Iing Dorbar Thawain jong ka KHADC ka la mynjur ban pynkiew tulop noh ia u Chairman, Deputy Chairman bad ki Executive Member da kaba wanrah ia ka Khasi Hills Autonomous District Council Chairman’s and Deputy Chairman’s and Members of the Executive Committee (Salaries and Allowances) (Eleventh Amendment) Bill, 2019 bad la mynjur ban phah sha u Lat ka jylla ha ka 25 tarik u bnai Naitung mynta u snem.
U Lat ka Jylla ula ai ia ka muhor jong u ia ka Khasi Hills Autonomous District Council Chairman’s and Deputy Chairman’s and Members of the Executive Committee (Salaries and Allowances) (Eleventh Amendment) Act, 2019 ha ka 9 tarik u bnai Risaw mynta u snem lyngba ka notification kaba don u nombar DC/L/VII/3/2010-19/13/1417.
Katkum kane ka Ain, la pynkiew tulop ia u Chairman jong ka KHADC na ka T.38,570 shi bnai sha ka T.1, 03, 300 shi bnai bad la pynkiew ia ka bai iing na ka T.4500 shi bnai shaduh ka T.19000 shi bnai.
U Deputy Chairman bad ki Executive Member jong ka KHADC mynta kin ioh T.99, 800 shi bnai na ka T.37, 240 shi bnai ryngkat bad ka bai iing kaba T.17, 000 shi bnai na ka T.3500 shi bnai.
KHLIEHRIAT: Ka 6 Shnong Wah Lukha Association  ryngkat ka Dorbar Shnong Umkiang, Ka Dorbar Shnong Pyrtakuna, Ka KSU Jaintia Hills District unit bad ka United Hynniewtrep Movement (UHM) kila shah khot hajir ha u Deputy Commissioner (DC)  East Jaintia Hills District Bah FM Dopth halor ka ka jingpulom ka public hearing jong ka Star Cement na ka bynta ban khlong mawshun Brishyrnot ha ka jaka kaba heh 42.051 Hectares.
Kumban shu pynkynmaw kane ka public hearing kaba la khot da ka Megahalaya State Pollution Control Board (MSPCB) haka 19 tarik Risaw kala pulom hadien ka jingpyrshah jong ki sengbhalang bad ki bor shnong.
U DC East Jaiñtia Hills District haka jingïakren bad ki nongialam shnong jong ki 6 shnong bad ki nongialam sengbhalang u la ong ruh ba ïa ki Cements Factory dei ka sorkar kaba pynshlur ïa ki ban seng kharkhana sha thain Narpuh ban pynroi pynpar ïa ka jylla ha ryngkat ban pynïoh kam iohjam ïaki nongshong shnong ka thain.
U Ma Womsar Talang uba long u President jong ka 6 Shnong Wah Lukha Association bad uba long ruh u  Waheh Shnong jong ka Borosra u la pynshai hakhmat u DC ba ha ki por mynshwa kiba haïing hasem jong u ki pyndap pynbiang bad kyrshan ïa u ha ka pule puthi da kaba khwai dohkha na Wah Lukha, hynrei ula pynpaw ka jingsngewsih naduh ba wan ki kharkhana dewbilat haka thain Narpuh ka wah Lukha kala ïap syndon bad kane kala ktah ïaka  jingioh kamai jong kiba haiing jong u.
U Ma Daiapherbha Lamare, Secretary Shnong Sonapyrdi ha kajuh ka por uba long ruh u Secretary ka 6 Shnong Wah Lukha Association ula pynpaw ha khmat u DC East Jaintia Hills kim shym la bud ïaki kyndon aiñ ïada mariang bad ki khlem eiei ban pynkhuid ïak Wah Lukha bad kim la buh ïaki treatment plant ha ki kharkhana bad baroh ka jakhlia kala shu tuid sha wah.
Kane ka jaka kaba thmu ban khlong mawshun na Brishyrnot kam jngai shuh na ka Wah Lukha bad ka Eco Sensitive Zone bad kane kan ktah ïaka jingthaw baim ha khlaw Narpuh namar ba ki khrakhana ki pyndonkam ïaki tiar pynbthei ban khlong mawshun bad dei haloe kane ka nongrim ba ki pyrshah ïaka jingkhlong mawshun ha katei ka shnong, la ong u Daiapher Lamare.
U Waheh Shnong Umkiang Ma Lasting Pala, ula ong hakhmat u DC ba ki kharkhana ki shu kular kum ban leh noh  mynta mynta ban wanrah ka roi ka par bad kumjuh ban aikam ai jam ïaki samla ka thain Narpuh, hynrei ka shu kut haka jingkular.
Mynshuwa ki noingshong shnong jong ka Umkiang ki im ja na ka Wah Lukha, hynrei naduh ba wan ki kharkhana ka wah Lukha kala iap ha kaba kam don jingim shuh.
Dei halor kane ka nongrim ba ki pyrshah ïaka ïaka jingkhlong mawshun ha Brishyrnot.
Kiwei kiwei ki bor shnong Pyrtakuna, Shymplong, Lumtongseng kila ieng haka nongrim ban pyrshah ïa ka jingthmu ban khlong mawshun na Brishyrnot namar ka jingwan ki kharkhana ha katei ka thain kam don jingmyntoi ïa u paidbah.
U Deputy Commissioner, East Jaiñtia hills District hadien ba ula ïoh sengew ïaka sur jong ki nongialam shnong na  ki 6 shnong ula pynsngew ban thaw da ka committee kaba kyrpang ban pynkhuid ïaka Wah Lukha  bad kular mang pisa kyrpang lyngba ka DMF bad ban pynim biang ïaka wah Lukha.
JOWAI: Ka Ladthadlaboh SC kala ïoh ban rah ïaka nam lahduh hadien ba kala pynliem da 1-0 kol ïaka Sohmynting SC haka jingïakhun final jong ka 1st Division Football Tournament kaba la tip kum ka ‘9th Chatister Kharkongor Memorial Trophy’ kaba pynïaid da ka West Jaiñtia District Sports Association (WJDSA) kaba long ha Kiang Nangbah Stadium haka sngi Nyngkong.
Ïa kane ka shikol kaba dei ka kol jop jong ka Ladthadlaboh la thep da u Simeon Suchiang (64).
Ka jingïakhun hapdeng kine ki kynhun arliang mamla kalong kaba ïakhaid bha ha kaba kila lah ban ïalehkai da ka sur ïalehkai kaba itynnad kaba la pynshongshit ïa u paidbah ba wan sakhi.
Baroh ar tylli ki kynhun kila ïa ioh mar katjuh ka kabu ksiar, hynrei kaba bok ka nusip kaba la noh sha ka Ladthadlaboh kala ïoh ban thep ïa katei ka shikol lyngba u Simeon Suchiang uba la pynbuh bha dalade ha kaba u nongap kol ka Sohmynting um shym la lah satia ban teh lakam ïaka bol ha kaba kala lait na ka kti jong u bad u Simeon ula thep suk ïa kane ka kol.
U Simeon Suchiang ula ïoh khur ïaka nam Top Scorer hadien ba ula khyrwit 11 kol ha kane ka aiom ïalehkai, ka nam Best Goalkeeper kala leit sha u Loving Kindness Kyndait, u nongap kol ka Sohmynting, Man Of The Match Raymond Lyngdoh jong ka Ladthadlaboh, Player Of the Tournament u Heiplanmi Kassar jong ka Sohmynting.
U Deputy Commissioner, West Jaiñtia Hills District uba long u President jong WJDSA u Ma Garod LSN Dykes ula long kum u kongsan, u Ma Khroobok Passah, DSO East Jaiñtia Hills bad u Incharge DSO West Jaiñtia Hills ula long kum u symbud kongsan haka jingïadonlang u Ma Finely Pariat u khun jong u (L) Chatister Kharkongor, u President MSOA u Bah John Kharshiiing bad kiwei kiwei ki nongialam bad dkhot jong ka MSOA nalor ki nongïalam ka WJDSA.JOWAI: Ka Synjuk Waheh Shnong Ri Jaiñtia, Laskeiñ Unit kala dawa na u Myntri ka tnad C&RD jong ka sorkar Jylla ban pynsangeh ïaka jingthmu pynkynriah kam ïa u BDO Laskeiñ C&RD Block namar ba u dei u ophisar uba shlur ban ïasaid halor ka ishu ïakhajia pud bad ka Assam.
Ka Synjuk Waheh Shnong Ri Jaiñtia kala ai da ka dorkhat sha u Myntri ban dawa na u ban pynsangeh ïa ka jingpynkynriah kam ïa u BDO Laskein u Bah Ferdinand Basan namar ba hapoh ki kyndiat por ba ula trei ha katei ka Block ula lah ban pyni shisha ïaka jingshemphang jong u ban trei kaba wanrah jingmyntoi ia u paidbah katei ka Block kaba rim bad kaba heh u pud  ang.
U President Loving Laloo bad General Secretary u Niewbiang Ting jong ka Synjuk Waheh Shnong Ri Jaiñtia haka dorkhat kaba kila phah sha u Myntri ka tnad C&RD bad la phah ruh sha u MLA ka Raliang bad u MLA ka Mowkaiaw kila pynpaw ba kham niar ba ka Block Laskein kan ioh BDO uba don ïaka kyrdan MCS bad kila pynpaw ba ha kine ki kyndiat por ba ula trei ula pyni ïaka jingshemphang jong u ban trei bad bun ki shnong kila ioh jingmyntoi.
“Une u ophisar udei u ophisar udei u briew u ba shlur ha kaban ïasaid bad ophisar jong ka sorkar Assam halor ka jingïakhajia pud bad bunsien ula pyndem tdong ïaki haka jingwan shna ktem pulit ha ki jaka ba iakhajia ba shong ba sah ki Pnar.
Ngi donkam ïa une u ophisar uba trei shitom bad uba ieng haka nongrim ban wanrah jingkylla ïaka Block Laskeiñ," la ong ki nongialam Synjuk Waheh Shnong Ri Jaiñtia, Laskein bad bynrap ba lada pynkynriah ïa une u ophisar na Laskein kan long ka jingduh nong kaba khraw ia u paidbah ka thain baroh kawei.
JOWAI: Ka Jaintia Students’ Union (JSU) kala ai por 10 sngi ïa Deputy Commissioner jong ka West Jaiñtia Hills District ban pyndam ïa ka syrnod Schedule Tribe u wei u Bengali ba ai kur haka jait Rymbai.
Une u briew ba dei na jaidbynriew Bengali ula jait sha ka kur Rymbai, udei uba la tip kyrteng kum Raja Sharma Rymbai.
U President JSU u Lawyer Son War ula ïathuh ba une u Raja u la ïoh pule haka University jong Gastronomics Sciences, Pollenzo Italy bad mynta u mihkhmat haka Slow Food International Festival kum u jaidbynriew Pnar.
Ka JSU hadien ba kala bna ïa kane ka kam shimkabu une u Raja kala ujor sha u Deputy Commissioner West Jaintia Hills bad kyrpad ïa u DC ban wad ïaa ka jaka sah ba pura u Raja Sharma bad ka JSU kala ai por 10 sngi.
U Ma Lawyerson War ula ong ba une u Raja u ai jait sha ka kmie nah jong u kaba na ka jait Rymbai, hadien ba u kpa jong ula shongkha bad hadien ka jingkhlad ka kmie trai u Raja.
“Kane kadei ka jingshim kabu une u Raja tang ban ïoh jingmyntoi kum u rit paidbah bad ngi dawa jur na u Deputy Commissioner ban pyndam mardor ïaka syrnod Schedule Tribe jong u Raja," la ong u Lawyer.
JOWAI: Ka Dorbar Shnong Ladmukhla kala maham ïa baroh ki nongwan sha ka tamasa Bacardi NH7 Weekender ba kim bit  ban pynklumar bad lehjakhlia ïaka sawdong sawkun ka shnong Mukhla.
Ka Dorbar Shnong ha u kyrwoh bala phah da u Waheh Shnong Ladmukhla u Ma Ebormi Lyngdoh ula pynpaw ba ka dorbar shong ka pdiang sngewbha ïa baroh kiba wan sha ka tamasa Bacardi NH7 kaban long haka 1-2 tarik u Naiwieng.
Ka Dorbar Shnong ka kyrpad ïa baroh ba kin sngewbha ban iatreilang bad ka shnong ban lehkhuid iaka sawdong sawkun ka shnong ka thaw bad ban ym bit ban thaw klumar.
La mana ruh ia ki nong wan ba kim dei ban leh ia ki kam kiba ka shnong kam lah ban pdiang kum bad lada lap ka shnong kan pynshitom katkum ki aiñ shnong lane ban aiti sha ki bor jong ka aiñ.
La mana ruh ïaki dukan baroh ba kim bit ban die kyiad bad kiwei ki jingdih pynbuaid.
Baroh kiba wan sha kane ka tamasa ki dei ban buh ïaki kali ha ka jaka ba dei ban pynieng kali bad ym shah ïa kino kino ki kali ban ieng ha surok lane pynthud iaka ïaka iadid ka ieng ki kali motor.
KHLIEHRIAT: Kawei ka bos  kaba kit ïaki shipai BSF kala thung baji sha riat kaba jrong kumba 100 phut haka shnong Umtyra, East Jaiñtia Hills District hynne ka nohphaisngi.
Kane ka jingjia kala jia haka por kumba 3:30 baje nohphai sngi ha kaba katei ka bos kaba shim wai ki shipai BSF kaba don u registration number AS 05 C 2034 kaba la her sted bha kala iaid lait iaka surok bah bad noh sha riat kaba la wanrah ïaka jingmynsaw jur haduh 20 ngut ki shipai BSF  jong ka 93 BN ‘A’ Coy bad ki nongniah ka bos ar ngut bad u handyman.
U Bah Lakador Syiem, Incharge Superintendent of Police East Jaiñtia Hills District, ula iathuh baroh kiba mynsaw la pynkit sha Khliehriat CHC ban ïoh ïaka jingsumar.
Hadien la pynkynriah sha ïa ki 20 ngut ki shipai BSF bad 2 ngut ki nongniah katei ka bos sha NEIGRIHMS.U Handyman pat uba la tip kyrteng kum Jogto Gogoi ula khlad noh na ka jingmynsaw ha Khliehriat CHC.U Bah Lakador, ula pynpaw ka jingsngewnguh ïaki doktor bad nongtrei ka Khliehriat CHC kiba la shimkhia ban pynïoh jingsumar mar mar ïaki shipai kiba la iakynduh ia kane ka aksident, kumjuh ruh ula ai khublei ïaki ambulance sorkar bad sengbhalang bad Dorbar Shnong bad ki kharkhana dewbilat kiba shimkhia ban pynioh ïaki lad jingïarap.
KHLIEHRIAT: Ka Dorbar Shnong jong ka Mynthning kala rai beh shnong ïa baroh ki briew kiba na bar bad bym dei trai shnong kiba tip kum ki ‘Palat Shnong’ kaba kynthup ïa kiba shong die dukan ha katei ka shnong la kynnoh ka Meghalaya people’s United Front (MPUF)-East Jaiñtia Hills District Ka MPUF kala kynnoh ba mynta haduh 8 ngut ki longkmie bad u wei u rangbah ba kynthup iaka Kong Kreshia Chyrmang, Kong Skeng Dkhar, Kong Shwa Dkhar, Kong Riyaka Dkhar, kong Broit Chyrmang, Kong Tieh Chyrmang,  Kong Iar Chyrmang bad u Iaid Paslein kila shah beh na katei ka shnong Mynthning kaba hapoh Elaka Sumer, East Jaiñtia Hills District.
Ka MPUF kala pynpaw ba ka jingialang jong ka Dorbar Shnong Mynthning Pyllun kaba long haka 3 tarik Risaw da kawei ka sur kala rai ban beh shnong ïa baroh ki ‘Palat Shnong’ kynthup ïaki trai muluk, khamtam kiba wan na kiwei kiwei ki shnong ha RIlum Jaiñtia hapoh ka 6 tarik u Risaw.
Kine ki phra ngut ki lanot ba shah beh shnong kila ujor sha ki nongialam jong ka MPUF ba kynthup ïa u  Michal Chyrmang, Hamwer Bhoi ki nongialam ka MPUF na East Jaiñtia  bad u Dapoiwanmi Laloo bad u Aimonbha Syad ki nongialam jong ka MPUF Central Body.
Ka MPUF kala ïakren bad u Waheh Shnong Mynthning lyngba ka phone bad une u nongialam shnong ula kam ba kim lah ban pynkylla iaka rai ka dorbar halor kane ka jingbeh shnong ia ki briew kiba na bar.
Kine ki nongialam ka MUPF kila rai ban ujor halor kane ka jingle donbor ki nongialam shnong ka Mynthning sha u Deputy Commissioner jong ka East Jaintia bad sha ka Jaiñtia Hills Autonomous District Council (JHADC) halor ka jingleh donbor bad ïaid lait ïaka riti synshar jong ka ri.
La kynnoh ba kine ki phra ngut kila shah pynmih jubor na katei ka shnong ryngkat ka jingmaham ïa kiwei ruh ki bar shnong kiba shong ba sah ha katei ka shnong ba ki dei ban mih noh na katei ka shnong.
Ka kong Broit Chyrmang kala kynnoh ba ki nongialam shnong jong ka Mynthning kila pynmih jubor ïaka bad  kim ailad wat tang ban shet ban tiew hala ka jong ka ïing kaba ki sah ruh.
Kane ka jia ruh iaka Kreshia Langstang ba kim shah ban sah ki khun ksiew jong ka hala ka jong ka iing jong ka.
Kala ong ba kam don ïing shuh shawei bad kam dei ka briew kaba dap kaba biang ban shna ïing sha kiwei kiwei ki jaka bad ki nongialam shnong ka Mynthning kila maham bad hukum beit ba kin mih noh mar mar  na katei ka shnong.
JOWAI: Ka ophis u District Sports Officer, East bad West  Jaiñtia Hills District kan kan pynlong ïaka jingmareh marathon kaba la tip kum ka National Unity Day Run haka 31 tarik u bnai Risaw kaba sdang naduh ka poir 6:30 ha baroh ar tylli ki District.
Kane ka jingmareh marathon kadei kum shibynta ban rakhe ïaka lyngkhuh sngi kha u Sardar Vallabhai Patel (Rashtriya Ekta Diwas).
U Sardar Vallabhai Patel u dei nongialeh laitluid ba wanrah ïaka jingtylli ki Jylla ha ri India.
Ha Jowai la pynlong ïa kane ka marathon da ka ophis u Deputy Commissioner, u DSO bad ka District Sports Promotional Society.
Kane ka jingmareh kan sdang na Kiang Nangbah Stadium, Ladthadlaboh sha Kiang Nangbah College, By Pass Jowai, ban mih biang sha surok Shillong Jowai, Police Point bad yn pynkut ha Kiang Nangbah Stadium.
Ha Khliehriat, East Jaiñtia Hills District kan sdang na ophis u Deputy Commissioner, East Jaiñtia Hills District.
Ka ophis u DSO East bad West Jaintia kala khot ka wer ïaki khynnah, samla, rangbah ban wan ïashimbynta ha kane ka marathon bad kan don ruh ka khusnam pisa ïaki nongjop bad ki sopti.
JOWAI: Ki shipai BSF jong ka Hawaitilla BOP kila kurup haduh 116 tylli ki masi tang ha une u bnai Risaw kiba thmu ban shalan beaiñ sha ri Bangladesh.
Ia kine ki masi la kurup haka por janmiet katba ki dang pahara ha khappud kaba hap ha Muktapur Police Patrolling Post.
U Superintendent of Police, West Jaiñtia Hills District ula ïa ïathuh ba ïa kine ki masi la kurup naduh ka 10 tarik une u bnai ha kaba ki shipai BSF kila kurup 42 tylli ki masi, 14 tylli ki masi haka 11 tarik , 8 tylli ki masi 15 tarik, 19 haka 17 tarik  bad haka 22 tarik la ïoh kurup 33 tylli ki masi.
Baroh kine ki masi la ïoh kurup haka por shuwa ka 10 baje mynmiet.
Ha kaba ïadei bad kane ka jingïoh kurup ïa kine ki masi kino kino ki trai ba shah tuh masi bad kino kino kiba don jingtip halor ka jingshah tuh masi ban wan mih ha Muktapur Police Patrolling Post lane ha Dawki Police Station  lane phone ha kine ki number 7005394478 / 6909506865 katba lah kloi.
KHLIEHRIAT: Ki nongialam shnong Sonapyrdi hapoh ka jingialam u bah Daiapherbha Lamare Secretary Shnong, u bah N.Mynthoi Chairman ka shnong Sonapyrdi ryngkat bad ka KSU Sonapyrdi Unit hapoh ka jingialam u General Secretary bah WD Gympad, bah KS Suchiang President KSU Narpuh Circle bad ka jingsynranlang ki dkhot na ka KSU Khliehriat Circle, ki la leit ia kynduh ia u Superintendent of Police (SP) East Jaiñtia Hills District halor ka jingbuh ktem shipai ki BSF ha shnong Sonapyrdi khlem ka jingtip ki bor shnong ne ki trai khyndew jong katei ka jaka ba buh ktem.
Ka dorbar shnong Sonapyrdi bad KSU ki la dawa ban pynkynriah shisyndon ia kitei ki shipai BSF na katei ka jaka namar ba ka jaka ba kine ki shipai kadei sha khappud ym ha pdeng shnong.
U Daiapherbha Lamare Secretary Shnong Sunapyrdi ula ong ba ki trai jaka ruh ki kyndit ban iohi da ki BSF ba thaw ktem ha jaka jong ki bad kila dawa ban pynkynriah ia kine ki shipai namar ba ki tieng ïaka jingleh heh ki shipai.
U SP Vivekanand Singh IPS haba pynshai ïaki nongialam shnong ka Sonapyrdi bad ka KSU ula ong ki BSF ki don ka bor ban pahara, hynrei ban shna ktem kim lah satia bad ula bthah ruh ïaki Pulit Lumshong ban jurip bad ban leh ïaka kaba donkam.
U KS Suchiang President KSU Narpuh Circle u la pynkynmaw ba ha ki snem ba mynshuwa ruh ki BSF kila pyrshang ban thaw ktem ha katei ka juh ka shnong, hynrei ka shnong ka la ujor sha ki bor synshar district bad la pynkynriah ia ki.
Ka jingbuh ktem jong ki ha kane ka shnong kam myntoi eiei bad ka pynsyier pynban ïaki nongshong shnong khamtam ki kynthei khynnah.
Kine ki nongialam shnong kila pynkynmaw ruh ïaki kam ba la leh ki BSF mynshuwa ha kaba ki ktah kti ia ki trai shnong bad kren khlem akor ruh ia ki kynthei haba ki la dep buaid kyiad kaba la wanrah  jingklumar ha katei ka shnong.
Kumta kine ki nongialam shnong kila dawa na ka bor synshar district ban pynkynriah mardor ïa katei ka ktem shipai na katei ka shnong.
JOWAI: Ka All Jaiñtia Muster Roll Workers & Labour Union, Jaiñtia Hills kala plie iaka dukan die mar bam bad jaka kynshew pisa kaba Muster Roll Workers & Labour Consumer & Thrift Co – Operative Society Ltd.
La plie paidbah ïa kane ka dukan Muster Roll Workers & Labour Consumer & Thrift Co – Operative Society Ltd Kong DD Syngai, EAC, West Jaiñtia Hills District kaba long kum ka kongsan.
Ïa kane ka dukan la plie na ka bynta ban ïakyrshan mar kylliang hapdeng ki para ba ïatrei Muster Roll.
Kane ka dukan bad ka thrift ka don ha Passah Market, Iawmusiang Jowai.
Ha kane ka jingplie ia kane ka dukan ki muster roll bad ka thrift la iadonlang u Ma Russel Nongrum, General Secretary Jaiñtia Journalist Association uba long kum u symbud kongsan, u Ma Khroo Lamsalangki Pariat uba long u President bad u Chairman,  u Bah Bah ANS Wahlang Assistant Registrar Cooperative Society nalor ki dkhot jong ki nongtrei Muster Roll bad Mid Day Meal na kylleng ka District haka jingïalang kaba pynïaid da ka Kong Dayoo Iakai.
Ka Kong DD Syngai kala ïaroh ïaki Muster Roll kiba la shim ïa kane ka sienjam ban ïarap para nongtrei Muster Roll.
Kala kitbok kitrwiang bad ai ka kyrkhu kyrdoh ïa kane ka dukan bad ka thrift jong ki Muster Roll.
Ka kong Syngai kala ban jur ïaki nongpyniaid kane ka dukan bad ka thrift ban buh jingkhein da kaba shai khang ba kane ka co-operative kan iaid beit ïaid ryntih kat kum ka thong jong ka.
U Ma Russel haba kren ula ban jur ïaki nongtrei Muster Roll ban don ka jingkitkhlieh bad ban buh ryntih ïaki jingkhein jingdiah ha kane ka jaka kynshew pisa da kaba khuid kaba shai khnang kan neh pateng la pateng.
Ula kyntu ïaki nongtrei Muster Roll ban shimkabu ïaki lad jingïarap ka sorkar naduh ka MHIS bad ban register ïalade haka Meghalaya building & others constructions welfare board ban ïoh ki lad jingiarap ïaka pule ka puthi ki khun ki kti bad ki pension bad kiwei kiwei ki jingmyntoi.
JOWAI: Arngut ki MDC Congress kila phet seng bad ïasoh noh sha ka National People’s Party (NPP) ha Jaiñtia Hills Autonomous District Council (JHADC) haka sngi Nyngkong.
Kine ki ar ngut ki MDC Congress ki dei u Aiborlang Shadap, MDC ka Barato Mukroh bad u Arbor Hima Darnei, MDC ka Saipung.
La pdiang burom ïa kine ki ar ngut ki MDC da u District President jong ka NPP West Jaintia Hills District u Ma Octomewot Lamin haka jingiadonlang u Myntri jong ka tnad Fisheries u Ma Comingone Ymbon, u State President ka NPP u Dr.WR Kharlukhi, u Chief Executive Member jong ka JHADC u ma Thombor Shiwat bad ki MDC jong ka konsil nalor ki nongkyrshan jong ka NPP na East bad West Jaiñtia Hills District.
Ka party NPP ka la rai ruh ban kan leit pdiang burom ruh iaki nong kyrshan jong kine ki MDC hala ki shnong ki shnong jong ki ha sngi kiban sa wan.
Da ka jingrung kine ki ar ngut ki MDC Congress sha ka NPP, kaba don haka liang synshar ha JHADC kala nang nangbun paidbah haduh 17 ngut ki MDC kynthup ïa u Nominated MDC.Ka Congress na ki saw ngut ki MDC ba la jop MDC kala sah sa ar bad ka BJP 4 ngut.
Ka UDP kaba iatreilang bad ka NPP kala neh sa 7 ngut.
JOWAI: Kane ka por kadei ba ki nongrep ki don ïaka dur khmat kaba phuh samrkhie namar ba kadei ka aiom ban ot ïa u soh kba, hynrei ka jngtrei shitom jong ki baroh shi snem la wan theh umpjah noh da u slap uba la ther jur bha ha kine ki lai sngi kiba la dep.
Bun tylli ki hali kila twa bad u kba u khaw uba la ih bha uba la dei por sa tang ban lum noh u la lwet lut hadien ka jingwan ka umsaw kaba tap bad pyn julor bha u kba bad don u ba sah  sa tang u  jyntang kba ne skum kba.
Kane ka jia ha kiba bun ki bynta jong ka West Jaiñtia Hills District, kata naduh na sor Jowai ha ki bynta jong ka Pynthor Nein bad Pynthor Wah kiba don harud ka Wah Myntdu, ka pynthor Litang bad kumjuh ka jaka rep ha Ialong, kiba don ha harud ka Wah Myntdu bad kiwei kiwei ki shnong kum ka Shangpung bad ki shnong ba marjan.
“Ka jingther u slap ha kine ki lai sngi  kala wanrah ka jingjulor kaba bun ïaki paid nongrep ka shnong Ialong bad haduh 30-40 tylli ki longïing kila shah ktah ha kaba u kba u khaw jong ki ula julor lut," la ong u Ma Bishar Shylla, Waheh Shnong Dorbar Shnong Ialong.
Kane ka jia long namar ka jing heh ki um ki wah kumjuh ka jingwan ka umsaw na ka Wah Myntdu bad kala wanrah ka jingjulor kaba bun hadien ka jingtwa ki hali bad ka jingshah tap u kba haka umsaw bad ka jingshah rong noh u kba uba la dep khum uba la dei ban lum sha ka thiar, la ïathuh u ma Bishar.
U wei pat u nongrep u Ma S Pakynktein uba rep ha Pynthor Nein, Jowai ula ïathuh, ula ong “Mynta u snem kadei ka nem sniew namar baroh u kba uba la ih bha uba dei sa tang ban lum noh sha ka thiar u la lwet lut bad sah sa tang u  jyntang kba hadein ba ka umsaw kala wan ban tap bad rong ia u kba.
H a phi ki kur ki jait ki kha ki man, da kane ngi kwah ban pyntip ia phi ba U Ma Embhahlang Khyriem (Ma Bhah) u khun ka (L) Bilodian Khyriem bad uba long ruh u Waheh Chnong ka Dorbar Dong Tympang Iawmusiang, Jowai, u la khlad  noh na kane ka sla pyrthei ha ka 28/10/2019.
Ka jingleit on tep ia u kan long ha ka 30/10/2019 (Wednesday) por 1.00 Pm ha u lum jingtep ka Balang Presbyterian.
Jowai.
JOWAI: Ka jingdheng kali ha surok bah NH 6 Shillong Jowai kala ktah jur bha bad kala kynjoh palat 24 kynta haduh bala thoh ïa ka khubor.
Kane ka jingdheng kali kala sdang naduh ka 7 baje jong ka miet sngi Thohdieng hadien ba sniew lai tylli ki trok ha Ummulong bad ha Dong Wahrasi, Mookyndur.
Kane ka jingsniew kine ki trok kala wanrah ka jingsahkut ki kali hadien ka jingïaknieh ïoh shuwa ki kali ban ïaid naduh ki kali rit haduh ki kali heh kaba kynthup ïaki trok dewiong kiba hiar sha Assam.
Kane ka jingsahkut kali kala wanrah jingeh ïaki nongleit nongwan kiba wan na ki jaka ba jngai kum na lower Assam, Tripura, Manipur bad kiwei kiwei khamtam ïa kiba pang ba shitom.
Ki Pulit Ummulong naduh ka miet Thohdieng haduh ka Sngi Saitjaiñ kila pyrshang katba lah ban pynïaid ïa ki kali, hynrei namar ka jingbym lah ban pynkynriah ïa kitei ki trok bad ka jingjur ka jingïaknieh ïaid ki kali kala wanrah ka jingsahkut kali haduh mynta.
Baroh arliang ka surok kala sahkut ka leit ka wan ki kali naduh na Puriang, Wahmynso, Ummulong haduh Mukhla.
SHILLONG: Haduh 11 tylli ki takma ba kynthup ïaki saw tylli ki takma ksiar, ar ki takma rupa bad san tylli ki takma rnong khur ki khynnah ïalehkai Kickboxing ka Jylla hapoh ka lama jong ka Meghalaya Association of Kickboxing Organization (MAKO) naka “National Federation Cup Kickboxing 2019" kaba la long ha Maharana Pratap Sports College, Dehradun, Uttarkhand.
Ïa kine ki khynnah la ialam da u S.Barman uba la ioh ban iashimbynta kum u National Referee ha katei ka Championship kaba sdang naduh u Risaw 17-20 tarik.
Ha katei lympung la leit iashimbynta haduh 13 ngut ki khynnah na ka jylla bad khur  11 tylli ki takma.
Gold Medalist:  Lorenza  Songthiang – 54 Kg, Sachin Rai – 48Kg, Elton Skhemlang Swer – 54Kg bad u Fulab Kanti Barman – 70 Kg.
Silver Medalist: Roshan Sunar – 57Kg, Mewanshanlang Kharsyiemiong – 26 Kg.
Bronze Medalist: Lokhi Rabha – 54 Kg, Samuel Mukherjee – 54 Kg, Nangkhraw Kharsyiemiong – 20Kg, Krishna Barman – 28Kg bad u Rudolf Sohtun – 17Kg.
KHLIEHRIAT: Ki Sengbhalang bapher bapher napoh East Jaiñtia Hills District kiba kynthup ïaka EJNC, JSM, JYF, HANM, HYC, HNYF, MPUF, NEIPF haka jingïalang kaba long ha pphis ka JSM kaba long haka 21 tarik une u bnai da kawei ka sur kila rai ban thaw noh ïaka da ka forum ban kdup ïa baroh ki sengbhalang ha East Jaiñtia hapoh kawei ka lama kaba la tip kum ka East Jaintia Organisations Forum (EJOF).
La rai ban thaw ïa kane ka forum halor ka nongrim ban ïeng ïaleh ïaki jingeh kiba ïa ka East Jaiñtia Hills District.
Ïa kane ka forum yn khlieh da u Ency Shadap (HANM) kum u chairman, vice chairman u Shnalad Rymbai (JSM), general secretary u Sambormi Lyngdoh (EJNC), assistant general secretary u John Pala (JYF), nongai ktien u Marshall Biam (NEIPF), treasurer u Michal Chyrmang (MPUF), assistant treasurer u Julius Nongtdu (HNYF), chief advisor Leningstar Rymbai (JSM).
La rai ba baroh ki president bad secretary jong ki seng ba ïasoh ha kane forum kinlong kum ki executive member jong ka EJOF.Ki mat ban kren kane ka forum haka general committee kan long halor ka jingbuhai shnong ki briew kiba nabar ha katei ka district bad ka jingkiew dor ka dewbilat ha rilum Jaiñtia.
JOWAI: Ka Executive Committee jong ka Jaiñtia Hills Autonomous District Council (JHADC) kala thung ïa u Ma Lambert Swer kum u Acting Dolloi jong ka Elaka Rymbai haka sngi Balang.
Kane ka jingthung Acting Dolloi ïa u Ma Lambert Swer ka dei namar ba kane ka kam kala thylli hadien ka jingkhlad noh u Dolloi ba pura ka elaka Rymbai u Ma Elios Swer haka 19 tarik u bnai Nailur.
Ka Administrative Officer JHADC kala aiti ïaka shithi thung Acting Dolloi ïa u ma Lambert Swer ha kamra treikam jong ka haka jingiadonlang u MDC ka thain uba long ruh u Chariman JHADC u Finelyness Bareh bad ki dkhot nongkitkam ka Elaka Rymbai.
JOWAI: Ka Ophis jong ka Divisional Forest Officer, Wildlife Division, West Jaintia Hills District kala pynkup burom haduh 19 ngut kiba pyllait im ïaki mrad khlaw ha kylleng ki jaka ha East bad West Jaiñtia Hills District haka sngi pynhap pyrda ïaka Wildlife Week Celebration 2019 kaba long ha Ladthadlaboh Indoor Hall, Jowai haka sngi ba ar.
Ïa kane ka Wildlife Week la sdang naduh ka taiew ba nyngkong u bnai Risaw.
Ka phang pdeng jong kane ka taiew lehkmen jong ka Wildlife kadei “Life below Water: For People and Planet.
" Kine ki 19 ngut kila ioh ban pyllait ïaki skei, ki khla thapsim bad kiwei kiwei ki jait mrad kiba kyrpang ha kane ka Rilum Jaintia jong ki.
Kine kiba shah pynkup burom ki kynthup iaka kong Piar Sana, Mukhaialong, Robinson Rymbai, Khliehtyrchi, Heimon Pariat, Mookyndur, Nathanial Patwet, Khimusniang, Hin Ryngkhlem, Mihmyntdu, Meverius Pohlang, Nongtalang, Beneshwa Suting, Salaroh, Jowai, Hundred Phawa, Mukhaialong, Welding Suchiang, Saba, Rilang Sari, Mukhla, Kanwan Suchiang.
Moomon, Mihmyntdu,  Oncemore Mylliem, Ratacherra, Darles Suting, Nartiang, Do Raliang, Ksehrynchang, Romel Lyngdoh, Rachai, Hih Rymbai, Wapung Shnong, Samedonhi Pale, Caroline Colony Jowal, Thik Talang.
Mynthong bad u Diagratis Sumer, Sohkha Mission.
La sam ruh ïaki khusnam sha ki khynnah skul kiba jop haka jingïakop Quiz, Extempore speech, Essay, ka jingiakop shnongdur bad ka ïakop dro dur.
Ha kane ka sngi ka tnad Wildlife kala pyllait paidbah ruh iaki dur jong ki sim kiba la shondur ha kylleng ki jaka.
U CP Marak IFS, Principal Chief Conservator of Forests & Head of Forests Force ula long kum u kongsan haka jingiadonlang ka Additional Deputy Commissioner West Jaintia Hills ka Kong RS Manner, Joint Director Education and Literacy kong D Khongiong, AK Srivastava, IFS, Addl.Principal Chief Conservator of Forests (Wildlife), Kong Heisa Lato, DFO Wildlife bad kiwei kiwei.
U PCCF CP Marak haba kren ula ong ba ki wah ha Jylla ki dang khuid ban pyndonkam u briew bad wahduid ki dang khuid bad dang lah ban lap ïaki jingthaw ba im hapoh um.
Ula ong ha jylla bun tylli ki wah la pynbna kum ki fish sanctuary bad lyngba ka jingiatreilang ki shong la lah ban pynneh pynsah bun ki khlaw ha kylleng ka Jylla Meghalaya.
Ha jylla ka lyer ruh ka dang khuid haba nujor bad kiwei kiwei jylla haka ri bad la kyrkhu iaka jylla da ka mariang kaba itynnad bad dang ioh ruh ia ki um ki wah kiba khuid bad ki jinbthaw ba im ba harukom.
Ula ïaroh ruh ïaki nongpyllait im ïaki mrad ki mreng bad ula ong ba kane kalong ka nuksa ba kiwei kin bud ban pynneh pynsah ïaki mrad ki mreng bad iaki khlaw ki btap.
Ula iathuh ba ka sorkar lyngba River Rejuvenation Committee kala buh ka thong ban pynim ïaka Wah Umkhrah ha Sor Shillong bad ka Wah Myntdu bad ka Lukha ha Rilum Jaiñtia.
KHLIEHRIAT: Ka 6 Shnong Wah Lukha Association ka pynpaw ia ka jingsngewnguh bad ai khublei ia ki paidbah baroh kiba wan kyrshan iaki 6 shnong ban ieng pyrshah ïaka jingthmu pynheh par mawshun ka Star Cement haduh ba kala pulom ka public hearing kaba la khot pynlong da ka MSPCB haka sngi Saitjaiñ ha Brishyrnot.
U Daiapherbha Lamare, Secretary, 6 Shnong Wah Lukha Association, ula ai khublei ïaka Khasi Student’s Union(KSU), Jaintia Hills District unit hapoh ka jingialam u Ohibait Dkhar, ka KSU Narpuh Circle hapoh ka jingialam u Kwilnis Suchiang, ka Jaintia Student’s Union (JSU) hapoh ka jingialam u Lawyerson War, ka Jaintia Student’s Movement (JSM) hapoh ka jingialam u Leningstar Rymbai, ka United Hynniewtrep Movement (UHM)  East Jaintia Hills Unit hapoh ka jingialam u Yoomeki Kyndait, ka STIEH, ka RUDS bad kiwei kiwei.
Ka 6 shonng kala ai khublei ruh ïaka Dorbar Shnong Umkiang hapoh ka jingialam u waheh Shnong Bah Lasting Pala, ka seng samla Shnong Umkiang hapoh ka jingialam, ka Eastern Narpuh Border Fishing Association, Seng Samla Shnong Sonapyrd,  u Waheh Shnong Pyrtakuna.
Ka 6 shnong ka ai khublei ia baroh ki paidbah kiba wan na jan na jngai naduh naduh na Mynkre, Chiehruphi, Wahiajer, Lumshnong, Donaskur, Dona Umbluh bad ia kiwei kiwei ban ai ka jingkyrshan ban pyrshah ïak jingthmu pynheh par mawshun kane ka kharkhana dewbilat.
U Daiapherbha Lamare ula ong ba ki nongshong shnong na ki 6 tylli ki shnong kiba don harud ka Wah Lukha kala pynpaw ka jingsngewnguh ïa baroh kiba don bynta bad kam lah ban siew kylliang ïaka jinglong la kloi ban ïasnohktilang haka iap ka im jong ki nongshong shnong ka thain Narpuh.
Ka 6 Shnong Wah Lukha Association ka kyrmen ba ha ki sngi ki ia ban sa wan ruh baroh ki sengbhalang, ki paidbah kiba don ka jingsngewkhia ïaka jingshah pynjulor ka mariang kin ai ka jingiatreilang khnang ban khanglad ïaka jingpynjot iaka mariang bad ki jingthaw ba im ka Khlaw Narpuh baroh kawei,.
SHILLONG: Ka Mawdieja SC kala jop da 2-1 kol ïaka Machine FC haka jingïakhun football kaba shi sngi kaba la tip kum ka One Day Knock Out Football Tournament kaba pynïaid da ka The Ultimate Legend Bikers Association (TULBA), Sohryngkham Unit ha ka sngi Nyngkong.
Ïa kane ka football la pynlong ha Mawdngong, Mawdieja, Sohryngkham ban pynmih pisa ban iarap iaki longiing kiba duk jong ka shnong Sohryngkham bad kiwei bad ha juh kane sngi la rakhe ruh ïaka lyngkhuh sngi iap ba 31 jong u khlawait ka jaitbynriew U Syiem Wickliffe.
U Bah Richard Mawkhiew General Secretary, KSU Nongthymmai Circle uba long kum u kongsan u la iaroh bad ai mynsiem iaka TULBA Sohryngkham Unit ba kala shim ka sienjam kaba bha na ka bynta ban kyntiew iaka imlang sahlang jong ki para doh para snam.
Ha kaba ïadei bad ka jingrakhe ïaka lyngkhuh sngi iap U Syiem Wickliffe, une u nongialam u la ong “haduh mynta ngim pat dei ki nong India ba pura hynrei la shu pynbor ia ngi da ki ktang suloi ban long nong India.
" U Bah Richard u la ong ruh ba ka slogan “We’re are Khasi by blood, Indian by force" ka dei kaba shongnia haduh katta katta namar ki Syiem ka Bri u Hynniewtrelp ki khlem iasoi iaka Instrument of Merger bad ka sorkar India hapoh ka jingialam jong u pandit Nehru kum u Myntri Rangbah.
U la ai mynsiem iaki nongialehkai football namar ba mynta ka la kylla long ka lad ioh kam da kaba pyni nuksa ia ki khlur ialehkai ka jylla kum u Eugenson, Redeem, Aiban, Chesterpaul bad kiwei kiwei ki rangialehkai kiba  mihkhmat iaki club baheh haka ISL.Ula banjur iaki samla ka thaiñ ban kiar na ka jingmlien ba sniew kum ka jingdih ia u drok, u kynja bad kiwei kiwei ki kynja jingdih pynbuiad ban jop haka jingim.
JOWAI: Haka step sngi Saitjain haka por 1:30 mynstep ki nongshong shong jong ka shnong Ialong Mission kila ïoh ban bat ïaka kawei ka kali tuh battery na ki Tower Mobile bad ïoh biang ïaki battery kiba la shah tuh haduh 48 tylli.
Ha kane ka jingjia ki runar kiba ym lah satia ban ithuh kila ioh ban phet bad ki nongshong shnong kila ïoh ban bat tang ïaka kali maruti swift kaba don u register number AS01 HC 5230 kaba pyndonkam kine ki snar nongtuh.
Kine ki battery bank ba shah tuh ki dei na u tower mobile jong ka BSNL haka shnong Ialong Mission.
Ïa kane ka kali bad ki battery la aiti sha ki Pulit jong ka Phramer Traffic Cell bad ka jingtohkit kala iaid shakhmat.
JOWAI: Da ki spah tylli ki trok kit dewiong kila duh ban rung sha Bangladesh hadien ba ka DMR kala lap ba ki pyndonkam da ki Challan thok.
Ha ka sngi Saitjaiñ haduh 133 tylli ki trok dewiong kila ïoh rung sha Bangladesh lyngba ka kad khaii na Tamabil.
Na kine ki 133 tylli ki trok dewiong ka khyrdop jong ka DMR kaba don ha Tamabil, Dawki kala lap 61 tylli ki trok kiba suba jur ba ki pyndonkam da ki Challan thok bad ym shym la ai jingbit ïa kine ki trok ban rung sha Bangladesh.
La ïathuh ruh ba ha kane ka taiew kumba 127 tylli ki trok kit dewiong kim shym la ïoh rung sha Bangladesh hadien ba suba jur ba ki pyndonkam da ki Challan thok.
Kane ka khyrdop jong ka DMR hadien ba kala lap ïa kine ki Challan thok kala pyntip sha ki bor ba halor bad la bthah ïa ki ban ki jurip thik pa thik ïaki Challan ban khanglad ïa kane ka kam khliehshrieh jong ki nongkhaii dewiong.
Lada shim jingkhein malu mala na kine ki 127 tylli ki trok lada kin kit mar 9 ton, u dewiong uba la duh rung sha Bangladesh ula kot haduh 1143 metric ton.
Ka dor iew u dewiong ba bha ula kot T.7500-T.8000 tyngka shi ton bad uba duna eh ka dor u dewiong kalong T.4500 shiton.
Lada khein haka dor T.4500 shiton baroh ka pisa kala kot T.5143500.
Ha kane ka jingkhein lada ka sorkar kam shimkhia ban teh lakam ban khanglad ïaki Challan thok  kan duh nong da ki phew lak haka shitaiew.
TAMABIL: Haduh 61 tylli ki trok kiba suba pyndonkam da ki Challan tuh kila shah bat haka tnad DMR ha Tamabil haka sngi Saitjaiñ.
Ki nongkhaïi bar ri kila kynnoh kane ka jingmih ki Challan tuh kala pynsniew ïaka iew khaii dewiong.
Kila pynpaw ruh ka jinglyngngoh ba ka DMR kam shym la pynshitom ïaki nongniah trok kumjuh ki trai dewiong.
Ka jinghiar ki trok dewiong sha Bangladesh kala sdang ha kine ki khyndiat sngi bad da ki spah spah tylli kila ïoh ban rung sha Bangladesh, hynrei hadien ka jingshah bat kitei ki 61 tylli ki trok bun ngut ki nongkhaii bar ri kiba dei ki trai ri trai muluk kila kyndit.
Kiba bun ki nongkhaii dewiong kila pyrshah jur ïa kane ka jingpynïaid iew iaki Challan tuh bad kila dawa na ka tnad DMR ban pynshitom ïa ki briew kiba donkti.
JOWAI: Ka jingthmu jong ka Meghalaya State Pollution Control Board (MSPCB) ban pynlong ïaka Public Hearing halor ka jingthmu ka Star Cement ban pynheh ia ka par tih Mawshun haka jaka kaba heh 42.051 hectare haka shnong Bishyrnot kala pulom noh hadien ba ba ki sengbhalang, ki paid nongshong shnong bad ki khynnah skul kila mih paidbah puk ban pyrshah jur iaka jingpynsngew paidbah haka sngi Saitjaiñ.
Kane ka Public Hearing kaba la thmu ban pynlong hynne ka sngi la pulom noh namar ba ki paidbah bad ki sengbhalang kiba pyrshah ïa kane ka jingpynheh par mawshun kila khang lynti ia baroh.
Ki sengbhalang bapher naduh ka Jaiñtia Students’ Movement (JSM), Khasi Students’Union (KSU), Jaintia Students’ Union (JSU), Hynniewtep Achik National Movement (HANM), Ka Swimmer Association ka East Jaiñtia Hills, Eastern Narpuh Border Fishing Association (ENBFA) bad ki 6 Shnong kiba don harud ka Wah Lukha kila pyshah jur ïa kane ka public hearing.
Kine ki sengbahlang kila mih paidbah khang ïaka surok ban leit sha ka jaka ba pynlong ia ka public hearing bad u DC East Jaiñtia Hills District u Bah FM Dopth ruh ula shah khang lynti ban leit sha ka jaka pynlong jingpynsngew paidbah.
Ka tnad kam khlaw jong ka sorkar Jylla kala dep ai syrnod ba ka jaka khlong mawshun jong ka Star Cement ha Brishyrnot kam hap haka jaka khlaw dang shen.
Baroh ki seng kila pynpaw ka jingpyrshah kaba jur la kane ka jingthmu pynheh par mawshun kane ka kharkhana dewbilat bad kila ieng haka nongim ba la kumno kumno ruh ym dei ban ailad ban khlong mawshun katei ka kharkhana na Brishyrnot khnang ban pynneh pynsah ïa baroh ki jingthaw ba im ha khlaw Narpuh Wildlife Sanctuary.
Ki kynhun sengbhalang bapher bapher kumjuh ki synjuk ïada mariang bad kiwei kiwei kila pynpaw ka jingpyrshah kaba jur namar ba kane ka jaka ka jan bad ka khlaw Narpuh kaba dang bun byllai ki mrad ki mreng ba kyrpang bad kan ktah ruh ïa ki um ki wah ha katei ka jaka naduh ka Wah Lukha, Lunar bad ka Umso Nallah.
Ka JSM dangshen kala ai jingujor sha u PCCF kila pynpaw ba kane ka jaka khlong mawshun ka jngai tang 1.46 KM bad 0.25 ka Eco sensitive zone kumta ki ieng haka nongrim ban pyrshah bad kam pdiang ïa kane ka jingthmu jong kane ka company ban khlong mawshun na Brishyrnot namar ba kin pyndonkam da ki tiar pynbthei ban khlong maw bad kaba wanrah ka jingkhihwin ka khyndew kaba la jia teng ha Lumshnong kaba la wanrah ka jingorpait ki iing bad jakhlia ka haw haw.
Ka JSM kala ong namar ba kane ka jaka jan eh bad ka khlaw Narpuh Sanctuary kan ktah iaki lai phet jait ki jingthaw kiba kyrpang kiba shong sah ha kane ka khlaw bad kila rai ban pyrshah beit iaka jingthmu khlong mawshun bad maw clinker na kane ka jaka ba don ha Brishyrnot.
KHLIEHRIAT: Ka Jaiñtia Hills Autonomous District Council (JHADC) ha kane ka sien lyngba ka tnad Taxation kala hiar dalade sha ka shnong Umkiang, Elaka Narpuh, East Jaiñtia Hills ban khang tala ïaki 13 tylli ki dukan ki bym don kot don sla ban kamai kajih ha kane ka shnong.
U Licensing Officer (LO) jong ka tnad Taxation JHADC, Khliehriat bad ki nongialam shnong ka Umkiang ryngkat bad ki Pulit kila leit ban khynra ïa ki dukan kiba shong ki bar jylla haka 15 tarik une u bnai Risaw bad kila lap ba haduh 13 tylli ki dukan kiba pyniaid da ki bar jylla kim don kot don sla, kata ka trading license bad ki service license kaba ki trai bad nongbylla ki dei ban ioh na ka konsil ban buh dukan die mar, mar bam, jain bad kiwei kiwei.
Napdeng kine ki dukan bar jylla don ki bym shym la renew satia iaka trading license jong ki.
Kine ki dukan ba shah khang ki dei jong u, Salim Uddin, Taj uddin Chaudhury, Badrul Haque, Muksul Alam, Sabut Das, Dipok Thakur, Abdul Jalial Chaudhury, Safikur Rahman, Anita Bala Das, Depak Thakur, Shomim Uddin, Lakhi Rani Suklabaidya, bad u Amaz Uddin Barbhaya.
U Ma Winning Garland Sungoh, Executive Member ba dei khmih ïaka tnad Trading by Non Tribal  ula ai ka jingïaroh ïa u Waheh Shnong bad Secretary Shnong ka jong ka Umkiang kiba don lang bad ai ka jingiatreilang ha kane ka jingkhyra kot ka JHADC bad ban khang tala ïa kine ki dukan jong kine ki bar jylla kiba khaii beaiñ khlem kot khlem sla.
Ula kyntu iaki nongialam ha rilum Jaintia ban bud iaka nuksa jong ka Umkiang bad ban iatreilang bad ka konsil ban khanglad iaka kam kamai kajih beain ki bar jylla ha Rilum Jaintia.
Ula ban jur ïaki nongialam shong ban ai jingtip sha ka konsil lada ki lap ïa ki bar jylla kiba pyniaid ia kino kino ki kam ba kynthup iaka jingbuh dukan, kharkhana, shalan mar bad kiwei kiwei kiba khlem trading license khnang ba konsil kan leh ia kaba donkam.
JOWAI: Hynne ka step haka por kumba 2 baje mynstep ka kali pynbna paidbah jong ka DIPR kaba tip kum ka Audio Visual Van la suba ba kala shah thang ha ki briew kiba ym lah satia ban ithuh.
U Assistant Director Information & Public Relations, Jowai ula ïathuh ba kane ka jingjia kala jia haka por kumba 2 baje eiei bad marsien ioh jingtip ia kane ka jingjia kila hiar mar mar ban leit pynlip ïaka ding.
Kane ka jingkem ding kane ka kali kala jia ha jaka shong kaba shadien bad namar ka jingkloi jong ki nongtrei ka DIPR kila lah ban tem ïaka jingklang ka ding haka por ka biang bad kala kali kala julor malu mala.
Halor kane na kaliang Assistant Director Information & Public Relations ula dep mudui ïaka jingujor ejahar hakhmat ki pulit jong ka Jowai Police Station bad ka jingtohkit kala iaid shakhmat.
Kumban shu pynkynmaw ba ha u snem 2013 ruh ka jeep barim kane ka ophis kala shah thang ha ki riew shim kabu.
JOWAI: U Block Development Officer cum Chairman jong ka Meghalaya State Rural Livelihood Society (MSRLS) Bah F Basan ula plie paidbah ïaka jaka treikam jong ka MSRLS, Block Mission Management Unit, Laskein C&RD Block kaba dei peit ia ki Self Help Group (SHGs) hapoh Laskein Block haka 16 tarik Risaw  ha Laskein.
Hashuwa ban plie la don ka jingïalang kaba lyngkot kaba pyniaid da u Bah B Syiemlieh uba dei peit MSRLS, BMMU Laskein Block kaba la wan ban ïashimbynta da ki 52 tylli ki Village Organisation (VO).
Kane ka ophis ka dei ka jaka trei kam ki staff bad ka don la ka jong ka Conference Hall khnang ban pynsuk  ha ka ban pynlong ia ki  jingialang ne training iaki kynhun jong ki VO.Ia kane ka office la iarap pisa da ka MSRLS Shillong lyngba u Block Development Office.
La ioh ruh ia ka jingkren lyngkot na ki 4 tylli ki Village Organisation(Ieintylli VO Madankynsaw, Manbha VO Mulieh, Iakyntulang & Iakyrmen VO Mynska bad ka Iahchaphrang VO Nongkynrih).
U Bah F Basan haba kren la plie ia kane ka jaka treikam ban pyntyllun ia ki kam bad ki jingtrei jong ki VO ban wanrah ia ka jingkylla ha ka roi ka par bad ka kamai kajih.
U la ong lada ki VO ki trei kam bha kam don jingeh ban iarap pynioh office ia ki khang ban nang pynsuk shuh ia ka rukom trei kam jong ki.
U la kyntu shuh ia ki kum ki VO ba ki dei ban don ka thong khnang ba kin lah ban pynurlong ia ki jingthmu jong ki.
U la pynkut ia ka jingkren da kaba u kitbok kit rwiang ia baroh ki VO ba kin nangiaid shaphrang ha ki kam ki jam jong ki da kaba don ka jingiaieit, ka jingiasngewthuh jingmut, ka jingtrei shitom bad ban kiar na ka jingia bishni ban jop ha kano kano ka kam.
JOWAI: Ka kam jied Waheh Shnong ba pura jong ka Dorbar Shnong Khliehtyrshi ka sma iw politik hak ha kaba tang namar ba don ki katto katne kiba ujor ka Jaiñtia Hills Autonomous District Council (JHADC) kala hap ban pyndam shuwa ïaka elekshon jied waheh shnong ba thymmai kaba la thmu ban pynlong ha u Risaw 21.
Kaktum ka No.JHADC/POL/30/1998/97 Dated 14 October 2019, ka Jaiñtia Hills Autonomous District Council (JHADC) kala pyndam ïaka jingjied Waheh Shnong jong ka Dorbar Shnong Khliehtyrshi namar ba don kynrum kynram.
U Dolloi ka Elaka Jowai ma Puramon Kynjing ula khot ka jingïalang paidbah jong ka shnong Khliehtyrshi haka 3 tarik une u bnai bad ula pynbna ban pynlong da ka elekshon ban jied ïa u Waheh Shnong ba thymmai ka Khliehtyrshi bad baroh ki paidbah kim shym la pyrshah ïa kane ka rai bad la buh tarik ba kan long haka 21 tarik u Risaw.
Dangshen ki 600 ngut ki nongshong shnong ka Khliehtyrshi kila phah ka jingujor sha ka konsil bad dawa na ka Jaiñtia Hills Autonomous District Council (JHADC) ban thung ïaka jingtohkit ba laitluid halor ka jingkynnoh pyndonkam bakla ïaka pisa shnong da u waheh shnong barim bad ka executive body ka shnong Khliehtyrshi bad kila dawa shuwa ban ïoh ka report halor ka jingkhein jingdiah halor ka jingpynlut pynsep ka shnong na u Waheh Shnong barim u ma Kitbok Rymbai.
Katba ki 1437 ngut kila phah ka jiingkyrpad sha u CEM ban pynneh ïaka rai u Dolloi bad kila pynpaw ba u Dolloi ula dep tohkit bad ailad ïa ki paidbah ban rai halor ka  kam pynlut pynsep ka shnong.
Kila pynpaw ba u paidbah ula mynjur ban aiti sha ka Executive Body kaba thymmai ban bishar bniah ïaka jingpynlut pynsep namar ba u Waheh shong barim uba la dep ai report halor ka jingpynlut pynsep bad ka jingpyntrei ïaki skim sorkar haka 23 Nailar 2019.
Hadien bym don mano mano ba pyrshah haka dorbar kaba la khot pynlong da u Dolloi ka Elaka Jowai, ula Dolloi ula pynbna ban jied ïa u waheh shnong da ka elekshon bad la dep ruh ban thep kyrteng haka 11 tarik une u bnai nalor kata la dep ai ruh ïaka shap jong ki nongïaleh ïaka kam waheh shnong ka dorbar shnong Khliehtyrshi.
Ki nongshong shnong kiba la thep kyrteng ki kynthup ïa u Kitbok Rymbai waheh shnong barim, u Stamly Dkhar bad u Saimi Dkhar kila dep ban thep kyrteng.
Kaba lyngngoh pat ba katkum katei ka shithi kaba la phah ka Administrative Officer jong ka JHADC sha u Dolloi ka Elaka Jowai kala bthah ïa u Dolloi ka Elaka Jowai ban pynsangeh shuwa ïaka elekshon tad haduh bala bthah da ka executive committee da kumwei namar ba don ka jingujor da ki katto katne ki nongshong shnong ba ym dei ban leh kyrkieh ïa kane ka kam jied waheh shnong namar ba dang don bun ki kynrum kynram.
Ki katto katne ki nongshong shnong kila kynnoh ba kane ka kam kadei ka kam politik bad kane ka shnong kala kad arliang.
JOWAI: Imat u Rimialson Daw uba la pynthoh bria pynbudnam ia ka long rynieng bad burom u Archbishop Dominic Jala (uba la khlad noh shen) un sa lait noh na kano kano ka jingshah pynshitom jong ka aiñ hadien ba kiba haiing jong u kila kam bad u don jingduna ha ka bor pyrkhat pyrdain.
Kane ka long katkum ka khubor bala ioh lum na ki tyllong khubor jong ki pulit ha Jowai Police Station namar hadien ka jingshah rah tohkit ia u Rimialson Daw da u Deputy Superintendent of Police (Hqrs), Jowai ki bahaiing bahasem jong utei u briew ki la kam ba u Rimialson u dei u briew ba duna ka bor jingmut jingpyrkhat bad u dang don ha ka jingsumar.
Ka tyllong khubor ka iathuh ba ki pulit ki la rah ia u Rimialson Daw hadien ba ki la ioh pdiang ia ka jingujor na u Bah Richard Syiemiong hynnin ka sngi.
Katkum ka jinglum jingtip jong u Syllad u Rimialson Daw u dei u briew u ba na ka Shnong Lumtrep, Nongjngi bad u dei u briew uba la pyndep ia ka jingpule Pharmacy na ka Principal K M Kundnani College of Pharmacy, Mumbai, Maharastra.
U Daw ula kynthoh ha  ka account Facebook jong u ba U Archbishop Dominic Jala um dei shu uba sotti bad uba khuid bad ki long ki jingthoh kiba ktah mationg ia jinglong khuid suba jong u Archbishop.
Ha jingujor pyrshah ia u Daw,  u Bah Richard Syiemiong u la dawa ia ki bor ka aiñ ban pynshitom ia u katkum ki kyndon ain kiba tyngeh namar ba u la pynbudnam ia u Archbishop Dominic Jala.
U la ong ha ka FIR ba u Daw ula pynsngewsih ia ki riewngeit Katholik baroh bad pynkthang mynsiem ia ki khamtam ha kane ka por ka jingsngewsih namar U Archbishop u dang khlad shen.
U Daw u la shahkem ha u snem 2012 ba u byrngem ia i ka MLA jong Shillong East ka kong Ampareen Lyngdoh hynrei u la lait noh halor jingshem ba u dei u briew uba don jingduna ka bor pyrkhat pyrdain.
Haba tohkit bniah ia ki Facebook Account bad Instagram jong u Rimialson Daw, la shem ba u la u buh shibun tylli ki dur jong ka Aishwarya Rai, Ameesha Patel, Katrina Kaif ki actress Bollywood bad ki jingkren beiñ ia U Prime Minister ka Ri India U Narendra Modi.
U Moonlight Daw u para jong jong u Rimialson ula kam ba u Rimialson u dei u briew u ba jingduna haka bor jingmut jingpyrkhat kaba la tip kum ka Schizophrenia bad u dang shah sumar ha MIMHANS.Ula ong ba nakaliang ka ïing ka sem jong ki halor kane ka jingthoh pynbudnam u Rimialson ïa u Archbishop Jala sha ki lad pathai khubor, ki pan map na baroh kiba u Rimialson Daw ula pynsngewsih da ka jingthoh  kynthoh sha facebook.
U Superintendent of Police West Jaiñtia Hills Disrtict Bah Lakador Syiem ula ong ba halor kane ka jingkam kiba haiing hasem jong u Rimialson u dei uba duna haka bor pyrkhat kin hap ban phah pynthikna ha ki briew kiba shemphang bad ka jingtohkit kala iaid shakhmat.
SHILLONG: U Rev.Dominic Jala, Archbishop jong ka Shillong Archdiocese ula khlad noh ha ka jingïa tyngkhuh kali ha ri America.
La iathuh ba kane ka jingjia aksident kali u Archbishop Dominic Jala kala jia haka 10 tarik Risaw haka por ba dang leit lynti da ka kali ha Colusa County, Oakland, California, America.
Kane ka jingjia aksident kala jia bad kawei ka trok rit bad namar ka jingmynsaw jur i Rev.Dominic Jala bad i Father  Mathew Vellankal uba dei peit ïaka St.Bonaventure kila khlad noh na kane ka akisident bad u Father Joseph Parekkatt, uba la mynsaw na kane ka aksident hadien bala ioh ka jingsumar ula kham ioh bor.
JOWAI: Ka Jingiaseng Kynthei jong ka Jowai Presbytery kan pynlong ia ka Jingiaseng Crusade naduh ka 11-13 tarik u Risaw 2019 ha madan Jrisalein, Chutwakhu, Jowai.
Haka sngi Thohdieng bad ka Saitjain ka jingïaseng kanlong haka por 6.30 PM bad haka Sngi U Blei haka por 10.
AM, 1.30 PM bad 6.30 PM.Ki nongialap ha kane ka jingïaseng ki long u Rev.RR Cunville bad Rev.Bechitter Singh.
Ka Jingiaseng Kynthei ka la ïaleh ban pynkhreh bha ha kane ka jingïaseng bad kan long ruh ka nuksa kan ïaleh katba lah ban leh khuid bad mana ruh ba ym bit ban bret pathar ia ki kot ki sla, plastic bad kiwei kiwei kiba pynjaboh ia ka mariang, ha kaba yn buh ruh ïa ki synduk lane ki kriah ban bret ia ki niut.
Ka Jingiaseng kynthei ka la rai ruh ban ym shah ïa baroh kiba die jingdie ban buh jaka die tiar bad ki Volunteers kin don ban peit ia kane ka bynta haka jaka long jingiaseng.
Kumjuh ruh ha ka jingiadei bad ka rukom pyniaid kali khamtam ha ka sngi U Blei,  u Superintendent of Police, u Deputy Superintendent of Police incharge Traffic da ka jingiatreilang ryngkat ruh ka Traffic Committee jong ka Jingiaseng Kynthei Crusade hadien ka jingjurip kala pynbeit iaka rukom iaid kali haka Sngi U Blei.
Yn shah ban rung tang haduh 9.30 AM bad ban iaid shaduh Khimusniang kumjuh ruh kiba wan na Khimusniang sha Iawmusiang.
Hadien 9.30 AM kiba kwah leit sha Khimusniang kin iaid na u surok Govt Boys – indoor Hall Khimusniang, kumjuh ruh kiba wan na Khimusniang kin iaid na une u juh u surok bad mih sha u surok Chutwakhu/Pohskur.
Nangta ki kali kiba wan na kine ki jaka yn dang ailad ba kin buh ia ki kali kumne, ia ki kali kiba wan na Mynthong sha Jrisalein kin rung sha ka surok Chutwakhu lane surok ban kiew sha Govt Boys; ia ki kali kiba wan na HK Singh sha Jrisalein kin rung lyngba ka surok sha Govt Boys’ HSS.Ki kali kiba wan na Chutwakhu Wah kan long ka No Entry sha Madan Jrisalein, hynrei kin kiew sha u surok ba mih sha Meghalaya studio sa rung sha u surok HK Singh Skul.
Ki Jaka Pyniengkali tang shiliang ha ka surok Govt Boys, Chutwakhu, Khimusniang, Mynthong, ha District Library Mynthong, Parking Lot (Balang Jowai), bad tang kiba ioh Car Pass kiba lah ban rung sha jaka long jingiaseng ha madan Jrisalein.
Yn ym shah pynieng kali ha u surok naduh skul HK Singh haduh Jrisalein.
Ka jingkyrpad na ka Jingiaseng Kynthei Jowai Presbytery ka long ban iaishah bad iatreilang na ka bynta ka jingiaid beit bad ba kan ym pynthut iano iano ruh.
CEM Badon burom, Ngi kiba soi kyrteng harum ba shong basah haka Shnong Khliehtyrshi ngi dap da ka jingsngewsih ia ka jingshah pynsangeh ia ka Dorbar ha ka sngi shong Dorbar haka 03/10/2019 ba ki katto katne ngut ki la kiew shalor stage bad dawa pynsangeh ia ka Dorbar hakhmat u Pa Dolloi bad ki riew rangbah jong ka Shnong, kat haduh ba U Pa Dolloi um banse ban pynmih lut ia ngi baroh shabar ka Hall khnang ban lait na ka jingkulmar bad ha kane ka por ngi kwah bad kyrpad ia phi kumne harum: Kumta ngi kyrpad jur iaphi sa shisien wat pynpep shuh ia ka jingjied Waheh Shnong kumba u Pa Dolloi u la dep pynbna namar katba dang slem ban ioh ia u Waheh Shnong bad ki Dkhot Shnong ba pura ki jingeh jong ngi kum ki paidbah kin nangmih na kawei ka sngi sha kawei pat ka sngi, ngi hi ngin ia trei lang ryngkat bad ka Office jongphi ryngkat bad u Pa Dolloi na ka bynta ban iaid beit ka jingia Jied Waheh Shnong ha katei ka sngi.
JOWAI: Ka sngi kaba khatduh jong ka lehniam Durga Puja kalong kaba shongshit ha kylleng ki jaka ha East Jaiñtia Hills bad West Jaiñtia Hills bad la pynkut ïa kane ka puja da kaba pyngngam um ïaki blei haka sngi ba Ar.
Ha Jowai la leit pyngngam ïaka dur blei Durga ha Khyllem ka bynta jong ka wah Myntdu, katba ha shnong Nartiang la leit pyngngam um ïaka blei ha wah Myntang, kaba don kham ha pajih ka Durga Temple, ka Temple kaba la rim tam ïa kaba la tei da u Syiem Jaiñtiapur da ki spah snem mynshwa.
Ha East Jaiñtia Hills la pyngngam um iaki dur blei ha wah Umsalieh, ka surok ban leit sha ka shnong Rymbai ha kaba kila tih kyrpang ïaka pung ha rud ka wah.
Ha Jowai naduh ki rangbah, longkmie bad khynnah kila ïashimbynta ha kaban leit pyngngam um ïaka blei Durga sha Wah Myntdu naduh Iawmusiang haduh ka jaka ban pyngngam um ïaki blei hapoh ka jingpynïaid ka Sarbajanin Durga Puja Committee, Jowai.
Ban ïada ïaka Wah Myntdu la pyndonkam da ka jar bad ki skhen khnang ba ka jar bad ki skhen kin ioh bat iaka blei, kaba yn shim biang lashai ka sngi ban ban bret ïaki ba tam sha ka jaka ba dei ban bret.
Haba phai sha ka lehniam ha Nartiang, ka shnong Nartiang kaba dei tang maka na ki na ki shnong jong ka Jaidbynriew Khasi-Pnar kiba dang bat ïaka Niamtre- Niam tynrai ki pyndep ïaka jinglehniam Durga Puja hadpeng ka jing shongkun.
Shuwa ban rah ïaka blei durga la don ka jingshad mastieh da u Dolloi ka Elaka Nartiang u Hepsing Dhar ryngkat bad ki pator bad ki lyngdoh jong ka Elaka bad kiwei kiwei haduh ba la leit pyngngam ïaka blei ha Wah Myntang haka jinglam khmat u Pandit Oni Maskut Deshmukh bad kiwei kiwei ki riew niam lait noh ki kynthei.
KHANDULI: Sa shisien ka Jylla Assam ka la pyndemtdong ia ka Jylla Meghalaya ha ki jaka iakajia khappud bad mynta ka sngi ka la jia biang ha ka shnong Khanduli kaba hap ha ki khappud jong ka Assam bad Meghalaya, haba ki bor pyniaid district jong ka West Karbi Anglong District ki la pynsangeh noh ia ka jingpom dieng na ka khlaw jong ka Jaintia Hills Autonomous District Council (JHADC) kaba don ha Khliehlangho, Khanduli hapoh Nartiang Assembly Constituency.
Ka tnat forest jong ka JHADC ha u bnai Nailur (September) mynta u snem ka la lilam ia ki dieng kseh kiba la pynheh pynsan ha ka jaka khlaw jong ka ryngkat ha ka jingiatreilang bad ka Dorbar Shnong Khanduli sha u Ma Lieh Surong na ka shnong Mynsngat.
Utei u briew u la sdang ban pom ia kitei ki dieng kseh la kumba ar ne lai taiew hynrei kyndit kynsan ha nohphai sngi jong ka Sngi Balang la wan poi kynsan shi kali ki nongtrei tnat forest jong ka Karbi Anglong Autonomous Council (KAAC) bad ki la phah ia ki nongtrei kiba don ha katei ka jaka ban sangeh noh ka jingpomdieng bad dawa ruh ia ki kot sla na ki.
Ki nongtrei ki la pyntip mardor ia kane ka jingpoi ki briew na Assam sha ki nongpyniaid shnong jong ka Khanduli bad na ka liang jong ki nongpyniaid shnong ki la ai jingtip sha ki pulit ha Saitsama OP bad ha kajuh ka por ki la leit noh shatei ka jaka.
Ki pulit jong ka Saitsama OP ki la poi sha katei ka jaka hadien katto katne por bad ki la iatainia bad ki nongtrei jong ka tnat Forest jong ka KAAC da kaba ong ba katei ka jaka ka dei hapoh Meghalaya.
Ki nongtrei tnat Forest jong ka KAAC ha ka jingbanse ki la leit phai noh bad ka kam jingpom dieng ka la bteng.
Ki nongtrei ka tnat Forest jong ka KAAC ki la ai jingtip halor kane ka jingjia sha kiba heh jong ki bad na ka liang jong ki ki la bthah ia ki bor pyniaid jong ka West Karbi Anglong District ban shimkhia ia katei ka kam bad na ka liang ki bor pyniaid district ki la ai jingtip sha u SP jong ka West Jaintia Hills ban don ka jingjurip lang mynta ka sngi.
Ha katei ka jingjurip, u DSP Headquarter u Bah M Marngar ryngkat bad ka kynhun pulit ki la leit hiar sha katei ka jaka katba u magistrate bad u DSP ryngkat bad hynniew kali ki pulit bad nongtrei forest jong ka KAAC ki la poi sha katei ka jaka.
Hadien ka jingiakren kaba la neh katto katne por hapdeng U DSP West Jaintia Hills bad u Magistrate bad u DSP na Assam la mynjur ban pynsangeh shwa ia katei ka jingpom dieng haduh ba kan don ka jingiapynbeit na ki DC jong baroh arliang ki district.
U Magistrate na West Karbi Anglong District u ai nia katei ka jaka ka dei hapdeng ka jingiakajia hapdeng ka Assam bad ka Meghalaya bad kumta na ka liang jong ka Meghalaya ka dei ban ai jingtip ia ka Assam shwa ban leh ia kano kano ka kam ha kitei jaka jingiakajia.
Na ka liang jong ki nongpyniaid shnong bad ki nongshnong shnong jong ka Khanduli ki pynpaw ia ka jingsngew diaw ka jong ki halor ka jingshah pynsangeh noh ia katei ka jingpom dieng da ka Assam watla ka jaka ka dang dei pura ha ka jingkhmih jong ka Dorbar Shnong Khanduli ne Meghalaya.
JOWAI: U Ma Lahkmen Rymbui, Myntri ka tnad Pule Puthi ka sorkar Jylla ula ong ba ka sorkar jylla kala tyrwa sha ka sorkar pdeng ba kan pynsangeh shuwa ban pyntreikam ïaka ‘3-language formula’, kata ban hikai iaka ktien Hindi salonsar haki skul ha baroh kawei ka Ri.
Katkum ka draft National Education Policy (NEP) 2019 ka kwah ba ha baroh kawei ka ri ban hikai salonsar iaka ktien Hindi ha ki skul kumjuh iaka English bad ka Regional language, hynrei kala wanrah ka jingpyrshah kaba jur ha ka ri, khamtam ki jylla ki bym kren iaka ktien Hindi.
U ma Lahkmen haba kren haka jingialang pynhap pyrda ïaka Jubili Rupa jong ka Jowai District Presbyterian School, Ialong haka sngi Palei, ula ong ba ka sorkar Jylla kala tyrwa sha ka sorkar pdeng ban pyndam shuwa ban pyntreikam ïa kane ka ‘3-language formula’.
Ula ong ba ka sorkar kala ai jngmut ruh sha ka sorkar pdeng ba ïaki skul ba seng daki kynhun balang ka dei ban ai ba kin pynïaid hi ïaki skul, khamtam ha kane ka jylla kaba bun ki skul kidei kiba pyniaid da ki balang bad kila synniang bor bah ban kyntiew ïka pule ka puthi.
Ha kane ka jingpynhap pyrda ïa kane jubili rupa kane ka skul u Ma Lahkmen ula pyllait paidbah ïaka souvenir bad plie paidbah ruh ïaka computer lab jong ka skul.
Kane ka skul ka dei kaba seng naduh u snem 1994 ha nongbah Jowai, da ki san tylli ki Balang kiba kynthup ia ka Balang Jowai, Thadlaboh, Khimusniang, Mulang bad Mihmyntdu.
Ha u snem 2016 la pynkynriah iaka skul sha ka shnong Ialong.
JOWAI: U General Secretary jong ka Loomkyrwiang Dorbar Shnong, u ma Lammat OO Laloo haka 28 tarik u bnai Nailur ula pyllait paidbah ïaki ticket lucky draw jong ka Loomkyrwiang Dorbar Shnong.
Ïa kane ka lucky draw yn pynkhalai haka 11 jong u bnai Risaw 2019.
Ka 1st Prize – T.1 lak, 2nd Prize – T.50 hajar bad 3rd Prize – T.20 hajar.
Ka Dorbar Shnong Loomkyrwiang kan pynlong ïaka iew fete haka 10 bad 11 tarik u Risaw bad nakaliang u General Secretary ula kyrpad ïa baroh ban thied iaki ticket bad ban wan sha ka iew fete khnang ba ka jingthmu jong ka shnong kin long kiba jop.
JOWAI: Ka Kur Iawchibidi, Jowai kumba ju leh manla u snem na ka bynta ban pynmih pisa ïaka seng kur kala pyllait paidbah ïaki ticket lucky draw bad yn pynkhlai haka 26 tarik u Risaw 2019.
Ki prize: 1st Prize T.50 hajar, 2nd Prize T.30 hajar bad 3rd Prize T.10 hajar.
Ïa kine ki ticket lucky draw la pyllait paidbah da u Ma Lammat-OO Laloo u riew rangbah jong ka kur Iawchibidi haka 28 tarik u Nailur ha ïungwalieh jong ka Dorbar Chnong Loomkyrwiang.
JOWAI: “Ngi dei ki khynnah skul bad ngi donkam ïaki Footpath ne ki lynti iaid kjat na ka bynta ban lait na kino kino ki jingmynsaw lada iaid ha surok haba ngi leit skul wan skul," la ong  kawei ka khynnah skul jong ka HK Singh Memorial Secondary School.
Kane ka khynnah skul kaba kyrteng ka Wakanirin Manki Shullai kala pan bor na ki nongmihkhmat bad ki bor pyniaid district ban kren haka jingialang rakhe ïaka sngi kha ba 150 snem u Mahatma Gandhi, u Kpa jong ka Ri kaba ka bor district kala pynlong iaka jingpynkhuid shnong.
“Kum ki khynnah skul ngi don ka hok ban ïaid na ki footpath ban lait na kino kino ki jingmynsaw mynsnam ha lynti syngkieng, hynrei kaba sngewsih ha shi lynter ka Iawmusiang la kam trai da ki nongdie jingdie ïa kine ki jaka kaba pynlong ïa ngi ban shitom ban iaid ban ieng haba leit ne wan skul," la ong kane ka khynnah bad kyntu ïa u ïa u MLA Jowai bad ki bor pyniaid District ban shimkhia halor katei ka kam namar ki footpath ki dei ki lynti ban ïaid briew ym ban shong die jingdie.
Kawei ka samla kaba na ka shnong Sakhain, East Jaiñtia Hills District kaba shong ba sah ha Hostel Mon’s Girls Hostel, Kynton Massar Block-B kaba pule ha NEHU, Shillong kala kum pynhap iaka pla pisa haka por shong taxi na Motphran sha Kynton Massar.
Ha kane ka pla pisa la don lang ka ATM, EPIC, Pan Card, la kyrpad kiba ïohtam ban pynphai lane phone ha une u number 8132893300.
JOWAI: Ka Jaiñtia Students’ Movement (JSM), Nartiang Circle kala lap haduh 46  ngut ki bar jylla kiba trei surok bad shna iing haka shnong Murushai, Lumrot, Lumstong, Ksehrynshang kiba wan ban trei sha kane ka thain khlem ki kot ki sla ba biang haka sngi Palei.
Ka JSM hadien ba kala ïoh jngtip ba bun ki bar jylla kiba trei bylla khlem kot sla kala leit ban jurip haka jingïalam u working president ka JSM u Head Phalangki, vice president u Rimio Nongtdu bad ki dkhot ha ryngkat Waheh Shnong Murushai bad kila lap ba baroh kine ki bar jylla kim don ki kot ki sla ba biang ban wan trei sha kane ka thain.
Hadien kane ka JSM kala pynsngeh shuwa ïa kine ki bar jylla ban trei bad kala bthah ïaki ban pynbiang ki kot ki sla.
Haka juh ka por ka JSM kala lap ruh ki don 2 ngut ki nongtrei misteri ha ki ïing briew kiba ym don ki kot ki sla ba biang haka shnong Ksehrynshang.
Ka JSM hadien bala lap ïaka jingwan rung beaiñ kine ki bar jylla, kala kyntu ïaka sorkar ban pyrkhing ïaki khyrdop khynra bar jylla bad maham ïaki kontrak ban nym wanrah bar jylla lada kim lah ban pynbiang iaki kot ki sla na ka JHADC bad ka tnad Labour jong ka sorkar jylla.
KHLIEHRIAT: Naduh ka ophis u Deputy Commissioner, East Jaiñtia Hills, ki shnong bapher bapher kum ka Byndihati, Dkhiah, Ratacherra bad kiwei kiwei ki shnong kila rakhe pyndonburom ïaka lyngkhuh sngi kha ba 150 snem u Kpa ka Ri u Mahatma Gandhi da ka jingpynkhuid shnong.
U Deputy Commissioner jong ka East Jaiñtia Hills Bah FM Dopth kum u khlieh ka District ula ïalam khmat ban pynkhuid ïaki iew ki jaka paidbah ban ïalap na ka bynta ban pynlong ïaki shnong ki thaw kiba khud ba suba.
U Bah Dopth haba kren ula ong ba sorkar kala sdang ïaki Swachhta Hi Seva ban ïalap ïaka jingkongsan ka khuid ka suba ha ki jaka iew, jaka paidbah bad ki shnong ki thaw.
U la ïathuh ruh ba ka jingpyndonkam ïa ki plastik ka long kaba sniew bha bad ka pynsniew ruh ïaka sawdong sawkun ka mariang.
Ula ong bun ki shnong kila ïatreilang ban sangeh pyndonkam plastic bad u kyrmen ba da ka jingïatreilang u paidbah kin lah ban wanrah jingkylla haka imlang ka sahlang ban tyngkai ïaka mariang bad ki jingthaw ba im baroh.
JOWAI: Jowai Christian Endeavour Society, Balang Presbyterian Jowai kum shibynta ban rakhe ïaka lyngkhuh snem ba 150 u Mahatma Gandhi, u Kpa jong ka Ri kala ai da ki tin ñiut ha ki ar tylli ki shnong ha Jowai.
Kine ki ar tylli ki shnong kiba la ïoh ïa kine ki tin pynlang ñiut haduh 54 tylli ka dei Lion Mission Compound Dorbar Chnong  bad Chutwakhu Social Welfare Local Durbar.
Hashuwa ban aiti ïa kine ki tin ñiut haka sngi Balang ha Youth Centre ka Balang la don ka jingïalang kaba lyngkot kaba la pynïaid da u Lionel T.War, President Jowai Christian Endeavour Society haka jingïadonlang u Kerlang Lyngdoh, Waheh Chnong Lion Mission Compound Dorbar Chnong, u D.Tongper, Asst Secretary Chutwakhu Social Welfare Local Durbar.
La ïoh ka jingduwai na u Tbn.K.S.Bareh, Adviser Jowai Christian Endeavour Society.
JOWAI: Ka bor synshar District jong ka West Jaiñtia Hills District kala rakhe pyndonburom ïaka sngi kha ba 150 snem u Kpa jong ka Ri, u Mahatma Gandhi da ka jingpynkhuid shnong.
Ia kane ka jingpynkhuid iew la pynlong da ka jingiatreilang ryngkat Jowai Municipal Board, Jowai Officers Club bad ki committee jong ki iew bapher bapher.
Kane ka jingpynkhuid shnong la ïashimbynta da ki shnong bapher bapher ha West Jaiñtia Hills District.
Ha une u snem ka jingïashimbynta ha kane ka jingpynkhuid shnong kala kham pher ha kaba wat ki nongshna aiñ ruh kila mih paidbah naduh u MLA ka Jowai u Ma Wailadmiki Shylla, u CEM JHADC u ma Thombor Shiwat bad kiwei kiwei ki MDC, u DC West Jaiñtia u Garod LSN Dykes, u Superintendent of Police West Jaiñtia Hills District u Bah Lakador Syiem ryngkat bad ki khynnah skul, ki nongshong iew.
U MLA Jowai, u Ma Wailadmiki Shylla haba kren ula banjur ïa baroh ban don ka jingkitkhlieh ban pynlong ïaka shnong ka thaw kaba khuid kaba suba bad ban kular ban pynlong ïaka Jowai khamtam ki jaka iew bad ki jaka paidbah ba ym dei ban bret ïaki jakhlia kat shaba lap bashem.
“Ka ñiut kaba ngi bret kat shaba lap ba shem ym tang ka pynsniew dur bad pynjakhlia ïaka shnong ka thaw, hynrei ka ktah ruh ïaka koit ka khiah lada kine ki jaka paidbah ki syrtap da ki jaboh jabain," la ong u Ma Wailadmiki Shylla.
Ha kane ka juh ka sngi la sdang ruh ïaka Angikaar campaign ha Jowai ha kaba la plie da u MLA.Kane ka Angikaar Campaign kadei na ka bynta ban ïalap ban wanrah ka khuid ka suba ban hikai kumno ba bret ñiut bad ban tyngkai ïaka Um bad ka bording.
Kane ka Campaign kadei ban pynurlong ïaka jingangnud u Kpa ka Ri ban pyntyllun ïaka skhim PMAY ban wanrah jingkylla haka imlang ka sahlang.
Kiwei kiwei kiba kren ki kynthup ïa u CEM JHADC, Garod LSN Dykes, Superintendent of Police Lakador Syiem, Additional Deputy Commissioner Kong R S Manners.
Ka Bor District kala pynlong ruh ïaka jingmareh jied plastic kaba sdang na Kiang Nangbah Stadium sha Kiang Nangbah Government College, Myntdu bypass, Amlarem Bypass, Stand War, DC office, Ladthadlaboh  bad la pynkut ha Kiang Nangbah Stadium.
SHILLONG : Ka CoMSO hadien ba kala wan ban ia kynduh ia ki nongtrei jong ka GVK EMRI hapoh lama jong ka Ka Meghalaya EMRI Workers Union (MEMRIWU) kiba pynlong ïaka jingiakhih kaba khlam buh por ka la sngewdei ban ai ka jingkyrshan ia ki mat dawa namar ba ka mat jingdawa jong ki kalong kaba don nongrim.
Ka CoMSO ka dawa na ka sorkar ba kan khot ia kren ia kine kiba iakhih bad ka sorkar ka dei ban sngap ia ki mat dawa jong ki bad ban pynïoh ïaka hok jong ki nongtrei ka GVK EMRI da kaba ai ïaka increment bad ka arrear jong ki nongtrei bad kiwei kiwei mat jingdawa.
Kala donkam kyrkieh ban ia pynbeit ia kane ka kam namar ba lada ka jingiakhih ka dang slem, u paidbah un ïakynduh jingeh haka pang ka shitom.
Ka CoMSO kala pynpaw ba ka company GVK ka la leh bun kiei kiei ki kam ki bym lah ban pdiang kaba la ktah ïaki nongtrei, kumta ka sorkar ba ka dei ban thung da ka kynhun tohkit ka bym ia shah liang lane ban aiti cha CBI khnang ban lap ïaka jingshisha.
Ka CoMSO kala kyntu ruh ïaka sorkar  ba ka dei ban don ka jinggkitkhlieh ban peit ïaka emergency bad ambulance service ban iada ia ki jingim ki briew bad kam sngewiahap pat ba ia kane ka kam yn ai wai sha ki company namar ba bunsien ki company ki iakhun ban ïohnong, kumta kila dawa na ka sorkar ba ka dei ban shimti hi noh ban pyniaid ïaka emergency bad ambulance service  ban sangeh noh mardor ban ai wai ïa kane ka kam.
JOWAI: Ki paidbah nongshongshnong jong ka thain Sonapyrdi bad kiwei ki shnong marjan kiba pyndonkam da ka Jio kila pynpaw ka jingsngewdiaw namar ka jingbymtrei kam shuh kane ka network jong kane ka company.
Kila pynpaw ba kane ka network jong ka Jio ka la thud shaba palat ha kine ki sngi bad kala ktah bha iaki kam ki jam jong ki namar la jan baroh baroh ki nongshong shnong ha katei ka thain ki pyndonkam da ka Jio.
Ki nongshong shnong katei ka thain kila dawa na ka Jio ban pynbiang ïaka jingshakri jong ka bad kumba long mynta kane ka company kala duh ka jingshaniah jong u paidbah ba kam lah suh ban ai ka jingshakri.
JOWAI: Ka Khasi Students Union (KSU) kala mudui da ka ejahar pyrshah ïa u uwei u bar jylla uba la thmu ban bat bor ïa kawei ka khynnah skul kaba dang 9 snem ka rta ha kawei ka skul kaba don ha sor Jowai.
Une u bar jylla u dei uba kyrteng u Roshan Kumar, uba trei kum u nongshna light.
Kane ka jingjia kala jia haka sngi ba Ar haka por kumba 10 baje mynstep ha kaba katei ka khynnah kaba thmu ban leit painkhana kala shah patan jubor shapoh ka painkhana ha une u Roshan uba maramot ïaka light painkhana jong ka skul, hynrei donbok ba kam shym don kano ka jingjia kaba sngewsih ïa kane ka khynnah namar ka jingïakhun jong ki para khynnah skul ban pynlait ïaka na ka tyrsim une u runar.
Kine ki para khynnah skul kila pyrta jingiarap jong ki nonghikai bad la bat ia utei u Roshan.
Ka KSU Jowai Circle marsien tip ïa kane ka jingjia kala hiar wut wut sha katei ka skul hapoh ka jingïalam u Morningstar Pasi president KSU Jowai Circle, president KSU Jaiñtia Hills District u Ohibait bad kila ïohlad ruh ban ïakren bad u Principal jong ka skul.
Une u principal ula ïathuh ba kane ka jingjia kala jia ha painkhana kaba une u bar jylla u shna iaka light bad ula pyntip sha ki bor Pulit kiba la wan ban kem ïa u mar mar.
Ka KSU kala mudui ruh da ka jingujor ejahar ha Jowai Police Station pyrshah ïa une u Roshan Kumar bad kala dawa ban pynshitom ïa u katkum ki kyndon jong ka aiñ.
Halor kane ka jingjia ka jingtohkit jong ki pulit kala iaid shakhmat.
Ka KSU kala pynpaw ba ïaka jingshna ïaka light ha katei ka skul la shim contract da u da uwei u trai jylla bad um ithuh ia u une u Roshan Kumar namar ba dei u head misteri uba dei u bar jylla u la ialam trei ia u ha kane ka skul bad kim don ruh ki kot ki sla kiba biang ban trei bylla.
Ka KSU kala maham ia baroh ki kontrak ba ki dei ban pynbiang iaki kot ki sla jong ki nongtrei jong ki bad lada kim lah ban pynbiang ka KSU kan shim iaki rai kiba tyngeh.
SHILLONG: Ka Meghalaya EMRI Workers Union (MEMRIWU) kala rai ban sangeh trei khlem buh por kaban sdang naduh mynta ka miet naduh ka por 12 baje shiteng synïa Nailur 30, namar ka jingleh mynthi jong ka sorkar bad GVK EMRI ban pynïoh ïaki mat jingdawa ka union wat hadien bala kut ka por bala ai haduh ar bnai.
U Roypar Kharraswai, President MEMRIWU ula ong ba ki dawa naka sorkar ba ka dei ban pyndam noh ïaka GVK EMRI ha kane ka jylla namar kala lehbeiñ shaba palat ïaki nongtrei bad ba ka sorkar dei ban shimti noh hi dalade bad ban pynmih ïaka Emergency Cell haka jylla.
Ka MEMRIWU kala dawa naka sorkar pyndam ïaka GVK EMRI baroh ki nongtrei kim dei ban duh kam bad ka sorkar kadei ban pynthikna ba kane ka GVK EMRI kadei ban siew dep lut Increment bad ka Arrear kaba ki nongtrei ki dei hok ban ioh naduh u snem 2017 nalor kata ban siew noh shuwa ïaka jingtrei ba palat ïaka por trei naduh u snem 2011 jong u bnai Risaw.
JOWAI: U MLA jong ka Jowai u ma Wailadmiki Shylla ula ong ba “Ngan synñiang jingïarap khambun ban ïa u MDC ka thain ban tei pyndep ïaka ïing dorbar jong ka dong Khliehiongriang.
" U Ma Wailadmiki Shylla uba long ruh u Chairman Meghalaya Commission on Resource Mobilization haba kren kum u kongsan haka jingplie paidbah ïaka ïing dorbar jong ka Khliehïongriang haka sngi Saitjain, ula ong ba um poi pyrkhat ba kane ka dong kan ïoh jaka ban shna ïaka ïing dorbar namar kadei ka dong kaba khapngiah ha kaba tang ka lynti ïaid kali ruh kalong kaba khapngiah bha ha kane ka dong.
Ula ong ruh ba haka dorkhat ka dong Khliehiongriang ka pan jingïarap pisa na ka bynta ban ïoh tei pyndep ïaka ïing dorbar, hynrei kaei kaba u i donkam bha ban ai jingïarap kadei na ka bynta ban shna ïaka surok ban rung shapoh ka dong bad u kyrmen bad ka jingïalam ba stad ki nongïalam kane ka dong kin lah ban pynbiang ïaki jingdonkam ka dong bad ka shnong jong ki.
U Ma Wailadmiki ula kyntu ïaki nongshong shnong ka Khliehïongriang ban pynbeit ïaka jinglong nongshong shnong jong ki bad ban pynbeit ruh ïaka EPIC namar ba ki nongshong shnong kane ka dong ki don kyrteng kylleng ki jaka thep vote.
U MDC ka thain u ma Saron Pasweth, ula ong ba ka jingïarap ka jong u ban pynïoh T.5 lak na ka MDC Scheme ka dei na ka bynta ban shna ïaka iing dorbar, hynrei haka jngïohi jong ba donkam ban shna shuwa ïaka surok ban rung sha ka ïing dorbar.
