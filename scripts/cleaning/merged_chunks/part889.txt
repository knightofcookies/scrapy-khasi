Ha Assam, kiba iap hynnin ka sngi, ki long 6 ngut bad baroh kiba iap, ki la poi sha ka 203 ngut, katba kiba ioh pang thymmai, ki long 2,534 ngut.
Baroh kiba ioh pang, ki la poi sha ka 82,201 ngut bad kiba dang shah sumar, ki long 25,261 ngut.
Shillong: Ka Meghalaya Electronic Media Association (MEMA) ha ka jingïalang kaba la long mynta ka sngi ha Shillong Press Club, ka la pynthymmai ïa ki nongkitkam jong ka.
Ki nongkitkam ba thymmai ki long President- Bah Powell Sohkhlet (Ri Khasi Channel) Vice President- Bah Bhabok Laloo (PCN) Secretary- Bah Martin Nongkhlaw (Batesi TV) Asst.Secretary- Bah Mebanker Lapang (Batesi TV) Organising Secretary- Bah Aporlet Shabong (t7) Treasurer- Bah Savio Dominic Diengdoh (t7).
Ki dkhot jong ka Executive Committee ki long, Bah Badap K.Lyngdoh, Bah Elmer War (Ri Khasi Channel) Bah Arsen Sawkmie, Bah Norman Dkhar (PCN) Bah Hilarius Kharbihkhiew, Bah John K.Jana (t7) Bah Joe Thangkhiew, Kong Ribha Suciang (Batesi TV).
Kane ka jingïalang ka la ïakren ban buddien ruh ïa ki kam sahteng bad ka DIPR, nangta ka jingïatreilang hapdeng ki Electronic Media bad kumjuh ruh ki jingeh ba ki ïakynduh.
Shillong:U MLA & MDC ka Nongkrem Constituency uba dei ruh u Chairman ka State Planning Board ka Sorkar Jylla u bah Lambor Malngiang,  u la kyntu ban plie biang ia ka Ïew ba shipor ha Lad Smit.
Halor kane ka bynta u la dep ban pynbeit bad ki lai shnong kiba kynthup ia ka Umphyrnai, Ur Masi u Joh, kin thaw ia ki Market Committee bad phah jingpyntip pat sha ki bor pyniaid District shwa ban shim sienjam ban plie pat ia kane ka ïew shipor.
Haba iakren bad ki lad pathai khubor u bah Malngiang u la ong ba wat la la dep iathuh ba ka dei ka ‘ïew ba shipor’ hynrei ban plie ia ka ne ka iew ka long kaba donkam namar kan long ka jingïarap ban pynim ia ki nongrep ha ka thaiñ.
Ha ka sngi nyngkong u bah Lambor u la khot ia ki nongialam shnong -Umphyrnai, Kynton u Mon bad Ur Masi u Joh ryngkat ki bor pyniaid District kynthup ia u BDO ka Mawryngkneng C&RD ban ia pynbeit ia kane ka kam da kawei ka jingmut.
“Ka la mih ka jingiakren ba thaw ia ki Market Committee ha kine ki shnong namar ka jaka pynlong ïew ha Lad Smit ka hap ha kitei ki lai shnong bad donkam ban ia pynbeit bha.
Ki bor pyniaid District ki la kdew ba ka dei ka ïew shipor hynrei nga kum u nongmihkhmat nga sngew ba ka dei ban plie namar ka shitom ia ki nongrep bad nongkhaii mar rep jong ngi ban pyniaid iew ia ki mar rep sha kiwei pat ki jaka", u la ong.
“Kum ka nuksa ka Ïewduh haduh mynta ym pat plie satia na ka daw ban iada ia ka khlam COVID-19 bad ka long ka jingeh ia ki nongrep bad nongkhaii mar rep jong ngi ban pyniaid iew.
Lada ki mih leit ïew sha kiwei ki jaka nalor ka bai kali ba rem ha kine ki por kan buh jingeh ia ki.
Ka don ka Ïew Smit hynrei kan long ka jingkhapngiah", u la ong.
“Nga la kyntu ba dei ban ailad ia kiba ym don dukan ruh (kiba shong mar rep ha ki madan) ba kin ïoh lad ban die ia ki mar rep jong ki ym dei tang kiba don basa ne ki dukan ha katei ka ïew.
Tangba kin hap ban bud pyrkhing bad ryntih bha ia ki kyndon ka tnad ka Koit ka Khiah ban iada ia ka jingpang COVID-19", u la ong.
Kum ban shu pynkynmaw ha u bnai ba la dep u la don u briew uba la test positive u la wan shang sha kane ka ïew bad naduh katei ka por la khang shwa.
“Namar ka dei ka ïew shipor bad ki bun ki jingiakren ia pynbeit kumta ka la shim por ban plie biang ia ka", u la iathuh.
“Nga la maham ba lada plie biang ia ka ïew kam dei ban don ka jingdie ia kino kino ki jait jingdie kiba long pyrshah imlang sahlang kum ka kyiad", u la ong.
“Nga da kyntu jur ia ki nongshong iew ba ki dei ban bud pyrkhing bha ia ki kyndon ka tnad ka Koit ka Khiah bad ba kim dei ban shu ia leh lymmuh eh.
Hap ban adkar bad burom iwei ia iwei ha kum kane ka por khnang ban lait ka jingsaphriang ka jingpang COVID-19", u la ban jur namar ka jingkiew ka khlam COVID-19 ha ka Jylla khamtam ha nongbah Shillong.
Shillong: Namar ba kiba bun ki nongshong dukan, ki la pynkhein ia ki kyndon, da kaba kim shym la tap shyntur satia, kumta ka Deputy Commissioner, East Khasi hills, ka la pynbna hynnin ka sngi, ban khang noh ia ki dukan, kiba don naduh na Khyndailad (Gold Cinema) shaduh sha Lad Umsohsun, nangta naduh na Shani Mandir shaduh sha  Bimola Point.
Nangta la pynbna shuh, ba ki don bun ki nongshong dukan, kiba pynkhein ia ki kyndon jong ka koit ka khiah, ha kaba ia shong jngai para briew, haba tap khmut bad kumta la pynbna ban khang ia baroh ki dukan na Motphran sha Bimola point bad nangta na Motphran sha Stand Jeep, ba kynthup ia ka jaka ieng kali ha MUDA ha Garikhana.
Nongpoh:Ka jingpyn kynriah noh ia ka COVID-19 Screening Centre, na 13 Mer, Tamulkuchi sha Lum Nongrim Byrnihat, ka la pynpaw shai ba ka sorkar Assam, ka long kaba kloi ban sngap haba ki briew lajong ki ud ki nam sha ka sorkar, haba ki iakynduh ne shem ia kino kino ki jingeh ha ki thain khappud.
Lah ruh ban kdew hangne, ba ka nongrim kaba hakhmat eh kaba la pynlong ia ka sorkar Meghalaya ba kan pynkynriah noh ia katei ka COVID-19 Screening Centre, na 13 Mer, Tamulkuchi sha Lum Nongrim Byrnihat, ka dei hadien ba la mih ka jingujor na ki paidbah ka jylla Assam bad kiba sah ha khappud ka Meghalaya-Assam, kata lyngba ka thain 13mer.
Katei ka jaka kaba ka sorkar Meghalaya, ka la buh ia katei ka COVID-19 Screening Centre, ka dei kaba la hap sha Assam, ha kaba ka jingdon jong katei ka Screening Centre, ka la wanrah jingeh ha ka leit ka wan ki briew na Assam, kumta kitei ki briew na Assam, haba ki la kynduh jingeh, ki la ujor sha Assam kaba la pynlong ia ka sorkar Assam ba kan kren sha ka sorkar Meghalaya bad mynta pat ka Meghalaya, ka la hap ban pynkynriah noh ia katei ka Screening Centre.
Haba iadei bad katei ka jingpynriah ia katei ka Screening Centre, u Bah Donroy Kshiar, uwei na ki nongialam ka HNYF, ha Ri Bhoi, u la ong ba ka seng ka sngewkhia haba iohi b aka Meghalaya ka pynjem rngiew ialade tang ha ki khyndiat por ka jingdawa na ki Paidbah ka Assam kiba sah ha katei ka thain.
Ha kawei pat ka liang, u la ong ba ka sorkar jylla Meghalaya kam ju sngap haba don ka jingud jingnam da ki paidbah kiba sah ha khappud, namar haba don kino kino ki jingdawa na ki paidbah, ka sorkar Meghalaya kam ju pynsngap satia, watla ka long da ki bun bun snem.
Shillong:Hadien san bnai shiteng ba don ka jingkhangdam ha ka Jylla, ki nongdie dukan madan ki la plie biang ia ki dukan lade mynta ka sngi, wat hapdeng ka jingkhang lad ka District Administration.
Naduh ba sdang ka jingkhangdam, ki nongdie madan ki la duh kam duh jam, bad bun napdeng jong ki ruh kim don nongiarap ban kyrshan ia ki.
Kine ki nong shong dukan ki da rah ruh ia ki placard da kaba thoh, “Ngi don ka hok ban im bad ban bam," bad “Ngi kwah ia ka hok hynrei ym da ka thok," bad ki da phriang ia ki carpet ban die ia ki tiar jong ki kum ki soh, ki jhur, ki slipar, ki jingda khmut bad kiwei kiwei de ki tiar.
Haba iakren bad u nongthoh khubor, iwei I longkmie I ba shong madan I la ong, “Ha kane ka san bnai ngim shym la ioh ban kamai hok, ngi shu im tang ha ka ja bad ka mluh ban tei jakpoh.
"I la iathuh ruh ba I kamai Rs.500 ha ka shisngi ha ki por ba dang bha ka iew.
“Kane ka la biang pura ba ngin ioh pynbiang ia ki jingdonkam lade, siew bai iing bad ban siew bai skul ia ki khun," I la ong.
Sa iwei pat I longkmie I la iathuh ba I la shem shibun ki jingeh ha kine ki por, bad im shym la iohlad ban sah noh sha kawei pat ka dong namar ba ki dorbar shnong bad ki nongshong shnong ki da pyrkhing bha ia ka rung ka mih ki briew ha ki dong.
Ine I longkmie I la iathuh ba I dei I ba don bynta bad ka seng jong ki Meghalaya and Greater Shillong Progressive Hawkers and Street Vendors Association (M&GSPH&SVA).
Kane ka Association ka la ai jingthoh ruh sha ka District Authorities ban pan jingbit ba kin bteng biang ia ka kam jong ki da kaba plie biang ia ki dukan.
“Haba ngi iohi ba ngim ioh jingtip eiei na ki da ka shithi, ngi la rai ban plie beit ia ka dukan," I la ong, da kaba buh jingkylli ruh ba balei ki dukan ha iewduh la shah ban plie hynrei ia ki nongdie madan ym shym la shah satia ban plie.
U Advisor sha ka M&GSPH&SVA, u Tarun Bhartya u la ong ba ki nongshong dukan madan ki dei ki bynta kiba kham kyrpang ha ka ioh ka kot ha ka sor Shillong.
“San bnai kim shym la don kam don jam, bad ki la iapthngan.
Ka jingkular ka sorkar ban ai ia ka skhim ruh kam pat poi sha ki.
Te kumta ki la shim rai ba shong dukan beit, bad kin shong kham jngai iwei na iwei bad da kaba iaid ruh da u odd bad even numbers," ong u Tarun Bhartya.
U la iathuh ruh ba ka association ka la kyrpad ia ka sorkar ha kine ki lai bnai ban wad lad wan lynti ia ki ban bteng ia ka kam jong ki tangba ka long lehnohei.
Hadien ba iohi ia ka jingmih jong ki nongdie madan, ki pulit ki la hiar sha kane ka jaka bad ban phah ia baroh ba kin lum ia ki tiar ki tar jong ki bad ban khang noh mardor ia ki dukan.
U SP (City), u Bah Vivek Syiem u la iathuh ba ka District Administration kam pat ai jingbit ia ki nongdie madan ba kin bteng ia ka jingdie jong ki ha Police Bazaar, namar ka khlam COVID-19 bad kumta ki la phah khang noh shuwa ia ki dukan.
Shillong: Ka Deputy Commissioner, East Khasi Hills District, hynnin ka sngi, ka la rai ban khang dam ia ka Musa Compound bad ka Gopal Ji Compound, kaba don ha Jhalupara, namar ka jinglap ia kiba don jingpang corona virus lane kiba don jingsuba ba ki iajan bad ia kiba don ia katei ka jingpang.
Ha kawei pat ka khubor, la iathuh ba la weng noh na ka jingkhang dam ia ka iing jong ka Quincidory Shallam, kaba don ha Lumsohra, Laitumkhrah.
Nangta la weng ruh ia ka iing jong U Bah Thomlin Nongrum, Block II, Lawmali Pyllun na ka jingkhang dam.
Ka DC East Khasi hills, ka la pynbna shuh ban khangdam ia ka Geonka Compound, Kamakhya Complex, kaba don ha pyrshah ka Cantonment Beat House,.
Shillong: Ia ka jaka kaba don ha Barik, ba don ka ophis jong ka PWD ba mynta, kaba thmu ban shna ia ka shopping mall, ka sengbhalang HYC Shillong City, ka la pynpaw bad dawa ia sorkar ba kan pyndonkam noh ia ka kum ka jaka ban tei ia ki mot sahnam ia ki baroh ki riewkhraw ka Jaidbynriew Hynniewtrep bad ha ka kajuh ka jaka dei ban don ka jaka ban pynlong ki jingialang paidbah ban ia kaba shna ia ka mall.
Katkum ka kyrwoh ba la phah da ka sengbhalang HYC hapoh ka jingialam jong u Bah John Lyngdoh President, la ong ba kumba long mynta ka nongbah Shillong ka lah khim palat lada shna ia ka shopping mall, ha katei ka jaka bad kan wanrah shuh shuh ia ka jing khapngiah bad jingdheng kali kaba manla ka sngi.
Ka seng ka iohi ba ha nongbah Shillong, kam don kano kano ka jaka kaba biang ban pynlong ia ki jingialang paidbah ne jingiakhih piadbah kiba biang bad bunsien hap pynlong kum ha Motphran, khyndailad bad ka ktah shibun eh ia ka iaid ka ieng jong u paidbah.
Ka seng ka sngew ban dawa ba katei ka jaka ha Barik kaba ka sorkar ka thmu ban shna shopping mall dei ban pynkylla lane pynlong noh kum Ka jaka ban pynlong ia ki jingialang paidbah ne jaka iakhih paidbah.
Shillong: Ka Saipung Police Station kaba la khang khyrdep shuwa shipor naduh ka 12 tarik u Naitung, la plie biang naduh mynta ka sngi ka 18 tarik u Nailar 2020.
U Deputy Commissioner jong ka East Jaintia Hills District ha ryngkat bad u District Medical and Health Officer, ki la ai jingtip ba ia kane ka Saipung Police Station yn plie biang hadien ba la shem ba bym don shuh kiba ioh ia u khñiang jingpang COVID-19 hadien ba ladep leh ia ki contact tracing.
U Deputy Commissioner u la ong “Ki nongtrei kiba trei ha ka ophis jong ka Saipung Police Station kim dei kiba la iakynduh ia uba pang COVID-19, bad baroh ki paidbah kiba rung ha kane ka Police Station ki dei ban bud ia ka social distance da kaba ia ieng jngai iwei na iwei la kumno kumno 6 phut, ba kin sait ia ki kti da ka sabon bad ka um lane ba kin pyndonkam da ka hand sanitizers bad la khang ban biah pathar habar ne shabar jong kane ka jaka.
"U Deputy Commissioner u la iathuh ba la mana ban iasam kwai, ki sikret, bad kino kino ki jait bam bad la mana ruh ban ia ai khublei kti.
U Director ka tnad ka koit ka khiah u Dr Aman War, u iathuh ba ka jingtest naphang ia ki briew ha East Khasi Hills District ka dang iaid shakhmat ha kaba mynta ka sngi ka jingtest lyngba ka jingtest da u Antigen testing kits la lap ba ki 14 ngut ki briew na Jhalupara bad 3 ngut ki briew na Upper Mawprem ki la test positive.
U Dr War u la iathuh ba ia kine ki briew ki ba la test positive na Jhalupara bad Upper Mawprem ym pat lah ban ai jingkhein lang mynta ka sngi ha ki briew ba la test covid positive namar ba ka jingtest naphang ka dang iaid sha khmat.
U Dr War u la iathuh  ba ha Rilbong ka jingtest naphang ka dang iaid sha khmat bad haduh mynta ka sngi 44 ngut ki ba sah ha Rilbong ki ba la test covid positive ha ka ne ka jingtest naphang bad kumba 200 ngut eiei ki briew ki ba dei na Rilbong kin hap ban leh ia ka test.
U Dr War u la iathuh ruh ba ha ka jingtest naphang kaba la dep ban leh  ha Laitumkhrah, Mawpat, Umpling ym shem ladon ki ba test positive katba ha ka jingtest naphang ha iewduh bad ha Khyndailad ki dang iaid shakhmat bad ia ka result un sa pyntip ynda ladep ka jingtest mynta ka sngi.
U Dr War u la ong ba ka haduh mynta kam pat don ka community spread namar ba ka jingtest ka dang iaid sha khmat u Dr War u la ong ruh ka  jinglong jingman mynta kam long shuh  kaba shngain.
Shillong: Ka Deputy Commissioner jong ka East Khasi Hills District, ka kong Matsiewdor War Nongbri, katba ka dang leit jurip ia ki jaka tes ba la buh kyrpang ha Police Bazar, ha Iewduh bad ha them Anjalee.
Shillong:  U Director jong ka tnad ka koit ka khiah u Dr Aman War, u iathuh ba mynta ka sngi ki don 39 ngut ki briew kiba ioh ia ka jingpang khlam covid.
Na kine, ki don  27 ngut na East Khasi Hills District, Ri Bhoi 3 ngut, ha East Jaintia Hills District uwei, ha South West Garo Hills District uwei bad West Garo Hills District 7 ngut.
Haba batai shaphang ki briew ki ba la test covid positive mynta ka sngi  u Dr War u la iathuh ba ha East Khasi Hills District ki 27 ngut ki kynthup ia ki 11 ngut ki Shipai BSF, 7 ngut ki Arm forces bad 9 ngut ki riewpaidbah.
Ki 9 ngut ki riewpaidbah ki 4 ngut kiba la test covid positive lyngba ka jingtest naphang ha Rilbong; uwei u dei u high risk contact jong u pulit na Mawiong, uwei u dei u high risk contact jong u nongpang ha Meghalaya Institute of Mental health and Nuerological Science bad 3 ngut ki dei ki ba wan phai na ka jylla Assam.
Ha RiBhoi District 3 ngut ki dei ki high risk contact jong uwei u ba la test covid positive na Mawsnai, ha East Jaintia Hills udei u ba dang shu wanphai na Dubai, ha South West Garo Hills District uwei u ba wan phai na Silchar bad na West Garo Hills District 2 ngut ki Shipai  BSF uwei u dei u ba dang shu wan phai na Silchar bad 4 ngut ki dei kiba la test covid positive lyngba ka  jingtest naphang ha Tikrikilla.
Ha ka jylla haduh mynta ki briew kiba don ia kane ka jingpang ki long 766 ngut, ha East Khasi Hills District 446 ngut, ha Ri Bhoi District 103 ngut, ha West Khasi Hills District 3 ngut, ha South West Khasi Hill District uwei, ha West Jaintia Hills District 4 ngut, ha East Jaintia Hills District 6 ngut  ha West Garo Hills District  189 ngut, ha South Garo Hills District 2 ngut, ha North  Garo Hills District 8 ngut bad ha South West Garo Hill District 4 ngut.
Ki briew ki ba la ioh jingkoit pura ki long 685 ngut ki ba la khlad na kane ka jingpang ki long 6 ngut,  Ki sample ki ba ladep ban phah test ki long 44,234 tylli  ki ba long negative ki long 42,330  tylli bad ki result ki ba dang ap ki long 447 tylli.
Shillong: U Superintendent of Police(Traffic) jong ka East Khasi Hills u la pynbna mynta ka sngi ba yn pynkylla noh ia ka rukom iaid kali ha ki bynta jong ka sor Shillong naduh ka 19tarik Nailar, 2020.
Kan don ka “No Entry" na ka bynta ki kali kiba wan na Golflinks-Langkyrding (Lumshyiap) shaduh Mawpat.
Hadien ba poi ha iew Mawpat (Mot Taxi Stand) ki kali ki hap ban iaid na ka lynti kadiang kaban poi sha Longmaw lailad.
Kan don ka “No Entry" ia ki kali ba wan na Longmaw shaduh Mot Taxi Stand.
Ki kali ki hap ban iaid na ka lynti ban poi sha Mawpat Circle III-Shaw Shaw (hajan C&RD Block Office Mawpat).
Shillong: Ka Hill Farmers Union (HFU) ka don ka jingkyrmen ba kan don ka jingkiew ha ka jingshalan ia ki mar rep lyngba ka kad khaii khappud jong ka Tamabil (Dawki) sha Bangladesh, ryngkat ka jingiatreilang bad ka Meghalaya International Exporters Chamber of Commerce (MIECC).
U President jong ka HFU, u bah Commander Shangpliang, u la iathuh ba hadien ba ka seng ka la shah khot sngewbha ban iadon lang ha ka sngi ban plie biang ia ka kad khaii khappud Dawki Land Custom Station (LCS), ka seng khlem kyntait ka la leit ban iadon lang ha katei ka sngi da ka jingkhmih lynti ban kyntiew ia ka jingpyniaid iew ia ki mar rep.
U la iathuh, ba lyngba kane ka kad khaii la sngewthuh ba ka jingshalan mar sha Bangladesh kam dei tang ia u maw bad dewiong, hynrei ka dei ruh ban khaii ia ki mar rep, kumta ka seng ka kloi ban iatreilang bad ki exporter kiba don ia ka license.
U bah Shangpliang u la iathuh ba ki nongrep ki la khmih lynti ban ioh ban die ia ki mar rep ha ka dor kaba biang lyngba katei ka kad khaii.
U la iathuh ba ha katei ka sngi plie ruh la phah rung nyngkong ia ka trok kaba kit sohsaw bad ka seng ka ai khublei ia ka MIECC kiba pynpaw ia ka jingsbun ban iarap ban pyniaid iew ia ki mar rep.
Ka seng ka ai khublei ruh ia ka sorkar, namar hadien 5 bnai ei ei ba la khang ia kane ka kad khaii khappud Dawki la plie biang mynta ka kynti.
U la ong ruh ba ka seng ka khmih lynti ban ioh shalan bun jait ki mar rep kum u sying, sohsaw, piskot bad kiwei kiwei sha Bangladesh.
Na ka bynta kito ki bym pat poi ha shnong Sangriang, kane ka don tang kumba 15 kilo metre shathie lam sepngi jong ka sor Nongstoin.
Kane ka shnong ka long kawei na ki shnong kiba la rim bha ha West Khasi Hills bad lehse kaba itynnat tam ha kane ka District pynban ka long kawei na ki shnong kiba sahdien bha hajan baroh ki liang.
Ha mihngi la ker da ka shnong Mawthar, ka Kshaid Weinia, Nongkhnum, Kshaid Thum, Disyiang bad Mawduh.
Sepngi la ker da ka wah Nonbah bad ka shnong Mawpon.
Shatei la ker da ka shnong Mawthawphet.
Shathie la ker da ka wah Kynshi bad ka Kshaid baheh ka Kshaid Langshiang.
Ban poi sha Sangriang na sor Nongstoin hab iaid lyngba ka surok kaba sniew bad ba khohruh khohram, nangta hab ban jam ia ka wah Kynthei, iaid lyngba ka Nongjyllieh, Sohlait, Wahladew, Lawse, Mawduh bad Mawthar.
Kane ka shnong kaba la rim bha ka don tang 256 tylli ki tnum iing kiba don 1903 ngut ki khlieh briew, 1231 ngut ki shynrang bad 672 ngut ki kynthei.
U code number jong kane ka shnong u dei 276824 bad ka hap ha ka Block Nongstoin kaba don ia u code number 2487.246 tylli ki tnum iing ki im na ka rep ka riang bad da kaba shu bylla katba ioh.10 tylli ki tnum iing pat ki im da kaba khaii bad ri jingri.
Katkum ka jingiathuh jong u Sordar shnong, u Bah Bungwell Kharbani, kumba 70 per cent na ki tnum iing kim don khyndew lajong ban rep ban riang bad ban shnong iing ruh ki shong ha ka khyndew jong kiwei.
Ki tnum iing kiba im kyndoi jakpoh ne kiba im ha jingkyrduh ki don kumba 60 per cent ei ei.
Kiba la ioh ia ka skhim PMAY ki don tang 17 iing.
Ka PHE ka la ai um pipe ia ka shnong la kham slem hynrei kane kam da treikam eh namarba kham bun na ki tnum iing kim ioh um na ki pipe, hynrei kham bun bah ki dang hab tong um na ki phod tong um lajong.
Ka ding ilektrik ruh ka la wanpoi ha shnong hynrei ka meh tang khyndiat por, bun ba lip hynrei ka bill light ka poi thik bad hab ban leit siew lym kumta la shah pynduh.
U Sordar u la iathuh ba ka jingwan ka Saubhagya skhim ka la ai light ia kumba 55 tylli ki tnum iing.
Ka shnong ka la ioh ia ka iing dorbar, ka la don ki mobile service bad ka Postal Service ruh.
Ha ka liang u khaw rashon ruh ka shnong ka la ioh hynrei dang bun ki tnum iing kim pat ioh Card Rashon.
Ka shnong kam ioh satia ia ka shini, atta bad kiwei kiwei katba ia ka sharak ka dang ioh haduh kine ki sngi tang ba ha ka dor kaba rem.
Ha shnong ka don ka Vigilant CommitteeKa shnong Sangriang ka don 3 tylli ki L.P skul bad kawei ka UPS hynrei ki khynnah kiba leit skul ki duna palat bad bun bah kiba pepskul noh tang hapoh ki khyndiat por.
Lada don kiba kwah ban bteng ruh ki Secondary bad HSS ki don ha jngai bad ki kmie ki kpa kim lah kyrshan shuh ban phah bteng ia ka jingpule jong ki khun.
Lajar katta ruh kane ka shnong ka don kumba 27 ngut ki khun shnong kiba la pyndep ia ka graduation.
Ha ka liang ka jingkoit jingkhiah ka shnong ka don kawei ka Sub-Centre, kawei ka Asha, kawei ka Anganwadi bad ar ngut ki Anganwadi Worker.
La Jan baroh ki khynnah Rit ki la register ha ka Anganwadi Centre.
Baroh 256 tylli ki longiing ki la ioh ia ki MHIS Card, 52 ngut ki la ioh ia ka pension tymmen bad ki la don 23 tylli ki SHG na kiba la thaw 18 tylli ki Village Organisation.
Na shnong la mih kawei ka Sister riewniam, 6 ngut ki Tymmen basan, 4 ngut ki contractor, 5 ngut ki nongkhaii, 20 ngut ki misteri, 15 ngut ki driver, 4 ngut ki dorji, kumba 5 ngut ki nongthain khoh, shang, kriah bad kiwei ki jingthain hynrei kiba bun ki samla ki dei kiba khlem kam khlem jam.
Ka shnong kam ioh skhim MP.Na ki MLA bad MDC skhim shu ioh kai Malu mala, na ki department sorkar ym pat jaw ei ei lait tang na ka Soil ba shu ioh Malu mala tang ar lai tylli ki pung saitjain, na ki bank ba don ha Nongstoin tang khyndiat ngut ki la ioh ram rep hynrei ka jingmyntoi ka ba kham bun ka la wan na ka Block na Nongstoin khamtam ka skhim 100 sngi ka ba la long ka jingkyrkhu ia ka shnong.
Ha Sangriang, ia ka dorbar shnong la pynlong bun sien ha ka shi snem bad ka shong ha ka jingdon kam, hynrei ym ju pep ban pynlong la kumno kumno shisien ha ka shisnem.
Ha ki dorbar shnong la ju iakren halor kiba bun ki kam shnong, la iakren halor ka report kyllum ba la wanrah da u Secretary bad halor ka Financial report na u Treasurer.
Ha ki dorbar shnong ym don kynthei ne longkmie kiba poi dorbar tang ki shynrang suda, khamtam ki longkpa jong ki thliew iing.
Kane ka la ju long kumne naduh hyndai hynthai.
Nangta, ym shah ia ki sohshnong ban wan shongshnong ha Sangriang.
Ia ki samla shynrang na shnong ym shah ba kin wan Ialam ia la ki tnga ha shnong ban shnong shnong.
Ka khyndew ha Sangriang area ka dei tang ka jong ka kur Iawren bad Iawlar.
Ia kiwei ki kur kiba la shongshnong naduh hyndai ha Sangriang area la shah tang ba kin shongshnong bad ban rep ban riang hynrei kim ioh ban longtrai halor ka khyndew.
Ki mar-rep bakongsan ha Kane ka shnong ki dei tang u kba bad u riewhadem.
Kiwei kiwei ki mar-rep ruh ki don kum ka shriew, phandieng bad katto katne ki soh.
Ka shnong naduh hyndai hynthai ka la don ka ‘Lawlyngdoh bad la khang ia ki nongshongshnong ban pom dieng, siej bad kiwei kiwei kynthup ia ki jyrmi na kane ka khlaw.
Haduh mynta ruh ym shah iano iano ban pom dieng na kane ka ‘Lawlyngdoh.
Ka la don shipor ba ki trai khyndew ki la phah pom ban die dieng supply, hynrei mynta la khang noh.
Kane ka shnong Sangriang ka hap hapoh ka hima Nongstoin Syiemship, kaba long kawei na ki saw tylli ki hima kiba heh tam ha Ri Khasi nalor ka hima Mylliem, hima Khyrim bad ka hima Nongkhlaw.
Ka shnong Sangriang ka paw nam bha namar la ker ia ka da ka wah Kynshi, ka wah Nonbah, ki Kshaid Weinia, Kshaid Thum, shaid Langshiang bad ka wah Weinier.
Nalorkata, ia kane ka shnong la kerkut da ki riat bad ki lyhuh bah na shathie lam mihngi, sepngi bad na shathie.
Ha ka jingshisha ia ka Dam jong ka Hydro Electric Project Kynshi-I ba la aiti sha ka Athena Private Limited la dep design ban tei harum jong ka shnong Sangriang bad ha trai riat jong ka shnong Mawpon.
Ha Kane ka shnong ki don kumba 186 tylli ki tnum iing ha ka Balang Presbyterian, kumba 54 tnum iing ha ka Balang Katholik, kumba 10 iing ha ka Balang Trai Ri bad kumba 6 iing ha ka Balang U Blei.
Ki nongkitkam jong ka dorbar shnong ki dei u Bah Bungwell Kharbani, u Sordar, u Bah Blasius Iawlar, Vice- Chairman, u Bah Pressmanwell Iawren, Secretary, u Bah Herman Iawren, Asst.Secretary, u Bah Promstar Puwein, Treasurer bad u Bah Shelin Iawren, Finance Secretary.
Katkum ka jingiathuh jong u Sordar, u Bah Bungwell Kharbani, ka Sangriang ka donkam kyrkieh ban ioh ia ka Secondary School ba ki khynnah na shnong kin ioh lad ban bteng ia ka jingpule, ba ka PWD kan siang rong noh kloi ia ka surok na Nongstoin sha Sangriang bad ba ka PHE kan pynjanai noh ia ka Water Supply Scheme na ka bynta ka Sangriang khnang ba baroh ki tnum iing kin ioh pahuh ia ka umbam umkhlieng.
Nalorkata, ki bor synshar shnong ki kyrpad jur ia ka Forest Deptt, ia ka Tourism, Sports bad Youth Affairs, Veterinary, Fishery, Industry, Agriculture, Horticulture bad ia kiwei ki tnat sorkar ban kner lem ia ki kti jong ki ban pynroi lem ia ka shnong Sangriang lyngba ki nongshongshnong jong ka.
U Shivraj Singh Chauhan, myntri rangbah ka Madhya Pradesh, ula pynbna mynta ka sngi, ba baroh ki kam sorkar ha katei ka Jylla, yn ai kam tang ia ki trai shnong ba pura jong ka Jylla.
Katei ka rai, ka kren shai, ba ki briew kiba nabar Jylla, kin nym ioh kam shuh satia nangne shakhmat ha ka Jylla Madhya Pradesh.
“Ka sorkar Madhya Pradesh, ka la shim ia ka rai kaba kongsan bha mynta ka sngi bad kata ka long ba kan ai kam ai jam, tang ia ki samla trai jylla bad ngi dang pynkhreh pynkhrum, ia ki jingdonkam kiba iadei bad katei ka bynta" ong U Chouhan ha ka video jongu mynta ka sngi.
Katei ka jing pynbna, jong U Chouhan, ka long ha shwa ba ka Jylla, kan jied ia ki 27 ngut ki dkhot ba thymmai jong ka dorbar Jylla, ha ka elekshon shiteng samoi, ka ban sa long shen.
Kham mynshwa, U Kamal Nath myntri rangbah barim ka sorkar Madhya Pradesh, u pynbna ba yn ai kam haduh 70 percent ia ki trai Jylla, ha baroh ki kam karkhana.
Ka jingiap U Sushant Singh Rajput, ka la mih ia ka jingeh kaba khraw ia ka phlim Sadak 2, kaba la pynmih da U Mahesh Bhatt.
Ka trailer jong katei ka phlim, kaba la pynmih ha ki khyndiat sngi ba ladep, ka la ioh ia ka jing ijli kaba wan ha ka kyrdan ba ar, ha ka pyrthei baroh kawei, haba la pyni ia ka ha YouTube.
Ha katei ka phlim, kiba ak ki long ka  Alia Bhatt, ka Pooja Bhatt, U Sanjay Dutt, ka Aditya Roy Kapur, ha kaba ki ak ha ka bynta ba sha khmat duh.
Mar ia pyni ia ki thup jingrwai jong katei ka phlim ha YouTube, ki la don ki riew ieid phlim, kiba la kyntait lane dislike ia ki jingrwai jong ka phlim bad la iathuh ba ki la poi sha ka  11 million sien tang ha ka shi taiew, kiba la ijli ia ki jingrwai jong ka Sadak 2.
Katei ka video, ka wan ba ar, hadien ka jong ka video U Justin Bieber, na bynta ka thup jingrwai jongu “Baby" kaba la isih da ki  11.6 million ngut ki riew ieid jingrwai.
Ki nongthaw ka Sadak 2, ki la weng ruh ia ka jingrwai   ‘Tum Se Hi’ kaba dei ka jingrwai ia ieid samla hapdeng ka  Alia Bhatt bad U Aditya Roy Kapur.
New Delhi:  U Amit Shah, myntri kam poh iing ka sorkar India, ula leit poi biang sha hospital bad ha kane ka kynti, u leit shah sumar ha  AIIMS, ha New Delhi.
Ki doktor kiba tbit tam jong ka AIIMS, ba la khlieh da U Dr Randeep Guleria, ki dang peit bha ia ka jinglong ka met jong U Shah, ong ka khubor.
La iathuh ba ha ki 3-4 sngi ba ladep, U Shah, u ud ktha lut ka met ka phad bad u sngew tlot bad shoh sam thiah.
Mynta u don ha ka jingshah sumar bad u trei ia la ki jong ki kam na hospital, ong ka kyrwoh jong ka AIIMS, mynta ka step.
U Shah, ula mih na Medanta hospital ha Gurgaon, ha ka sngi thohdieng, hadien ba ula jem na ka jingpang corona virus bad hadien kata, u shong beit ha la iing.
Hynrei mynta ka step, ha ka por 2 baje la leit ialam biang ia u sha AIIMS bad ka jingpeit bniah ia ka met jong utei u myntri, uba 55 snem ka rta, ka dang iaid shakhmat, ong ka khubor jong ka AIIMS.U President jong ka Ri India u Ram Nath Govind, mynta ka sngi u la thung thymmai ia u  Satya Pal Malik u lat ka jylla Goa, kum u lat bathymmai jong ka jylla Meghalaya.
U Elon Musk, ula rung ha ka thup jong ki san ngut ki briew kiba riew spah tam ha ka pyrthei bad kiba wan shakhmat jongu, ki long U Mark Zuckerberg ($99 billion), U Bill Gates ($121 billion) bad U Jeff Bezos ($188 billion).
U Elon Musk, U CEO jong ka Tesla bad ka SpaceX, u kiew ka spah jongu, sha ka $84.8 billion bad katei ka dei hadien ka jing ioh kamai jongu, kaba long  $8 billion ($7.78 billion) ha ka shisngi.
Ka jingai jingkhein jong ka  Bloomberg Billionaires Index, ka pyni ba ka jingkiew spah jong U Musk, ka dei hadien ka jingioh nong jong ka Tesla, ka kompeni jongu, kaba long  11 per cent hynnin ka sngi.
Katei ka jingkiew spah, ka kyntiew ia U Musk sha jrong jong kiwei ki heh spah, ba kynthup ia U  Bernard Arnault ($84.6 billion), U Mukesh Ambani ($78.8 billion) bad U Warren Buffet.
U  Musk, u dei uba 49 snem ka rta  bad u ioh kamai shibun eh, na ka  Tesla, kaba kamai  300 per cent mynta u snem.
Ki don sa  55,079 ngut kiba ioh pang coronavirus ha ki 24 kynta ba ladep ha India bad kiba iap ki long 876 ngut.
Baroh kiba ioh pang corona, ki la poi mynta sha ka  27,02,742ngut bad kiba iap, ki long  51,797.
Ha kawei pat ka khubor, la iathuh ba ki don 20 ngut ki nongtrei jong ka iing dorbar ha Uttar Pradesh, kiba ioh pang khlam corona virus bad katei ka dei ha shwa ban sdang ka iing dorbar jong katei ka Jylla.
La test ia ki 600ngut ki nongtrei jong ka iing dorbar bad la lap, ba ki don 20 ngut kiba don ia ka pang khlam corona virus.
Kitei ki 20ngut ki dei ki pulit kiba pahara bad kiwei de ki nongtrei, ong shuh ka khubor.
Ki don sa 70ngut ki briew, kiba ioh ia ka pang khlam corona virus, hynnin ka sngi ha Sylhet Division jong ka  Bangladesh bad baroh kiba ioh pang, ki la poi mynta sha ka  9,369 ha katei ka Division.
Na kitei kiba ioh pang thymmai, ki kynthup ia 49 ngut na  ka PCR-lab of Osmani Medical College Hospital bad 21 ngut na ka  Shahjalal University of Science and Technology (SUST), kaba la lum ha ka Sngi U Blei, ong U  Doctor Himangsu Lal Roy, deputy director jong katei ka hospital.
Na baroh kiba ioh pang, ki kynthup ia 5,005 ha Sylhet district, 1,748 ha Sunamganj, 1,372 ha Habiganj bad 1,244 ha Moulvibazar bad ki don 32ngut kiba la iap na ka Sylhet Division.
Ka bai kyiad, ka la nang rem, ka bai petrol ka la nang rem, ka bai kali ka la nang rem, ka bai doh syiar, doh masi (wat ka dohsniang) ruh ka la nang rem.
Ym tang katta, hynrei u khaw, ki jhur bad baroh ki tiar kiba ngi pyndonkam ban bam, ban trei ban ktah, ki la nang rem; katba ka jingmih pat ka la nang hiar ar sut ha kine ki sngi bad kiba bun ki nongshong shnong jong ka Jylla, kim don pisa shuh.
Lehse, kiba bun ki sngewthuh ba ha kine ki sngi, ka dei tang ka por sei pisa, katba ka por thep, lane ka por pynlang kam don satia bad kaba eh ka long ba ka jingleit ap lain sha Bank, kaba da ki phew kynta, kam don jingmut shuh nangne shakhmat, namar ba ka pisa, ka la lut plain ha ki account jong kiba bun ki nongshong shnong bad kawei ka jingeh kaba ap shakhmat, ka long ba lada phi don pisa hapoh ka shi hajar, phin sa shah dain kuna man ka por ha ki Bank, khamtam ha ka State Bank.
Haduh mynta ki kali, ki bun kiba shong sngi ia kaba ki iaid, ki dukan ki bun kiba khang ia kaba plie, ki ophis ki bun kiba thylli, ia kaba don nongtrei bad lehse ki bym don ia ki odd ne ki even number, ki dei tang sha lum sha wah; hynrei kitei ruh kim don pisa satia ban ai, namar ba ki jingmih ki shah khyrwait lang ia ka dor, ha ka jingsniew jong ka iew ka hat.
Kumta ka lynti iaid shakhmat, ia u nongrep, u nong bylla, u nongtrei kam lajong, u nongdie dukan, la imat, kumba kan long kaba eh shi katdei bad ka daw, ka long namar ba uba kwah trei, ruh um ioh ban trei bad uba donkam ban ai ruh, um don pisa shuh satia ban ai bai nong ia kiba bylla.
Ka sorkar India, lane ka sorkar Jylla, ka kren ia shibun ki mat ban iarap ia u paidlang ka Jylla, hynrei la iohi, ba baroh kitei ki jingkren, ki iaid lyngba jong ki Bank bad ki bank ha kine ki sngi, ki long tang ma ki, kiba iohi bad kiba iohsngew ia ki jing jaw ummat jong kiba bun nongshong shnong, na ka daw jong ka khlam corona, katba   ki tnat sorkar, ki ioh thiah lyngngai bad ki don ha ka isolation lane ka quarantine mode.
Ha kum kane ka por, lada ka tnat khaii bad karkhana lane ka commerce bad industries department, ka tnat rural development, ka veterinary department bad kiwei kim trei kam, kumta ka long leh nohei ka jingmut jongki.
U President jong ka Portugal, ula kylla long u nong samaria ba bha, ha kaba ula iarap ban leit sei ia ki arngut ki kynthei, kiba shah rong ha ka um, katba ki dang jngi ha ka duriaw ha  Algarve.
U Marcelo Rebelo de Sousa, 71, haba u iohi, ba kitei ki arngut ki la shah rong ha ka um, kumta ula leit mar mar ban iarap ia ki, hadien ba ka lieng ba ki shong ka la kylla.
U President Marcelo, u don ha jingleit kai pyngngad sha Algarve, ban kyntiew ia kam shang pyrthei ha katei ka ri bad katba u dang iakren bad ki nongthoh khubor,  ha katei ka rud duriaw, u iohi, ba kitei ki arngut, ki la hap na ka lieng bad mar kumta, ula leit mar mar ban sei ia ki na katei ka duriaw.
Ka khlam corona virus, ka la nang kiew ha Manipur, ha kaba hynnin ka sngi, ki don  118 ngut kiba ioh pang thymmai bad kumta kiba ioh pang baroh, ki la poi sha ka  4,687 ngut.
Kitei kiba ioh pang, ki kynthup ia 1,216 ngut ki shipai central armed police force (CAPF) bad kiba dang don ha katei ka jingpang, ki long 1,936 ngut haduh mynta ka sngi.
Hynnin ka sngi, ha ka kyrwoh khubor, la iathuh ba 53ngut ki dei ki shynrang bad 41 ngut, ki dei ki kynthei kiba ioh pang covid 19 na ki riew paidbah bad sa 24 ngut ki dei ki shipai CAPF.Ha Nagaland, ki don sa 61 ngut kiba ioh pang  COVID19 hynnin ka sngi bad baroh kiba ioh pang, ki la poi sha ka  3,455 ngut.
La iathuh ba 34 ngut na kitei ki dei na Dimapur, 24 ngut na Kohima, 2 na Zunheboto bad uwei na  Mokokchung.
Nongpoh: Ka COVID-19 Entry Checkpoint kaba la ju don baroh shikatta ha 13Mer Tamulkuchi, la pynkynriah noh ha kawei ka jaka kaba don harud ka Iew Bynihat, kaba hap hapoh ka shnong Nongthymmai Byrnihat, Ri Bhoi District.
La pynkynriah jaka ia katei ka COVID-19 Entry Checkpoint mynha ka 15 tarik mynta u Bnai, ha kaba ka nongrim kaba la pynlong ia ka sorkar jylla bad ruh ia ki bor distrik ka Ri Bhoi, ba kin pynkynriah noh ia katei ka Screening Centre, ka dei hadien ba ki la don ki nongshong shnong na Assam, kiba la ujor halor ka jingdon katei ka COVID-19 Entry Checkpoint ha 13mer, namar katei ka jaka ka la hap sha Assam bad kaba la ktah ia ka leit ka wan ki briew na jylla Assam.
Haba iadei bad katei ka jingpynkynriah jaka ia katei ka COVID-19 Entry Checkpoint, ka Kong RM Kurbah, Deputy Commissioner ka Ri Bhoi, ka la ong ba jingdon katei Check Point ha katei ka jaka, ka la nangbiang shuh shuh ha ka rukom ban pyrkhing ia ka jingwanrung ki briew ba nabar, namar ka don ha ka jaka kaba biang bad ruh kaba la don hapoh ka jylla Meghalaya.
Ka Kong RM Kurbah, ka la ong ruh wat la katei ka jaka ka long kaba kham khapngiah, hynrei ka la iarap bha ha ka rukom ban pyrkhing ia ka jingwan rung ki briew kiba nabar, namar ki briew kim ioh shuh ban rung da kaba suk kumba ka la long ha 13mer, Tamulkuchi, hynrei ha katei ka jaka ki briew kim iohlad shuh ban thok na ka bynta ban iohrung sha ka jylla.
Ka la iathuh ruh ba katei ka Entry check point, ka la treikam pura bad ka la ibiang bha ba kan don ha katei hi ka jaka, pynban haba iadei bad haba iadei halor ka Exit ruh yn sa rah ha ki jaka ba marjan bad katei hi ka jaka, pynban haba iadei bad ki Trok ba rung sha ka jylla la buh ban tohkit ha Umling ba don ka khyrdop Incoming Weighbridge.
Halor katei ka jingpynkynriah ia ka COVID-19 Entry Checkpoint na 13Mer sha Byrnihat, ki nongthoh khubor, ki la ioh ban iakren ia u Dr.M Mawrie, DMHO ka Ri Bhoi, nangta ia u Bah Nazarious Lamare, SP ka Ri Bhoi lem bad kiwei.
Shillong:Ka seng Congress myn hynnin ka sngi ka la dawa ba ka kwah ia ka jingtip kaba bniah halor ka jingthungkam be-aiñ ia ki128 ngut ha ka Skilled Multi-Tasking Assistance (SMTA).
Halor ka jingioh jingtip mynta ka sngi, katei ka jingthung kam, ia kaba la pynlong khlem da ai jingtip ha ki lad pathai khubor, ka long beaiñ hapoh ka policy jong ka jylla.
“Ngin peit bniah halor kane ka jingbym shimkhia khnang ba ngin ioh ban kem ia ki briew kiba donkti ha kane ka kam thungkam tuh bad yn pynshitom katkum ka aiñ.
Ngi kmen shikatdei eh lada aiti ia kane sha ka CBI.Tangba ngi kwah ia ka jingtip kaba kham bniah shuwa na ki bor badei peit," iathuh u nongaiktien ka Congress, u Zenith M.Sangma.
Katkum ka jingkren u Zenith Sangma, u la ong ba ki briew kiba ioh ha kane ka kam kidei kiba na sor Shillong bad ki shnong ba marjan.
“Kum kine ki jait kam ym pat ju jia ha kaba ki jied tang ia ki khasi.
Kane ka pynduh mynsiem shibun ia ki nongthepkam.
Ki briew kiba ioh ia kane ka kam kidei tang ki khasi," iathuh u Sangma.
U Sangma u la iathuh ba 52 tylli ki posts la thep ha u bnai June 26, 2020, bad hadien ki la thep sa ki 76 posts ha u July 01, 2020.
“Ki la pynlong ia kane ka jingthepkam da kaba jarjar bad katta ruh ha ka por ba dang don ka jingkhang dam ha sor".
Haba kylli halor ki qualification jong ki briew ba ioh thep ha kane ka kam, u Zenith Sangma u la ong ba ki jingtip ba bniah ym pat ioh namar ba ki thep kam khlem ka jingpytip ha ki lad pathai khubor.
Shillong: U Director ka tnad ka koit ka khiah u Dr Aman War, u la iathuh ba  mynta ka sngi, ki don  44 ngut ki briew kiba la ioh pang covid  ha East Khasi Hills District 40 ngut ha East Jaintia Hills District uwei bad West Garo Hills District 3 ngut.
U Dr War u la iathuh ba ha East Khasi Hills District kiba la test covid positive mynta ka sngi uwei u dei u Shipai BSF, uwei u dei u High risk contact jong u ba ioh positive bad 38 ngut ki dei ki riewpaidbah kiba na Rilbong.
Ha West Garo Hill 3 ngut ki dei ki riewpaibah na Tikrikila bad na East Jaintia Hills District u nongniah kali.
Haba batai ia ki 38 ngut ki ba la test covid positive na Rilbong mynta ka sngi u Dr War u la iathuh ba  ia kine 38 ngut lap lyngba ka jingleh ia  ka jingtest naphang hadien ba la test covid positive ia ki 2 ngut shi kurim ki ba sah ha Rilbong.
U Dr War u la iathuh ruh ba ki ba ki 38 ngut ki ba  la test covid positive mynta Ka sngi ki bun ki dei ki ba bylla ingbriew, kiba die jhur ha iew bad ki ba leit bylla ha ki dukan die  jain bad bylla shna ing.
Ha ka jylla haduh mynta ki briew ki ba don ia kane ka jingpang ki long 733 ngut, ha East Khasi Hills District 423 ngut, ha Ri Bhoi District 100 ngut, ha West Khasi Hills District 3 ngut, ha South West Khasi Hill District uwei, ha West Jaintia Hills District 4 ngut, ha East Jaintia Hills District 5 ngut  ha West Garo Hills District  184 ngut, ha South Garo Hills District 2 ngut, ha North  Garo Hills District 8 ngut bad ha South West Garo Hill District 3 ngut.
Ki briew ki ba la ioh jingkoit pura ki long 679 ngut kynthup Ki sample ki ba ladep ban phah test ki long 43,872 tylli  ki ba long negative ki long 42137  tylli bad ki result ki ba dang ap ki long 315 tylli.
Tipshuh aui kan jia lada ka spread kane ka corona ha ka imlang sahlang kaba sheptieng kadei ka jingshah kiar ne ibein kata kaba tieng palat2 da ngat ha une u khniang jingpang bd lada bit iwei na ing ka lh dn ka chance bn bit lang baroh kiba dn ha ing.
Stang ka bor jong u Jisu bad ngin hap ia kyrshan ha ki jingduai…Dei ban pynshlur ia baroh kiba ioh pang Covid ba kin pynbna hi noh ia ka kyrteng lajong khnang ba baroh kiba la ia kynduh ia ki kin sngewthuh ban phah test ia lade khnang ba kan nym pur sha kiwei pat.
Shillong: Ka District Magistrate, East Khasi hills, ka la weng noh ia ka jingkhang dam ha  Jairam Roy compound, Mawbah Barapathar, naduh mynta ka sngi, ong ka khubor sorkar.
Shillong: Kum shibynta ban kynmaw ia ka sngi ha ka ba u Shri.C Rajagopalachari, Governor General ka Ri India, (uba mynta ngi khot President Ri India hadien ka 1950) u la mynjur bad soi ia ki dulir treaty Instrument of Accession bad ki kyndon ha ka Annexed Agreement bad ki arphewsan (25) Khasi States (individually bad collectively) 72 hyniewphewar snem mynshwa ha ka 17tarik August 1948, ka kynhun kaba phra ngut na ka Federation of Khasi States, ka kynhun ki Khlieh Nongsynshar ki Hima Khasi kum shibynta ban kynmaw ia katei ka sngi mynta ka 17 August 2020 ha ka juh ka tarik ki la leit hiar sha ka office Meghalaya BJP, Bivar Road Shillong, kaba la ialam da u Paiem Kestonbel M Syiemlieh, Dy Syiem Hima Nongkhlaw, bad la kynthup lang ia ki jong u Bah John F Kharshiing, Adviser & Spokesperson, Federation of Khasi States, u Bah Hamphrey L Ryntathiang, Lyngdoh Hima Lyngiong & Secretary, FKS, u Paiem Habapan S Syiem, Dy Syiem Hima Khyrim, Joint Secy, FKS, u Bah Khlainni Lyngdoh Nongbri, Lyngdoh Raid Nongbri, Hima khyrim, u Bah Wandonbok Jyrwa Lyngdoh Khynnah Raid Lawkhla, Hima Nongspung, u Bah S Sohliya, Myntri Hima Mawphlang, u Bah J Hunter Jarain, Joint Secy Hima Nongmynsaw, ha kaba la ia kynduh ia u Bah Ernest Mawrie, President, Meghalaya Bharatiya Janata Party, bad kiwei kiwei ki nongkitkam ka Meghalaya BJP ha kaba la aiti ia ka jingnoh synniang kaba la lum na ki Hima /Elaka Khasi bad Jaintia lyngba ka cheque kaba INR 1,15,000/- (Shi Lakh Khadsan Hajar ) kum ka jingnoh synniang (contribution) sha ka Prime Minister’s Citizen Assistance and Relief in Emergency Situations Fund (PM CARES Fund).
Lah ban pynkynmaw ba ki Hima shimet ki la noh synniang lang sha ka Chief Ministers Relief Fund, kita ki long ka Hima Khyrim, Hima Nongstoin, Hima Nongkhlaw, Hima Mawphlang, bad Hima Mylliem.
Ha katei ka jingialang u Bah John F Kharshiing, Adviser & Spokesperson, Federation of Khasi States u la aiti ruh ha u Bah Ernest Mawrie, President, Meghalaya BJP ia ki jingaijingmut ka kaiphod (Report) na ka National Commission for Review of the Working of the Constitution (NCRWC) kaba la thung ha ka por u Prime Minister Vajpayee ia kaba katei ka NCRWC Commission ka la dep ai sha ka Government of India ha ka 31 tarik March 2002.
Bad kawei na pdeng ki jingaijingmut kiba bun ha ban pynbeit thymmai ia ka Sixth Schedule ka long ban shu sieh (nominate) San ngut ki Syiem, san ngut ki Dolloi bad San ngut ki Nokmas kum ki Nominated members ha ka Khasi, Jaintia, kum shi bynta ban pynkup bor ia ki Hima/Elaka bad ki Dorbar naduh Shnong, Raid haduh Hima.
U Bah John F Kharshiing, u la kyrpad ia u President Meghalaya BJP ban phah lem ia kine ki kot sha u Shri.Nalini Kholi, Spokeperson, BJP, uba la pan ia kitei ki jingtip bad ki kot ki sla na u Bah John F Kharshiing.
U Bah John F Kharshiing, u la pyntip ba ha ka snem 2015-2016 ka State Cabinet kaba la ialam da u Dr Mukul Sangma, ha ka por ka Sorkar Congress hapoh ka jylla Meghalaya, ka la ai jingmut bad rai ban tyrwa ban don uwei u Member District Council uban shu sieh na ka liang ki Khlieh Nongsynshar (Syiem/Dolloi/Nokma).
U Bah John Kharshiing, u la kyntu jur ia u Bah Ernest Mawrie, President, Meghalaya BJP ban bishar bniah ia kine ki jingai jingmut teng na ka liang ka Sorkar Vajpayee led Government ha u snem 2002.
U Bah E Mawrie, President, Meghalaya BJP, u la kular ban rah ia kane ka phang ban ia kren bad ki para nongkitkam ka party bad ban rah pat ia kane sha ki bor ba halor ha Delhi kum shibynta ban bishar bniah ia kane ka phang ha shwua ban pynbeit thymmai ia ka Sixth Schedule.
Ha katei ka jingialang la pynsngew ruh ba ki bor KHADC ki la pyrshang teng ban thaw ka Council na ka bynta ki Khlieh Nongsynshar Hima Khasi bad la mynjur bad phah ia ki bill haduh lai sien kaba khatduh dei ha ka por long CEM u Late HS Shylla, hynrei baroh lai sien ka Sorkar jylla ka la kyntait da kaba jubap ba katkum ki kyndon Sixth Schedule ka KHADC kam don ia ka iktiar ban thaw mynjur ia kitei ki Bill.
Kumta u Bah John F Kharshiing u la ong ba ka paw shai ba kane ka kam ka shong beit ha ka jingshemphang ka Sorkar India.
La don ruh ka jingiakren halor ka jingdonkam ban pynduh ia ka jinglong liang ka jinglong politics(seng sain pyrthei) hapoh ki District Council hapoh ka jylla Meghalaya namar ba ki Dorbar ki dei kiba dei ban lait na ka politics seng sain pyrthei.
Na ka liang u Paiem Kestonbel Manik Syiemlieh Dy Syiem Khynnah Hima Nongkhlaw, President, FKS, bad u Bah Hamphrey L Ryntathiang, u Lyngdoh Hima Lyngiong, Secretary, FKS, ki la kyntu jur ia ki nongialam jong ka Meghalaya BJP ban sngewbha ban thaw ki lad ki lynti ban pynsngewthuh ia ki bor ka Sorkar Kmie kaba dei kaba la lam khmat da ka Seng BJP hapoh Ri India ba kin shim khia ban iathir ia tai sani bha halor kane ka Hok jong ki Hima Khasi States kumba la pruid dak ha ki dulir Instrument of Accession bad ki kyndon ha ka Annexed Agreement kaba 17 Aug 1948.
Hangne paw ba ki syiem khasi ba mynta ki dei ki syiem mraw kiba pyndem ialade hakhmat ki khar iong.
Shillong: U Deputy Commissioner (Supply) jong ka East Jaintia Hills District u la pynbna paidbah mynta ka sngi ba u la pyllait ia u khaw rashon na ka bynta u bnai Nailar ha Khliehriat.
U la iathuh ba ia u khaw AAY yn sam 35 kilo shi ing hs ka shibnai ha ka dor 3 tyngka shi kilo, ia u khaw PHH yn sam 5 kilo shi khlieh ha ka shibnai ha ka dor 3 tyngka shi kilo, katba ia u khaw Non- NFSA pat yn sam 7.215 kilo shi ing ha ka shibnai haka ka dor dielang kaba long 11.77 tyngka shi kilo bad ha ka dor die khutia pat ka long 12.34 tyngka shi kilo.
U DC u la ong ba lada ki paidbah ki shem ba ki nongsamkhaw ki die kat palat ia ka dor ba la buh, ki dei ban ujor sha u Deputy Commissioner (Supply) ka East Jaintia Hills District lane ba kin phone sha u Toll free No.1697, lane sha u District Grievances Officer ka East Jaintia Hills District.
Shillong: Ka Synjuk Ki Dorbar 6 Shnong ba kynthup ia ka shnong Mawryngkneng, Kut, Puriang, Pommura, Thangshalai bad Ksehpyndeng ha ka jingialang kaba la dep shen mynshem taiew hapoh shnong Mawryngkneng ki la shim ia ka rai ban pynlong da ki program ia khih(Agitation Programme) pyrshah ia ka Health Department Government of Meghalaya halor ka jingbym bat ia ka jingkular ha ka jingialang kaba la dep long ha ka 12tarik Jylliew 2020 hapoh PHC Mawryngkneng ha ryngkat ka jing ia don lang u MLA bad MDC jong ka thain Bah David Nongrum, Bah Pyniaid Sing Syiem, Ki Sordar Shnong, Ki Doctor PHC Mawryngkneng, DMHO bad u Director jong ka Health Services Dr.A.War uba la kular ha kane ka jingialang ba hapoh u bnai Naitung 2020 yn rah noh ia ka old PHC Building sha ka New PHC Building bad ia u transformer ban pynpoi noh na ka bynta ban pynbiang ia ka light hapoh New PHC Building, hynrei haduh mynta ym pat ioh i dak ei ei ba ka kam kan iaid sha khmat kumba la kular ban pyndep.
Ha ka 06tarik Naitung 2020, la phah ruh ia ka shithi pyn kynmaw ia u Director Health Services Dr.A.War halor kateika jingkular ha ka jingialang ba la long ha ka 12tarik Jylliew 2020 hapoh PHC Mawryngkneng hynrei haduh mynta ym ioh jubab ei ei bad kane ka pyni ia ka jingkhein kam kai ia bad kular thok ia ki nongialam shnong kumjuh ruh ia ki paidbah jong ka thain.
Bad halor kitei ki daw ba la kdew haneng bad kum ka jingpyrshah halor ki jingleh sting bad thok ia ngi ki nongialam shnong bad ki paidbah jong ka thain da ka Health Department, ki dorbar shnong, ki la shim ia ka rai ba ha ka 19tarik Nailar 2020 naduh ka por 10:00 AM haduh 2:00 PM kan don ka jingshong kyllain myngor (sit-in-protest) hapoh phyllaw jong ka PHC Mawryngkneng da ki Sordar jong ka 6 tylli ki Dorbar Shnong bad ia kiwei pat ki prokram ba bud yn sa pynbna pat ha katei ka sngi haduh ba ki jingdawa kin urlong.
Shillong: Ka District Magistrate, East Khasi Hills District, ka la pynmih ia ka hukum mynta ka sngi, ban khang dam ia ka  Nepali Compound, Rilbong naduh ka iing ka  Roma Devkota, Mira Store haduh ka iing ka  Sushma Talukdar bad ter ter shaduh sha  Umjasai, ha kaba ka don ka dukan jong ka kong BM Kurbah bad ka  Mantra Building pyrshah ia ka  Puja Mandap.
U Kim Jong-un, u nongsynshar thombor jong ka North Korea, ula hukum ba ia baroh ki ksew kiba don ha Pyongyang, ban bam doh noh bad ka daw, ka long namar ba katei ka Ri, ka duna bam palat ha kine ki sngi.
Ki bor sorkar, ki la iit ia ki iing kiba don ksew bad pynbor ia ki, ba kin pyniap noh, ong ka kotkhubor Chosun Ilbo, kaba la pynmih na South Korea.
La iathuh ba ki don ki ksew, kiba la leit buh sha ki jaka ri mrad, ban ai bam ia ki mrad don pat ki la die noh, ba kin briew ha ki dukan bam.
Ka kaiphod jong ka UN, ka iathuh ba 60 percent, na ka jingdon briew, kaba  25.5 million, ka don ha ka jingduk ksew kaba jur.
Shillong: Arngut ki pulit jong ka tnad Meghalaya Civil Defence & Home Guards ki la ioh pdiang ia ka khusnam Home Guards and Civil Defence Medal na ka bynta ka jingtreikam hok bad ka jingshakri babha jong ki ha ka jingrakhe ia ka 74th Independence Day.
Uwei na kine u dei u Sub-Inspector Showel Markhap jong ka Border Wing Home Guards Battalion, Mawdiangdiang bad uwei pat u dei u pulit langrut Rajesh G Momin, u nongai jinghikai (instructor) jong ka District Home Guards Training Center ha West Khasi Hills.
Kine ki arngut kidei napdeng ki 7 ngut kiwei pat kiba la shah jied na ka bynta kane ka khusnam na ka jaka treikam jong ka Civil defence and Home Guards Organisation jong ka thaiñ shatei lam-mihngi ha ka sngi rakhe ia ka Independence Day.
Shillong: U  Secretary jong ka AICC, u Zenith M Sangma, mynta ka sngi la dawa ban don ka jingtohkit ha ki kynhun ba laitluid halor ka jingthung kam ia ki  124 ngut ki briew hapoh jong ka MeECL khlem da pynmih kano kano ka jingpynbna (advertisement).
U Zenith  Sangma u la iathuh ba ha ka 26 tarik u  Jylliew 2020 la thung kam ia ki 52 ngut ki briew bad ha ka 1 tarik u Naitung 2020 la thung sa 72 ngut ki briew  kine la thung ha kata ka kyrdan kaba la tip kum ka “Multi Tasking Attendance" bad kine kiba la thung baroh ki dei tang na Shillong bad mar khap jong ka sor Shillong.
U Zenith Sangma  u la kynnoh ruh ba ka jingthung kam ia kine ki ki 124 ngut ki briew kalong kaba iaid lait na ki kyndon bhah kam jong ka sorkar jylla bad kiba la shah thung baroh ki dei tang ki briew ki ba sah ha Shillong bad mar khap ka sor Shillong.
Halor ka  jingai  kontrak ha kaba ia dei bad ka skhim Saubhagya u Zenith sangma u la ong ba ia ki kompeni kiba na Mumbai bad Delhi ha ai kontrak ha ka dor palat 15% na ka dor ba la buh katba ia ki kontraktor kiba na ka jylla pat la ai katkum ka dor kum ba la buh.
Halor ka jingthung kam ba ia ka Chief Managing Director da ka ophisar ka ba kham rit kyrdan ban peit ia ka MeECL na ka liang jong u Zenith u la ong ba kane kala pynsuba sniew ia kane ka sorkar.
U la ong ruh ba ha ki por ki ba la leit la thung ia u ne ka briew  ha ka kyrdan jong ka Chief Managing Director ia  ki ba dei ha ka kyrdan Principal Secretary, Additional Chief Secretary lane ha ka kyrdan Chief secretary.
Na ka liang jong u tei u nongialam jong ka seng Congress u dawa ba u Myntri Rangbah ka jylla u dei ban jubab kloi mar dor halor kine ki jingkynnoh kiba ka party congress kala kynnoh pyrshah ia ka sorkar.
U la ong ruh ba kane ka dei ka kompeni jong ka sorkar kaba heh duh kaba la kot sha ka T.2000 klur tyngka bad ki nongtrei ha kane ki la don haduh 4000 ngut,hynrei kane ka jingleh jong ka sorkar jylla ka kdew shai ba kam don kano Kano ka  jingkit khlieh ia kane ka compeni kaba ki paidbah ki don kam ia ka man ka sngi.
Shillong: U Secretary jong ka AICC u Zenith M Sangma jong ka party Congress mynta ka sngi la ong ba ki don ar tylli ki mashin pynmih bording jong ka MeECL kiba la duh ha kaba khlem lah ban maramot mynta ia ki la shisnem lynter bad kane ka la wanrah ia ka jingduh nong ia ka Corporation palat T.100 klur tyngka ha ka shisnem.
Haba kren ha ki lad pathai khubor mynta ka sngi ha Congress Bhavan, u la ong ba kine ki mashin kiba duh, ka long kawei ha Stage-1 bad kawei ka Stage-IV jong ka Umiam Hydel Power Project.
Kawei kawei ka mashin ha ka shi sngi ka lah ban pynmih bor ding haduh 30MW bad ar tylli ha ka shi sngi ki lah ban pynmih haduh 60MW.La ong ba lada shim ha ka dor T.2.50 tyngka ka dor bai light ha ka shiunit, ka jingduh kala kot sha ka T.36 lak tyngka ha ka shi sngi bad ha ka shibnai kala kot sha ka T.10.8 klur tyngka bad ha ka shisnem kala long palat ia ka T.100 klur tyngka ka jingduh jong ka MeECL.Ka jingkhein kaba la ai da u Zenith haba pynshong nongrim ia katei ka jingduh ka long ba 60 mw x 1000 unit ka long 720000 unit ha ka dor T.2.5 tyngka ka la kot sha ka T.36 lak tyngka ha ka shi sngi.
Kitei ki ar tylli ki mashin kiba la duh ki dei hapoh jong ka Umiam Hydel Power Project.
Haba ia dei bad ka ram kaba ka sorkar kala bah khlieh na ka bynta jong ka MePDCL ban shim haduh T.1345.72 klur ban siew ia ka ram sha ki kompeni sam bor ding kum ka NEPEECO, NPTC bad kiwei kan long ka jingban khia ia ka jylla baroh kawei.
Ha ka jingshisha ka sorkar ha ka jaka ban shim ia katei ka ram ka la dei ban pynbha ia ki tei ki ar tylli ki mashim bad ia ka jingmih dei ban siew ia ka ram bai ding sha kitei ki kompeni kiba dei jong ka sorkar pdeng.
Kane ka jingleh ka pynioh nong ia ki kom peni ka sorkar pdeng u la ong u Zenith Sangma.
La iathuh ba kawei ka mashin habapoh jong ka Myntdu Leshaka Hydel Power Project kaba lah ban pynmih bor ding 42 mw ka la duh bad ha ka jaka ban phah tohkit ka sorkar kala weng kam pynban ia uwei u engineer u bad kane kala wan rah ia ka jingiakhih ha pdeng ki engineer.
Kane ruh ka la wanrah ia ka jingduh da T.25 lak tyngka shisngi ia ka MeECL.Mynta ka la dei ka por ban buh jingkylli, Ah! shaei ki Pastor ban lum ia u Kew uba don ha ri lum ri thor, u kew uba don ha khap ki nuid ba jrong, u kew u la ih bha u ap sa tang ki rashi, shwa ba un tlor bad haba peit na ka kot jingrwai Presbyterian ruh No.306 (304) 230 (233) 369 (374) bad dang don shuh sa kiwei ki ba pynlong ban buh jingkylli.
Kumno phi la leh bad U Jisu.
Bad haba pule naka Bible 2 ki Khronikal lynnong 7:16 kane ruh hap buh jingkylli, haba khang Ingmane iano ki khang?Uba burom iaphi(Shri.M Chen)LadmukhlaDistrict West Jaintia HillsPh.9774129832.
Shillong:Ka Deputy Commissioner jong ka East Khasi Hills District ka la iathuh ba la shah ia ki 1245 tylli ki dukan ha Iewduh ban plie tang laisien shitaiew katba 623 tylli ki dukan la shah ban plie man ka sngi kata naduh ka 8:00 mynstep haduh 6:00 janmiet kumba la pyn mih ia ka hukum da u Syiem ka Hima Mylliem.
Ka jingpyniaid ia ki dukan kan long ruh ryngkat bad ka Standard Operating Procedures (SOP) jong ka sorkar ha ryngkat lang bad ki tnad jong ka Health and Family Welfare Department.
Ki pulit jong u syiem kin sa peit bniah ia ki bynta ba hapoh ka iew bad ka long ka man jong ki dukan ban bud ia ki jingbthah ka Health & Family Welfare Department ba ki paidbah kin ia ieng jngai iwei na iwei, bad ban pyndonkam ia ki mask, ban pynkhuid ialade shuwa ban rung hapoh iew.
Ha kajuh ka por la bthah ia ki nongshong dukan bad ia ki nongleit siew leit tda ba kin bud ia ka social distancing da kaba ia ieng 6 phut ka jingjngai, ban nym ialum lang hajuh, ban phong ia ki mask, ban nym ia biah pathar bad baroh ki dukan ki dei ban don ki hand sanitizers bad ki hap ban pynkhuid ia ki dukan jong ki bad ban bud ryntih ia ka jingbthah jong u Syiem ka Hima Mylliem bad ki pulit ka distrik.
La iathuh ruh ba lada don mano mano lada lap ba pynkheiñ ia kine ki kyndon, yn sa shah pynshitom ia ki bad lada ki trai dukan ki pynkheiñ ia kane ka hukum yn pynshitom bad yn khang khyrdep syndon ia ka dukan jong ki.
Nongpoh: Haba iadei bad ka jingeh kaba la iakynduh da ki nongrep hapoh ka Jirang Konsti tuensi bad kumjuh ruh kaba la iakynduh jingeh da ki nongri sniang, u Bah Sosthenes Sohtun, MLA ka Jirang, u la shimkhia bad ruh da kaba phah syndon da ka dorkhas sha ki Myntri ka sorkar jylla, khnang ba ki ioh ban iarap ia kitei ki nongrep kiba la iakynduh jingeh.
Halor katei ka jingeh ki nongrep bad nongri sniang, u Bah Sosthenes Sohtun, u la leit ban kynduh bad phah dorkhas sha u Bah Prestone Tynsong bad kumjuh ruh ia u Bah Banteidor Lyngdoh, Myntri ka Rep ka Riang, ha kaba u la kyrpad ia ki ba ki dei ban phaikhmat ia ka jingeh kaba la iakynduh da ki nongrep kiba don ha ka thain Jirang.
Katkum ka dorkhas kaba u la phah sha kitei kitei ki Myntri ka sorkar jylla, u Bah Sosthenes Sohtun, u kyrpad ia ka sorkar ba dei ban pyrkhat kyrpang ia ki nongrep bad khamtam naka bynta ban pynbiang ia ki marbam sha ki.
Nalorkata, utei u MLA ka Jirang, u la pynpaw ruh sha ka sorkar halor ka jingdonkam ki nongrep ban ioh ia ki skim kiba kyrpang bad ruh ba ki dei ban ioh ia ki dawai dashin ba kin ioh ha ka ban synreit ia ki jingthung jingtep ne ki dawai pyniap khniang, nangta ki subsidy lem bad kiwei de.
Halor ka jingeh kaba la kynduh da ki nongri sniang, kiba la kynduh jingeh na ka jinglynshop ka khlam jingpang kaba la tip kum ka African Swine Flu, utei u MLA ka Jirang, u la kyrpad sha ki bor sorkar ba kin pynbiang ia ki dawai bad ruh ka skim kaba kyrpang, na bynta kitei ki nongri sniang.
Ha ki 24 kynta ba ladep, kiba ioh pang corona virus ha India, ki long  57,982 bad ki don sa  941 ngut kiba iap.
Mynta baroh kiba ioh pang, ki la poi sha ka  26,47,664 bad kiba dang shah sumar, ki long 6,76,900 ngut, katba kiba la mih na ki jaka sumar, ki long 19.19 lak ngut bad kiba iap, ki la poi sha ka  50,921 ngut baroh, ong ka khubor jong ka tnat ka koit ka khiah ka sorkar India.
Ha kawei pat ka khubor, la iathuh ba U  Bharatsinh Solanki, uba dei uwei na ki nongialam jong ka seng Congress, ula ioh ia katei ka jingpang khlam coronavirus ha U Jylliew mynta u snem, hynrei haduh mynta, um pat jem satia bad u dang shah sumar ha  Vadodara hospital la 50 sngi kynthih.
Ha Assam kiba ioh pang corona virus, ki la poi sha ka  76,875 ngut hynnin ka sngi, da ka jingdon ki  1,317 ngut kiba ioh pang hynnin ka sngi bad kiba iap, hynnin ka sngi, ki long 7 ngut bad baroh kiba iap, ki la poi sha ka 189 ngut, ong U Himanta Biswa Sarma, myntri ka koit ka khiah ka sorkar Assam.
Kiba ioh pang hynnin ka sngi, ki dei na Kamrup Metropolitan District, ha kaba ki don 233ngut kiba ioh pang thymmai, ha Cachar, ki don 161 ngut kiba ioh pang bad sa 133 ngut ha Dibrugarh.
Nongpoh: Ha ka sngi kaba ka Ri India ka la rakhe ia ka sngi jingioh laitluid, u Raja Brahma, Block Development Officer ka Umsning C&RD Block, u la leit ban plie paidbah ia ki 13 tylli ki Project, kaba la tei lyngba ka skim MNREGA, kaba la tip paidbah kum ka skim 100 sngi, ia kaba la tei ha ki 5 tylli ki shnong kiba ha hapoh katei ka Block.
Ha shwa ba utei u BDO, un leit ban plie ia kitei ki kam pynroi, nyngkong ki la rakhe ia ka jingioh laitluid ka ri ha phyllaw jong katei ka ophis bad lyngba katei ka sngi, ki la pynkup burom bad ai khusnam ia ka Kong Lakyntiew Syiemlieh, ka longkmie kaba la lah ban pyndep ia ka klass 12 ha ka rta kaba 50 snem.
Kitei ki 13 tylli ki project kiba la ioh ban plie paidbah noh hynnin ka sngi, ki kynthup ia kawei ka surok iaid kjat bad kali (cc motorable road) kaba la tei ha ka jingpynmang pisa kaba kot haduh 5.8 lakh, nangta 4 tylli ha shnong Umtham kaba kynthup ia kawei ka surok iaid kjat bad kali ha ka jinglut kaba T.10.41 lakh, ka lynti iaid kjat (Footpath) kaba la shna ha ka jinglut kaba 9.78 lakh, ka jaka kaba la thung ia u phlang iwbih (aroma plantation) ha ka jinglut kaba la 1.28 lakh bad ka jaka pynlang um ha katei ka jaka thung kaba la kot T.25,700.
Nalorkata, la plie paidbah ruh ia ki 4 tylli ki project hapoh ka shnong Umsning Lumroman  kaba kynthup ia 2 tylli ki surok ba kaba la tei ha ka jinglut T.17.65 lakh bad T.14.43 lakh, ka jaka sum jaka sait kaba la tei ha ka jinglut kaba 9.99 lakh bad ka jaka den um ha ka jinglut kaba 3.56 lakh.
Nangta la leit ban plie ruh ia ka surok surok iaid kjat bad kali ha shnong Thad, kaba la shna ha ka jingpynmang pisa T.27.45 lakh, ha shnong Thad, nangta la ioh ruh ban plie paidbah noh ia 2 tylli ki jaka pyniaid um sha ki pynthor ha shnong Raitong, kiba la pyntrei ha ka jinglut kaba T.11.11 lakh bad T.11.64 lakh, kaba khatduh eh kaba utei u BDO u la leit ban plie paidbah ka dei ia ka pung dohkha ha shnong Mawrong, kaba la tei ha ka jingpynpang pisa T.15.09 lakh.
Kitei ki project kiba la ioh ban plie paidbah noh, la iohi ka jingpyntrei ka la long kaba paka bha bad kaba la wanrah ia ka jingmyntoi kaba khraw ia ki paidbah kiba sah ha kitei ki shnong, namar nalor ka jingmyntoi kaba ki la ioh lyngba kitei ki kam pynroi, hynrei ka jingmyntoi kaba khraw eh na bynta jong ki, ka long ba ki ioh ban leit bylla ha ka por ban pyntrei ia kitei ki project.
Haba iadei bad katei ka sngi, ki nongialam shnong ha kitei ki shnong kiba la ioh ban plie paidbah ia kitei ki kam pynroi, ki la pynpaw ia ka jingkmen haba ki shnong ki ioh ia kiba kum kitei ki kam pynroi, kaba la wanrah shisha ia ka jingkylla ha ki shnong ki thaw.
Kitei ki nongialam shnong, ki la ai ka jingiaroh kaba khraw ia u Bah Raja Brahma, BDO ka Umsning, namar ka jingtrei shitom jong u ban pynioh ia kiba kum kitei ki kam pynroi, ha kaba ki la ong ruh ba u dei u BDO uba kloi ban iatreilang, na bynta ban wanrah ia ka jingkylli ha ki shnong ki thaw, khamtam eh ban nangkyntiew haba iadei bad ki kam pynroi, kata lyngba ka skim MNREGA.U Raja Brahma, haba u kren ha manla ki jaka ba plie ia kitei ki project, u la pynpaw ka jingsngewkmen hadien ba u la iohi ba kitei ki shnong ki pyntreihok, na bynta ban wanrah jingkylla ha ki shnong ki thaw, namarkata u la kyntu ia ki nongialam shnong bad VEC, ba ki dei ban long kiba iatreilang khnang ba ka shnong kan nangkiew shakhmat shaphran, nalorkata u la kyntu ruh ia ki paidbah bad nongialam shnong, ba kim dei ban long mawjynthut haba wan kino kino ki kam pynroi ha ki shnong ki thaw.
Ha kaba leit ban plie paidbah ia kitei ki project, nalor u BDO kiba la donlang ki long ka Kong Moralisa Swer APO, ki ophisar bad ki staff ka Umsning C&RD Block.
New Delhi: Ka la mih ka jing ia kawang ktieh kaba jur bha hynnin ka sngi, hapdeng ki nongialam jong ka seng BJP pyrshah ia U Rahul Gandhi, nongialam jong ka seng Congress.
U Ravi Shankar Prasad, myntri ka sorkar India, u kynnoh ba U Rahul, u dei uba la shah rem lane, uba iai wohdaw khlem nongrim bad U Prasad, u kynnoh ruh ia ka jingiadei jong ka seng Congress bad ka kompeni jong ka  Cambridge Analytica.
“Kito kiba la rem bad ki bym lah ban pynngeit ia ki paidbah bad wat ha la ka jong ka parti, ki iai woh daw khlem shongnia, da kaba ong ba ia ka pyrthei baroh kawei, la pyniaid da ka BJP bad ka RSS.Phi la shah thad madan, halor ka jingiadei jongki bad ka  Cambridge Analytica & Facebook ba kin trei bor bah ha shwa ka elekshon, hynrei mynta pat phi wohnia pat sa ia ngi?" ong U Prasad ha ka tweet jongu hynnin ka sngi.
Ha u snem 2018, U Christopher Wylie, na ka  Cambridge Analytica (CA), u iathuh ba ki trei kyrpang, na bynta ka India bad ka seng Congress, ka dei ka seng, kaba ki ia don bynta bad katei ka long, ha ka por ba ki shah tohkit ha ka Parliament jong ka United Kingdom.
U Rahul Gandhi, u sei ia katei ka jingshisha, ha kaba iadei bad ka khubor, kaba la pynmih ha ka  The Wall Street Journal ha ka sngi thohdieng, ha kaba la thoh ba ka  Facebook India “kam shym la leh eiei satia, ia ki jingthoh jong ki riew sain pyrthei jong ka BJP, kiba kynnoh ba ki Muslim, ki dei kiba pyn saphriang ia u khniang jingpang corona virus bad nangta ba ki pynbiej ban ia poi kha ia ki kynthei hindu lane kaba ki ong ka love jihad".
La iathuh ba katei ka jingthoh, kaba la pynmih ha katei ka kotkhubor, ka dei kaba la ioh jingtip, na uwei u nongtrei barim jong ka  Facebook.
U Shashi Tharoor, MP jong ka seng Congress na Thiruvananthapuram, u pynsngew ba ka  Parliamentary Standing Committee, kaba dei ia ka lain  Information Technology, ka la dei ban shim jingtip na ka facebook halor kane ka phang bad ban iohsngew ruh ia ka jingthmu jongki, ban pynduh ia kine ki jingkren kiba thew ia ka jing iapher niam bad iapher jaitbynriew.
Shillong: Ha ka jingiakren bad ki nongthoh kotkhubor, hynnin ka sngi, U DHS (MI), u iathuh ba ki don mynta 24 ngut ki briew, kiba ioh ia ka jingpang khlam corona virus bad kiba khlem tip daw satia, naei ki ioh lane ba kim shym ia kynduh bad kito kiba la don ia katei ka jingpang, lane kiba iajan bad kiba don ia katei ka jingpang.
Hynnin ka sngi, U DHS, u iathuh ruh ba ki don 8 ngut ki riew paidbah, kiba ioh pang, ki dei kiba don sha khappud jong ka Assam bad nangta sa 5ngut kiwei pat ki dei kiba don hi ha khappud jong ka Assam lane ha ka ktem jong ki pulit, kaba don Jirang.
Halor ka jingioh pang influenca lane ktha khlieh jong ki lai ngut, kiba na Rilbong, la iathuh ba kitei ruh kim don jingleit satia shabar jylla, ha ki sngi ba ladep bad kumta ki bor jong ka tnat ka koit ka khiah, ki dang thawlad ban wad ia ka thymmei jong ka jingioh pang jongki.
Kiwei pat ki khubor, ki iathuh ba ki don 40ngut ki briew, kiba ioh pang covid 19 ha Rilbong ha ka shisngi.
Ka khubor jong ka Shillong Times, ka iathuh ba kitei ki dei ha kawei ka iing briew, ha kaba ynda la test ia ki 400ngut, la lap ia kitei ki nongpang coronavirus ha katei ka jaka.
Ka sorkar Jylla, ka la dep rai dang shen, ban ailad ia ki dukan kyiad, ba kin leit die kyiad sha ki iing briew bad katei ka rai khlem pep, ka la pynhiar mynsiem hi jrut, ia ki nongdie bad kumjuh ia ki nongdih kyiad ruh.
Shu long ba ka don ka jing bym shai khyndiat lane lehse, ka don ruh ka jing bym pyrkhat ba kham jngai jong ka sorkar bad kata ka long, ba ka jingleit ai kyiad, ka dei ban trei kam ruh ia ki nongdie bad ki nongdih kyiad lieh, namar ba ki nongdie bad ki nongdih, ki don la ka kyrdan, ha kaba u don uba lah ban pynlut kaba san hajar shi bilor bad don ruh uba lah ban pynlut kaba san phew shi bilor.
Don kiba pyrshah ban leit die kyiad sha ki iing briew, hynrei katei kam da iapher than, namar ba ki ju don hi bun bah kiba ju ia thied lem ia ki tiar ki tar, haba ia donkam ki paralok parajor, lada dei ka doh, u jhur ne kino kino ki tiar bad ka kyiad ruh, ha uba dih, ka dei ka jing donkam kaba kongsan hi bad mynta lei ka sorkar ka ioh ban ialeh pyrshah ia ka khlam corona, ka dei lyngba ka khajna kyiad.
Hynrei ka shu don tang khyndiat ka jingwit bad kata ka long ha kine ki sngi, ki la bun kiba dih ban ia ki bym dih bad ha ka shnong kaba don shi spah ngut ki shynrang, lada san phew ngut, kin ia thied kyiad, kumta ha ka juk jong ka khlam corona, la eh than ia ki volunteer shnong, ba kin ailad ba kin rung kin mih ki nongdie kyiad haduh san phew sien ha ka shisngi.
Ka sorkar Jylla, ka la dei ban pyn kylla khyndiat ia ka ain bad kata ka long ba kan ai khajna sa khyndiat ia ki shnong bad kata ka long ba ha ki shnong kiba heh ha sor, ia ka kam thied kyiad, yn aiti noh ba kin pyniaid ki shnong bad kata ka long ba baroh ki nongdih, kiba don 100, 200, 300ngut kin ai ia la ki jong ki brand ba ki kwah ba ki nongdie kyiad, kin iakren lypa ia kawei, ar ka dukan bad kin buh ia ka por ba kin leit ha shnong bad hangta ki volunteer shnong, kin shim ia la ka jong ka bynta ban leit pynpoi ia ka kyiad sha kiba donkam.
Ha kane ka juk kyrduh kam, lada ki shnong ki shimti, kin pynbiang ruh ia ka doh thang, ka doh syang bad kin ia ioh kam ei kito kiba smat ban pynshet pyntiew bad katei khlem pep, kan sa long ka lad ai jing kamai lane iarap bei pisa sha ki bor pyniaid shnong bad kumjuh ruh sha kito ki nong shet jyntah bang, na bynta ki nongdih.
Shillong: Na ka daw jong ka jingdon kiba ioh ia ka khlam  COVlD-19 lane kiba iajan bad kiba don ia katei ka jingpang, kumta ka  District Magistrate, East Khasi Hills District, ka la pynmih ia ka hukum mynta ka sngi, ban khang dam ia ka iing jong ka kong Adentis Lyngdoh, Lawsohtun Block- IV (Main Road), ka iing jong ka  Swarnalata Kutir, House No.312, C/o Kanai Lal Dey, hajan Nepali UP School, Mynsain, Lower Lumparing bad ka iing jong U bah  B.Marbaniang, Riat Laban East, Madan Laban.
Shillong: U Dr A War, DHS (MI), u iathuh mynta ka sngi, ba U Dr T Rymbai, uba trei ha Bethany Hospital, ula jem na ka jingpang khlam corona.
Nangta, u iathuh ba uwei u doktor ka Civil Hospital ruh, u bym shym kwah ban pynpaw kyrteng, ula jem na katei ka jingpang.
Shillong: Ka jingkiew jong kiba iohpang COVID-19 ha ka jylla mynta ka shmngi ka la kiew sa 82 ngut tad haduh ka por 4:00 janmiet.
Na kitei ki 82 ngut ha kaba ha East Khasi hills ki don 20 ngut ha kaba 5 ngut ki BSF, 15 ngut ki riew paidbah, ha Ri Bhoi District ki don 9 ki riewpaidbah katba 48 ngut ha West Garo Hills ha kaba 39 ngut kidei ki BSF bad 9 ngut ki riewpaidbah.
Ka jingkheiñ jong baroh kiba ioh ia u COVID-19 ha ka jylla ki long 693 ha kaba 283 ki dei na East Khasi Hills bad kine ki long 71 ki BSF, 70 ngut ki Armed Forces bad 242 ki riewpaidbah.
Ha West Khasi Hills ki don 3 ngut, South West Khasi Hills tang ha Ri Bhoi District ki don 100 ngut, West Jaintia Hills 5, East Jaintia Hills 5 ngut, West Garo Hills 183 ngut, South West Garo Hills 3 ngut, South Garo Hills 2, East Garo Hills 0 bad ha North Garo Hills 8 ngut.
Kiba la jem mynta ka sngi ki long 79 ngut ha kaba 75 ngut ha East Khasi Hills bad kitei ki kynthup ia 21 u BSF, 3 ngut ki Armed Forces bad 51 ngut ki riewpaidbah, 3 ngut ha Ri Bhoi District bad 1 ha West Jaintia hills.
Kiba la koit baroh ki long 675 ngut bad kiba la khlad noh ki long6 ngut.
Shillong: Ka sorkar Jylla, ka la pynkhreh ban sdang noh ia ka jing khaii sha khappud bad ka Bangladesh bad halor kane ka tnat ka koit ka khiah, ka iathuh ba ka pynkhreh ban iaid shakhmat, na ka bynta ban peit bha ia ka koit ka khiah jong kito kiba don bynta ha katei ka jing pynkhreh ban pyniaid ia ka jing khaii na ki kad khaii bapher jong ka Jylla.
U Dr A War, DHS, haba iakren bad ki nongthoh khubor, u ong “Ka jingiada, ka kamai kajih bad ka ioh ka kot, ka dei ban iaid".
U Dr War, u iathuh ba ka tnat ka koit ka khiah, ka donkam ban buh san ngut ki briew jongka, ban test ia kiba wan phai na kaba pynhap mar sha Bangladesh.
U Dr War, u iathuh ruh ba ki nongkhaii, ki la pynkhreh dalade ia ki jaka sah ba kyrpang jong ki nongkhaii, lane ki nongniah kali bad ki jaka ieng kali jong kito kiba dei ban rung ban mih sha kitei ki kad khaii bapher ha ka Jylla.
Na ka liang ka West Jaintia Hills, la sngewthuh ba kan sdang noh ia ka jing khaii bad ka Bangladesh, na ka kad kaba don ha Tamabil, naduh ka 18tarik mynta u bnai, katba kum ka jing pyntip jong U Deputy Commissioner, West Jaintia Hills District.
Shillong: U Dr A War, DHS (MI), u iathuh mynta ka sngi, ba ka por ba ki briew, kin shong kyrpang ha la iing, ka dei ban long 14 sngi bad kam dei satia 28 sngi.
Na ka bynta kiba leit jingleit shabar ka jylla bad kiba wan phai biang, ka long 7 sngi, ula iathuh shuh shuh.
U DHS, ula ong ba hadien, ba ki la dep ia katei ka jingshong kyrpang, kaba 14 sngi, kumta kim donkam shuh ban dang shong kyrpang biang bad lada don kino kino kiba leh kumtei, katei kan long kaba beain.
Shillong: Ha ki bun bnai ba ladep, la ju tip, ba kiba ioh pang covid 19, ki dei tang kiba shitom ban ring bad pynhiar mynsiem, lane ki SARI Cases, hynrei mynta ka la mih sa kawei ka jingshem jong ki doktor bad kata, ka dei ia kitei kiba ioh ia ka jingpang ILI lane Influenca lane ka jingpang baioh khlieh bad ktha ka met ka phad.
Hynrei, U DHS (MI), U Dr A War, u iathuh ba wat kiba pang pynhiar lane diarrhea ruh, ki lah ban dei kiba don jingpang covid 19.
Kata ka mut lah jan baroh ki jingpang kila kylla covid 19 lut mynta.
Shillong: Naduh lashai ka sngi, ka tnat ka koit ka khiah, kan pynlong ia ka jingtest naphang ia ki paidbah kiba iaid ba ieng, ha Motphran bad ha Khyndailad, na ka bynta ban lap ia kiba don jingpang corona.
U Dr A War, DHS (MI), haba iakren bad ki lad pathai khubor, u iathuh ba ka jingtest, naduh lashai ka sngi, kan long ar jaka, ia kiba leit ba wan, katba ia ka jingtest, kaba la dep pynkhreh, naduh mynshwa, yn pynlong lashai ka sngi ha Jhalupara.
U Dr War, u iathuh ruh ba ka por, ka la dei ia ki paidbah, ba kin husiar bad adkar ia la jong ka iaid ka ieng, ka leit ka wan bad u ong shuh shuh, ba ki don kito kiba ladep test kham mynshwa, ha kaba la lap, ba kim shym ioh ia ka jingpang covid 19, hynrei kim dei ban khein shngain, ba ki lah ban ioh pat hadien ruh, lada jia ba ki ia kynduh bad kito kiba don jingpang khlam covid 19.
Shillong: Ka tnat ka koit ka khiah, ka sorkar Jylla, mynta ka sngi, ka la pyntip ba ki don 3 ngut kiba ioh pang baiong khlieh, jyrhoh bad kiba ioh ia ka jingpang corona virus.
Kitei ki lai ngut, ki dei kiba shong ba sah ha Rilbong.
U Dr A War, DHS (MI), u iathuh ba kitei ki lai ngut, ki don ia ka jingpang ILI lane Influenca.
Iwei na kitei kiba ioh pang, i dei iba die dukan ha Anjalee, katba ia ki arngut kiwei pat, um shym la tip satia, la ki dei kiba trei aiu.
Tipshuh aui kan jia bn kumta te.
I Bah Maurice G.Lyngdoh, officer sorkar barim, iba ju don teng ruh ha ka Khasi Authors Society (KAS), ha kawei ka jingthoh jong i kaba khlem tarik, tangba kan dei hadien u bnai September 2001, ila ong ba u Dr R.S.Lyngdoh (Speaker barim) uba la ju long teng u dkhot ka Sahitya Academy (SA), ba naduh u snem 1973 ba sdang iakhih ban ioh pynrung ia ka ktien Khasi hapoh ka Bynrap-8 (Eight Schedule), ula trei shitom da kaba wanrah ia ka jingtyrwa (resolution) hapoh ka jingialang ka SA ha ka 16.2.1973, ba namar ba ka ktien Khasi ka la paw bad kiew kyrdan bha ha ka pule-puthi, donkam ban ithuh bad pynrung noh ia ka hapoh ka Bynrap-8 jong ka Constitution of India (COI).
La pdiang ia katei ka resolution bad ka SA ka la thung ia ka Expert Committee, ba ka ktien Khasi kan hap ban pynbiang lut ia ki jnit ki jnat (criteria) kiba iadei bad ka bynta ban ithuh ia kano-kano ka ktien hapoh ka Bynrap-8.
I Bah Maurice i  kdew ba sa shisien pat, ha ka 20.12.1973 u Dr R.S.Lyngdoh u la wanrah biang ia ka resolution kaba pynshai shuh-shuh, ba ka ktien Khasi ka la pynbiang lut ia ki kyndon ba buh da ka Academy, kiba iadei bad ka jingithuh ia ka ktien hapoh ka Bynrap-8.
Hynrei ka Expert Committee, ka phah ap ban pynbiang ia ki jingdonkam baroh.
Hynrei la don kiwei pat ki ktien, ia kiba la ithuh ia ki, wat lada kim pat pynbiang ia ki kyndon badonkam.
La ap lai snem na ka bynta ka ktien Khasi, kumta kane ka jingialang ka SA kaba iakynduh mynta ka sngi 21.2.1976, ka sngewdei ban ai jingithuh noh ia ka ktien Khasi.
Hynrei ia kane ka resolution la kyntait.
Hadien kane ka Expert Committee ka la wan sha Shillong ha u snem 1977, ha kaba ka KAS ka la pynlong ia ka jingpyni kai paidbah ia ki kot Khasi babun rukom, ba la thoh da ki nongthoh bastad ka jaitbynriew, kaba la long ha St Anthony’s, ha kaba u Chairman katei ka Expert Committee, uba la ihun ia kiei kiba ula iohi, ula kular ba un tyrwa noh sha ka Sahitya Akademi (SA) ba kan ithuh noh ia ktien Khasi.
U Capt.
Sangma u Pynkhein KularKa KAS ka la nang pynbit-pynbiang shuh-shuh sa kiwei-kiwei ki bynta katba ka SA ka buh kyndon.
Nangta kawei ka kynhun barit kaba kynthup ia u Ma R.T.Rymbai IAS, Dr R.S.Lyngdoh bad u Bah H.W.Sten ki la leit iakynduh ia u Chief Minister, Capt.
W.A.Sangma ha u snem 1983, ba un wanrah noh syndon da ka resolution hapoh Ing Dorbar Meghalaya, ban ithuh ia ka ktien Khasi da ka sorkar jylla (State Language).
Kaba sngewsih ka long ba u Capt.
Sangma uba la long Chief Minister haduh ba kut u snem 1988 um shym leh ei-ei ia katei ka jingai jingmut, nalor ba ula kular, ong i Bah Maurice.
Ka la don teng ruh kawei ka jingialang ki khraw pyrkhat ha u snem 1985, haba ka Expert Committee ka Sahitya Academy ka wan biang ha Shillong ban ia kynduh ia ka KAS, ha kaba la iadon lang ruh ki Officer Education ka sorkar jylla, u Dr C.L Anand, Pro VC ka Nehu bad katto katne ki doctor kot ka NEHU.Ha ki jingiakren phylliew jingmut kiba la bishar bha ia bun ki bynta jong ka ktien Khasi bad ia ka kyrdan jong ka, utei u Pro VC Anand u la hun jrut bad ula ai ka jingkyrshan pura ia ka ktien Khasi, la katta ruh katei ka Expert Committee ka dang kdew hi ia ki daw ba ka ktien khasi ka dang duna ha ka liang ki tnat pynphuh pynphieng (creative literature) bad ha ki jingpynkylla ia ka Khasi sha kiwei ki ktien.
Hynrei kaba ai mynsiem pat hadien, ka long ba ba ha u snem 2000 ynda la wan long Chief Minister u Bah E.K.Mawlong tang kumba shi snem tam, u Bah Kek u la pynbna hapoh ka Dorbar thaw ain ka jylla, ba ia ka ktien Khasi bad Garo, yn ithuh noh kum ki State Language hapoh ka jylla, bad la thung ia u Bah Thrang Rangad, uba long Minister Education ha katei ka por, kum u Chairman ka Cabinet Sub-Committee ban peit bniah ia kane ka kam katkum ki riti-ki dustur kiba iadei bad kane ka kam, da kaba ia syllok ryngkat bad ka KAS.Ki jinglong ka sain pyrthei ha jylla ruh, ki pynkulmar ia ki jingtreikam, namar la kyllon noh ka sorkar u Bah Kek, la wan shimti sa ka sorkar u Dr.F.A.Khonglam, kumta kine ki jingkylla ki pynthut bad pynslem ia ki kam ki jam.
U Secretary ka tnat Arts and Culture Meghalaya da ka shithi jong u kaba 24.9.2001, ula thoh sha ka KAS, ba ka SA ka la dep ithuh 22 tylli ki ktien hapoh ka Bynrap-8, kumta yn ithuh nangne shakhmat tang ia ki ktien kiba don hapoh katei ka thup jong ka COI, ia kiwei em.
Katei ka shithi ka pynkulmar thlim, namar ka KAS ka pynpaw pyrshah ba katei ka shithi ka ialam bakla ia kaei kaba ka SA ka ieng bad ba un da pynshai bha halor kane.
Hynrei khlem ioh jubab ei-ei shuh.
Ha u bnai December 2003 pat, la iohi ba la pynrung thymmai 4 tylli ki ktien thymmai hapoh ka Bynrap-8,COI bad kita ki long ka ktien Dogri, na ki thain Punjab J&K bad shawei, ka Santali, kaba iakren sha thain Odisha, Jharkhand, West Bengal, bad shawei, ka Maithali kaba kham iakren sha ki thain Bihar, Jharkhand bad shawei.
Nangta ka Bodo, kaba ia kren bha ha Assam.
Baroh ki la long mynta 22 tylli ki ktien kiba la rung hapoh ka Bynrap-8 jong ka Constitution ka ri India.
Ha ka jingiakren syllok bad u Dr.Sylvanus Lamare, uwei na ki khraw pyrkhat ka pule puthi, u sngew kumjuh, ba ka ktien Khasi ka la biang bha ban ioh rung hapoh ka Bynrap-8 bad u pynpaw ba kan nang iarap ban pynsted, lada ka sorkar jylla kan pynmih hukum ba kam don kano-kano ka jingmana ban hikai da ka ktien Khasi bad Garo ruh ia ki khynnah, naduh ka kyrdan ba shatrai haduh Class XII bad ban pynrung ia ki, kum ki Associate Official language.
U Dr.Lamare u pynpaw ruh ba kan iarap shibun lada ki nongmihkhmat sha ki Ing Dorbar Parliament, kin sei bad iakren halor kane ka mat ruh ha Delhi.
Nga iohi ba ia ki daw ing hi, dei ban pynbiang noh da ka Sorkar khlem pynslem shuh, la kumno-kumno ban ithuh ia ki ktien Khasi-Garo kum ki State Official language.
Lada kat ki University Calcutta, Dibrugarh, Guwahti, NEHU ki la ithuh ia ka ktien Khasi haduh kyrdan Degree, PHD, naduh ki snem spah bah ba la leit, ki Saheb Phareng lei naduh u Cantlei, u PRT Gordon, u B.C.Allen bad kiwei ki la tip, la nam bad la iaroh ia kane ka jaitbynriew ba ka long kaba shemphang, kaba don ha ki kyrdan ba hajrong ban ia kiwei kiba sha kane ka thain, ki ong ba la don graduate shaduh ki nongkyndong ruh naduh ki spah snem 1800.
Nangta sa u Mr.R.S.Mooshahary IPS ha ka por ba u dang long Director General ka NSS ha Delhi, ha kawei ka Seminar, ka All India Tribal Language of India, kaba la long ha Delhi ha u snem 2003, ha kaba nga la leit shim bynta na ka liang ka KHADC, ha kaba um pat long u Lat ka Meghalaya, u la da tip bad u ong ba, “Khasi language is very advanced among other tribal languages in India.
" U Mr.Mooshahary u dei na Bodoland Assam, kumta kum u rangbah pulit u tip bha.
Ita i Sahitya Academy pat i dang kyllain aiu haduh mynta?.
Shillong: Ki don sa 63 ngut, kiba ioh ia ka khlam corona virus ha ka jylla, haba shim jingkhein, haduh ka por 10 baje mynta mynstep.
Kitei ki long 6 ngut ki riew paidbah ha East Khasi Hills, 9 ngut ki riew paidbah ha Ribhoi District, nangta sa 48 ngut ha West Garo Hills bad kitei k long 39 ngut ki BSF bad 9ngut ki riew paidbah.
Kiba la jem ki long 3 ngut ki riew paidbah ha Ribhoi District, uwei ha West Jaintia hills, 56 ngut ha East Khasi Hills bad kitei ki kynthup ia uwei u BSF, 3 ngut ki shipai bad 52ngut ki riew paidbah.
Kiba dang don ha katei ka jingpang, haduh mynta ki long 693 ngut bad ha East Khasi Hills, ki don mynta 388ngut.
Na kitei ki kynthup ia 86 ngut ki BSF, 233 ngut ki riew paidbah, 69 ngut ki shipai.
Ha Ribhoi, ki don mynta 95 ngut kiba dang don ia katei ka jingpang bad ha West Garo Hills, ki don 183 ngut ki nongpang.
Ki don sa  63,489 ngut kiba ioh pang coronavirus, ha ki 24 kynta ba ladep bad baroh kiba ioh, ki la poi sha ka  25,89,682 ngut bad kiba iap, ki la poi sha ka  49,980, da ka jingiap jong ki 944 ngut ki briew ha ki 24 kynta ba ladep.
Kiba dang shah sumar, ia mynta, ki long  6,77,444 ngut bad kiba la jem, ki long  18,62,258 ngut bad kiba iap, ki long  49,980 ngut, ong ka tnat ka koit ka khiah ka sorkar India.
Kawei pat ka khubor, ka iathuh ba Vaishno Devi Temple, kan sdang ban plie noh naduh mynta ka sngi, hadien ba la khang la san bnai kynthih.
Yn shah tang ar hajar ngut ki nongleit mane blei ha ka shisngi, ba kin leit sha katei ka temple.
Ha ka thngan, ka poi sha ka tuh bad ka pynlong ruh ban leh ia ki bym lah long bad katei kam dei satia tang ha u briew hynrei ha u mrad ruh kumjuh.
Ha ka dur, lah ban iohi, ia ki ar tylli ki ksew, ba ki iarap lem ia uwei u ksew, ba un kiew hajrong met jongki, tang na ka daw, ba un ioh bam ia ka ja, kaba la bret, ha iing shet ja bad kaba la buh ha jrong miej.
Utei u ksew, uba ioh ban kiew ha jrong, u dei U Hugo bad kiba kyrshan pat, ba un kiew ha jrong met ki dei ki ar tylli ki paralok jongu, U Harley bad U Henry.
La iohi ia U Harley bad U Henry, ba ki dang ia pyneh hi sia ia la ki khohwah jongki, ban ailad ia u Hugo, uba dang phra bnai ka rta, ba un kiew ha jrong met jongki bad ba un ioh bam ia ka ja, kaba la bret ha iing shet ja.
Katei ka dei ka dur, ba la shon da ka  Line Fatland Frøystad ha Norway.
Ka Line, ka dei ka nonghikai ba triem bha ia ki ksew bad ka la buh ia katei ka dur ha ka Instagram bad ka iathuh ba U Hugo, u dei uba ka la pynheh pynsan lang bad kitei ar tylli kiwei pat ki ksew bad ki ia dei ruh shi para.
“U Hugo, u ju kwah ban leh lem kumba ki leh kitei ki ar tylli, hynrei u dei uba kham lyngkot bad um ju ioh lad satia ban kynthih, ban ryngkoh lane ban tuh jingbam, kumba ki leh kitei ki ar tylli ki ksew.
Ha kawei ka sngi, ynda la dep bam ja miet, nga lyngngoh ban iohi, ba U Hugo, u kiew ha jrong met U Henry bad U Harley bad ban ioh bam tuh ia ka ja".
“U tang shu ioh bam ia katei ja, ki ar ngut kiba kyrshan napoh, ki la sdang ban pynjem, da kaba khmih lynti, ba un wan rah ia ka bam sha madan, ba kin ia bam lang, hynrei um shym pynjem satia bad u bam lut ialade, haduh ba kan da lut ploin" ong ka Line.
“Ka khubor, ka shu long, ba ngi donkam ban ia trei lang, ba ngin poi sha ka thong, khamtam ha kine ki sngi jong ka khlam covid" ka la ong shuh shuh.
Ka Ri India ka la kynjoh 73 (hynniewphew lai) snem ka rta naduh ba la ioh ia ka jinglaitluid na ka Sorkar Bilat.
Ngi niewkor shikatdei ia kane ka jinglaitluid bad ha kajuh ka por pat ngi syier bad artatien iohba ha kane ka juk ka jinglaitluid ka dei tang ka pushara ia ka shynrong maw jingtep? Kan sah kynmaw ruh ba ngi rakhe ia ka Sngi Laitluid hapdeng ka khlam bad ka dei ka jingkit kaba khia tam ban khyllie pat ia ka Ri na ka jingpynjot jong ka khlam.
Ka Bible ka dap da ki khana kiba kren shaphang ka jinglaitluid- ka jinglaitluid na ki bor synshar nongwei bad ki bor kiba thombor.
Ka kitab Exodus ka iathuhkhana shaphang ka jinglaitluid jong ki Hebru na ka Ri Ijipt.
Kane ka Kitab ka dei ka nongmuna ia kiba bun ki jingialeh laitluid bad ka Bible ka shlei da ki khana shaphang ka jinglaitluid na ki bor synshar ne ka “political emancipation".
Ka Ri India ruh ka la iaid lyngba ki jingiakhun pyrshah ia ka Sorkar Bilat bad ka la ioh ia ka Jinglaitluid ha ka 15 Nailar 1947.
Ka Ri India kam dei kawei ka Jaidbynriew, hynrei ka Ri India ka kynthup ia ki spah tylli ki Jaidbynriew bad kumba khat khyndai hajar tylli ki ‘tien shnong (Khanasamari 2011), nalor ki kynhun Niam, ki Balang, kiba ngeit blei bad ki bym ngeit ruh kumjuh bad ki hajar tylli ki seng sain hima kiba iapher kawei na kawei pat.
Ha kine ki 73 tylli ki snem ki la don ruh ki jingiaumsnam kiba shyrkhei namar ka jingiapher niam, jingiapher jaidbynriew bad kumta ter ter bad kane kam pat duh haduh mynta.
Hapdeng ka jingiapher kaba jur, ki nongshong shnong ka Ri India ki iamynjur ban iawan lang hapoh ka Riti Synshar bad ban pynlong ia ka Ri.
Ka Riti Synshar ka dei ka jutang ba ki nongshong shnong ki iakhlei hapdeng jong ki bad ki iateh ruh bad ki bor Synshar, ba ka synshar khadar ka dei ban long halor ki nongrim jong ka jinglaitluid, ka jingialong mar ryngkat, ka jingianiewkor kylliang bad ka hok.
Ka jutang ka long, ba ka jingim bad jinglaitluid jong uwei pa uwei bad kawei pa kawei ki nongshong shnong shimet ka long kaba kongsan tam ba ka synshar ka bishar ki dei ban iada bad kyntiew.
Ia ka synshar ka bishar yn pyniad bad pyntreikam katkum ka Riti Synshar bad baroh ki shnat, ki bor treikam, ki kynhun Niam bad Jaidbynriew ki hap hapoh ka Riti Synshar.
Ka Riti Synshar kam dei ka kot kaba hap na bneng, hynrei ka mih na ka jingiakhih laitluid bad ka jingiatai ha ka Constituent Assembly naduh ka 9 Nohprah 1946 haduh 26 Naiwieng 1949.
Ha ka Ri Hynniewtrep ruh la ioh ban iatai ha ka Khasi States Constitution Making Dorbar kaba la plie ha ka 29 Iaiong 1949.
Shuwa ia kane, ha ka Khasi National Dorbar naduh ka snem 1924 ter ter la iatai halor ka lawei ka synshar khadar ha ka Ri Hynniewttrep.
Ka Ri ka la laitluid bad ka Gospel U Ioanis ka kren shaphang ka Jingshisha bad Jinglaitluid.
U Jisu u ong, “…phin tip ia ka jingshisha bad ka jingshisha kan pynlait luid ia phi" (Ioanis 8:32).
U Jisu u kren ia kine ki kyntien ha ki Jiw bad u kren ha kawei na ki phyllaw jong ka Temple bad ka la don ruh ka jingiapynphai nia kaba jur bha hapdeng u Jisu bad ki stad ain, ki sadusi, ki pharisi bad kiwei de ki jiw (Ioanis 8:33-59).
Ka por, ka jaka bad ka jingkren ka dei ia ki Jiw.
Ki riewstad Bible ki batai ba ka Jingshisha ka dei ka tynrai ne tyllong jong ka Jinglaituid, bad ka Jingshisha ka dei kata kaba ngi bat triang ia ka jutang bad ka juban lak kaba la iakhlei.
Ka Jingshisha ka dei kata ka bym kylla jutang bad katkum ka Bible ka don ka jutang hapdeng ki Jiw bad u Blei bad ka Jingshisha ka mut kaba bat skhem triang ia ka jutang ne juban lak.
Ki Jiw hyndai ki niewkor bad khein kordor katta katta ia ka Jinglaitluid.
Ki riewstad Bible ki ong ruh ba ka Jingshisha ka mut kaba pdiang bad ngeit ia ki kam bad jinghikai u Jisu.
Kata ka jingngeit ha ki jinghikai bad jingtrei u Jisu kan pynlaitluid ia ki Jiw.
Niuma, kiba bun ki Jiw kim pdiang satia ia kane.
Ha ki Jiw dei tang u Yahweh uba long ka Jingshisha bad ki Jiw kim pdiang ba u Jisu u dei u khun u Blei ne u Messia.
Lada ka jingpuson ka long tang hapoh ka jylli jong ka dkhot Bible bad ka phyllaw Temple te ka kut noh hangne.
Hynrei ka jingim bad ki kam u Jisu ki long kiba im bad ki iai kren briew haduh mynta.
U Jisu u long ka sur jong kiba khlem sur bad ki bym nud ban ang ia ka shyntur watla ki shah ban bein bad shah thombor.
U Jisu u iakhun ryngkat bad ki briew, u ai ka jingkyrmen bad ka jingim ba dap kyrhai.
Ki briew ki shah pynmong bad shah pynmynsaw ka longbriew-manbriew jong ki ha ki rukom bapher.
Mynta kumne ki nongshong shnong ki shah pynmong da ka khlam, ki shah pynmong da ka jingkhang dam ia ka kamai kajih bad ka ap sa ka jingiapthngan.
La pynmong ia ki briew da ka kharai kaba heh bad kaba nang heh, kaba pyniakhlad ia uba duk na uba riewspah.
U Jisu u ieng bad iakhun pyrshah, u iakynrup ruh bad ki bor kiba pynmong ia ki briew bad u ai pat ka jingim ba thymmai ha ki briew.
Hoid mynta ngi im ha ka Ri kaba laitluid.
Tangba ngi dang donkam pat ban laitluid na ka jingpyniapher bad jingleh shilliang khmat pyrshah ia ki Riewlum, ki Tribal, ki Dalit bad ia kiwei de ki niam ba rit paid.
Ban laitluid na ka lhuh kaba pyniakhlad ia ki para briew bad ka jingphiah kyrdan ha ka imlang sahlang.
Ban laitluid bad ban ioh ka bor, ka lad bad kabu ban kamai kajih, ban thied ban pet bad ban pyniaid bad batai hi da lade ia ka ioh ka kot.
Kumba ka long mynta ka spah ka shong tang ha ki katto katne tylli ki kti bad tang katto katne ngut ki don ka bor ban khaii, ban pynmih bad ban pyniaid bad batai ia ka die ka thied bad ka ioh ka kot.
Kane ka pynkha ia ka jinglah shilliang ha ka kamai kajih bad ka rukom im.
Ngi donkam ia ka jinglaitluid bad ban im ha ka Ri ha kaba baroh ki nongshong shnong, kynthei bad shynrang, kiba duna ki dkhot met bad kumjuh ruh ki kynhun LGBTQIA+ ki ialong mar ryngkat bad da ka jingieid ngi kynthup ia ki.
Ha kot, The Transformative Constitution, u Gautam Bhatia u wanrah ia ki artylli ki mat iatai, ka Riti Synshar ne ka Synshar bathymmai ha Ri India ka bteng na kaei ba ka Sorkar Bilat ka la ieh noh shadien bad ka jinglaitluid ka dei tang ka jingkylliang nongsynshar bad jingsynshar.
Bad ar, ka Riti Synshar ka dei ka jingpyniaid bad jingpynkylla thymmai ia ka synshar ka bishar bad ruh ha ka Riti Synshar la bsuh ia ki kyndon ban nangiai pynthymmai katba nangiaid ki por khnang ban ai jingtngen bad jingkyrmen, ban iada bad kyntiew ia ki nongshong shnong.
Kine ki mat ki kha na ki artylli ki rai jong ka Supreme Court ha ka snem 1964 bad 1954.
Ha ka snem 1964 u Justice J.C Shah u ong ba ka Riti Synshar kam shym pyndam ne pyndkut noh shi syndon ia ka rukom synshar-bishar kaba la ioh pateng na ka Sorkar Bilat bad kumta kane ka pynrem ia ka rai jong uwei pat u nongbishar, U Justice Vivian Bose uba shiphew snem mynshuwa, ha ka snem 1954 u ong ba ka Riti Synshar ka pyndam noh ia ka jingsynshar donbor bad ha ka shi khyllipmat ka pynkylla thymmai ia ka synshar ka bishar halor ka nongrim ba “ka mon bad ka bor u paidbah nongshong shnong ka long halor duh, bad ym don kyrdan, ym don bakhraw, ym don ba poh bad ym don jingiapher…" Ka Jinglaitluid bad ka Riti Synshar ka dei ka jingpyniaid bad jingpynkylla thymmai ia ka synshar ka bishar.
Halor kane ka nongrim la pynrung ia ki hok tynrai jong ki nongshong shnong ha ka bynta ba Lai jong ka Riti Synshar bad u Mahatma Gandhi u la iasaid tyngeh ban pynrung ia ka hok ban kren bad pynpaw laitluid ia ka jingsngew, wat ki jingkren ne ki jingsngew kiba lah ban wanrah ia ka “revolution" ne jingiakhih ba radbah.
Ka Jinglaitluid bad Riti Synshar ki pdiang bad niewkor ia baroh ki jaitniam bad baroh ki don ka hok ban ialap bad hikai.
Ka Riti Synshar ka iada bad kyntiew ia ki rit paid bad ka khanglad ia ki heh paid ban thom jubor bad pynbor ia ka rukom im jong ki ha kiwei.
Ngam kren hangne tang kum u Khristan, hynrei nga kren ruh kum u Khasi bad ka jinglong tynrai khasi ka don jingiadei aiu bad ka niam ne kolshor Hindu?Ka Jingshisha ka dei ka jutang kaba iakhlei bad ha ka Sngi ba ioh jinglaitluid ki nongshong shnong ka Ri India ki iakhlei jutang hapdeng jong ki bad ki iateh ruh bad ki bor synshar ban synshar katkum ki nongrim.
Kane ka dei ka Jingshisha bad ka Jingshisha kan pynlait luid ia ngi.
Ah Trai to ialam ia ngi-Na ka jingdum sha ka jingshaiNa ka jinglongmraw sha ka jinglaitluidNa ka thok ka shukor sha ka hok ka shi kyntienNa ka jingiap sha ka jingim- Amen.
U Suresh Raina, uwei na ki nongialehkai kriket ba pawnam jong ka India, ula rai ban shongthait noh na katei ka jingialehkai ban ia khun ha ki rynsan ialehkai ka pyrthei.
U Raina, u pynbna, ba un shongthait noh, mar ia pynbna U MS Dhoni, ba un shongthait na ki jingialehkai ka pyrthei.
U Raina, ula ju ialehkai lang, ha ka jing ialam jong U Dhoni, sha ki jingialehkai bapher ha kiwei pat ki ri.
U Raina, ula thoh ha ka peij jongu ha Instagram “Kam don eiei satia, hynrei ka long kaba sngew hun shi katdei ban ialehkai lang bad phi@mahi7781.
Da ka mynsiem, kaba sngewieid bad sngew kmen, nga la rai ban bud ia ka lynti iaid jongphi bad ban shongthait noh na ka jingialehkai.
Khublei India.
Jai Hind," thoh U Raina.
U Raina, ula don 33 snem ka rta bad u dei uwei na ki nongialehkai, uba la ju ialehkai ha ki rynsan bapher jong ka pyrthei, ha ka kynhun ialehkai jong ka India.
i will miss u S.Raina….
Shillong: U Lat ka Jylla, u Tatagatha Roy, mynta ka sngi u la pynkup burom ia u samla Pascal Mario Kmenlang Pathaw da ka khusnam Crystal Gayle Kharnaior Memorial Award 2020 halor ka jingtbit jong u ha ki kam ban dro jingdro.
Ia kane ka khusnam la ai da u lat ka jylla ha ka ïingsah jong u ha Raj Bhavan.
Kane ka khusnam Crystal Gayle Kharnaior Memorial Award la seng da ka Riti Academy kum ka dak ban buh sahkynmaw ia I Crystal Gayle Kharnaior iba la khlad noh ha u Nailar 2017 hadien ba ka kali kamai ba I shong ka la shah ban ha uwei u dieng uba hap na ka iingsah u lat.
Kane ka khusnam kadei ka jingai jingithuh ia kito kiba don ia ka sap ban dro dur bad kiwei kiwei ki sap ba kyrpang.
Ha kajuh ka por u Lat ka Jylla, ryngkat bad ka kurim jong u, ki la pyllait paidbah ia ki jingdro dur ba la dro da u Bah Raphael Warjri.
Ia kine ki dur la buh ha ka Durbar Hall jong ka Raj Bhavan bad ki dur ki dei kum ka shad nongkrem, ka shad Wangala bad ka dur jong u Sardar Vallabhai Patel.
Shillong: Namar ka jingdon kiba ioh pang  COVlD-19, ne kiba iajan bad kiba ioh ia katei ka jingpang, ha ki katto katne ki iing ha Rilbong, kumta ka  District Magistrate, East Khasi Hills District, ka la rai ban khang dam ia ka iing U  Gopal Thapa, Nepali Compound, Rilbong bad ka iing ka  Sushma Talukdar, Burnside Area, hajan Sankardev College Girls Hostel, Rilbong.
La khang naduh mynta ka sngi, ban ia rung ia mih sha kitei ki jaka.
La iathuh shuh shuh, ba na ka jingdon kiba pang covid 19, ne kiba iajan bad kitei kiba don ia katei ka jingpang, ha kawei ka iing ha New Kench’s Trace, Bishnupur, kumta la khang sbak ia ka iing jong ka kong D Wahlang, kaba don ha pyrshah ka  Steriah Rynjah Store, New Kench’s Trace, Bishnupur bad katei kan trei kam naduh ka 15tarik Nailar 2020.
U MS Dhoni, uwei na ki snar ialehkai kriket jong ka India, ula pynbna mynta ka sngi, ba un shongthait noh na ka jingialehkai kriket ha ki rynsan ialehkai jong ka pyrthei.
U Dhoni, uba dei u kapten barim jong ka India, u sangeh noh, na ka jingialehkai ha rynsan ka pyrthei, hadien ba ula ialehkai la 16 snem kynthih, ha kaba ula jop ruh ia shibun ki jingialehkai na bynta ka India, kaba kynthup ia ka world cup ha u snem 2011, kaba la pynlong da ka International Cricket Council (ICC).
U MS Dhoni, un dang iai bteng pat ban shim bynta ha ki jingialehkai ha ka Ri, kum ka  Indian Premier League.
U Dhoni, um shym la ialehkai satia, na bynta ka India, naduh ka jingshah rem jong ka India ha ka New Zealand, ha ka jingialehkai semi final jong ka World Cup ha u snem 2019.
I will miss u Mahi…jaihindI will miss you DHONI.Shillong: Ka Reserve Bank of India (RBI) ka la ai jingpynshitom ia ki saw tylli ki cooperative banks kynthup ar tylli ki bank na ka jylla Meghalaya da ka kuna kaba10 lak tyngka hadien baki la pynkheiñ ia ki kyndon.
Katkum ka jingthoh ha ka kotkhubor The Economic Times, 5 lak ka kuna la phah siew ia ka Jowai Co-operative Urban Bank Limited halor ka jingpynkheiñ jong ka ia ka aiñ ‘Exposure Norms and Statutory/Other Restrictions-UCBs’ jong ka RBI.Ka RBI hadien ba ka ladep ban leit jngoh bad ban peit thuh bha ia kine ki bank ha kaba iadei bad ka kam pisa kumba ladei naduh u bnai March 31, 2018, la iohi ia ki jingdkoh treikam bad ki jingbymbud ia ki rule ki aiñ jong ka RBI.Nalor kane, ka RBI ka la pynshitom da ka kuna kaba 1 lak ia ka Tura Urban Cooperative Bank Limited, namar kajuh ka daw kum ka Jowai Co-operative Urban Bank Limited.
Bengaluru: Ka  Reliance Industries Limited (RIL), ka don jingthmu ban thied ia ka Tiktok ban pyniaid ha India, ong ka khubor bad katei ka kompeni, ka la ia khlieh dor bad ka  Bytedance, kaba dei ka kompeni kaba long trai ia ka tiktok.
Ka kompeni jong U Mukesh Ambani, ka la sdang ia ka jingiakren bad katei ka kompeni, kaba na China, halor ka jingthmu jongka, ban thied ia ka Tiktok, ha ka dor kaba  $5 billion.
Ka India, ka dei kawei na ki Ri, kaba pyndonkam bha ia ka Tiktok shabar jong ka China, ha kaba ki don palat  611 million ngut kiba pyndonkam haduh mynta; katba ha ka jing kamai ka Tiktok, ka ioh kamai haduh 90 percent na  China, US bad UK.U Sanchit Vir Gogia, CEO, ka Greyhound Research, u iathuh ba ka  Bytedance ka lah ban ia hap dor bad ka  Reliance Jio, namar ba ki don ruh haduh 400 million ngut kiba pyndonkam Jio, kiba ju pyndonkam ruh ia ka Tiktok.
Ka 15.08.2020 ka dei ka sngi ba ki nong India ki kynmaw burom ia ka jinglaitluid na ka jingsynshar ki phareng ia ka ri india ba ki la pynkut ha ka 15.08.1947.
Ha kane ka sngi, to ngin iakylli – hato ngi la lait shisha na ka jinglongmraw? Ka jubab ka long- Em, ngim pat lait, namar ngi dang shah khum shah teh ha ka jingsynshar ka bamsap.
Mano ba hikai ban bamsap?Jubab:-Lada ngi iakren tang ha Meghalaya bad ha ri khasi, kiba hikai ban bamsap, 90% ki dei ki paidbah bad 10% ki dei hi ki babu sorkar.
To ngin ia pynshisha kumne: lada lait post artylli ha kano kano ka ophis, ki nong apply pat ki lah ban don 200 ngut.
Napdeng kita ki 200 kin don beit kumba 50 ngut kiba pynkhreh ban leit ai pisa ia ki nongshim interview bad ia ki babu sorkar.
Na ki 50 ngut, 48 ngut kin ai mar 50,000/-.
ki arngut pat kin ai mar 60,000/-.
te la thikna ba ki ban ioh ia ka kam ki dei kiba ai mar 60,000/-.
Lada khein ia ka pisa bamsap pat ka la kot sha RS.25,20,000/- (ARphewsan lak arphew hajar) tyngka.
Ka jingkylli ka long- hato ym dei ba hikai bamsap ki paidbah ia ki babu sorkar? ne ki babu sorkar ki dawa?Haba phai sha ka politik, dei ki paidbah kiba dawa baisha, bai dawai, bai khaw, bai skul khun… na ki kandidiet.
Haba la dawa te kiba don pisa ki ai beit.
Uta uba jop u la khein jingkhein lypa ba ka jinglut ha ka por kanbas ilekshon ka la kot da 2 ne3 klur.
kumta ban pynmih ia kaba la lut u hap ban shim ia ka skhim jong ki paidbah.
Lada ki paidbah ki stad te wat lada u kandidiet u tyrwa pisa kim dei ban shim.
ong beit ba un ai da ka skhim ynda u la jop.
Wat ban ioh kloi ia ka pisa jingtrei 100 sngi ne MGNREGS ruh hana hap ban pynkham pisa harieh ia ki obarsiar, ki gramsebak… lym kumta kin shu pynslem kai ban pynlait ia ka pisa.
Hynrei lada ki paidbah kin iatylli lang ban ym ai wat uwei ruh, kita ki obarsiar, ki gramsebak kim lah leh eiei.
Hynrei haba la hikai da ki paidbah te ki shim kabu kein.
Hynrei ki don katto katne ki babu sorkar kiba dawa hi ia kata ka baisha na ki paidbah wat lada ym don ba tyrwa ruh.
Shah ia nga ba ngan ai kawei ka nuksa.
Ha ka snem 1977 haba nga dang leit skul ha ka Lyngngam High School Mawthgengkut, ngi la ioh ia ka hostel grant mar Rs.400/-.
U headmaster jong ngi u la khot ia uwei pa uwei na pdeng ki 50 ngut ki khynnah ban rung ha ka kamra jong ng u.
Ha ka register u thoh Rs.400/- katba u ai pat tang Rs 200/-.
u da ong, “kane ka 200/-ka dei ka baisha jong nga.
" ym don banud ban ong eiei ia u headmaster.
Ha ka snem 1983 pat nga la leit pule ha Nongstoin College.
Ha katei ka snem nga la ioh scholarship Rs.1200/-.
ynda nga la leit shim ia ka pisa nga la tyrwa baisha ia u principal Rs.200/-.
u principal u la kynhied ia nga, “me hikai ia nga ban tuh? mano ba hikai ia me kumne? " Nga pat hapdeng ka jingsawkyrang nga la jubab, “u headmaster ha mawthengkut phi sir uba hikai kumne.
" Nga la panmap bad nga lamih da ka jinglehrain.
Ha ka por ba thung nonghikai da ka sorkar Congress ka la don ka bamsap tahsialieh.
Ha kato ka por kiba dei hok ban ioh kam ki la duh, ki bym dei hok ban ioh kam ki la ioh.
ka daw ka long ba ka iaid iew bha ka pisa bamsap.
To ngin ia peit kai sa ha kane ka snem 2020-21 haba ka sorkar kan thung nonghikai ia ki samla kiba pass MTET.Hato ka sorkar synrop hapoh ka jingialam ka NPP kan leh kumba leh ka congress? ki la don katto katne ki samla kiba kwah ban ioh kloi ia ka kam kiba la khreh ban leit ai pisa mar 50,000 ne 60,000 ia ki babu sorkar.
lada kita ki babu sorkar kin shim ia ka pisa ka mut ba kane ka sorkar jong u Conrad kam iapher bad kato ka sorkar jong u Mukul.
Ban pynkut ia kane ka khubor nga don ban ong kumne: ko paidbah ka ri khasi, to ngin iatylli noh ban ym tyrwa baisha shuh ia ki babu sorkar.
Nga ngeit ba ki babu sorkar kin ym dawa pisa na ngi lada ngim tyrwa ma ngi.
lada ngi la leh kumta, te ngin ialam khmat ma ngi ban pynkhuid noh ia ka bamsap ha meghalaya bad ha ka ri india baroh.
Kata te kan long ka jinglaitluid ba shisha.
Shillong: Ka Islamia Secondary School, kaba don ha Police Bazar G.S.Road, Shillong kaba la seng nongrim da u (L) Hakeem Mohammad Ismail, uba dei u kparad jong u Shri Sayeed Ahmed uba la pyniaid mynta ia kane ka skul, u la pyntip sha ki lad pathai khubor ia ka jingdap 100 snem kynthih ka jingiaid lynti jong kane ka skul hapoh kane ka nongbah Shillong.
Lyngba ka jingiaid lynti jong kane ka skul kaba da ki phew snem, u Sayeed Ahmed u la pynpaw ba kane ka skul ka la hap ban iaid lyngba shibun ki jingeh, la ka dei ki diengpynkiang kiba la buh ha khmat da ki briew lane da ka jinglong jingman jong ka mariang, hynrei da ka jingiai trei shitom jong ki dkhot ka longiing longsem jong ki nongshem jong kane ka skul kaba long naduh ki khun bad ki khunksiew ka la nang pynskhem ia ka nongrim jong kane ka skul kaba ju don ia ka thong ban sam ia ka jingnang jingstad sha ki khynnah bad khamtam ia kiba duk kiba kyrduh kiba ha kito ki por.
Ka jingpoi jong kane ka shlem ai jingstad ha kane ka kyrdan ka long ka burom kaba khraw ia baroh kiba ju kyrshan ia kane ka skul na ka por sha ka por bad khamtam ia ki nongseng kiba don ka bynta kaba khraw ban shakri ia ka imlang sahlang ha ka ban sam ia ka jingstad sha ki khynnah ha kane ka dong ka thain.
La sdang nyngkong eh ia kane ka skul da u kparad jong u Sayeed Ahmed, u (L) Hakeem Mohammad Ismail naduh u snem 1905 ha ka jaka sah jong u ha G.S.Road, Shillong ha kaba la ieng mynta da ka Broadway Hotel.
Hadien la kynriah noh sha Gurudwara Saheb Building ha kaba ka Hotel Embassey ka ieng mynta, nangne la kynriah biang sha Police Bazar Hotel kaba ha Thana Road bad la kynriah khatduh pat ha Police Bazar, G.S Road ha kaba kane ka skul ka ieng haduh mynta mynne kaba long naduh u snem 1920.
La plie ia ka jingbuh maw nongrim jong kane ka skul naduh u snem 1940 da u Governor ka Assam u Mr.Robert Neil bad ka la ioh ruh ka jingithuh na ka Calcutta University myn ha u snem 1943.
Kawei ka balang ha  California, ka la ialeh pyrshah ia ki kyndon jong ka sorkar Jylla, da kaba ka pynlong ia ka jingiaseng, kaba don haduh 7 hajar ngut ki riewngeit.
Katei ka balang, ka pynkhein ia ka kyndon jong ka sorkar Jylla, kaba bthah ba ki nongleit jingiaseng, kim dei ban palat ia ka 100ngut.
Katei ka dei ka Grace Community Church ha Sun Valley, ha kaba ka plie ia ki riew ngeit jongka, ba kin leit sha katei ka jingiaseng, khlem da bud satia ia ki kyndon jong ka sorkar Jylla.
Ka sorkar California, ka la shah ban  plie ia ki iingmane naduh U Naitung.
“Mar ia plie ia ka iing mane, ki riewngeit ki wan ban ia tuid sha ka jingiaseng" ong U   Pastor John MacArthur bad ki sdang ban wan da ki hynriew, hynniew hajar ngut.
“Ki jaka mane blei, kim dei ban pynlong ka jing ia rwai hapoh iing lane ki jing ia hylla bad ki dei ban shah tang 25 percent ba kin wan na ka jingheh ka iing lane kaba long kumba 100ngut ki riew ngeit lane duna ia kata" ong ka kyndon.
U MacArthur, u ong “Ngam tip lut ia baroh ki dkhot jong kane ka balang, namar ba ngi la ia bun bad mano ba don jingpang ha kane ka por, hynrei ngim pat iohsngew ia ki dkhot jong ka balang jongngi, ba kin ioh pang ha kine ki khyndiat bnai ba ladep.
Ngim ju buh kyndon ban wan rung sha ka iing bad ngim jied kyrpang ruh iano iano".
“Ka jingkhang jongngi ka plie rynghang bad ngi dei hi ruh ban long kumta".
U MacArthur, mynta ula mudui syndon da ka mukotduma, ban pyrshah ia ka rai jong ki bor pyniaid ha katei ka nongbah.
Ha kawei pat ka liang, na ka liang jong ka Los Angeles County ruh, ka la mudui pyrshah ia U MacArthur, namar ba ki pynkhein ia ka kyndon jong ka koit ka khiah.
Shillong: Lyngba ka jingdon jong ki nongpang  COVlD-19 lane ki high risk contact jongki ha  Nongsohphoh Upper Mawprem, kumta ka District Magistrate, East Khasi Hills District, mynta ka sngi, ka la pynbna ban khang sbak ia ka  Thiang Compound, Raj Compound bad Hari Compound ha Nongsohphoh, Upper Mawprem.
Katei kan khanglad ia ka leit ka wan bad ka rung ka mih sha katei ka jaka bad kan trei kam naduh mynta ka sngi, ka 15tarik Nailar 2020.
La ong shuh shuh ba u nongpeit ia katei ka jaka, lane U incindent Commander, Zone IV, un long u nongpeit jong ka Thiang Compound, Raj Compound bad ka Hari Compound ha Nongsohphoh, Upper Mawprem.
Katkum ka tei ka phang ba la kdew ha neng ngam banse ban wan pyntip sha ki lad pathai khubor haka ba ia dei bad ka jing khein thurmur u nongthoh bill light ha ing jong ngi meter no 1219651 kum ban pynkynmmaw ba ha u bnai july mynta u snem katkum u meter ha ing jong ngi u kdew 2535 hynrei u nongthoh bill light pat u thoh haduh 2535 la 2565 ka long 30 units ka pisa ka poi 141 tyngka sa ha u bnai August ruh ka jingthurmur ka paw biang ba hu meter u pyni 2535 la 2541 hynrei u nongthoh bill light pat u thoh 2565 la 2565 ka ba pyni 0 unit na ka 0 unit ka pisa ba u khein ka long 30 tyngka hynrei ka ba lyngngoh ka long ba iaka bill light jong u bnai july ngi lah dep ban siew hynrei u nongthoh bill light u dang pynsah outstanding pynban mynta ngin hap ban siew biang ia kaba ngi lah dep ban siew ruh; hooid ha ki ba riewspah te ka long ka ba dang rit eh ka bill light hynrei ha ing ki ba duk te ka long kaba eh ban siew kai ia kaba lah dep ban siew te mynta nga buh ka jing kyrpad ia u nongthoh bill light ban leh bha noh naduh mynta khnang ba kan ym ktah ia ngi ki long baduk.
Ym tang ia phi hynrei ia ngi ruh ki thoh thurmur.
Shillong: Ka Khasi Students’ Union Education Cell lyngba kane ka kyrwoh ka pynpaw ïa ka jingsngew bynniaw halor ka jingleh donbor jong U Vice-Chancellor ka NEHU, u Prof.S.K.Srivastava da kaba pyrshang ban pynthohbria ïa ka jingshakri jong ka Prof.S.M.Sungoh kum ka Professor jong ka Education Department ha skulbah NEHU.Kane ka professor ka la ai ka jingshakari ha ka skulbah NEHU la kumba 25 snem tam bad ka la noh synñiang ha kiba bun ki liang khamtam ha kaba ïadei bad ki samla pule jong ka jylla bad na kiwei ruh ki jylla jong ka thaiñ shatei lam mihngi.
Ha kine ki 25 snem jong ka jingshakri jong ka, kane ka professor ka la trei shitom bad ka la noh synñiang shibun ha kaba iadei kaba kyntiew ïa ka rukom hikai ha ka ka pule puthi, ka jing wadbniah bad kumjuh ha kaban pynthymmai ïa ki course.
Namar kane ka jingtrei shitom jong ka ha kaba ïadei bad ka pule puthi, ka la noh synñiang kaba khraw sha ka skulbah NEHU bad ka jylla Meghalaya ruh kumjuh.
Kane ka professor ka la long ruh ka dkhot jong ka National Assessment and Accreditation Council (NAAC), Ka Dean jong ka School of Education bad ruh ka dkhot jong ka Executive Council jong ka NEHU.Ka KSU ka sngewkhia shi katdei eh haba ka ïohi ha ki kotkhubor ba kane ka professor ka la shah kynnoh khlem nongrim ha u Prof.S.K.Srivastava da kaba ong ba kam shym la kohnguh ïa ka jingbthah jong u Visitor ka NEHU uba dei u President ka ri India.
Ha ka jingshisha katkum ka jingtip ba la ïoh, u Visitor jong ka NEHU um shym la ai kano kano ka jingbthah sha ka Prof.S.M.Sungoh kumba la kynnoh da u VC, bad wat lada ka don kaba kum kata, kata ka jingbthah ka dei na ka bynta ka Executive Council jong ka NEHU hynrei ym ïa ka Prof.Sungoh shimet kum ka dkhot jong ka EC.Kaei kaba jia ia ka Prof.Sungoh pat ka long ba u Prof.S.K.Srivastava u la phah da ka shithi sha ka da kaba kynnoh ba kam shym la kohnguh ïa ka jingbthah jong ki bor ba halor bad ha kane ka shithi la buh ruh ha ka personal file jong ka.
Kaba kham lyngngoh shuh shuh ka long ba une u VC u dang khyllie ïa kane ka mat hadien lai snem.
Ka jingthmu jong une u Prof.S.K.Srvastava ka long ban pyntieng ïa kane ka professor bad kumjuh ban khanglad ba kan ym lah ban thep ïa ka post Vice-Chancellor kaba la lait mynta ha NEHU.Ka KSU ka pynrem jur ïa kane ka jingleh buit tuh jong une u VC khamtam eh haduh ba un khanglad lane ban pyrshah ïa ka na ka ban apply ïa ki post ba kham halor na bynta ban shakri kham bha.
Ka KSU ka pynrem jur shuh shuh ïa ka jingpyndonkam bakla jong une u VC ïa ka bor ba la pynkup ha u ha kaba u la leh bad shim rai shimet ha man la ki mat bad ka rukom treikam jong ka sklubah NEHU.Ka KSU ka sngew ban pynpaw ruh ba ka jingleh jong une u VC ka long shibynta ban ñiewbein ïa ki trai ri kiba trei bad don ha skulbah NEHU.Ka KSU ka pynshai ba ka pynrem bad kan ym map ïa kum kine ki jingleh.
Na ka liang jong ka seng, ka pynrem jur ia kane ka jingleh jong une u VC Prof SK Srivastava bad ka dawa ruh ba dei ban pynshitom ïa u.
Ka KSU ka pynpaw ruh ba ka long pat kaba ai mynsiem pat ban tip ba na ka liang ka National Women’s Commission bad kumjuh ruh ka National Scheduled Tribes Commission ki la phah da ka jingtohkit halor kine ki jingleh bym suitñiew bad leh donbor jong une u VC Prof S.K.Srivastava khamtam ha ka ban pynthohbria da kiba bun ki rukom.
Na ka liang ka KSU ka ai mynsiem bad pynpaw ruh ia ka jingkyrshan ïa ka Prof.Sungoh.
Shillong: Mynta ka sngi, ki don 64 ngut kiba ioh pang khlam coronavirus ha ka Jylla.
Ha East Khasi Hills, ki don 19 ngut kiba dang shu ioh pang thymmai bad kitei ki kynthup ia 19 ngut ha East Khasi Hills.
Na kitei ki kynthup ia 2ngut ki BSF, uwei u shipai bad sa 16 ngut ki riew paidbah.
Ha North Garo hills, ki don 2 ngut ki shipai CRPF, ha Ri Bhoi 9ngut ki riew paidbah, ha West Garo Hills 34 ngut bad kitei ki kynthup ia 8ngut ki BSF bad 26 ngut ki riew paidbah.
Kiba la jem ki don 15 ngut bad kitei ki kynthup ia 3 ngut ha Ribhoi, ba kynthup ia uwei u shipai bad ar ngut ki riew paidbah.
Ha West Garo Hills, uwei U BSF, ha South Garo Hills uwei u riew paidbah, ha West Jaintia Hills 10 ngut ki riew paidbah.
Baroh kiba dang don ia katei ka jingpang, haduh mynta ki long 690 ngut bad ha East Khasi Hills, ki don 438 ngut.
Nongpoh: Ha ka sien kaba nyngkong eh ha Ri Bhoi, ka tnad Fisheries Ri-Bhoi, ka la pyllait paidbah ia ka rukom ban ri Dohkha ha ki Pynthor Kba, kaba long ruh kum ka dak ban pynshlur ia ki Nongrep ba kin Ri Dohkha ha ki Pynthor Kba bad kaba sdang jong katei ka sien kaba nyngkong, la sdang hapoh ka shnong Kdonghulu bad Liarkhla, kiba hap hapoh ka Umroi C&RD Block.
Lyngba jong katei ka rukom ri Dohkha ha ki Pynthor kba, kan da long shisha ka jingmyntoi kaba khraw ia ki Nongrep kba, kata ka long nalor ka jingmyntoi kaba ki ioh na u kba, hynrei kin ioh ruh ia ka jingmyntoi na kitei ki Dohkha kaba la ri lang ha ki pynthor kaba ki rep ki riang.
Kiba la donlang ha kaba pyllait paidbah ia kitei ki Dohkha ha pynthor kba, ki kynthup ia u Bah George B Lyngdoh, MLA ka Umroi, nangta u Bah PS Tariang Superintendent of Fisheries ka Ri Bhoi, u Bah R.Kharbihkhiew, BDO ka Bhoirymbong C&RD Block, Bah D Rymbai Rangbah shnong ka Liarkhla, Bah Arnold Lyngdoh Rangbah Shnong ka Kdonghulu lem bad kiwei de ki riew rangbah jong katei ka thain.
Na ka jingkren jong baroh kiba la ai jingkren ha katei ka sngi, kaba kynthup ia u Bah George B.Lyngdoh, u Bah PS Tariang lem bad kiwei, ki la ong ba katei ka jingri dohkha ha ki Pynthor kba, kan iarap shibun eh ia ki nongrep, namar nalor ka jingmyntoi ba ki ioh ia u kba, hynrei kin ioh ruh ia kitei ki dohkha, pynban kaba kham kongsan eh ka long ba haba ri ia kitei ki dohkha, kan pynsboh wat ia katei ka jaka rep, ia kaba lehse u jingthung un kham bha bunshah.
Ki la ong ruh, ba lada katei ka jingthmu kan urlong kin sa bteng pat sha kiwei kiwei de ki jaka bad kata ka long ban pynshlur ia ki nongrep ba ki dei dei ban ri dohkha ha ki pynthor kba, khnang ba kin ioh ia shibun ki jingmyntoi bad ha kajuh ruh ka por kan sa long ruh ka jingkyrkhu kaba khraw ia ki nongrep.
Kyrmen Ka seisoh namar Kane Ka buit lah leh da bun spah snem mynshwa.
kane Ka rukom rep mynta ha Ka ktien nong wei ki khot Aquaponics.
Shillong:Wat hapdeng ka jingwan lynshop ka khlam jingpang COVID-19 ha ka jylla, mynta ka sngi, la ioh ban sakhi ia ka jinglehkmen Sngi Laitluid ka Ri India kaba 74 ha kylleng ki jaka ha kaba ka long ka sien banyngkong duh ban rakhe ia kane ka sngi khlem ki paidbah nongpeitkai ha kaba la peit pyrkhing bha ia ka hukum jong ka sorkar.
Ha kane ka sngi,u Myntri Rangbah ka Jylla, u Conrad K Sangma u la plie pyrda ia ka jingrakhe da kaba pynher ia ka lama jong ka Ri ha Madan Polo ha ryngkat ka jingdonlang ka Deputy Commissioner jong ka East Khasi Hills, I kong Matsiewdor War Nongbri, u myntri jong ka tnad pule u Ma Lakmen Rymbui, u myntri jong ka koit ka khiah, u Bah A.L Hek bad katto katne ki heh jong ka sorkar bad ki heh jong ki tnad pulit.
La ioh ban sakhi ia ka parade na ki tnad shipai bad tnad pulit jong ka jylla da kaba bud ryntih ia ka protocol.
Ha kane ka sngi u Myntri Rangbah ka jylla u la pynbna ba la wanrah ia ka #RestartMeghalaya Mission, kaban long ka jingiarap ia ki nongrep bad ia ki nongsengkam lade bad u la iathuh ba ka jinglut jong kane ka mission la mang haduh 14,515 klur tyngka bad 7,839 klur la mang na ka bynta une u snem.
Ki don sa  65,002 ngut kiba ioh pang corona virus ha India, hynnin ka sngi bad sa  996 ngut kiba iap ha ki 24 kynta ba ladep.
Mynta kiba ioh pang, ki la poi baroh sha ka  25,26,193 bad kiba dang don ia katei ka jingpang, ki long  6,68,220 bad sa  18,08,937 ngut kiba la jem.
Kiba iap baroh ki la poi sha ka  49,036, ong ka tnat ka koit ka khiah ka sorkar India, mynta ka sngi.
New Delhi: U Narendra Modi, myntri rangbahduh ka Ri, ha ka jingkren jongu, ha ka sngi laitluid jong ka Ri, ula pynsngew halor ka jingthmu jong ka sorkar, na ka bynta ban kyntiew ia ka iktiar jong ki kynthei ha ka Ri hi baroh kawei.
Ha ka jingkren jongu, ula kren ruh ia ki sanitary pad lane ki jain sop jong ki kynthei, ba ki ju pyndonkam ha ka por ba ki poi bnai.
“Kane ka sorkar, ka sngew khia shibun ia ka koit ka khiah jong ki khun kynthei lane ki para kynthei jongka bad lyngba ki  6,000 tylli ki  Janaushudi centre, la sam ia 5 klur ngut ki kynthei, da kitei ki sanitary pad, kiba shongdor tang shi tyngka uwei.
Kumjuh ruh na bynta ban iarap ia ka jing ia shong kurim jongki, ngi la thaw ia ki komiti, khnang ba yn bei pisa ia ki, ha ka por kaba ki donkam bha" ong U Modi, mynta ka step.
“Ngi trei na ka bynta ban ai bor ia ki kynthei.
Ki shipai um bad ki shipai suin, ki la pyndonkam ia ki kynthei ha ki kam ialeh thma bad ki kynthei, mynta ki dei ki nongialam bad ngi la pynduh ruh ia ka  triple talaq," ula ong shuh shuh.
Ka social media, ka la jur bha ka jing kynthoh halor katei ka jingkren jong U Modi, ha kaba ki don bun kiba kren, ba kam pat ju jia, ia u myntri rangbahduh jong ka Ri, ba un kren ia ka jing poi bnai ki kynthei ha ka jingkren ia u paidlang ka Ri.
Nongpoh:Haba shimkhia ia ka jingud jingnam da ki paidbah kiba sah ha ki shnong ka thain Nongpoh, kiba la ud na ka por sha ka por halor ka jingbymbiang ka bording ha ka thain Nongpoh, ki Nongkitkam ka Nongpoh Town Committee (NTC), ki la trei shitom ban dawa na ka sorkar lyngba ka MePDCL, ba ki dei ban buh noh da u 132kv Power station ha ka thain Nongpoh, khnang ban weng noh shisyndon ia ka jingeh kaba la iakynduh da ki paidbah.
Haba kren sha ki lad pathai khubor, ki nongkitkam ka NTC kaba la donlang u Bah CB Syiem, Chairman ka NTC, u Bah Rayonald Kharkamni, ki la ong ba ka Committee, ka la shimkhia ban dawa na ka sorkar jylla, na ka bynta ban pynurlong ia katei ka 132kv Power Station, khnang ba ki paidbah kin lait noh na ka jingeh kaba ki la iakynduh ha kine ki sngi kiba la leit noh baroh bad kata ka long tang na ka jingthut palat ka Bording.
Katkum ka jingiathuh da kitei ki nongkitkam ka NTC, la ong ba katei ka jingthmu ban pynpoi ia utei u 132kv Power Station ka lah ban urlong, namar na ka liang ka sorkar bad ruh na ka tnat MePDCL, ki la shimkhia bad don ia ka jingthmu ban pynurlong, khnang ban pynsuk ia ki paidbah kiba sah ha ki shnong bapher bapher ka thain Nongpoh.
Namarkata, na ka liang kitei ki nongkitkam ka NTC, ki la kyntu ia ki paidbah ba kin iaishah bad ai ka jingiatreilang, namar lada urlong katei ka 132kv Power Station, kan pynsuk ym tang ia ki shnong ka thain Nongpoh, hynrei kan pynmyntoi ia kiba bun bun tylli ki shnong.
Nongpoh:Ki nongialam ka Hynniewtrep National Youth Front (HNYF) Sengkmie, ki la pynpaw ia ka jingbitar kaba jur halor ka jingsdang biang ka sorkar Assam ban shna ia ka surok PMGSY na Balakhwa ter ter shaduh Bernongsai, ka thain kaba don Ri Bhoi Sepngi bad kaba hap hapoh ka Jirang C&RD Block.
Haba kren sha ki lad pathaikhubor, kitei ki nongialam ka HNYF, kiba kynthup ia u Bah Sadon K.Blah, General Secretary ka HNYF, sengkmie, nangta u Bah Marcus Marten, President ka HNYF Ri Bhoi, ki la ong ba ka nongrim kaba hakhmat eh ia ka seng ba kan pyrshah halor katei ka jingwan shna surok ka Assam ha katei ka thain, ka dei namar ba ki tieng ioh ba kitei ki jaka kin sa shah klun sha ka Assam, kumba ka la long lem ha kiwei pat ki jaka khappud ka Ri Lum Khasi Jaintia, ha kaba ka Assam ka pynbiej lyngba ki kam pynroi, khnang ba kin ioh pat ban klun ia ki jaka puta.
Kitei ki nongialam ka HNYF, ki la ong ruh ba kumba ka long mynta ki don wat ki Khasi kiba kyrshan ia katei ka jingthmu pynpoi surok ka Assam sha katei ka thain, ha kaba kum ka seng ka la suba ruh ba ki la shah pynbiej ha ki briew na Assam, la ka long ha kano kano ka rukom.
Haba iadei bad katei ka jingwan kyntur pud ka Assam lyngba katei ka Surok PMGSY, kitei ki nongialam ka HNYF, ki la kyntu ia ka sorkar jylla ba ka dei ban tuklar mardor, na ka bynta ban pynsangeh noh shisyndon ia katei ka surok, namar ka Assam ka kham leh bun buit bad ym lah ban tip ia ki jingthmu barieh ka Assam, ha kaba ym don ba tip lehse ka don ia ka jingthmu ban klun lut ia kitei ki shnong kiba don ha katei ka thain, lyngba katei ka surok PMGSY.Haba iadei bad katei ka jingsdang ka Assam ban shna ia katei ka surok, ka HNYF ka kyntu ia ka sorkar lem bad ia kiwei kiba don bynta ha ki kam khyndew Shyiap na ka District Council, ba ki dei ban tuklar mardor bad lada kim leh kumta, ka sorkar kan hap ban shim halade ia ka jingkitkhlieh lada mih kino kino ki jingjia kiba sngewsih.
Shillong: Ka District Magistrate, Ri Bhoi District, Nongpoh, ka la khang ban kit sniang na kiwei pat ki jylla sha  Ri Bhoi district bad nangta la khang ruh ban die ne pyniap sniang haduh ban da pynmih hukum da kumwei pat.
Katei ka kyndon, ka dei namar ka jingbun palat ki sniang, kiba iap khlam ha  Khlieh Umtrew bad ha Nongrim Nongladew, ha kaba la lap ba ki iap na ka khlam African Swine Fever.
Nangta ka don ruh ka jing suba ia ka jing nang pur katei ka khlam sniang, ha ki shnong Umnget, Mawlyngkhung, Umsaitsning, Umdamli, Lumumpih, Umdohbyrthih, Nongjri, Umsohlang, Diwon, Umsohlait bad ha Bhoirymbong, ba ki don bun ki sniang, kiba don ia katei ka jingpang khieshoh sniang lane ka   African Swine Fever (ASF).
Shillong:Ha ka sngi jong ka jinglaitluid ka ri India, ka Shillong All Faiths Forum (SAFF) ka ainguh ia u Blei na ka bynta baroh kiba la ialeh bad aiti ia la ka jingim ha kane ka jingiakhun; na ka bynta baroh kiba la ialam ia ka ri jong ngi ha ki por ba la leit noh; na ka bynta ka jingriewspah jong ki jingiapher hapdeng ki kynhun jaidbynriew, ki riti ki dustur, ki jingngeit bad ki jait ktien bapher; na ka bynta baroh ki hok bad jinglaitluid ba ngi don.
Katei ka seng, ka pynpaw ba ka duwai ha U Blei Trai Kynrad na ka bynta ki nongialam kiba mynta – u President, Prime Minister bad ki Minister baroh ba kin trei hok ryngkat bad ka jingaiti na ka bynta ka jingmanbha jong baroh; na ka bynta baroh ki nongshong shnong ha ka Ri jong ngi ba ngin iashim bynta lang ha kaba tei ia ka Ri; na ka bynta baroh ki nongialam niam ban long ka nuksa ha kaba kyntiew ia ka Jingsuk, ka Jingshongsuk shongshngain bad ka jingiaieit hapdeng ki kynhun bynriew baroh; na ka bynta ka Jylla Meghalaya jong ngi – ia u Governor, u Chief Minister, ki Minister bad baroh kiba don ha ka kyrdan jong ka jingkitkhlieh, ba kin ioh ia ka jingpynshaitbor ha ka met, ka jingmut jingpyrkhat bad ka mynsiem; na ka bynta ka SAFF, ba kan nang iaid shaphrang ha ka mynsiem jong ka jingialong kawei bad jingiatreilang ban pyndep ia ki jingthmu ba bha jong ka.
Shillong:Ki nongsynshar shnong jong ka shnong Tlongpleng myn hynnin ka sngi, ki la wan ban pynshai halor ka jingjia kaba la jia ha kane ka shnong ha ka 10 tarik u  Nailar 2020, ha kaba ka la mih ka jinghuri hura ha kane ka shnong.
Ki nongialam shnong jong ka shnong Tlongpleng ki la pynpaw  ba ki  khlem don kano kano ka  jingthmu ban byrngem byrsit ia u myntri ka Hima Maharam, hynrei ka jingpynlong ban mih ka jingkulmar ka long namar ba u myntri jong ka shnong Mawpait Tlongpleng u bah Donboklang Kharlyngdoh u khlem ai jingtip eiei ia ki bor shnong ba ki thmu jong ki ba kin wan ban synreit dawai ha kane ka shnong.
,.
Shillong:Ka kynhun jong ki cabinet minister ka jylla myn hynnin ka sngi, ka la mynjur ban shah ia ka Meghalaya Energy Corporation Limited (MeECL) ban iarap ha ka bynta siew ia ka ram kaba la kot sha ka 1,345.72 klur tyngka ban siew ia ki dor ba dang sah ha kaba ka la pynkut noh ia ka aggregate technical & commercial (AT&C) bad ban pynduna ia ka average cost of supply (ACS) bad ka average revenue realized (ARR).
U James K Sangma, myntri badei peit ia ka tnad bording, u la ong ba ka Megha laya Power Distribution Corporation Limited (MePDCL) jong ka MeECL ka hap ban siew ia ki ram kiba ka la kit, sha ki company bapher bapher ba sam bording ia ka kiba kynthup ruh ia ka Power Grid Corporation of India Limited (PGCIL).
Nongpoh:Hadien ba la ioh jingtip ba ki la don ki bar jylla kiba la wan trei surok ha ki thain Madan Umwang bad Umsoh phoh kaba hap hapoh ka Raid Nongtung, ba la don napdeng jong kitei ki bar jylla ki la ioh ia ka Khlam COVID-19, hynnin ka sngi ki dhot ka HYC Khyn dewso Unit, ki la leit ban beh ia ki pulit Battalion ka Assam, kiba la pyrshang ban wanrung shapoh ka shnong Khyndewso, ka shnong kaba don ha ki thain Block-2 ha Ri Bhoi.
Haba pyntip sha ki lad pathaikhubor, u Bah Hercules Suting, u la ong ba ka seng ka la ioh jingtip ba ki la don ki bar jylla kiba trei ia ka surok na Madan Umwang sha Umtlieh, ki la ioh ia ka jingpang Khlam COVID-19 bad dei namarkata ka daw kaba la pynlong ia ki dkhot ka seng ba kin pynher krad ia kitei ki Pulit Assam, ha ka por ba ki wan sha katei ka shnong.
Haba iadei bad katei ka jingjia bad khamtam eh halor ka jingdon ki nongtrei bar jylla, kiba la ioh ia ka khlam COVID-19, ka la pynsyier ia ki paidbah kiba sah ha katei ka thain bad dei halor kata ka nongrim, kaba la pynlong ia ki dkhot ka HYC ba kin behkrad noh ia kitei ki Pulit Assam, hadien ba ki la lap ba ki wan sha katei ka jaka.
Kumta haba iadei ba katei ka jingjia bad khnang ban wanrah ia ka shongsuk ki paidbah ha katei ka thain, ka HYC Ri Bhoi District, ka dawa na ka sorkar jylla ba ka dei ban pynsangeh noh mardor ia ka jingshna surok ka Assam ha ki thain khappud Block-2, namar ka la buh jjngma ia ki paidbah kiba sah ha ka shnong Madan Umwang, Umtlih lem bad kiwei ki shnong kiba don ha katei ka thain, namar ka jingpyntrei ia kitei ki surok ka Assam, la wan ialam da ki nongbylla kiba sah ha ki bynta bapher bapher ka jylla Assam.
U ei na ngi, ba lah ban klet?I’u Mahatma Gandhi;Wat hajar snem kitei kin phet,Matti kin ieng sakhi.
Da ka jingshlur u ieng ialeh,Pyrshah sorkar phareng;Um tieng um riej bun shrip jingeh,Radbah marwei u ieng.
U Sum, ryntieh, ki tub, ki man,Ialeh pyrshah um don;Kum u riewshlur um shym kynran,Iktiar l, ba jwat ka monMuhor ieit Ri ka la shon shap,Ha u naduh dohnud:Um tieng um smiej byndi ka ap,Tang kawei ka jingmut.
Ha kti nongwei ban shan ban beiñ,Um suk mynsiem satia;La jaw ka snam um tieng um khein,La iap ruh um salia.
U la aiti met bad mynsiem,Ialeh pyrshah ia ki.
Kheiñ duh kheiñ kut wat ia jingim,Ban pyllait luid la Ri;.
Tang namar ka spah la pynmatlah noh ia ki khmat jong pha ko Sorkar Meghalaya.
Watla ka kyiad ka lah ban ka kyntiew ia ka ioh ka kot jong ka sorkar, hynrei ka long pat kaba thamula ba ka sorkar ka la rai ban pynbna bad ai bor syndon ban pynpoi kyiad haduh ha iing bad lah ban ong ruh la long kumba la ithuh ia ka kum ka marbah mardih ba donkam tam eh wat ban ia u khaw ruh.
Baroh na ngi kiba shong shnong ha ka jylla Meghalaya ngim lah ban ioh ia u khaw ha ha ba shong tang ha iing khlem da leit thied leit pet na dukan.
Hynrei kane ka rukom leh jong ka sorkar Meghalaya ka long ruh kum shibynta ban kyntiew ia ka kam lyngkar ki ba don ba em hapoh ka jylla ban jot bad ban kyntiew ruh ia ka kam ia pait iing pait sem ruh kumjuh.
Bad nga ngeit ba ki nongialam ki tip bha ba ka kyiad ka dei thymmei jong kaei.
Katba baroh ki shnong ki thaw ka imlang sahlang ka ju ialeh pyrshah ban pynduh ia ka jingdon ka kyiad hapoh shnong poh thaw namar haba ka kyiad ka don ha shnong bunsien ka ju thaw bun ki jingiaklumar wat haduh ka jingpyniap ruh.
Hynrei ha ka taiew ba la lah ha ka 7 tarik Nailar 2020 ka sorkar ka la rai syndon ban pynpoi haduh jingkhang iing ia ka, katba bun ki kmie ki kpa ki ju sngewsih bad iam pangnud namar u lok lane ki khun ki kti kiba ngop ban dih kyiad hynrei mynta leilei ha tyngkong iing syndon ka la poi ka la long ka lad ka kabu ba kin shad kmen syndon.
Ah kordit ia ka ri Khasi hato kaba kum kane mo kata ka Ri tip briew tip blei?Hangne ngi iohi shai ba ka aiñ matlah jong ka sorkar ka la pynkhie lung ia u dieng shiah bad kjap noh pat ia ki dieng soh, Wat u khuswet u ba duna dkhot met um pat lah ban ioh ia u khaw haduh tyngkong iing ki hap ban mih ban leit thied leit pet na ki dukan sor dukan shnong ia ki marbam mardih.
Ka ain matlah aiu kum kane kaba la pynijli ia ka long briew man briew kaba la iuh roit ia ka hok ka sot ka burom ka ijot ka jaitbynriew da ka bor ka jingsniew.
Jin lada ka sorkar ka ong, ban wan thied noh haduh shnong ia ki mar rep jong ki nongrep namar ba kane ka pyrthei ka long kumne ahh ka la long ka jingmyntoi bad ka jingkmen ba khraw eh ia ki paidbah ka jylla baroh kawei khamtam eh ia ka sorlar.
Phewse da khongpong, pynban ki nongialam sorkar ki iohi beit beit tang ia ka kyiad ba ka lah ban kyntiew ia ka ioh ka kot jong ka jylla, ngam sngewdei shuh u jaitbynriew khasi, Da ka kyiad yn kyntiew ia ka roi ka par ka ioh ka kot ha ka jylla.
Kane ka rukom leh ka sorkar ka khynniat ruh ia ki paidbah nongshong shnong sha ki riat ki ram ban ia saphred saphrong ha ka jylla ban duh noh ruh ia ka jinglong kawei.
Tang namar ka spah pha thom wat ia ka sang ka ma, ah kordit ia pha bad ka ban sa wan jong pha ko Sorkar.
Pha long kaba la tip ia ki aiñ bad ki hukum hynrei balei ba pha ialeh pyrshah ia ki? Dei ma pha ba la bthah ia ki paidbah ka jylla ban kynmaw ia U Blei ha ki jingdwai ha ka por ka jingjynjar bad dei ma pha pha ruh kaba la ia kyrsum ktieh lang bad ka jingijli ba iwtung, hato pha la klet ia la U Blei haba pha la lait na ka jynjar ka lanot khop ah pham ia pher na ka jingkyrsum ktieh ba arsap ka Nongbah Corinth ha ki por mynshwa.
Ka jingkordit kan long ha ka khmat jong pha lada pham kylla kaba mut, kan poi ka por ba U Blei un theh ia ka pliang ka jingbitar ha kita ki ba la tip ia ka ain bad ka jinghikai,hynrei kiba len noh ia ka bor jong ka tang namar ka jingijli.
Kim khein wat ban kjap ia ki dieng soh bad ban pynseilung pat ia ki shiah kiba long ka ka mission ba heh tam U Soitan.
To phai noh na kane ka lynti bymman, ban lait na ka jingjot da kaba bret noh ia ki jingijli baroh na kti jong pha.
KO SORKAR MEGHALAYA.“Wat ai bam ia la ki khun da ka bih seiñiong"Ka Hok ka kyntiew ia la ka jaitbynriew, ka arsap bad ka khwan myntoi ka long ka jingjot ba ijli.
(Sngewbha Pule Rome 13: 1:7).
Hakaba iadei bad ka jingpynmih khubor bad ki jingkynnoh ba ka don ka jingleh donbor jongngi ki nongsam khaw ha ka shnong Kongthong kiba mih hakine ki sngi haki lad pathai khubor bapher bapher, naka liang jongnga u bah Sylloklang Majaw uba long Sordar jong ka Raid Kongthong bad u bah Stogent Lynrah u dealer jong ka Kongthong Fair Price Shop Centre ngi kwah ban pynshai lyngba kane ka khubor ba kine ki jingkynnoh ki long ki bym shisha hynrei kiba thmu tang ban pynjah burom bad pynthohbria iangi ki nongialam shnong.
Kum u Sordar hadien ba nga la ioh pdiang iaka shithi kaba la phah daka Ophis jong u Sub Divisional Officer Sohra Civil Sub Division (Supply) kaba la bthah ban jied ne thung ia u dealer ba thymmai haka Kongthong Fair Price Shop Centre naka bynta u snem 2020, nga la phah pyrta shnong na ka bynta ban pynlong iaka dorbar haka 10/12/2019 ban jied ia u dealer.
Hakatei ka sngi la pynlong iaka dorbar ha kaba jan baroh ki paidbah nongshongshnong ki la iadon lang bad ka la mih ka jingtyrwa tang iaka kyrteng u Bah Stogent Lynrah ban long u Dealer bad ki ba bun ki nongshong dorbar ki la mynjur lang.
Hakatei ka sngi, ki don katto katne kiba pyrshah iaka jinglum jongnga iaka Dorbar namar kim pdiang ianga kum u Sordar jong ka Raid wat hadien ba la jied ianga kum u Sordar bad la ioh ruh iaka sanad jingpynskhem na u Syiem ka Hima Sohra kumjuh ruh iaka jingpynksan na ka District Council.
Ka Dorbar hi kumba ju long ka rukom ka shim iaka rai jong kiba bun kumta ka dorbar kala pynskhem iaka kyrteng jong u bah Stogent Lynrah ban long kum u dealer bad la jied bad ruh iaki dkhot jongka Vigilance Committee ba thymmai jong ka Centre.
Hadien kane naka liang jongnga nga la phah iaka report jong ka dorbar sha ka Ophis jong u Sub-Divisional Officer Sohra Civil Sub Division (Supply)naka bynta ban ioh iaka jingithuh bad jingpynskhem daka Ophis.
Kala don ka jingujor pyrshah iangi sha ka ophis jong u SDO Sohra kaba la ialam da u Homi Khongsit bad u Tralsing Riahtam kiba dei ruh ki nongialeh pyrshah hakaba iadei bad ka kam Sordar Raid Kongthong.
Namar ka jingujor jong kine ki nongialeh pyrshah, ka jingpynskhem naka liang jong ka ophis jong u SDO ia u dealer kala sahteng noh shipor shwa ban ai iaka permit ia u khaw jong u bnai Kyllalyngkot 2020.
Kumba ju long ka rukom bala ju leh da ka ophis, katba ym pat lah ban pynskhem ia u dealer daka Ophis, ka tnat Supply ka la ju aibor ne ai permit ha ki Sordar/Rangbahshnong jong ki Centre khnang ba ki paidbah nongiohbhah kin ym duh ia u khaw uba la mang ia ki.
Namarkata ka daw, ka Ophis ka la aiti hanga ba ngan sei bad sam ia u khaw sha ki paidbah katba ym pat lah ban pynskhem ia u Dealer.
Nga la lum iaka Vigilance Committee ha ryngkat ka Executive Committee jong ka Raid haka 27/1/20 naka bynta ban pynbeit iaka dor jong u khaw ban sam sha ki paidbah nongioh bhah.
Ha ka meeting kaba la long hakatei ka sngi hadien bala iatai bniah bad pynshai la rai ban sam ia u khaw PHH Bad AAY haka dor 5tyngka 1 kg naka bynta ban lah ban pynmih iaka bai kali bad ka bai nongtrei ha kaba sam ia u khaw namar ka tnat supply kam ju ai ne siew iaka bai kit bai bah iaki dorbar shnong lait noh tang ia u dealer ba la thung daka Ophis.
Kumta kane ka rukom sam bad ka dor ka la neh kumne tad haduh u bnai Jymmang jong une u snem.
