Hynrei lada shu kynnoh shi kynnoh tang ia ka Congress, da ki kyntien kiba ong ba ka dei ka seng kaba bam sap, ka seng kaba pynhiar ia ka ioh ka kot bad kumta ter ter, kam long kaba u paidlang ka India, un sngew tynnad, namar ba ka jingjied ia ka seng BJP, ba kan ialam ia ka sorkar ha u snem 2014, ka la dei ka syrnot kaba pyni, ba u paidlang u thmu ia kata, hynrei lada shu iakren shi iai iakren ia kajuh shi kajuh, kata ka kylla long noh ka kam biej.
Ka la dei ka por, ba ngin kylla noh ia ka rukom kanbas elekshon bad kata ka long ba ngin buh ia ki mat kiba thmu na bynta ka Ri hi baroh kawei, namar ka jingkren bein iano iano, kam don jing myntoi satia bad kam hap hi ruh ha ka mat treikam jong ka sorkar (hadien ka elekshon) bad ban ia kaba iakren ia ka kam jong u shimet, ka la bha ban ia tai ia ka Brexit, kumba long ha UK, lane ban tei kynroh sha mar pud bad ka Mexico, kumba long ka elekson ha Ri America.
[rms].
Ha ka jinglong tymmen kaba la ih bha, mynta la kumba arbnai ei ei la wan ka jingpyrkhat ha ka mynsiem jong nga halor kato ka jingjia kaba sngewsih ka la jia ha ki Par-dewiong ha Rang Ksan, Jaintia ba nga dei ban pynmih ha ki kot khubor Khasi ia ka jingsngew jong nga kaba nga la sngew naduh kaba sdang hynrei nga shu buh teng tad haduh kne ki sngi ba nga sngew ba wat ka la kham dier por ruh ngam dei shuh ban shu sngap tang ha lade.
Naduh ka sngi kaba nyngkong eh ba nga pule ha ka kot khubor shaphang kato ka jingjia kaba sngewshyrkhei, sngewtriem bad sngewsynei haduh katta katta ia ki 15/16 ngut ki nongbylla kiba la sahkut hapoh um ha ki krem dewiong.
Kum ka Longkmie nga pynpaw kajuh ka jingsngewlem ia kiba ha iing ha sem jong kito ki lanot bad nga iai buh ha ki jingduwai na ka bynta jong ki ruh.
Hadien ar bnai ba ki jingpyrshang ban wad bad sei ia ki kam seisoh (lait noh tang arngut) wan pat ka jingsngewsynei bad sngew ma ia ki nongtrei bad ki kynhun ai jingiarap bapher bapher kiba la iatrei bad shah shitom met bad mynsiem.
Hadien kine kiei kiei nga iohi ba kan ym long da lei lei ban pynrngat ia ka jingjrein um na ka wah Lytein ha ka jingjylliew kaba 370 phut shapoh Rem-ew tang da ki pump bad da ka bor briew.
Kumta ka wan ka jingpyrkhat ha nga ba kaba bha eh ka long ban shu pyndap bad set dam noh ia katei ka thliew krem bad plaster skhem bha da ka Dewbilat da ka jingpynshai bad ia sngewthuh jingmut lang bad kiba ha iing ha sem jong baroh ki lanot bad ban tei noh da u Mot sah jingkynmaw uba ha u yn thoh ia ki kyrteng jong baroh ki 15/16 ki lanot ryngkat bad ki kyntien sngewlem katba ki bor ba halor ki sngew dei.
Bad ruh ban pyndep ia ka niam ka rukom ba khatduh katkum ka niam ki Lanot la ki dei ki Hindu, Muslim, Niam Tre ne niam Khristan.
Nga ngeit ba baroh kiba ha iing ha sem, ki kur ki jait ryngkat bad ki nongtrei, nongiarap bad ki bor sorkar ba ha khliehduh jong ka state lajong kin sngewhun bad sngewtngen halor kane ka jingai jingmut khnang ba ka jinglut jingsep kaba shyrkhei bad ka jingma ia ki nongiarap ruh kan kut noh.
Nga ai ka jingsngewnguh, ka jingkhublei ia ki bor ba halor, ia kiba ha iing ha sem bad baroh kito ki kynhun jingiarap.
Ha nga hi shimet nga sngew ba ki bor jingstad jong ngi ki briew kin ym lah da lei lei ban jop ia ki bor sha lyndet jong u Trai Kynrad Nongbuh Nongthaw bad ia ki jingthmu ba maian jong u kiba ngi dei ban da pyrkhat jylliew eh.
Ki jingjia ha kine ki sngi kiba ngim lah shuh ban mutdur kiba baroh kiba ngeit Blei kin hap ban pyrkhat ba imat kine ki sing ki la dei kiba khatduh (End days) bad kaba sah ka dei sa tang ba ngin pyrkhat ialade shimet shimet namar ban ong shi iing shi sem ruh ym lah shuh mynta ban long.
Mei Ieid,Sohra Rum, Saitsohpen.
Shillong: Hynnin ka janmiet, ha ka por 4.30, ki pulit ki la ioh bat ia kawei ka kali, kaba don ia u number AS-01C-6737 ha Mihmyntdu, West Jaintia Hills bad ha ka jing khynra, ki la ioh kurup ia 2.17 gram u heroin, uba shongdor T.57,166, ha kaba la ioh kurup na U Alex Lamare, uba dei u nongniah bad na uwei pat uba don ha katei ka kali, U Livingstone Susngi.
Shillong:Ka jingkhih jong ka dur diengphna, kaba la jia naduh hyn shisngi, ha kawei ka iing ha shnong Kongwang, ka la kham duna jur mynta ka sngi, kaba dei ka sngi ba ar.
La iathuh ba mynta ka sngi, ka jingkhih, ka long tang 3 lane 4 sien duh baroh shisngi bad ka rukom khih ruh, ka la long mian mian, na kaba long hynnin ka sngi.
Katei ka jingkhih, ka iai bteng naduh ka por 3baje mynta ka step haduh ka por 7baje mynstep bad hadien kata, ka la sangeh noh bad kam shym la khih thikna shuh baroh shisngi bad ka rukom khih ruh, ka la kham jai jai shibun, na kaba myn hynnin.
Myn haba u Rupang u la poi mynta ka step ha katei ka iing,da ki phew ngut ki trai Balang jong Ka Niam Katholik ki la iadon khrui ban pynlong ki jingduwai ha khmat katei ka dur sah narphna katba ka dang khih bha.
Kane ka dur dieng sahnarphna teng teng ka khih shakhmat shadien,teng teng pat ka khih sha kamon kadiang.
Katei ka jingjia, ka dei ha ka iing jong ka Kong Balarihun Kongwang ba dei na ka Niam Katholik, ha ka shnong Kongwang, ha jan ka Dawki, East Khasi Hills Distrik bad katei ka dak phylla ha ka dur dieng phna, ka la sdang naduh ka por mynstep kumba 10 baje eiei,ha kaba la iohi nyngkong ia kane ka jingkhih da kawei ka khun jong kane ka longiing kaba kyrteng ka Wansiewdor Kongwang 21 snem, katba ka dang shong marwei ha iing.
Markumta hi ka la iathuh ia ka jingiohi sha ki ba ha iing jongka ban wan peit.
Kane ka dieng dur diengphna, ba la shna da ki dieng ka heh 1 inshi eiei,ka don ka jingjrong tang kumba 10 inshi eiei bad ka don ka pyngkiang kumba 5 inshi eiei.
La pynshong ha u jaka pynieng ba 3 inshi eiei ha ka jingrben ba kumba 1 inshi eiei.
Kane ka jing jia ka la pynlong ia ki trai iing ban sngewkmen bad I kong Balarihun Kongwang I la ong," Nga don ka jingsngewkmen kein haba u Blei u wan ban pynpaw ka dak phylla ha ka iing jongngi".
Naduh mynhynnin ka sngi hi mar iatip iaka ne ka dak phylla,ki paitbah da ki spah ki spah bad imat la kot hajar ki la ia poi sha ka ne ka iing bad ioh khmih bad ki la pynlong ruh ki jingduwai hakhmat kane ka dur sah nar phna.
Ki briew na ki thain Ri lum Jaintia,na Ri lum Khasi,bad, wat ki bymdei Khasi ruh ki la wan peit iakane ka jingjia.
U Samla Ambrose Kongwang,na ka Niam Katholik, ba dei na kane hi ka shnong u ba la iathuh ia ka jingsngew maian ba kan don ka jing jia eiei ha kane ka shnong kaba la pynsngew ha u naduh ka sngithohdieng ba la dep.
U la iathuh ba haba kane ka wan jia u sngew ba ka dei ban kham pynjur iaki jingduwai rosary ban kylla ka ba mut, ban kham jan sha u Blei, namar ka Balang kan pynlong ia ka jing rakhe ia ka jingdap 25 snem ka iingmane jong ki ha ka 29 tarik U Jylliew,2019.
Ha kaba baroh ki para bangeit jong ka Parish kin wan lang.
Nongpoh: Hynniew sngi hadien ba u Bah Micheal Warjri, u la hap ban shong ha Guahati Central Jail kaba don ha Lokhra, namar ba u la shah rah noh ha ki Pulit ka Assam halor ka jingjia ha shnong New Balakhwa, hynrei myn hynnin ka janmiet u la lait jamin noh lyngba ka hukum ka Iingbishar Guahati High Court.
Mar ia tip halor ka jinglait jamin u Bah Micheal Warjri, ki dkhot ka FKJGP myn hynnin ka janmiet ki la ap ha Byrnihat, na ka bynta ban pdiang burom bad pyndeng syntiew ia ia u kum u riewU Bah Micheal Warjri, u la lait noh na ka Guahati Central Jail ha ka por 5 baje ei ei janmiet bad ha katei ka por, la iasynranlang da ki nongialam ka FKJGP bad HNYF, kaba kynthup ia u Bah Eldie Lyngdoh, Vice-President ka FKJGP Sengkmie bad u Bah Luistar Lyngdoh, General Secretary ka FKJGP ha Ri Bhoi, katba la na ka HNYF, la synran da u Bah Marcus Marten bad u Bah Donroy Kshiar.
Ynda la poi ha Byrnihat, la pdiang sngewbha pat da ki dkhot ka FKJGP kiba la ap lypa ha katei ka jaka, ki la pdiang sngewbha ia utei u Rangbah ha ryngkat ka jingai sngewbha da ki syntiew bad kiba la pyrta ruh “Im slem Bah Micheal Warjri".
Haba la poi ha Byrnihat, ka long shisha kaba isangsot ban iohi ia u Bah Micheal Warjri (76) snem ka rta, namar wat hapdeng ka jinglong tymmen, hynrei u hap ban mad ban shong ha Patok bad la iohi ruh ba u Bah Micheal Warjri, u long tlot bad uba i shem shitom wat tang ban iakren.
Haba iakren bad ki lad pathai khubor, u Bah Micheal Warjri, u la ong ba ia mynta hi um pat don ha ka met kaba shait kaba khlain, namar u dang don hapdeng ka jingshitom ha ki bynta ka khlieh, lbong lem bad ha kiwei ki bynta ka met, ha kaba ia mynta hi u dang donkam kyrkieh ban leit shah sumar ialade ha ki Hospital.
U la iathuh, ruh ba ka daw kaba la pynlong ia u ba un shitom, ka dei namar ba u la shah kawang da ki maw lem bad kiwei pat ki tiar, ha kato ka sngi kaba ki paidbah ki la wan ban pynjulor ia ka iing ka sem ka jong u, namar ha katei ka sngi, ki paidbah kiba la wan da ki spah ngut, nalor ba ki la pynjulor ia ka iing ka sem, hynrei ki la kawang da ki maw ban pynmynsaw ia u.
Katba na ka liang ka FKJGP, u Bah Eldie Lyngdoh, u la ong ba ka seng ka la shimkhia bha tang mar ia tip ba u Bah Micheal Warjri, u la shah thombor ha ki paidbah bad khamtam eh hadien ba u la shah rah ha ki Pulit ka Assam bad shah set ha Guahati Central Jail.
Ka seng hi, ka la shimkhia ban pynioh jamin ia u Bah Micheal Warjri bad ka la leit ban wad da ki nongiasaid Ain kiba tbit na Assam, na ka bynta ban ialeh shitom ban pyllait ia u Bah Micheal Warjri bad dei namarkata ba ka seng lyngba utei u nongiasaid Ain, ka la shim jamin syndon na Guahati High Court, bynrap u Bah Eldie Lyngdoh.
“Halor ka jingjia pyrshah ia u Bah Micheal Warjri, ka seng hi ka kyntu jur ia ka sorkar jylla ba ka dei ban shimkhia tyngeh ban iakren bad ka sorkar Assam, na ka bynta ban pynkynriah noh ia ka case u Bah Micheal Warjri na Assam sha Meghalaya, namar ka jingjia kaba la jia pyrshah ia u Bah Warjri ka la hap hapoh u pud u sam ka Meghalaya" ong u Bah Eldie Lyngdoh.
Lada ka sorkar jylla hi kan shimkhia, u Bah Micheal Warjri un lait na ka jingleit Hajir sha District & Sessions Court Kamrup ha Assam, hynrei lada ka sorkar kam shimkhia, u Bah Warjri un hap ban leit Hajir sha katei ka Iingbishar ha Assam, namarkata ka FKJGP ka dawa jur na ka sorkar ba ka dei ban shimkhia bha halor kane, u la bynrap.
Shillong: U MLA ka HSPDP u bah Renikton L Tongkhar ula ong ba ka donkam eh ia ka sorkar ban pynshlur ia ki briew ban leit sah sha khappud shi bynta ban pynkhlaiñ bad ban khang lad ia ka jingwan skud jaka ka sorkar Assam.
Haba kren myn hynnin ka sngi, u bah Renikton u la ong ba ka kam khappud ka dei u dohnud jong ka HSPDP bad ka kwah ban don noh ka lynti ban pynbeit ia kane ka kam ïakajia pud.
“Kumba nga la kren ha iing dorbar, ban pynshlur ia ki briew ban sah ha khappud, la dei ban ai khublei ia u bah Michael Warjri uba la leit sah sha katei ka khappud bad kiwei ki dei ban bud nuksa ia u bah Michael", la ong u MLA ka Mawkyrwat.
U la ong ba kumba ka paw, ka daw ka jingmih ka huri hura ha ka thain khappud bad dang shen ha Balakhawa, ka dei namar ka jingwanrah jingtrei ka Assam.
“Ka dawbah ka jingmih ka huri hura ha Balakhawa ka dei namar ka jingwan shna surok ka Assam sha jaka ka Meghalaya", la ong u bah Renikton.
Ka New Balakhawa ka dei ka jaka jong ka Meghalaya ha kaba ka la don ruh ka sakhi ba la pynmih ka Kashari.
U la ong ba ka donkam eh ia ka surok ban iaid napdeng u pud ban long kum u maw pud hapdeng ka Meghalaya bad ka Assam bad ka party kan ai jingmut sha ka sorkar ia kane.
“Ka party jong ngi kan ai jingthoh sha ka sorkar halor kane ka kam", la ong u bah Renikton.
Nongpoh: Haba pynpaw lem ia ka mynsiem jingkmen halor ka jinglah u samla Blomingstar Sylliang, u samla na ka shnong Iewmawlong bad uba la wan ha ka kyrdan kaba hakhmat ha ka jingiakop rwai ha ka Meghalaya Superstar Season-3, kata hadien ba u la wan ha ka kyrdan 2nd Runners Up ha ka Singing Competition, mynta ka sngi ki nongialam ka RBYF, Iewmawlong Circle, ki la pynkup burom ia utei u samla, da kaba ai ruh da ki tiar sah jingkynmaw lem bad kiwei ki jingai sngewbha.
Haba pynkup burom ia utei u samla ha Iing durbar jong katei ka shnong, la sakhi da ka jingdon u Bah Joseph Syngkli, u Bah Wallambok, kiba dei ki nongialam ka RBYF ha Nongpoh, ki riew rangbah ki kmie ki kpa jong utei u samla lem bad kiwei kiwei.
Haba kren ha kane ka sngi, jan baroh na kiba ai jingkren, ki la pynpaw ia ka jingkmen halor ka nam kaba la wanrah da utei u samla, namar ka jinglah jong u ban wan shakhmat ha katei ka jingiakop.
Ki la kyntu ruh ia utei u samla ba u dei ban nangtrei shitom shuh shuh, khnang ba un nanglah shuh shuh ban nang pynpaw pyrthei ia katei ka sap rwai kaba u don bad ki la ai ruh ia ki jingkhublei kitbok kitrwiang ba utei un nanglah ban jam shakhmat bad ha kiwei pat ki jingiakop kiba kham heh, ym tang ha ka jylla hynrei ha ka ri hi baroh kawei.
U samla Blomingstar Sylliang, u dei u khun jong ka Kong Marylinda Sylliang bad u R Tamang kiba dei na Iewmawlong, Nongpoh bad utei u samla un sa ioh ruh ia ka lad ban leit iashimbynta ha ka Northeast Superstar.
Nongpoh: Shibynta ban pynpaw ia ka mynsiem sngewlem halor ka jingjia pluhiing kaba la jia ha shnong Umladoh ha Ri Bhoi, hynnin ka sngi ki nongialam ka KSU Northern Border Area, ki la leit ban noh synniang sha katei iing jong ka Kong Shwe Lapang bad Bah Tes Lyngdoh, kaba la kylla dpei noh ha ka jingpluh kynsan kaba la jia mynha ka sngi u Blei.
Ha kaba leit ban nohsynniang sha katei ka iing, la ialam da u samla Alexius Narleng, President ka KSU, Nothern Border Area, ha ryngkat u samla Prince Sylliang lem bad kiwei kiwei ki nongkitkam ka KSU.Kitei ki nongialam ka KSU, ki la noh synniang da ki Tin sopiing, u Khaw lem bad kiwei de ki tiar jingdonkam ha iing.
Shillong: U MLA ka Mawkyrwat u bah Renikton L Tongkhar bad ki nongialam Balang, ki myntri (rangbah shnong) na thaiñ Mawkyrwat, Jakrem ki la iakynduh ia u Myntri Rangbah u Conrad K Sangma ban kyrpad ia ka sorkar ba kan theh jingiarap na ka bynta ka jingiaseng Synod ha 2020 ha Jakrem, ka South West Khasi Hills.
U Bah Renikton u la ong ba u Myntri Rangbah u la ai jingpynthikna ban pynbha ia ki surok, ki um bam um dih, bad kiwei ki jingdonkam jong ka Synod.
“Na ka bynta ka jingiaseng, u Myntri Rangbah ula ai jingkyrmen ban leh ia kiba donkam bad ngi la kyrpad ba dei ban momaramot ruh ia ka surok na ka bynta ka jingiaseng Synod ban kham suk ia ki paidbah nongleit iaseng", la ong u bah Renikton.
Ha kajuh ka por, u bah Renikton u la ong ba kane ka sorkar ba ialam u Conrad ka la pynkhreh ban shna ia ka two lane na Lad Mawreng sha Ranikor lyngba ka Mawkyrwat bad ka kompeni NHIDCL ka la sdang ban leh ia ka surbe ban pynheh ia kane ka surok.
“Kane ka kompeni ka la dep khot tender ban leh surbe bad don jingkyrmen ba ka surok kan sa nang bha bad nang heh", la ong u MLA ka Mawkyrwat.
U la iaroh ruh ba kane ka sorkar ka la leh shibun ki kam ban pynbha ia ki surok ha ka thaiñ Mawkyrwat bad kyrmen ba hadien shi snem ne ar snem shiteng, ki surok ha Mawkyrwat kin sa bha lut ha ka thaiñ Mawkyrwat.
Shillong: U Chairperson ka National Commission for Scheduled Tribes (NCST) u Nand Kumar Sai u la ong ba um pdiang ia ka jingthmu ka sorkar India ban pyntreikam ia ka Citizenship Amendment Bill (CAB), ha ka dong mihngi ka India.
Ia kane u la pynpaw haba kren sha ki lad pathai khubor ha Nongbah Shillong hadien ba la iakynduh ia u myntri rangbah u Conrad K Sangma myn hynnin ka sngi.
“Ngan shim ia ka bynta kaba kongsan ban rah ha khmat ka sorkar India ban pyrshah ia kane ka Bill," la ong u Chairman ka NCST.U Sai u la ong ba ka dong mihngi ka India, ka dei ka jaka ki riewlum bad lada wan da kiwei pat ki jaidbynriew na shabar kan wanrah jingeh shibun ia ki trai shnong nalor ba ki la iakynduh jingeh lypa na ka shah buhai shnong.
“Ka thain North East ka dei ka jaka jong ki riewlum ba rit paid nalor ba ki la iakynduh jingeh lypa, lada ai ailad ia kiwei pat ki jaidbynriew ban wan buhai shnong, kan wanrah ka jingma kaba khraw ia ki jaidbynriew kiba dei ki trai shnong," u la ong.
U Sai u la ong ba ka NCST kan shim ia ka bynta kaba khraw ban pynsngew sha ka sorkar pdeng ban nym pyntreikam ia ka CAB ha kane ka thain.
“Ban pynmih ia ka ain ban ai hok ia kiwei pat ki jaidbynriew ban wan long trai shnong sha kane ka thain shatei lam mihngi ka long ka bym iahap satia, ki trai shnong kin sa shah klun lut ha kine kiwei pat ki jaidbynriew hehpaid," bynrap shuh shuh u Sai.
U la ong ba kane ka thain NE ka dei ban long trai shnong beit da ki riewlum bad ka jingwan jong kiwei patkan pynjot bad pynduh syndon ia ki jaidbynriew trai shnong.
“Kam dei ban jia ba kiwei pat ki jaidbynriew kin wan klun ia kane ka thain, tang ia ki trai shnong hangne dei ban ithuh kum ki nongshnong shnong, ym ia kiwei pat," la ong u Sai.
Shillong: Ha kaba iadei bad ka jingjurip halor ki jingthep pisa ha ka por ba pynduh ia ki lut tyngka (demonetization), ka tnad Income Tax ha Shillong ka la pynlong ia ka jingialang bad ki sengbhalang jong kane ka nongbah ha ka sngi Ba ar, 14 tarik Jymmang, 2019.
Kane ka jingialang ba la long ha ka Aayakar Bhawan la pyniaid da u Chief Commissioner jong ka Income Tax, Shillong, U RS Upadhyay bad la iashim bynta da ki nongmihkhmat na ka Synjuk Ki Rangbah Shnong, ka Khasi Students’ Union (KSU) bad ka Federation of Khasi, Jaintia and Garo Peoples (FKJGP).
Ha ka jingbatai ba u la ai halor ka jingdonkam ban pynlong ia kane ka jingialang, u Chief Commissioner (OSD) Ronmoy Das u la ong ba ka la wan ka por ba ka tnad kan pyndep noh ia la ka jing jurip jong ka halor ki jingthep pisa ha ka por ba pynduh lut tyngka (demonetization).
Namar kane, la phah ia ki shithi (notice) sha katto katne ki nongthep pisa ba kin batai halor ka jingthep pisa jong ki.
Ha kaba la ong ba kum kine ki shithi ki la poi sha katto katne ki trai shnong, u la ong ruh ba ki paid riewlum (tribals) kim da tip bha halor kane ka kam namar ba kim ju mlien ban siew khajana income tax.
U la ong ba ka duna bha ka jing jubab halor kane namar ba ki paidriewlum ki don ka jinglyngngoh balei ki ioh kum kine ki shithi bad kumno ban leh mynta.
Halor kane, u Chief Commissioner u la pynshai ba ka jinglait jong ki briew ka thain Shatei Lam Mihngi ban siew khajna ka wan bad katto katne ki kyndon kiba dei ban pynshisha ha kaba iadei bad ka jingthep pisa kaba lah bun ha ka por pynduh lut tyngka.
Kane ka long ban pynshisha ia kine ki jingthep pisa bad ban pynthikna ba kim dei ki kam “benami" ne ki jingthep pisa thok.
Namar kane, ki nongthep pisa ki dei tang ban pynshisha ba ki la thep ia kane ka pisa bad ki dei ban pynshisha ruh ia ka jinglong ki paid riewlum jong ki.
Ki dei ban batai naei ki ioh ia kane ka pisa, ki jingtrei jong ki bad ka jingpynshisha ba ia kane la kamai ha ki jaka rilum.
Ha kine ki shithi, la don ka rukom (format) kaba lah ban pyndap da kaba suk khnang ba ki briew kin ym shem jingeh eiei haba jubab.
U la ong ruh ba ka jingbym kohnguh jong ki briew ia kane ka lah ban wanrah ki jingkulmar bad ki lah ban hap siew ia ka khajna income tax, kaba ka tnad kam kwah ban leh.
Lada ki briew kim leh ia kaba donkam, ka tnad kan ym don lad shuh bad kan hap ban shim khajna halor kine ki jingthep pisa.
Namar kane, u Chief Commissioner u la kyrpad ia ki sengbhalang ba kin iatrei lang bad ka tnad bad ban pynsaphriang ia kane ka khubor sha ki briew baroh khnang ba ki nongthep pisa kin sngewthuh ia ki kyndon katkum ka ain kiba iadei bad kane ka kam.
U President ka Synjuk Ki Nongsynshar Shnong Ka Bri U Hynniewtrep (SNSBH), Dr.W Kharshiing u la pdiang ia jingkhot jong ka tnad khnang ba kin tip kham bniah halor kane ka kam khamtam haba iadei bad ki kyndon ka ain.
Ha kajuh ka por u la buh jingkylli halor ki jingkynshew pisa ha ki non-scheduled area da ki riew lum.
Halor kane, u Chief Commissioner (OSD) Ronmoy Das u la pynshai ba ha kum kane, ym donkam ban siew khajna halor ki jingkamai ba la ioh hapoh ki scheduled area, hynrei ia ki jingkamai ba wan lyngba ka jingai wai ne ka jingdie ban iohnong ha ki non – scheduled area hap ban siew khajna.
U General Secretary ka SNSBH, RL Blah u la iakren halor ka TDS halor ka interest na ki Fixed Deposit bad u Chief Commissioner (OSD) u la batai bniah halor kane.
U Pynkmen Sanmiet, uba long u dkhot ka KSU u la buh jingkylli hato don ne em ki Dorbar Shnong kiba la bthah da ka tnad ban siew khajna bad halor kane, la pyntip ba ym don kum kane.
U Chief Organiser, FKJGP, Kitboklang Nongphlang u la ong ba ka seng kan ialeh ban pynsaphriang jingtip halor kine baroh bad ban batai ia ki briew ba ki dei ban shimkhia halor ki shithi ba la phah da ka tnad haba iadei bad kane ka kam.
Ia kane la mynjur lang ruh da ka SNSBH bad ka KSU.Ha kaba pynkut ia kane ka jingialang, u Chief Commissioner of Income Tax, Shillong, RS Upadhyay u la ia jingkren halor katto katne ki phang ba iadei bad ka kam lum bad siew khajna kiba iadei bad ki paid riew lum ha Meghalaya.
Shillong: Ka jingkren u myntri ka tnad Revenue ka jylla, u bah Kyrmen Shylla ba um ju ioh pdiang kano kano jingujor na ka thain Balakhawa ba wanrah kam pynroi ka Assam, ka la pynlyngngoh ia u MLA ka Mawphlang u bah SK Sunn.
Ha ka shithi sha u bah Kyrmen Shylla myn hynnin ka sngi, u bah SK Sunn u la ong ba ka jingkren jong u kum u myntri ba um ju ioh pdiang kano kano ka jingujor na ka thain Balakhawa, kam long kaba dei.
Ha ka jingshisha, u bah SK Sunn, u la ong ba naduh u snem 2015, ka Hima Nongspung lyngba u Secretary ka Hima, ka la thoh sha u Myntri tnad bording ka jylla, u Chief secretary ka jylla, myntri Revenue, myntri tnad kam pohiing ban ujor pyrshah ia ka jingwan shna bording ka Assam ban ai ding ia ki shnong ba kynthup ia ka Balakhawa, New Balakhawa, Bernongsai, Akhoijinira, Ranibari, Bilpara, Patgoan, Lyngkhung, Herhel, Howla, bad Jimbrigan kiba hap ha ka Hima Nongspung.
Kumba ka paw ha ki lad pathai khubor, u myntri ka tnad Revenue hynne ka sngi, u la ong ba kum u myntri um pat ioh pdiang kano kano ka jingthoh na ka thain Balakhawa shaphang ka jingwanrah kam pynroi ka sorkar Assam bad lehse ioh ki leit sha u myntri rangbah.
U bah Sunn u la ong ba ka Hima Nongspung ka la ai jingthoh ruh sha u myntri rangbah ka jylla mynshem snem ban pyrshah ia ka jingwan shna ka Assam ia ka jingkieng ha Akhoijinira bad la kyntu ba dei ban pynsangeh noh shi syndon.
Halor kane, ka Deputy Commissioner ka Ri-Bhoi ka la phah ia ka jingthoh sha u DC Kamrup, Assam, ha kaba kane ka kam ka dang don ha ka jingbishar ka Kashari High Court, Shillong kaba la pynsangeh ruh ia ka jingshna.
“Ha u snem 2010, ka Hima Nongspung ka la phah jingthoh ruh sha ka sorkar Meghalaya ban buh noh da ka Police Outpost ha New Balakhawa bad ban shna noh ia ka surok na Patgoan sha Balpara ban iada ia u pud u sam ka Hima Nongspung bad ka Meghalaya", la ong u bah Sunn.
U MLA ka Mawphlang u la ong ba ha ka 2015, ka Hima ka la ai ka dorkhas sha u myntri PWD ba ka donkam ban shna noh ia ka surok sha katei ka thain khnang ban khang lad ia ka jingwan khroh ka Assam ia ki briew ban ai kam pynroi da ka jingthmu ban skud ia ki jaka jong ka Meghakaya.
U Bah Sunn u la pyndait lang ruh ki shithi bad ki kot ki sla ban pynshisha halor kane ka jingiai buddien ka Hima Nongspung.
Ha kawei pat ka khubor, na ka liang jong u Myntri jong ka tnad Revenue, u bah Kyrmen Shylla, hynnin ka sngi, ula ong “Ka jingjia ha Balakhawa ka la long kumba pynkyndit bynriew ia ngi bad ka dei ka kamram jong ka Sorkar ba kan wad ia ki lad ki lynti ban iada ia ki nong shong shnong ki ba don ha ki thain khappud khnang ba kine ki jingjia kin ym jia shuh hadien ha bud".
Kum ban shu pynkynmaw ha kine ki khyndiat sngi, ba ladep ladon ka jinghiar thma jong u paidbhur ia ka ing jong u secretary ka Hima Nongspung u bah Michael Warjri.
U bah Kyrmen Shylla u la iathuh ruh ba kan sa don ka jingialang jong ka kabinet ha ka 16tarik u Jymmang ban ia tai sani bha ha kane ka bynta.
Haba kylli hato la ka don kano kano ka jing ujor ba ka don ka kam pynroi na ka liang ka Assam, u bah Kyrmen Shylla u la ong “Kum kita ki jing ujor ngam pat ju ioh ha ka jingtip.
Lada don kano kano ka jing ujor ha u Myntri Rangbah ka Jylla, un jin la kyntu ia nga ba ngan shim khia ia ki sienjam ia ki jingeh jong ki nongshong shnong ka Balakhawa.
".
Shillong: U Bipin Bakshi,U Major General jong ka VSM,ADG NCC, North Eastern Region u la leit ia kynduh ia ka alma jong u ka St Edmunds School, Shillong, kaba dei ka skul por khynnah samla jong u.
U la iakynduh ruh ia u Principal jong ka skul,u Brother Solomon Morris,ia ki nonghikai,ia ki khynnah skul bad ia ka kynhun NCC.Ha ka jingai jingkren jong u,u la pynpaw sha ki khynnah skul ia ka jingdonkam ban don ka met ka phad ba ksah, ba smat ba sting da kaba iashim bynta ha ki jingialehkai ba pher ba pher.
U la pynshlur ruh ia ki khynnah skul ban rung sha ki kam shipai kum ha ka NCC bad kam shipai kum ka lad ban noh synniang ban iada bad myntoi sha ka imlang sahlang.
Kane ka jingwan jngoh ong u ka la ai mynsiem bad pynshlur shibun eh iaki khynnah samla.
U da pynpaw ruh iaka jing sngewnguh sngew burom ia U Principal ,ia ki nongtrei bad iaki khynnah skul jong ka skul,namar kane ka jingiashem bad ki kan pynlong ba un ym lah klet shuh.
Nongpoh: Ka District Level Inter School Football Tournament (Subroto Mukherjee Cup) 2019 ha Ri-Bhoi District, ia kaba la pynlong ha ki ar-tylli ki madan ialehkai kata ha Umsaitsning bad Umran Niangbynai, ka la poi artad sha kaba kut noh, ha kaba baroh ki kynhun kiba la poi sha ka thup jong ka phainal, kin sa iakhun kawei ia kawei pat ha ka 17 tarik mynta u bnai ha Madan Umsaitsning bad kaba sa sdang naduh ka por 10 baje mynstep.
Haba phai sha ka Semi-final kaba hynnin ka sngi, ha ka U-17 ki kynthei la jop da ka St.Micheal HSS, hadien ba ka la pynliem noh ia ka Mynken HSS ha ka Tie Breaker da 3-1, katba kat Sati Raja Memorial SS ka la pynliem noh ia ka Plielad SS da 3-1 bad pynthikna ialade ban rung sha ka thup ka Final.
Ha ka U-14 ki khynnah shynrang, ka Mynken HSS ka la shah rem noh hakhmat ka Evershine UPS da 1-2 bad ka Khlieh Umstem SS ka la pynliem noh ia ka Khrumdiengiei HSS da 9-0 score.
Katba ha ka U-17 ki khynnah shynrang ka Pratlynti SS ka la lah ban pynliem noh ia ka Nongpoh Nepali SS da 5-0 score bad ka Mynken HSS ka la pynlie noh ia ka Khlieh Umstem SS da 3-2.
Kumta kitei ki kynhun kiba la poi sha ka thung jong ka Final, ki sa mih ban aireng pyrshah kawei ia kawei pat na ka bynta ban khur ia ka namjop bad khamtam eh ban ioh mihkhmat na ka Distrik sha ka State Level ka ban sa long ha Nongbah Shillong.
Shillong: Ka Asian Football Confederation (AFC) ka la rakhe ia ka sngi tynrai ne Grassroots Day myn hynnin ka 15 tarik Jymmang da ka jingthmu ban pynkiew ia ka jingshim bynta ha ka jinglehkai phutbol ha baroh ki kyrdan ialehkai.
Halor kane, ka Meghalaya Football Association ka la rakhe ia ka AFC Grassroots Day ha ka 11 tarik Jymmang ha kaba ka la don ka jingialehkai ki khynnah kynthei ha madan ka MFA ha Polo, Shillong.
Ki khynnah kynthei na ki san tylli ki skul, kila iashim bynta ha ka jingialehkai 5 ngut shiliang hapoh ka jingpeit ki coach ka MFA, ki Referee bad ki nongpyniaid.
Ka St Mary’s Higher Secondary School ka jop ia ka jingialehkai da ka penalty pyrshah I ka kytnhun ialehkai ki kynthei ka jylla.
Ka AFC ka la shim ba ka Gassroots Football kum ka phutbol kaba kyllum khlem da niew ia kiba tbit ne bym tbit.
Kane ka pyllong ia ka phutbol ia ki khynnah, ki samla, kib ialehkai sngewbha, kiba la iaw, kiba shah iehbein ha ka imlang sahlang bad kito kiba dang shah hikai bad kiba duna dkhot met ban long kumjuh ban ioh ialehkai.
Ka MFA ka dang thmu ban pynjlan ia ka jingrakhe ia ka AFC Grassroots Day shaduh ka 18 tarik Jymmang da kaba pyllong shuh ia ki jingialehkai.
Shillong: U Bah Adelbert Nongrum u la ong ba ka sorkar Meghalaya Democratic Alliance (MDA) kam dei ban pyndem ha ka sorkar Assam haba iadei bad u pud u sam.
“Ka sorkar kam dei ban shu peit kai namar haba wanrah kam pynroi da ka sorkar Meghalaya ha ki jaka ba dei hok jong ka jylla ha ki thain khappud n aka liang ki bor pyniaid ain ka Assam ki wan leh don bor da kaba pynjulor lane pynsangeh ia kine ki kam pynroi ba la shim da ka sorkar Meghalaya," la ong u MLA ka North Shillong haba kren mynta ka sngi.
U la pynpaw ba la bun snem mynta ka sorkar Assam ka la leh donbor ha ki thain khappud da kaba pyntieng ia ki jaidbynriew jong ngi ha kitei ki thain bad ki la pyrshang ruh ban wanrah jubor ia ka roi ka par ha kine ki thain wad lada ki hap hapoh ka Meghalaya.
“Balei ka sorkar wat haba sa tang khyndait snem ba ka jylla Meghalaya kan dap 50 snem ia ka jingioh pura ia ka jylla ngin hap ban dang iai pynjem ha khmat ka sorkar Assam ha ba ia dei bad u pud u sam," la ong u Bah Adelbert.
U la pynpaw ruh ba kane ka jingthmu ka sorkar Assam ban wanrah i aka roi ka par ha ki thain khappud ba dang hap hapoh ka Meghalaya ka dei ban kam trai ia kitei ki jaka.
U Bah Adelbert u la ong ruh b aka sorkar MDA ka la jem palat haba iadei bad ka issue kyntur pud ka Assam.
Shiphew ngut ki briew, ki la mynsaw ha ka jingbthei bom ha khmat kawei ka dukan heh ha Guwahati.
Kiba mynsaw, ki kynthup ia arngut ki pulit.
“Ka dei ka jingbthei bom bad kaba thew hi ban pynmynsaw ia ki pulit kiba pahara ha kaei ka jaka" ong U  Deepak Kumar, police commissioner jong ka sor bah Guwahati.
Kat haduh mynta, ym pat don ba kam trai halor katei ka jingjia, hynrei ka All India Radio, ka kam ba ka dei ka seng kaikhlaw  United Liberation Front of Asom (ULFA) kaba kit khlieh halor katei ka jingjia.
Kawei ka kynthei ba shah pynloit lyngkhuid,ka la la leit buh jingujor ha thanad,namar ka jingshah leh bein sat ha ki kynsi jongka.
Kane ka lanot ka la iathuh ba ha ka sngi u blei ba la lah,kine ki kynsi jong ka ki la tim la tla  bad ki la tar lut ia ka ki jain bad loit lyngkhuid ia ka.
Ka la ujor ba kine ki kynsi ki la leh bein ia ka haba u tnga jong ka um don ha iing.
Ka tyllong khubor ka ong ba u kurim jong kane ka lanot u dei u ba trei kam lajong ha poh ka jylla Assam.
Shillong: Ka SOS Children Villages of India ka la pynlong ia ka International Day of Family  ha ka 15 tarik u Jymmang 2019 ha Umiam Ribhoi District.
Ha kane ka sngi la iadon ryngkat lang u bah Rangkynsai Kharbuki MDC ka Umroi Constituency lem bad ki dkhot jong ka  ka self-help group bad la pdiang burom da ki nongialam jong ka Families Strengthening Programmes.
Ia kane ka sngi la pynshong shit da ki jinglehkai drama bad ki jingrwai jong ki longkmie jong ki shnong kiba wan ban shim bynta kaba kynthup ia Ka Mynsain, Pynthor, Mawlyndep bad ka Umktieh pyllun.
La pyllait paidbah ruh ia u number jong ka “Child Alone Campaign" ban batai shai shaphang ki jingeh jong ki khynnah ki bym don ing don sem ki bym ioh jingieid na ki kmie ki kpa.
Haba ai jingkhein la don haduh 2klur ki khynnah ki ba shem jingeh bad kane ka lah ban kiew haduh 2.4 klur ha u snem 2021.
U Anuja  Bansal, Secretary General jong ka SOS  Children  Villages of India u la ong “Ki donkam ia ka jingkyrshan jong ki riewpaidbah, ki riewshimet bad khamtam na ka Sorkar ban pynbha shuh shuh".
U la bynrap ruh ba lada don ki ba kwah ban iarap ki lah ban ai Misscall ha une u number 8596996699 lane ban leit ha ka website.
Ia ka SOS la Sdang ha u snem 1964 kadei ka seng ba trei mon sngwbha la sdang ia ka SOS ha ki 127 jaka jong ka ri bad mynta ka la don haduh 2600 ngut ki khynnah ki ba hapoh ka lama jong ka Family Based Programed (FBP).
Kumno ka gauhati Haigh Court ka ai hukum ia u sah ha Meghalaya?? Balei ba ka Assam ka leh heh leh donbor beit kumne?? Bad shaei Lut ki nong mihkhmat ka jylla jongngi?? Bad balei ba kat kiba sah haman ki khappud ki long victim?? Hato ym dei seh ba ki nong mihkhmat jongngi ki dei ki Lun dait maw suda??.
Shillong: Ka FKJGP sengkmie ka khot bad wer ia baroh ki dkhot jong ki circle bad ki unit bapher bapher ha kylleng ka ri khasi jaintia ban poi ryntih bad ban ia don ryngkat ha ka jing plie pyrda ia ka jingdap 30 snem jong ka seng ha ka 18tarik Jymmang 2019 sngi saitjain ha ka por 12 baje mynsngi ha Shillong Polytechnic, Mawlai.
Ka seng ka khot sngewbha ruh ia baroh ki nongialam bad dkhot ba lah shong thait jong ka seng ba kin wan  ban don ryngkat lang ha katei ka sngi, ong ka kyrwoh na U bah  Arkinfield Khonglam, Information Secretary, FKJGP Seng Kmie.
Ki doktor ha ka hospital sorkar ha Bundi, ki la lah ban weng ia 116 tylli ki prek bad nangta sa u waiar bad ki lyngkhot nar na ka kpoh jong uwei u briew, uba 42 snem ka rta ha Bundi, kaba hap ha ka Jylla Rajasthan.
U Dr Anil Saini, uba dei u doktor puid briew, u iathuh ba ki prek kiba don ha ka kpoh jong utei u nongpang, kiba bun ki dei kiba jrong 6.5cm bad ka shim por shiteng kynta ban weng ia kitei ki tiar na ka kpoh jong utei u briew.
“Nga la kyndit, haba nga iohi ia kitei ki prek ha ka x ray report bad hadien kata, nga phah leh sa ka CT scan bad katei ka ruh ka pyni hi kumjuh bad kumta la puid ia utei u nongpang ha ka Lah Sngi U Blei" ong U Dr Saini.
Utei u nongpang, u dei uba la tip kyrteng U  Bhola Shankar bad ula leit pyni doktor ialade ha ka Sngi U Blei, namar ba u khie suh ha ki khyndiat sngi ba ladep.
U nongpang, ula sdang ioh bor mynta, tangba, um lah ban iathuh ba ha kano ka dur, ki leit rung kitei ki prek bad kiwei de ki tiar ha ka kpoh jongu bad kiba lah ban pynmynsaw jur ia u, lada ki leit dung ia ka snier jongu.
Utei u nongpang, u dei uba trei kum u mali bad wat kiba ha iing jongu ruh, kim tip satia, ba kumno u leit nguid ia kitei ki prek da ki spah tylli.
U Antoine Griezmann, u snar ialehkai jong ka France, ula rai ban mih noh na ka klob jongu, ka  Atletico Madrid  bad un iasoh bad ka  Barcelona, ha ka dor kaba  €120million (£104m), ha ka 1tarik Naitung 2019.
La iathuh ba ka jingshah pynrem jong ka Barcelona, na ka jingialehkai Champions League, ha ka Semi Final pyrshah ia ka Liverpool, ka la pynliem ia ka Barcelona, ba kan khih khohreh ban wad ia U Griezman.
U  Diego Simeone, u nonghikai ka Atletico, ula ia kynduh ia U  Griezmann ha ka sngi hat majai, ha kaba ula ai jingut ba un rai noh ia ka jingthmu jongu bad ba un kren ruh da kaba shai ba ki riew ieid phutbol kin tip bad ha katei ka jingiakren, U  Griezmann, ula rai ban mih noh na ka Atletico bad ba un siew noh ia ka dor kaba un hap ban siew sha ka Club, kaba long £104m, kaba dei ka kyndon, kaba kin pyllait noh ia u bad ia katei un siew ha ka 1tarik Naitung.
Stephan Star MarweinHalor ka jingthoh i bah I.R Dkhar “Ka jait ka khong u Rangbah Khasi" kaba la mih ha ka 25/03/2019, kaba i la kdew hangto ia ki bill ba la pynmih da ka KHADC “ Kawei ka Khasi Social Custom of Linage 2nd Amendment Bill 2018 ha kaba la ong ba ka kynthei Khasi kaba ioh lok ne shong kurim ia u dkhar (non-tribal) kan duh noh ia ka jinglong scheduled Tribe bad baroh ki hok jong ka kum ka Khasi nangta sa kawei ka Bill kaba ong “Ki Khasi kiba shim jait na u Kpa kin duh noh ia ka jinglong Khasi jong ki".
Kaba mut scheduled Tribe bad ki khun ki kti jong ki ruh kin duh noh ia ka jinglong Scheduled Tribe bad ka Clan Bil kaba pyrshah ia ka jingai jait phareng.
Halor kitei ki ar tylli ki Bill ba la wanrah da ka KHADC kaba nyngkong bad kaba ar, nga ruh nga sngew pyrshah jur.
Namar ka Bill kaba nyngkong katkum ka jingsngewthuh jong nga ka kdew ne kren pyrshah ia ka jingieit.
Ha nga marwei, ngam sngew iahap ban pyrshah ia ka jingiaieid jong kano kano ka briew ne jong uno uno u brie w, namar ha nga marwei nga ngeit ba ka jingieit ka kham khraw ban ia kiei kiei baroh kaba ha kane ka pyrthei ka lah ban ai ia ngi.
Ha nga marwei, nga sngew ba ha khmat ka jingieit, ym don kano kano ruh ba lah ban ia nujor ne pynia ryngkat dor, ym ka spah ka phew, ka niam ka rukom, ka rong ka sniehdoh, ka ktien ka thylliej ne wat ka khong ruh.
Te kumta ban shna ia katei ka ain ban pyntieng ia ki khun kynthei jong ngi ba kin nym shongkha shuh ia uwei pat u jaid bynriew, ha nga marwei, ka dei tang ka jingpyrkhat biej bad ka dei tang ka kam biej suda.
Halor ka Bill kaba ar kaba ong “Ki Khristan kiba shim jait na u Kpa kin duh noh ia ka jinglong Khasi jong ki, kaba mut scheduled Tribe".
Halor kane ka Bill ruh nga sngew pyrshah jur, namar ha nga marwei, nga sngew dei ban ai lad ia ki kur shynrang jong ngi ruh ban pynroi ka kur ka jaid lada ki don ka jinglah.
Kata u shynrang Khasi jong ngi u poi ban shongkha ia kiwei pat ki jaid bynriew ki bym dei ki Khasi, dei ban ai lad ia u ba un shim jait sha lade ia ki khun ki kti jong u ban ioh ban pynroi ia ka jaid ka kynja Khai jong ngi, namar hangne, hangno kan don kata ka jingshong sang jong ki khun jong u bad ki Khasi namar ki wan na kawei pat ka jaid bynriew kaba ym don jingiadei kur ei ei bad ki Khasi.
Ha nga marwei, katei ka ain ka long kaba ia shah liang, kaba kdew shai ba ka ai lad tang ia ki kynthei Khasi ban ia jait kat ba mon kam pher da ki ioh khun na uno uno u jaid bynriew ruh, hynrei u shynrang Khasi kata ka briew (ka lok) ka kwah eh ban ai noh da ka jait jong u lok jong ka ia ki khun ba kha na u ruh.
Ka ain barabor kam ju noh shilliang, ka thew mar kat juh.
Kane ka ain nalor ba ka ia shah liang, kan dang khniot shuh shuh ia ki iktiar u Rangbah Khasi Khara uba la jakhom lypa naduh ba ym pat don kane ka ain ruh.
Ha nga marwei, ki khun jong u shynrang Khasi uba don na kawei pat ka jaid bynriew ka bym dei Khasi, ym don kam ban pyndonkam ia kata ka tang jaid, hynrei dei ban ai beit da ka jaid u Kpa jong ki hi, namar katkum ka jingsngewthuh jong nga, kine ki khun jong u ruh wat lada tang jaid ne ai beit da ka jaid u kpa jong ki ruh, ki la ia long kajuh ka kur hi bad ki kur u kpa jong ki.
Ki khun jong kita ki khun shynrang Khasi, wat lada ki tang jait ruh, kin ym lah ban shongkha ia ki kur u Kpa jong ki da lei lei ruh wat lada ki la poi ha kano kano ka pateng bynriew ruh namar ki la ia long shi kur bad ka kur u Kpa jong ki.
Te lada tang jaid ia kine ki khun jong ki khun shynrang Khasi.
Ha nga marewi ka dei tang ka jing i bein, lehbein bad leh shiliang khmat ia ki khun shynrang Khasi jong ngi hi ha khmat ka kur bad ka jaidbynriew Khasi.
Ha nga marwei, ka jingtang jaid ka shu long tang ka jingpyni jaboh ia ka jaid tynrai kaba la pyniasnoh noh da kawei pat ka kyntien na khmat, hynrei ka dei ka juh hi ka jaid lane ka kur.
Ha nga marwei kane ka Bill kaba ar ka long kaba shah shiliang kaba kdew ba tang ki kynthei Khasi kiba lah ban pynroi ia ka kur ka jaid Khasi da kano kano ka rukom shongkha ruh.
Kaba mut, lada ki shongkha da u Khasi ne u bym dei Khasi ruh ki lah ban pynroi ia ka kur ka jaid Khasi, katba ia u shynrang khasi pat ha kane ka jylla jong ngi la shah i bein bad nion bein beit ha baroh ki liang.
Hooid halor ka Clan Bill kaba pyrshah ia ka jingai jaid phareng.
Halor kane ka Bill te nga kyrshan ia ka KHADC namar ka long kaba dei ba ngin ai kyrteng Khasi, ngin kynnoh Khasi ba ngi kum ka jaidbynriew ngim neh ka jinglong kyrpang kum ka jaid bynriew rit paid.
Kumba i Bah I.R Dkhar i kyrshan ba kum ka jaid bynrew Khasi ngi dei ban pynkyllla noh ia ka rukom ai jaid jong ngi sha u Kpa na ka kmie.
Kumta ruh nga da kyrshan jur ba ka jaid bynriew Khasi jong ngi ruh ka la dei ban pynkylla noh ia ka rukom shim jaid na u Kpa, namar lada ngi shim jaid na u Kpa kumba nga la juh thoh ha ka kot khubor, ka jaid bynriew jong ngi kan lait na kine ki jingeh ba ka jaid bynriew jong ngi ka mad mynta ha kane ka por ba ngi da ai sha ka jaid jong ka kmie kum ka:-Ka jingshong sang ha ka shongkha shongman:-Ha ka jingiohi jong nga, ka jingai jait sha ka kmie ka la wanrah ia ka pap ka sang kaba khraw bha ha ka shongkha shongman jong ngi u Khasi ha kaba kiba shipara trai trai ki poi ban ia shongkha para ma ki.
Balei nga ong kumne namar u wei u shynrang briew haba u shong lok ia ka 10 (shiphew) ngut ki kynthei kaba ka jaid jong kita ki kynthei ki iapher iwei ia iwei pat bad ki dei na la kajong kajong ka shnong.
Kine ki kynthei baroh lada ki ioh khun na uta u shynrang briew mar 3 (Lai) lane 5 (san) ngut ki khun, ynda haba kine ki khun jong ki ki la heh bad wan ban pule lane trei ha sor ne ha kano kano ka jaka lada ki poi ban ia itynnad para ma ki lane wat ban ia poi shongkha para ma ki, namar ka jait jong ki ka iapher iwei na iwei pat kim sngew shong sang ha ka shongkha shongman bad lada ki poi ban ia shongkha para ma ki kaba mut ki ia shong sang namar ha ka jing shisha kine ki ia long shipara trai trai namar la pynkha ia ki da uwei u briew (Kpa) hynrei shu iapher tang ki kmie ba kha ia kine ki khun.
Hato kane kam dei ka kam kaba sang bad kaba pop tam ha sla pyrthei, ha kaba kiba shipara trai trai ki poi ban ia shongkha bad kane kan iai long bad nang iai jia katba dang mih ki sngi lada ngim pynkylla noh wut wut ia ka rukom ai jait jong ngi sha u shynrang kum ha kane ka juk jong ngi mynta kaba jyllei ki kynthei kiba shah pynkit khunrei.
Ka jingduh noh ka jinglong trai / kyrpang ka jaid bynriew Khasi:-Kane ka rukom ai jait sha ka kmie kan sa pynduh ia ka jinglong kyrpang ka jaid bynriew Khasi jong ngi.
Mynshuwa nga juh iohsngew ba ki ju ong ba kane ka jaid bynriew jong ngi ka long kaba kyrpang.
Hynrei kane ka rukom ai jait kmie ka la pynjot, pynjah ia kata ka jinglong kyrpang u Khasi jong ngi, namar u Khasi ym long shuh u Khasi uba kyrpang, balei nga ong kumne, namar u Negro, u Phareng, u Dkhar, u China bad kiwei kiwei ki jaid bynriew jong ka pyrthei kiba wan shong shnong ha Meghalaya ki ong ba ki dei ki Khasi namar la kha ia ki da ki kmie Khasi (Ba ioh kpa da u Negro, u Phareng, u Dkhar, u China bad kiwei kiwei ki jaid bynriew jong ka pyrthei) bad ki ioh ia ka jaid jong ka kmie bad ki long khasi katba ka dur ka dar ka met ka phad jong ki pat kam iahap satia ba ka jong u Khasi.
Hynrei ki kam ialade ba ki dei ki Khasi bad im ruh kum ki Khasi.
Dei hangne ba ka jaid bynriew jong ngi kam long shuh kaba kyrpang kumba ki ju ong ha ka por hyndai hynthai.
Ka jing ai jait sha ka kmie kan sa pynlong khyllah ia ka jaidbynriew jong ngi ha kane ka sla pyrthei, namar ngin sa duh noh ia ka dur ka dar Khasi tynrai, ka rynieng ryniot Khasi tynrai bad ngin sah sa tang ka nam Khasi hynrei ka dur ka dar ka rynieng ryniot jong kiwei pat ki jaid bynriew jong ka pyrthei.
Hynrei lada ai jait sha u Kpa pat.
Hooid ka jaid bynriew Khasi jong ngi kan long shisha kaba kyrpang, kan ym don kata ka shongsang ha ka shongkha shongman namar lada ai jaid sha u Kpa, ki khun jong ki khun kynthei kiba iapher makna ka jaid hadien ba ki la ia shongkha kin yn lah ban iashong kha para ma ki namar ki long shi bakha namar ki kmie jong ki ki long shipara, hynrei ki khun jong ki khun kynthei jong ki pat ki lah ban shongkha tad ynda la poi lai pateng bynriew kumba long ki khun jong ki khun shynrang mynta ha kane ka por ba dang ai sha ka jaid jong ka kmie.
Ka jingbym neh ka spah ka phew:-Ha ka jingiohi jong nga lada ai sha u shynrang ka khaii ka pateng jong ngi u khasi ruh kan nangkiew na kawei ka pateng sha kawei pat.
Kum ka nuksa lada u kpa u la seng ia ka kano kano ka dukan ha ka jait jong u hynrei hadien ka jingiap jong u Kpa kata kajuh ka dukan lah ban shimti da ki khun shynrang kumta ka kyrteng bad ka jait jong kata ka dukan ka iaineh bad ka nang heh artad.
Hynrei kumba ka long mynta pat kano kano ka dukan ba la seng da u Kpa hadien ka jingiap noh jong u Kpa ia kata ka dukan la shimti noh da ki khun kynthei kaba ka kyrteng bad ka jait jong kata ka dukan ka la kylla noh kum ka nuksa mynshuwa kata ka dukan ka kyrteng A B hynrei mynta pat ka la kyrteng noh C D bad kane ka jingkylla kyrteng kan nang iai kylla na kawei ka pateng sha kawei pat ka pateng bad ka jingkhaii ruh ka la nang hiar namar ki nong khaii kiba wan wad mynshuwa ia ka dukan A B katba mynta pat kam dei shuh ka A B hynrei ka la dei ka C D.Kata ka dukan kan iai kylla shi kylla kumta shi kumta ka kyrteng bad ka jait na kawei ka por sha kawei pat.
Hynrei lada ngi ai jait sha u Kpa pat hadien ka jingiap jong u Kpa ka kyrteng bad ka jait jong kata ka dukan kan iai sah kumjuh bad kata ka dukan kan nangheh nangheh na kawei ka por sha kawei pat.
Ka jingshah shah ieh khunrei ki khun ki kti:-Ka jingai jait sha ka kmie ka la pynkha ia ka jingshah ieh khunrei ki khun ki kti jong ngi u Khasi khara.
Ka jingai jait sha ka kmie ka la pynlong ia bun ki longiing longsem Khasi ym baroh ba ki lok (shynrang) ba kin khein sting ia la ka jong ka longiing longsem kaba pynpoi sha u pud.
Kumjuh ruh don bun ki longiing longsem Khasi ym baroh ba ki lok (kynthei) bad ki kiaw kurim kim burom ia u lok lane u pyrsa kurim kaba la pynpoi sha une u pud ka jingshah ieh khunrei ki khun ki kti.
Hynrei lada ia ka jaid ka khong yn ai noh ha u shynrang kan yn don kata ka jingkhein sting na u shynrang, namar lada u leh kamkai, u hap ban kit ia ki khun ki kti namar ki dei ki jaid ki khong jong u.
Kane kan pynthanda ruh ia u shynrang ban leit shibun ki lok lada ym don ka jinglah ban bsa lut ia kita ki khun ba ioh na kita ki lok jong u.
Ka jingshongkha khynnah:-Ka jingai jaid sha ka kynthei ka pynshlur ruh ia ka jingshong kha khynnah, namar u shynrang u lah ban shongkha ha kano kano ka por namar ym donkam ban kit khlieh ia ka iing ka sem ne ki khun ki kti ba ioh na ka lok jong u hynrei dei ki kur ki jaid jong ka kynthei kiba hap ban kitkhlieh ia kata ka kynthei bad ki khun ki kti jong ka lada long kumno kumno ruh.
Khatduh eh, ban bha ka jaid bynriew jong ngi, ka la dei ka por ba ki khun samla, ki Sengbhalang.
Ki Balang bapher bapher bad ki Riew Rangbah ban ia pyrkhat shaphang kane ka liang ym na ka bynta ka mynta, hynrei na ka bynta ki pateng jong ngi ki ban dang wan ba kin bha kin miat bad ba kin ioh pyrto.
Ym shuh kum ma ngi mynta kiba ia kyrsum lang bad kine ki jingiakynduh kiba eh ha ka imlang sahlang ka ban nang kham sniew na kawei ka por sha kawei pat.
Phi lah duna maloi ne bah,  ha jrong phi thoh ba ka kynthei khasi ba ioh dkhar kan duh st bad ki khun jong ka,  hapoh pat phi ong ba kata ka ain ka khang ban shongkha dkhar, ha jingshisha ka khlem khang ban ia ieit ne shongkha dkhar,  hynrei kan nym ai st lada ki leg kumta ,  pH ruh imat phi lah don pyrsa kurim dkhar,  me pH dei khun shipiah,  kynmaw lada phi pyn shong kurim iaki khun kynthei jongphi bad u dkhar kamut ba phi pyn poh dor ialade bad ia Baroh ki shynrang khasi,  ka mut ba u shynrang khasi um ler kam takadaw ki khun kynthei jongphi ki hap shongkurim ia u khyllahjait.
Shillong: Sa kawei pat ka khubor ka la mih pyrthei myn hynnin ka sngi na kane ka nongbah Shillong, ia kaba la tip kyrteng da ka “Meghalaya Express News" ka ban ai ia ka jingshakri sha ki nongpule kane ka jylla shi sien ha ka shi taiew kata ha man la ka sngi balang jong ka taiew.
Katkum ka khubor ba la iohlum la ioh jingtip ba ia kane ka khubor la pynmih da u wei na ki nongthoh khubor ba la rim jong ka jylla u bah Anthony N.Nongbri, uba la shakri ha ki ba bun ki bynta ha ka liang ban synniang ia ki khubor kiba tei bad ai jingtip ba bniah.
Kane ka khubor kan long kawei na ki kotkhubor ka ban ai jingtip sha ki samla ka jylla ha kaba iadei bad bun bah ki lad jingtip ha ka iohkam iohjam bad kan da bniah bha ruh ia ki lad jingtip ba khot thungkam ioh ba ki khun samla kin shah thok ei khamtam ha ki khubor ba wan nabar ka jylla.
Nalor kane ka khubor kan sa bsiap ruh ia ki jingtip ba kongsan na ka bynta ki khun samla ha ka ba iadei bad bun kiei kiei ki ba bun ki dang dei ban pule bad ban tip.
Shuh shuh, lah ban pynkynmaw ba u bah Anthony N.Nongbri, u la long u wei na ki samla rangbah u ba la duriap bha ha ka kam ban pynmih khubor bad kane ka jinglong ka la ktik ia u ban ym shong kli kti hynrei ban nang synniang ia ki jingtip ba bun ia ki khun samla wat hapdeng jong kane ka juk internet ne Social Media.
Shillong: U District Sports Officer (DSO) ka East Khasi Hills District, ka la pynbna ia ki kyrteng ki khynnah kynthei bad shynrang kiban mihkhmat ia ka distrik sha ka lympung ka State Level Inter School Atheltic Meet ba la buh ban long ha ka taiew kaba kut mynta u bnai ha nongbah Shillong.
Kine kiba shah jied ki dei kiba la iashim bynta ia ka district level inter school athletic meet kaba dang shu dep shen.
Ki kyrteng ki khynnah ba shah jied ki khynnah kynthei ha ka U-14: ki long Felicita M.Rynjah, St Mary’s Hr Sec School, Katelyne Tyra Wahlang Loreto Convent, Kyrsoilin Nongneng Secred Heart Hr Sec School, Merabel P.Kharwanlang Umthli Sec School, Jesica Momin St Margret Hr Sec School, Risakmen Mary Syiemiong Loreto Convent, Lawan-pynhun Marweiñ Synod Higher Sec School.
U-16: Anjelina J Jackson St Mary’s Hr Sec School, Gabriela Dondor Kharrubon Loreto Convent, Bethlyne G Makri St Mary’s Hr Sec School, Ibapdianghun Tangsang Goodshephard Hr Sec School Jongsha, Mer-ciful Kanai St Mary’s Hr Sec School, Diya A Sangma St Mary’s Hr Sec School, Durka Padit O.M.Roy Memorial Hr Sec School, Carmelia Rajee St Mary’s Hr Sec School, Wankaname Allya Loreto Convent, Wansaka Blah St.Mary’s Hr Sec School, Avelyne Francisca Khriam Loreto Convent, Ibakordor M.Umlong Seven Hut Hr Sec School, Daffinia Kharhunai Synod Hr Sec School.
U-18: Careen War Loreto Convent, Glorify Kurbah Shillong College Hr Edu-cation, Bala Ai Hun Rynta-thiang Loreto Convent, Aitihun Lyngdoh St Mary’s Hr Sec School, Janailin Khar-pran O.M.Roy Memorial Hr Sec School, Badarisha Kharunnuid Umthli Sec School, Juliana Syiemlieh St Mary’s Hr Sec School, Haphidari Phawa K.C.Sec School, Aveley Warjri Loreto Convent, Deiphibashwa Nongsiej Lady Kean College Hr S S, Yaiveinai Ngade D St Mary’s Hr Sec School, Nisilia Majaw Lady Kean College Hr SS, Asomi Chowdhury K.C.Sec School, Rosemary Sohbar K.C.Sec School, Vyonica Dkhar St Margret Hr Sec School.
Ki kyrteng jong ki khynnah shynrang ki long U-14: Rahul Mahato1st MLP Bn Sec School, Hadrian K Jyrwa Secred Heart Boys Hr Sec School, Stevefordson Lyng-doh Sevenhut Hr Sec School, Damonkio D Lamare Osisa Sec School, Shanbor Wanniang Secred Heart Boy Hr Sec School, Ferdinan C Chyne Sevenhut Hr Sec School, Tylliborlang Nong-rum Brookeside Adventis School.
U-16: Donbok Shabong St Joseph’s School Pynthor, Mewayoki Pyrbot St An-thony’s Hr Sec School, Repol Dkhar H Elias Memorial Hr Sec School, Nathanial Lyng-doh Secred Heart Boys Hr Sec School, Trechwa Najiar K.C.Sec School, Malvin Lyngdoh Pyndenlitha Sec School, Leameban Synrop Kharmawphlang Sacred Heart Boys Hr Sec School,M Malemnganba Singh Brooke Side Adventis School, Donbok Hahshah Sacred Heart Boys Hr Sec School, Namtiphrang War Sharon Memorial Hr Sec School, Dameshwa Nongrum Sacred Heart Boys Hr Sec School, Gideon Mawlieh St An-thony’s Hr Sec School, Mangkara Sambor Sunn Pearly Dew Hr Sec School.
U-18: Nelson Nigel Laloo St Anthony’s Hr Sec School, Khrawkupar Shabong St Anthony’s Hr Sec School, Samlang Lytan St.Edmund’s School, Nick Iver Majaw St Anthony’s Hr Sec School, Serophin Narlong Sacred Heart Boys Hr Sec School, Lilas Rani Christian Academy School, Damoncius Khar-kongor Sacred Heart Boys Hr Sec School, Hepstarly Lunkhoi Shillong College Hr Ss Edu, Heibhahmi Shadap H Elias Memorial Hr Sec School, Clament Wansamlang Khar-shiing St Anthony’s Hr Sec School, Henry Nongneng H Elias Memorial Hr Sec School, Hestoning Mawlong Sacred Heart Boys Hr Sec School, Balajied Nongtnger St Francis D Assisi Hr Sec School, Jaden D Ladia St Anthony’s Hr Sec School, Alfredo Aikupar Nongrum Shillong College Hr Edu-cation.
Kane ka long ka kyrwoh ba la pyllait da ka ophis u DSO.Shillong: U myntri ka tnad ka koit ka khiah ka jylla, u bah AL Hek u la ong ba ma u lem bad u myntri rangbah ka jylla u Conrad K Sangma, kila dep iakynduh ia u myntri ka tnad ka koit ka khiah ka sorkar pdeng u JP Nadda ban pynkynriah noh ia u director ka NEIGRIHMS u Dr DM Thapa.
Katkum ka jingong u bah Hek myn hynnin ka sngi, ka daw ka jingthmu ban pynkynriah noh ia u Dr Thapa, ka long ym namar ba ki don daw shimet hynrei namar ba naduh ba la wan shimti ma u kum u director, ka NEIGRIHMS ka la mih tang ka jinghuri hura ha kaba man u bnai, la mih ka jingiakhih ki doktor.
“Phra bnai mynshwa, ma nga bad u myntri rangbah ka jylla u Conrad K Sangma, ngi la iakynduh ia u JP Nadda, ban pynkynriah noh ia u Director ka NEIGRIHMS hynrei namar ba u la leit ban kyrpad na ka Scheduled Tribe and Scheduled Caste Commission, ka la iarap ia u bad u la leh shwa kum u director", la ong u bah Hek.
Ha kajuh ka por, u bah Hek u la iathuh ba ka jingialang kaba khot da ka Additional Chief Secretary ka jylla ka Kong Rebecca Suchiang ha ka 9 tarik mynta u bnai, ka la ai jingmut ba ka la donkam ban don ka jingtohkit halor ka kynrum kynram ha NEIGRIHMS.“Ngin sa thoh noh sha ka sorkar pdeng ha kane ka taiew, ba kan thung ia ka jingtohkit halor ka kynrum kynram ha NEIGRIHMS", la ong u bah Hek.
U la ong ba ka jingiakawang ktieh mar kylliang hapdeng u director bad ki doctor ka tnad Cardiology, ka la ktah ia ka jingtreikam kane ka jaka sumar kaba heh tam ha ka dong mihngi.
Shillong: Mynta ka step, ka la don ka jing kylla jong kawei ka kali puh shi lum ha ka khongdong surok ha 3mer shiteng, Upper Shillong bad katei ka la pynmih ia ka jingdheng kali kaba jur na ka bynta katto katne por.
Ki pulit pyniaid kali, ki la wan poi mar mar sha katei ka jaka bad ki la pynkhlad noh ia ki kali kiba hiar na ka surok Sawmer bad katei ka la pyn jynsur noh kloi ia ka jingdheng kali, kaba la dei ban neh slem bha ha katei ka surok bah.
Shillong: U Bah Process T Sawkmie, u la leit hiar myn hynnin ka sngi ha Mawphlang ban peit bad ia kynduh ia ki ophisar jong ka tnad sam um na ka bynta kane ka Phase III bad ban tip ia ka jingeh halor ka jingkyrduh um ki nongshong shnong jong ka Mawlai bad kiwei kiwei de ki shnong ki ba myntoi na katei ka Top um ha Mawphlang, ha kaba la donlang ruh U Superintending Engineer,Electrical ka PHE shillong circle, u Bah C.Marngar, U E.E.PHE Electrical,Division Mawphlang circle,U Bah B.L.Lawai, Ka Kong Sadakani Pyrtuh ka SDO PHE Mawphlang.
U Bah Process T.Sawkmie u la pynpaw ruh ia ka jing khublei ia ki trai jaka ha Lad mawreng ba ki la kloi ban ai kylluid mynsiem ia katei ka jaka.
U la pynpaw ruh ba ka sorkar ka donkam ia ki paitbah kumba ki paitbah ki donkam iaka sorkar.
Namarkata, donkam ban pyrkhat ruh na ka liang ka sorkar ruh ia ka jingduh nong u paitbah.
Ha ka jingia kren jong u bad u nongthoh khubor,u la ong ba hadien ba ki paitbah ki la ibit ban jied biang ia u ban long kum u nongmihkhat jong ki,u kham pynleit jingmut kumno ban shakri ia ki paitbah ka konstitwensi Mawlai bad kyllum lang ruh ia ka jylla baroh kawei.
U la ong ba um shym long nongmihkhmat ym tang jong ka Konstitwensi Mawlai, hynrei na ka bynta ka jaidbynriew bad ka Jylla kumjuh.
Kaba pynlong ia u ba un ym hun ne suk ban shu shong kli kti,wat la u la ju iatai iaki ba bun ki jingeh ha poh Asembly ruh.
"Ka daw bala pynlong ianga ban wan jurip ka long namar ka jingeh ba ki paitbah kim ioh um ha ki ing ki sem jong ki" ula ong.
Shuh shuh,u la iathuh ba ka daw ka long ba ki trai jaka ha Ladmawreng kim shym shah kham mynshwa ban pyniaid ia u pait um na ka kper jong ki.
Hynrei hadien ba ki ophisar ka tnad sam um ki la ia pynbeit ki la shah bad mynta kumba shitaiew ki la ioh ban sdang ia ka jingtrei.
Shuh shuh,la iathuh ruh ba ka wei pat ka daw ka dei namar mynta la shisnem ka ophis shipai ba don ha Rhino kam shym ai lad ban trei lyngba ka jaka jongki,namar ki ong ba hap ban ioh jingbit na ka ophis Kmie.
Nangta la pynpaw ruh ba ha kaba iadei bad ki jaka jong ka tnad PWD,ka tnad ka la kular ban hap siew bai lut ksan ne maramot ia ki surok ba dei iaid lyngba.
Haba la kylli ba lano ki paitbah kin ioh ban pyndonkam ia kane ka um, U SDO u la iathuh ba ia ka por ym lah ban tip,hynrei ka jingtrei ka la dep kumba 70% namar ba ka jingtrei ka la iaid shait shait mynta.
Shuh shuh la iathuh da u S.E Electrical ba na kane ka top um yn lah ban sam um kumba 135 litar shi sngi na bynta uwei u briew bad 8 million litar shisngi ban pyllait na katei ka Top um.
Khliehriat: Ka seng Southern Border Youth Welfare Association (SBYWA), Elaka Lakadong bad Rymbai East Jaintia Hills District, ka la dawa na ka kompeni jio ban pynbha pynmiat ia ka jio network ha ki artylli ki jaka, kata kawei kaba don hapoh shnong Bataw bad kawei pat kaba don hapoh shnong Lama, namar ba tang shu lip ka bor ding, te ka network ruh ka la jah bad katei ka la pynshitom ia ki paidbah kiba pyndonkam da ka network jio, khamtam ha ki thain nongkyndong kiba bun kiba pyndonkam beit da ka jio network.
Ki shnong kiba shaniah beit ha ka jio network ki kynthup naduh ka shnong Umsatai ter ter shaduh ka shnong Kwator- Borgkhat bad wat ki shnong ba don ha khappud kum ka shnong pyrsadwar,Hingaria ruh ki dang shaniah na ka tower kaba don hapoh shnong Lama.
Kumta halor kane ka bynta ka seng ka la dawa bad ha kajuh ka por ka la kyrpad ia ka company jio bad ia ki bor ba dei peit, ba kin sngewbha ban pynbha ia ka jingshakri jong ka khnang ba ki paibah kin ioh ban pyndonkam hok lane kan ym thut palat, ong ka kyrwoh kaba la phah lyngba U Bah S.Shadap President bad u NL Talang Genl Secy SBYWA.Nongstoiñ: Ka kashari jong ka Special Judge POCSO Court West Khasi Hills ha ka 24 tarik Ïaïong, ka la rai pynrem ia u paieid u ba la leh beijot ia la ka jong ka khun ksiew da kaba phah set phatok haduh 3 snem 5 bnai bad 26 sngi ryngkat ka kuna kaba T.10 hajar tyngka.
Hadien kata sa ka kashari jong u Session Judge ka West Khasi hills, ka la rai pynrem biang sa ia u wei u runar u ba la tip kyrteng kum u Aboriginal Byrsat 44 snem, u ba la leh beijot ia ka khynnah samla kaba dang 16 snem, la 10 snem tam mynshwa.
Katkum ka hukum ba la pynmih da ka Court jong u Session Judge, ha ka 6 tarik mynta u bnai la ong ba katei ka jingjia, ka la jia naduh ka 2 tarik u Risaw jong u snem 2008, ha kaba utei u runar u la rahbor ia katei ka khynnah samla da ka jeep ka jong u hi bad kit sha kawei ka jaka kaba la tip kum ka Phodkynthei bad leh ia katei ka kam runar bad ia u tei u runar hadien ba la ioh ban kem la register ruh ia ka case katkum ka Nongstoiñ PS Case Number 91(10) 2008 bad la pyngat kyndon ruh ia u hapoh ka kyndon 376/363.
Shuh shuh la ong ruh ba ha ka jingiakhun ia ka mukotduma na ka liang jong utei u runar ruh uba la buh ia la ki jong ki nongiasaid ain ban iasaid na ka bynta jong u bad hadien ki jingbishar kiba bniah bha na ka liang jong ka ïing bishar ka la lap ba u tei u runar u la leh shisha ia katei ka kam runar ka jong u kumta na ka liang jong ka ïing bishar, ka la rai pynrem noh ia u tei u runar da kaba rai ban phah set phatok haduh 7 snem ha ryngkat ka kuna kaba T.20 hajar tyngka.
U dap billion jong ka China, uba dei ruh u nongseng jong ka Alibaba, U Jack Ma, u dei uba ju bang bha ban kren ia ki jingkren khyllah.
Ha u bnai ba ladep, U Ma u kren halor ka jingdonkam jong ka rukom trei kam, kaba u ong 996 bad katei ka long ba kin trei 12 kynta ha ka shisngi bad 6 sngi ha ka shitaiew.
Mynta pat ula kren kham khyllah shuh shuh bad ha kane ka sien, ula  ong ba ha ryngkat u 996, ka donkam pat sa ka 669 bad katei ka dei ban ioh ia ka iing kaba suk ba sain bad ban biang ka trei ka ktah ruh bad ha U Ma, u batai ba 669, ka mut ban ia poi kha hynriew sien ha ka 6 sngi.
U Ma u kren ia katei, ha ka sngi iathoh jong ki nongtrei jong ka kompeni jongu, ha ka Sngi Thohdieng, kaba U Ma, ula don lang bad kaba ula pynshlur ia ki nongtrei jongu, ba kin ia poi kha bunsien hapdeng ki shi tnga.
“Ka jing ia po kha kam dei ban lum spah, ban ia thied iing, hynrei ban ioh ia ki khun ki kti" ong U Ma ha ka jingiathoh shong kurim ha  ka ophis heh duh jong ka kompeni Alibaba ha Hangzhou, China.
Ka jingkren jong U Ma, uba don 54 snem ka rta, ka la pynmih ia shibun ki jing kynnoh, ha kaba ki don kiba kren bein ruh ia u, ba u leit kynthoh ia ka jing ia poi kha jong ki nongtrei jongu ruh.
Ki don pat kiba ong ba haba u pyntrei ia la ki nongtrei naduh 9baje mynstep, haduh 9baje mynmiet, na ka bynta hynriew sngi kynthih, kumta kumn kin dang don bor hi ban pyndonkam da ka 669.
Shillong;U Ma Kyrmen Shylla, myntri ka tnad Disaster and Management  Department,  u la kubur ba ka jingjia ha Diengiong, Mawdiang diang, ka la pynlong ia ka  Sorkar ba ka donkam ban thied da ki  tiar ki ba  iadei bad  ka juk mynta kiba lah ban ai jingiarap ia ki briew kiba ngat ha kum kine ki apot.
Haba ia kren bad ki nongpathai khubor, u bah  Kyrmen Shylla u la ong   “Ka tnad State  Disaster Respond Force (SDRF) ka dang duna bha ha ka liang ki tiar ki ban lah ban ai jingiarap ia kiba ngat ha ki jingjia kum kine bad ruh ki don kam  ban ai jinghikai kaba ha kine ki bynta, khnang ban ym wanrah kano kano ka jingmynsaw ruh ia ki ba leit ban iarap ia  ka lanot".
Kum ban shu pyn kynmaw ba ha ka 9 tarik u Jymmang 2019, lai ngut ki nong bylla ki la ngam jyllop ha ka pung um kaba 54 phut, ha ka por ba ki dang shna ia ka.
Ha kane ka jingjia ha ka por ba ki leit iarap, ka tnad SDRF ka la mad shibun ki jingeh ban sei ia ki lanot ha kaba uwei na ki nong iarap ruh u la iap ler ha ka por ba u leit iarap ia ki.
U bah Kyrmen Shylla  u la ong “Hooid ngi dang duna bha ha ka ne ka liang jong ki tiar kat kum kane ka juk mynta bad ngim dei shuh ban ap ia kane ba kan jia shi jia kumne ngim don eiei ban iada ia ki to ki briew ki ba leit iarap bad ki tiar ruh kim biang".
Halor kane ka jingjia ka sorkar, kan ai jingiarap ia ki lanot ki ba hap ha kane ka jingjia.
Shillong: Ka Khasi Students Union Mawprem Circle hadien ba ka la ioh jingtip ba ka don ka jingshah thombor kawei ka khynnah kynthei Khasi ha ki 2 ngut ki kynthei bar jylla hapoh skul Government Girls’ HS School, Jail Road, ki la leit mar mar sha katei ka jaka ban wad ia ki jingshisha.
Ka KSU Mawprem Circle, ka la shem ba kane ka khynnah Khasi kaba sah ha Nongsohphoh, Mawprem kaba dang pule klas 9 ha Govt Girls HS School, ka la shah shoh haduh ba kan da mynsaw jur ha 2 ngut ki kynthei bar jylla kiba la kham heh ban ia ka mynnin ka sngi ynda ka la mih na skul ban leit noh sha iing.
Kine ki 2 ngut ki kynthei bar jylla kiba sah Jail Road ki la shoh jem ia ka haduh ba ka la at lut ka dur ka dar, ka kti bad ka la hap iaid dkoh.
Mynta ka sngi kane ka khynnah Khasi ka la leit sumar sha Nazareth Hospital namar ka la iapler haduh 3 sien.
Ka seng ka la leit sha thanad ban phah ujor ejahar ia ki bahaiing kane ka khynnah bad ka la kyntu ruh ia ki pulit ban shim khia ia kane ka jingjia.
Na ka liang ka seng ka pynpaw ba lada ka seng kam hun ia ka jingpynbeit ka ain kam banse ban shim da ki sienjam ba tyngeh.
Ka KSU Mawprem Cirlce ka maham tyngeh ia ki bar jylla la ki dei ki shynrang ne kynthei ba lada ki iai thombor ia ki para Khasi ka seng kan leh da kaba tyngeh, ong ka kyrwoh  na U Bah  Arrestone Thabah, President, ka KSU Mawprem Circle bad U bah Sambha Shylla, General Secretary, KSU Mawprem Circle.
U Bah Hamlet Dohling, Myntri ki kam pynroi sor jong ka sorkar jylla, u la ong ba ha u Bnai Jylliew, kan sa don ka jingiakynduhlang hapdeng ki heh sorkar ka Meghalaya bad Assam, na ka bynta ban iakren bad iatai sani bha halor u pud u sam.
U la ong ruh, ym tang ki paidbah ne ki kynhun sengbhalang kiba sngewkhia halor ka jingbymbiang u pud u sam, hynrei kane ka sorkar MDA kaba mynta ruh ka da sngewkhia shikatdei eh halor u pud u sam bad katno tam lei haba mih kum kine ki huri hura kiba ktah ia ka shongsuk shongsain.
Utei u Myntri sorkar, u la ong ruh ba ka kam pynbeit ia u pud u sam kam dei ka kam kaba suk, hynrei watla katta na ka liang ka sorkar hi kan shimkhia bad trei tyngeh na ka bynta ban pynbeit ia u pud u sam hapdeng ka Meghalaya bad Assam.
Katno sien phi ioh sngew ba ka HNLC kala pyniap dkhar hynrei bun hi te ki Khasi.
Ha ka por ba kitei ki heh sorkar ki la hiar jurip, la synranlang da u MLA ka Jirang, u Bah Sosthenes Sohtun, nangta u MLA ka Nongstion u Bah Macmillan Byrsat, u Bah Renikton Lyngdoh Tongkhar, MLA ka Mawkyrwat, ki bor distrik ka Ri Bhoi lem bad kiwei kiwei.
Haba kren sha ki lad pathai khubor, kitei ki heh ka sorkar jylla, ki la ong ba ka nongrim hi kaba la pynlong ia ki ba kin hiar jurip sha katei ka shnong, ka long ban lap bad ban iohi ia ki jingshisha halor ka jingjia pyrshah ia u Bah Micheal Warjri bad shibynta ban jurip iala u jong u pud u sam.
“Haba ngi la iohi da la ki jong ki khmat, ngi sngewthuh ia ka jingeh kaba la iakynduh da ki paidbah kiba sah ha katei ka thain" pynpaw kitei ki heh ka sorkar jylla.
Ki la ong ruh, ba kaei kaba ki lap ha katei ka jingleit jurip kaba mynta ka sngi, kin sa phah ia ka report sha u Conrad K Sangma, Myntri Rangbah ka sorkar jylla bad khamtam eh na ka bynta ban pynpoi ia shibun ki kam pynroi sha katei ka thain, khnang ba kito ki paidbah kiba sah ha katei ka thain, kin im ha ka suk ka sain.
Halor ka Police Outpost, kaba la iakren da kiba bun, kitei ki heh ka sorkar jylla, ki la ong ba katei ka thain ka la donkam kyrkieh ban don noh kawei ka Police Outpost, namar lyngba ka Police Outpost ka iada na kino kino ki kynrum kynram bad kan wanrah ia ka shongsuk shongsain bad ha kajuh ruh ka por ka jingdon ka Police Outpost kan long ruh kum u paia uba khlain na ka bynta na ka jingkyntur pud ka Assam.
AIS SujaU diengdumbur u long u dieng uba don ki soh um da dei uba heh, u mih bha kum sha Ri Israel bad ha kiwei pat ki bynta ne Ri ka pyrthei, ha ka phareng ki khot “Fia Tree".
Ki long kynja diengsoh.
Une u diengdumbur u shait khie lung ha kiba kut ki por pyrem ha shuwa ba kan wan ka lyiur.
Te shisien katba u Jisu u dang don hangne ha pyrthei, ha Israel u la leit phai sha shnong dang step, u hap ban iaid da ka kjat namar ym pat don kali ta ka por.
U Jisu u la sngewthngan eh kum u briew.
Harud lynti u iohi ia u diengdumbur, u la leit hajan ban kheit soh ban bam, te um shem ei ei ruh hynrei tang ki sla.
U Jisu u la sngew bitar eh ba u thngan kum u briew, dei hangta u Jisu u la tim ia u diengdumbur u da ong – u soh un ym long shuh ha me lano lano ruh.
Kumne kumne uta u diengdumbur u la iap tyrkhong noh!" Mathaios 21:18-22.
U Jisu haba u kren ia kane, u thew ruh ia ka hima Israel, bad uta u diengdumbur u dei ka Israel.
Bad kam da mut haduh katta katta ba u Jisu u duh ban bam soh na u diengdumbur ba un tim ia u ha ban da iap.
Hynrei kum u briew bad kum u Blei, u Jisu u kren ia kaei kaei kaba ki synran ne ki briew kim peiphang hynrei u thew beit beit ia ka Israel, haba u kren kumne.
Naduh kaba sdang hi, u Blei u la maham ia ki Israel.
U ong lada phin kohnguh phin ioh ki jingkyrkhu bad lada phim kohnguh, phin ioh ka jingtim (cursing).
U Blei u kular halor jong ki Israel ba lada kin kohnguh bad pdiang ia ki ain jong u Blei, u Blei un pyllong ia ki ‘ka khlieh, ym ka tdong: halor, ym hapoh; Deuteronomi 28:13.
Hynrei lada kim kohnguh, ka jingtim kan wan halor jong ki.
Kumta ki Israel ki la jied ia ka jingtim (cursing) ka jingtim ka la ngat ha ki, la pynsakma kylleng ia ki.
Deuteronomi 28:15-25.
Haba u Jisu u la wan sha kane ka pyrthei u shem ia kane ka juh ka jinglong jong ki Israel – ka jingbymngeit kat haduh ba la pyllong ia u Jisu ban iam ym na ka bynta ialade hynrei ia ka Jerusalem.
Mathaios 23:37-38.
Ha ka por ba u Jisu u rung ha Jerusalem,u paidbah u la ia pyrta – “Hosana Hosana ha kiba jrong tam eh.
Haba la khih win, kiwei pat ki kylli uei une? Ki jubab – U Nongiathuhlypa uba na Nazareth ha Galilaia" Mathaios 21:9-10.
Ki khlem ong ba u dei u khun u Blei ne u Messiah, hynrei ong pynban u Nongiathuhlypa (Prophet).
Ki Israel ki la leh ha la ka mon ka ngeit la jong, ki iaid ha ka jingsngew niam jong ki bad kyntait ia u Messiah jong ki.
Dei halor kine kiei kiei baroh, la pyllong ba u Jisu un tim ia u Diengdumbur kum ka dak ka jingtim ia ka jaid bynriew Israel kaba eh dohnud.
Ki Israel ki la jied hi ia ka jingtim bad ym don soh don sla shuh ha ki, ki la sakma kylleng bad ki la iap tyrkhong kum uta u Diengdumbur.
Ki la duh ruh ia la ka Ri.
La synshar halor jong ki da kiba bun ki Syiem ki hima pyrthei kawei hadien kawei pat.
Ki laduh ruh wat ia ka Temple jong ki ka Temple kaba Ar haba la thang pynjot ia ka khlem da iehnoh maw halor u maw.
La pynjot thiaw ha u snem 70 A.D, haduh mynta ki Israel kim pat ioh Temple ban leh niam mane Blei.
U Blei uba dap da ka jingieit ia ki Israel u la thaw ka lad ka lynti u la phah ha ki Prophet ba shisien ka sngi ki Israel kin ioh leit phai biang sha la ka Ri.
Ha u Amos u Blei u ong – “Te ngan pynwan pat ia ka jingpynwir ki briew jong nga, bad kin tei pat ia ki shnong ba la jot, bad kin shong ha ki; bad kin thung ki bri sohwain, bad kin dih ia ka wain jong ki, kin thaw ki kper ruh bad kin bam ia u soh jong ki; bad ngan thung thung ia ki ha la ka Ri bad yn ym rat noh shuh ia ki na la ka Ri kaba na la ai ha ki, ong u Trai u Blei jong me".
Amos 9:14-15.
Kane ka long ka jingiathuhlypa ha u Amos ia kaba la pyndep namar shisha u Blei u la leh kumba u la kular halor ki Israel, kata ba naduh u snem 1948 ki Israel ki la ioh ia la ka jong ka Ri bad ka UNO ka la pynbna ia kane.
Ki nong Israel ki la wan phai na kylleng ki Ri ka pyrthei sha kiba la pynwir ia ki wat nangne na India ruh.
Mynta ki la don ha la ka Ri Israel, ki la tei la shna ki la thung la tep bad ka la long ka hima Israel kaba khrawbor mynta ha ki liang baroh.
Ka Israel mynta ka lon ka hima khlain bor wat ha ka liang ka science and Technology bad ki kam Tourist.
Ha u Isaiah ruh la ong shaphang kane ka bynta “Ka Ri khlaw bad ka jaka kynjah ruh kin sngewbha …….
Ha ki khlaw ki um kin kyrsoi, ki wah duid ha ka Ri shyiap, u shyiap uba shit phyrnai un long ka pung.
Isaiah 35:1-7.
Kane ka long mynta kumta.
Kumta, ngi long kata ka pateng kaba iohi ia ka jingkhie lung u Diengdumbur hadien ba la tim ia u.
Na kata ka daw u Jisu u ong – “To nang ia ka pharshi na u Diengdumbur".
Ka mut ka jingtim ia u Diengdumbur ka long ka pharshi ka jingtim ia ka Ri Israel bad ba ka la jied hi ia ka jingtim (cursing).
Mynta pat u Jisu u ong – “To nang te ia ka pharshi na u diengdumbur haba ka tnat jong u ka la khie lung bad sei sla – phi tip ba ka Lyiur ka la jan" Mathaios 24:32.
Ka Israel, kum u diengdumbur ka la khie lung bad sei sla naduh u snem 1948 bad ka la long 61 snem mynta, bad haba une u diengdumbur (Israel) u la khie lung bad sei sla, ka mut ba la Lyiur ka la jan.
ka Lyiur ka thew ia ki por kiba eh ki por ba u slap ka um saw ki wan ban rong noh ka long ka por ka jingma jingeh bad kumta ter ter.
Kaei kaba don ha khmat mynta ka long ba ka lyiur kan wan noh, ki por ba shitom jynjar.
Kane ka lyiur kan sdang tang shu pynieng ia ka Temple ba Lai ha Jerusalem.
U Jisu u ong – “Haba phin iohi ia kine kiei kiei, to tip ba ka long hajan, ha ki jingkhang" Mathaios 24:32-33.
Tang shu pynieng pat ia kata ka Temple Ba Lai ha Jerusalem, kan long noh ka lyiur, bad ha kane ka Temple u mrad khlaw un shong u ba long ruh u Khrist lamler u briew ka pop u ksuid u soitan, u da leh Blei ialade.2 Thessoloni 2:1-4.
Dei hangne ka don kata ka jingijli ba pynduh (Abomination that causes Desolation) ba la ong shaphang jong ka da u Daniel u nongiathuhlypa ba ka da ieng ha ka jaka kyntang (Temple) … naba hangta ka kordit bah kan long (ka lyiur) kaba ym pat ju long naduh myndanglong ka pyrthei lymne kan ym long shuh ruh" Mathaios 24:15-21.
Kan long ka jingtynjuh ia u Deingdumbur bakhraw.
Jingpynpaw 3:10.
Ka jingtim ia u Diengdumbur ka la dep ka jingkhie lung.
Mynta kan wan ka Lyiur, “Kane ka pateng bynriew kan ym leit noh tad ynda la pyndep ia kine kiei kiei baroh".
Mathaios 24:34.
Ka mut ba ka pyrthei kan ym pat wai tad ynda la pyndep ia kane ka LYIUR ka por ka jingjynjar bah.
Ka por ha kaba u Mradkhlaw un shon shap ia ki briew ha ka kti ka Mon ne Shyllangmat da u Number 666.
Jingpynpaw 13:15-18.
Kan long ruh ka por Jingrongnoh bad ka por Jingmihpat kiba iap.2 Thessoloni 4:13-17.
Kine kiei kiei baroh kin jia shen katkum ki dak ha pyrthei mynta.
“Ka bneng bad ka khyndew kin sa leit noh, hynrei ki ktien jong nga KIN YM LEIT NOH SATIA" Mathaios 24:35.
Ka mut ba ki ktien kiba u Jisu u la kren ki jia long thik kumba la kren, bad yn pyndep.
Namar kata – “Suk uta uba pule, bad kita kiba iohsngew ia ki ktien jong kane ka JINGIATHUHLYPA, kiba sumar ia kita kiei kiei ba la thoh ha ka – NAMAR KATA KA IA KA LA JAN" Jingpynpaw 1:3.
Amen.
Ki kynhun sengbhalang kiba la wan ai jingkyrshan lang ki kynthup ia ka HNYF, RBYF bad KSU, ha kaba la iohi ba ki nongialam ba ha khmat jong kitei ki sengbhalang, ki la wan ban synran ia ka FKJGP, ki la pynpaw ruh ia kajuh ka jingdawa kaba la buh da ka FKJGP.Na ka FKJGP, kiba la wan ban iashimbynta ki kynthup naduh u Bah Dundee Khongsit na ka FKJGP, u Bah Marcus Marten na ka HNYF, u Bah Bipul Thangkhiew na ka RBYF, u samla Ferdynald Kharkamni na ka KSU lem bad kiwei ki nongkitkam ba ha khmat jong kitei ki kynhun sengbhalang.
Ki mat kiba hakhmat eh kaba kitei ki nongialam jong kitei ki 4 tylli ki sengbhalang, ki la pynsngew sha ka sorkar ka dei halor ka jingjia ha New Balakhwa, ka shnong kaba la mih ki huri hura tang namar ka jingbym lah ka sorkar ban pynbeit noh ia u pud u sam hapdeng ka Meghalaya bad Assam.
Ha kajuh ka sur, kitei ki nongialam sengbhalang ki la buh ia ki jingdawa ba dei ban pyllait noh mardor ia u Bah Michael Warjri na kti ki Pulit ka Assam, namar kumba ka long haduh mynta u Bah Warjri u dang don ha kti ki Pulit ka Assam.
Halor u pud u sam, ki la pynpaw ba kane baroh ka dei namar ka jingbymshimkhia naduh ki MP, MLA bad MDC ym tang kine kiba thymmai, hynrei ia ki nongmihkhmat ha kine ki snem ba la leit ruh kumjuh.
Ki la ong ruh ba kum ki sengbhalang, kim lah shah ban iohi ba ki para doh para snem, kiba sah ha khappud bad ka Assam kin shah lehbein ne thombor ha kiwei pat ki jait bynriew, namarkata ki kyntu ia ka sorkar ba ka dei ban shimkhia noh mardor bad iakren bad pynbeit noh bad ka Assam.
Ki la don haduh 3 tylli ki kynhun sengbhalang ha Ri Bhoi, kiba la wan ban iashimbynta bad aijingkyrshan ia ka FKJGP, kaba la pynlong ia ka jingshong kyllain myngor ha phyllaw ka MUDA kaba don ha Nongpoh.
Ki kynhun sengbhalang kiba la wan aijingkyrshan lang ki kynthup ia ka HNYF, RBYF bad KSU, ha kaba la iohi ba ki nongialam ba ha khmat jong kitei ki sengbhalang, ki la wan ban synran ia ka FKJGP, ki la pynpaw ruh ia kajuh ka jingdawa kaba la buh da ka FKJGP.Na ka FKJGP, kiba la wan ban iashimbynta ki kynthup naduh u Bah Dundee Khongsit na ka FKJGP, u Bah Marcus Marten na ka HNYF, u Bah Bipul Thangkhiew na ka RBYF, u samla Ferdynald Kharkamni na ka KSU lem bad kiwei ki nongkitkam ba ha khmat jong kitei ki kynhun sengbhalang.
Ki mat kiba hakhmat eh kaba kitei ki nongialam jong kitei ki 4 tylli ki sengbhalang, ki la pynsngew sha ka sorkar ka dei halor ka jingjia ha New Balakhwa, ka shnong kaba la mih ki huri hura tang namar ka jingbym lah ka sorkar ban pynbeit noh ia u pud u sam hapdeng ka Meghalaya bad Assam.
Ha kajuh ka sur, kitei ki nongialam sengbhalang ki la buh ia ki jingdawa ba dei ban pyllait noh mardor ia u Bah Michael Warjri na kti ki Pulit ka Assam, namar kumba ka long haduh mynta u Bah Warjri u dang don ha kti ki Pulit ka Assam.
Halor u pud u sam, ki la pynpaw ba kane baroh ka dei namar ka jingbymshimkhia naduh ki MP, MLA bad MDC ym tang kine kiba thymmai, hynrei ia ki nongmihkhmat ha kine ki snem ba la leit ruh kumjuh.
Ki la ong ruh ba kum ki sengbhalang, kim lah shah ban iohi ba ki para doh para snem, kiba sah ha khappud bad ka Assam kin shah lehbein ne thombor ha kiwei pat ki jait bynriew, namarkata ki kyntu ia ka sorkar ba ka dei ban shimkhia noh mardor bad iakren bad pynbeit noh bad ka Assam.
Ka la don ka jing kyrmen kaba khraw jong ka thain shatei lam mihngi bad khamtam ia u paidlang jong ka Ri Khasi Jaintia, lyngba ka jingwan ka NEIGHRIMS, kaba dei ka hospital ba khraw jong ka sorkar India bad katei ruh ka la long kaba shisha, haba la iohi, ba katei ka hospital, ka la nang iaid bad ka la ai jingkyrmen ia shibun ki riew paidbah kiba duh ba jynjar bad kiba don ha ka jingkutlad ha ka koit ka khiah jongki.
Hynrei mynta ha ki khyndiat bnai ba ladep, la iohi ba katei ka hospital, ka la paw da ki kam kiba sniew suda (pynban) ha ka jaka jong ki kam kiba bha, kiba ka dei ban ai nuksa sha kiwei pat ki hospital bapher ha ka nongbah Shillong bad ha ka thain shatei lam mihngi baroh kawei.
Kaba sngew jli sat bad kaba lah ban pynjot syndon ia katei ka hospital, ka dei, haba la mih kata ka jing ujor, ba ki nongpang ki leit sah ha katei ka hospital, na ka bynta ban iap bad kam dei satia, na ka bynta ban ioh biang ia ka jingkoit jingkhiah bad lada ka long ha katei ka dur, katei ka hospital, kan sa mad ia ki niang kynjah ha ki khyndiat bnai ban sa wan, namar ba nalor ba ka jngai, hynrei sa ka jingleh torti kaba la palat liam.
Ka sorkar Jylla, ka la shim khia ia katei ka kam bad wat ka Meghalaya High Court, ka la shim la ka jong ka bynta ban pynbeit ia katei ka kynrum kynram, hynrei, la iohi pynban, kumba ka ksuit kan iai neh hi ka ksuit bad kan nym long kaba suk ban tah dawai, da ki bym dei ki doktor.
Ha ka Lah Sngi U Blei, ka la mih sa kawei pat ka seng, kaba la leit khang tala syndon ia ka kamra jong U Director jong katei ka Hospital bad katei ka la nang pyni shai ba ka jing ijli ia ki kam jong ki bor pyniaid, ka la nang ingkhong ha ka mynsiem jong kiba bun ki trai shnong ha kine ki sngi.
Ki ar tylli ki bor kiba ha khmat duh, kiba kynthup ia ka sorkar Jylla lem bad ka kashari, ki la dei ban shim namarkata ia ka bynta kaba kongsan bha, ban pyniaid beit ia katei ka hospital bad ha kajuh ka por, ki la dei ban kynjat noh ia kito kiba long pynban ki maw jynthut ia ka jingtrei kam jong katei ka hospital sorkar bad ban tian bishar ruh halor ka kam torti jongki, kaba la pyniap ei ia ki mynsiem kiba leit shah sumar.
[rms].
Ban shu kynnoh ia kiwei imat kaba suk bha ia ki rangbah Congress, hana ba kane ka Sorkar kabym don jingkit khlieh ia ki kam iakajia pud.
Hap ban pynkynmaw ia kine ki rangbah, ba kumba 38 snem ka sorkar Congress ka la pyniaid ia ka jylla Meghalaya.
Ha Delhi lei, palat 50 snem synshar ka Congress, ha Assam ruh kumjuh.
Aiu ki la leh kine ki nongsynshar Congress katta phew snem?La kumno-kumno, ha ka por ka Sorkar AGP jong u Shri P.K.Mahanta bad ka sorkar UDP u Bah E.K.Mawlong, baroh arngut ki Chief Minister kila pynim bad khyllie ia kane ka kam pynbeit pud hapdeng ka Assam bad Meghalaya.
Baroh arngut ki la leit jngoh ruh ia kita ki jaka ba iapher jingmut, da kaba ki her na suin ruh na madan ruh.
U Dr Mukul Sangma pat, khlem da kdew ia kiwei ki Chief Minister Congress, ma u marwei ula long Chief Minister ka Meghalaya la arwat (2009 haduh basdang u 2018).
U dei ban pynshai ula leh aiu, haba ula kdew ia kiwei de?.
Shillong: Ka don ka jingsuba jur, ba U Bah Romeo Lyngdoh, u la shah siat iap ha ki dkhot jong ka HNLC.La ngeit ruh ba utei u rangbah, u shah siat da ka suloi kaba khlain bha, kaba lah ban dei ka AK 47, namar ba ha ka por ba u shah siat, ka jingsawa ka long kaba jur bha ha kaba la iohsngew da kiba bun ha ka shnong Lapalang.
Wat la ia ka daw, ym don ba tip satia, kaba la pynlong ia ki dkhot jong katei ka seng kaikhlaw, ba kin wad kput ia U bah Romeo, hynrei la pynthikna ba kiba pyniap ia U bah Lyngdoh, ki dei ki briew kiba nabar shnong, ha kaba ha ka por ba ki leit sha katei ka shnong, ki wan na shaneng jong ka shnong Lapalang, katba ynda haba ki la dep siat pat ki hiar sharum jong ka shnong bad ki iaid sha ka thain jong ka shnong Nongthymmai.
La iathuh ruh ba ki don ki samla shnong, kiba la pyrshang ban iakren bad kitei ki nongsiat, hynrei, ki la shah byrngem pynban bad kumta, ki samla kiba ieng kai ha surok, ki la hap ban shu sngap ialade, namar ba ki dei ruh ki briew kiba don bad ki tiar siat.
Ki nongshong shnong, kiba la ioh iakren bad U Rupang, kim shym la tip satia, la kitei ki nongsiat ki don tiar siat baroh lai ngut ne ioh ka dei beit tang kawei ka tiar siat bad la iathuh ba na kitei ki lai ngut, ki arngut ki ieng ha pajih, katba uwei, uba la suba, ba u dei uba siat iap ia U bah Romeo, u rung ha phyllaw bad u dei ruh uba leit khot ba un mih shabar.
U bah Romeo (52), u dei u briew uba trei kam lajong bad ula shah siat iap, ha ka miet jong ka 12 tarik u Jymmang 2019 ha ka por 10 baje mynmiet eiei.
Une u rangbah, u dei uba shong sah ha Lapalang, harum Pynursla.
La iathuh shuh shuh ba hadien katei ka jingshah siat, utei u rangbah, u la don ha ka jingmynsaw kaba jur, wat la um pat shym la khlad satia, hynrei, ula khlad noh pat ha ka por ba dang leit rah ia u sha Hospital.
Ki pulit ki la rah ia ka met une u rangbah sha Civil Hospital ban leh ia ka post mortem bad ka jingtohkit ka dang iaid shakhmat.
Ka Real Madrid, ka sngew thikna ba kan ioh ban pyrung ia U Eden Hazard ha kane ka kynti sha katei ka Club.
U Hazard, uba dei u nongialehkai ba snar jong ka Chelsea, la sngewthuh ba u kwah bha ban ia treilang noh nangne shakhmat bad U Zinedine Zidane, uba dei u nonghikai jong ka Real.
Ki lad khubor ki iathuh ba ka Real Madrid, ka la mynjur ban siew ia U Hazard, ha ka dor kaba  £87m.
La sngewthuh ba U Hazard, un pyniasoh ialade sha katei ka Club, hadien jong ka jingialehkai Europa League, ka ban long ha ka 29tarik Jymmang 2019.
Ka Chelsea, la sngewthuh ba kan duh ruh ia uwei pat u snar ialehkai jongki, U  Callum Hudson-Odoi, uba la ap khmih lynti bha da ka  Bayern Munich.
Shillong: Myn hynnin ka sngi, U Rupang u la ioh ban iakren bad U Joint Secratary ka Hima Nongspung,U Bah Philemon Kharmyndai.
Ha ka jingiakren, ula iathuh ba haduh mynta kim pat tip tikna la ki la rajistar kes ne em pyrshah ia U Bah Michael Warjri, namar kim pat ia kynduh ia U.u la ong ba ka sienjam kaba kum ka Hima ka kwah ka long ban iai pyn kynmaw na ka por sha ka por ia ka sorkar ban buh noh ia ka ktem pulit ha katei ka thain khappud khnang ba ki paitbah jong katei ka thain kin shngain.
U la ong ruh ba u MLA jong ka Mawphlang ,U Bah SK Sun ruh mar syniatip iakane u la ia leit lang haduh katei ka jaka, ha Balakhawa ha ka 10 tarik Jymmang,2019 ban peit da la ki jong ki khmat, namar ka jaka treikam jong ka Hima Nongspung ka dei ha Nongspung,ka ba hap ruh ha poh ka konstitwensi Mawphlang bad mar mar u la thoh ia ka shithi sha U Myntri Rangbah ka jylla Meghalaya ,nangta sha u shongknor jong ka sorkar Jylla bad sha U C E M ka KHADC ban kyntu ia ki ba kin shim khia ia kane ka kam bad ban buh noh kyrkieh ia ka ktem pulit ha ka tei ka thain.
U la ong ruh,"Kumba ngi ju shim khia na ka por sha ka por ban kyrpad ia ka sorkar ban buh ia ka ktem pulit hangtei, hynrei ha ka por jong ka sorkar ba la leit noh,ha ka por ba long Myntri kam pohing U Bah HDR Lyngdoh ngi la dawa,hynrei u la buh pynban ha Sohiong ka jaka ba shngain".
U la kren ba u sngewdiaw ba ka jaka ba i donkam kim leh patiaw.
U la pynpaw ruh ba kum ka Hima ki hap shim khia namar ba u Bah Michael Warjri u dei u nongkitkam jong ka Hima naduh u snem 1965 bad ba ka jingduh nong jong ngi ka long ba ki kot ki sla ki don bad u,wat la teng teng ka Dictrik konsil ka buh acting Sekretari da kiwei ,hynrei ki por ki ba bun hi ki dei ma u, u Sikretari.
U la iathuh ruh ba na kapor sha ka por ki ju ia leit sha Balakhawa, namar haba don kino kino ki jingeh u ju pyntip sha ki bad ki don ka jing iatreilang,la iaki kam ba iadei sha ka jylla lajong ne shano shano ruh.
U la iathu ruh ba ka jingeh jong ka Hima ka dei namar ba ka sorkar jylla kam ju pynsngap iaki jingeh ba ka Hima bad u paitbah ki ju ud man ka por.
Namar ka sorkar Assam ka wan ban tyrwa ia ki jingmyntoi sha ki briew jong ngi ki ba shong hangto,kum ka light ki ioh konekshon ei,ka um ruh ki pynbiang,nangta ki surok ruh ki pynshna bha,te ki briew ki donkam ia kine baroh.
U la ong ruh,"Ha ka por ba long Chief secretary U Bah PBO Warjri,ki la leit pynieng ia ki pos elektrik bad wah tang ki sainar ,hynrei ka ding pat kam don.
Te haba ki paitbah pat ki donkam ia ka lait.
Haba ngi phun ia U Bah Michael u la iathuh ba ka la wan ka lait,hynrei sngewsih ba tang shi taiew ar taiew pat ka lip noh bad khlem don shuh ba wan peit bad u la ong ba ka shem jingeh ia ki ban bud dien kumba sharai masi".
Shuh shuh,u la iathuh ba ka Hima ka la kyrpad ia ka sorkar Meghalaya ban maramot noh iaki lai tylli ki jingkieng jong ka surok ha Ranibari,ha Muduki bad hangto ha Balakhawa ka la jia kumto,hynrei kim shym pynsngap satia.
Namar kito ki briew ba shong ha kito ki lain kim dei ki khasi bad kim dei ba ki wan shong hadien ba ai jaka ka Hima,hynrei, ki la shong naduh mynshwa.
Haba ki donkam ia ki jingmyntoi kim ioh,te nga tharai ki leit kypad ia ka Assam ka sa wan ai ki kam pynroi hangto.
Haba la kylli ba ki kwah kam pynroi na Assam bad Meghalaya ruh,u la ong ,Em ki kwah na Meghalaya, hynrei namar kim ai,ka paw kumta ki sa pdiang noh na Asam, namar ka Assam ka pynkloi ban ai.
".
Shillong:La ujor sha ki pulit ba ka Smt.
Sima Deb, ka khun kynthei jong U A Sutradhar, uba na 4th Furlong, Polo, Shillong, ka la ia poi kha beain bad u Shri Rajan Deb, ha ka 31tarik Jymmang, 2016 ha ka niam Hindu.
Hadien ba ki la dep ia poi kha, u tnga jongka, ula shoh la dat ia ka, ha ka 15tarik Nailar 2016, ha kaba u tnga jongka, U Rajan Dev, u kong kynsi jongka, U Nishit Deb bad ka kurim jongu, ka Joba Deb, ki la pyndik bad ktah kti ia ka, namar ba ki dawa ia ka dowry na ka iing jong katei ka nongiathoh ka Sima Deb.
Shillong: Ka Khasi Students’ Union War Jaintia, hadien ba ka la iaid la bun bnai, na ka bynta ban beh ia kali bar jylla kiba don ha ki thain War Jaintia kiba kamai beain bad kit mawshun sha Bangladesh; kumta ki Nongkhaii ki la khot ia ka Seng sha ka miej jingiakren ha ka 11tarik Jymmang 2019 ha ka por 5:30 janmiet hapoh I.B P.W.D ha Dawki.
Ha kane ka jingialang la iadonlang u President jong ka War Jaintia Circle Samla Laitphar Syngkrem, Samla Ohibait Dkhar President KSU JHDU, Samla Leningrad Tariang Organising Secretary KSU JHDU, Samla Kindly Khyriem Finance Secretary KSU WJC, Samla Lurman B.Talang General Secretary KSU WJC bad la ia don ryngkatlang bad u Officer Incharge jong ka Dawki Police Station.
Ha kane ka jingialang na ka liang ka Seng, la kren da u Samla Laitphar Syngkrem bad Samla Ohibait Dkhar, ha kaba ia kane ka mat ki la ialeh naduh 2018, namar ka buh jingeh kaba khraw ia ka thain War Jaintia baroh kawei lyngba ka jingbun kine ki trok bar jylla.
Ha kane ka jingiakren la don shibun ki nongkhaii, kiba la pan por na ka seng, namar ba ki la ai pisa (advance) ia kine ki kali ba ki shim na ki bar jylla khnang ba kin lah ban pyndep ia kane jingshimwai.
Ki la kular ia ka Seng ba kin ialeh katba lah ban pynduh jait ia kine ki trok bar jylla, lada ka Seng ka aipor ia ki, wat lada dei kiba biang ki kot ki sla ruh kin ym shim shuh ia ki trok ba nabar.
Ka Seng kumba la rai ha ka jingialang ba la dep jong ka ba ki paradoh para snam kiba kamai hapoh ka thain kim dei ban duh ka kamai kajih bad halor kane ka Seng ka la ai por shibnai ia ki Nongkhaii, kumba ki la kular ba ki dei ban pynkhuid noh ia kine ki trok bar jylla hapoh ka thain War Jaintia baroh kawei.
Ka KSU War Jaintia ka ai khublei ia u Samla Ohibait Dkhar President jong ka Jaintia Hills District Unit bad baroh ki dkhot kiba la wan iaraplang bad ia ki nongkhaii baroh kiba la pdiang bad kubur ba kane ka ishu, ba shim da ka Seng kadei kaba ktah shisha ka ka Ri bad ka Jaitbynriew baroh kawei, ong ka kyrwoh na u Samla Lurman B.Talang General Secretary KSU WJC.Nongpoh: Ki Hynniew tylli ki Balang Presbyterian hapoh ka Mawthoh Myrdon District, kiba kynthup ia ka Balang Mawlyngkhung, Banbudai, Nongbah Myrdon, Rtiang, Thad, Sohliya bad Mawtari Myrdon, hynnin ka sngi u Blei, ki la pynlong ia ka jinglehburom ia u Pastor L.S Nongphlang, u Pastor Rangbah uba la shongthait noh, hadien ba u la ai ia ka jingshakri kaba da ki phew snem bad khamtam eh kum u nongpeit nongkhmih ia katei ka District.
Ia katei ka jingleh burom halor ka jingshong thait utei u Pastor Rangbah, la pynlong ha Iingmane ka Balang Presbyterian Mawtari Myrdon, ha kaba la wan iashimbyntalang naduh ki Pastor, ki Tymmen Basan, ki Rangbah Balang, ki paid riewngeit ka Balang Presbyterain jong kitei ki Hynniew tylli lem bad kiwei kiwei.
Ha katei ka jingleh burom, kiba bun na ki riewngeit ka Balang Presbyterain jong kitei ki Balang, ki la pynpaw ia ka jingbynnud bad ruh kiba la jaw ummat, namar ba ki sngewlung mynsiem bad bynnud palat ba utei u Pastor un shongthait noh.
Khyndiat shaphang utei u Pastor Rangba bad uba dei ruh u Pastor ba nyngkong tam jong ka Mawthoh Myrdon District, u la shah Ordain kum u Pastor naduh u snem 1983 bad naduh kitei ki snem, u la ai ka jingshakri kaba bha ia ki paid riewngeit ka Balang Presbyterian jong kitei ki hynniew tylli ki Balang bad tad haduh ba un da shongthait noh na ka kam Pastor.
U Pastor L.S Nongphlang, nalor ba u ai ka jingshakri sha kitei ki Hynniew tylli ki Balang, u la bat ruh ha kiba bun ki kam ha ka Presbyterian Church of India, ha kaba u la long kum u Junior Secretary, Senior Secretary bad kum u Executive Member kat haduh mynta u snem.
Ha kitei ki snem kiba la leit noh baroh, u Pastor L.S Nongphlang, nalor ki kam kiba u bat ha ka PCI, hynrei u la bat ruh ia shibun ki kam hapoh ka Ri Bhoi Synod, kata la ka long ha ka Presbytery bad C.E Union.
U la long ruh u nongkitkam hapoh ka NEICC, ha ka Governing Body ka UCC College, u dkhot ha ka JRTS Mawklot lem bad kiwei kiwei.
U Pastor L.S Nongphlang, u la ioh ruh ban mihkhmat na ka PCI sha kiwei pat ki Ri ka pyrthei kum sha Netherland, Bangladesh lem bad kiwei de ki Ri ka pyrthei.
Ha katei ka Farewell kaba hynnin ka sngi, ki nongkitkam hapoh ka Mawthoh Myrdon District, kata naduh ki Tymmen Basan, ki Rangbah Balang, ki senglongkmie, ki la ai da ki jingai sngewbha sha utei u Pastor Rangbah ym tang ha ka Mawthoh, hynrei ha ka Ri Bhoi hi baroh kawei.
Shillong:U Bah Kynsai Edward Syndor, ula ujor ba ha ka 5tarik mynta u bnai, ka la don ka jingsei pisa tuh na ka account jongu, haduh hynriew sien, kaba shongdor T.31,752 bad katei ka dei ka pisa, kaba la sei na ka account jongu na ka State Bank of India.
Shillong:Ka kynhun ialehkai phutbol ka Kharumnuid FC ka la pynliem ia ka Laitlum FC ha ka semi-final ka ba nyngkong bad pyntikna ialade ban jam sha ka phainal jong ka IInd Mawutieng Invitation Football Tournament ba la pyniaid da ka Mawutieng Sports and Cultural Club ha madan Thohlyndit, Sohryngkham.
Ha ka jingialehkai ba lah pynlong ha ka sngi saitjain, ka jingialehkai hapdeng kitei ki ar tylli ki kynhun kala long shisha kaba shongshit bha wat la baroh arliang ki players ki la lah ban pyni ia la ki jong ki sap ban iohrah ia ka thong.
Ka Kharumnuid FC ka lah ioh ia ka lad ka kabu ban pynkhih jar nyngkong da u Nibin Kharumnuid ha ka 7 minit.
Hapdeng ka jingkynhoi bad pynshit pynshngain ki paidbah, ki rang ialehkai jong baroh ar liang ki la ialehkai bha tyngeh ban ioh thep kol beit hynrei kim shym lah satia bad sa shisien ka Kharumnuid FC ka la iohlad ban thep biang sa ar kol da u Ribok Kharumnuid ha ka 35 bad 42 minit.
Tad haduh ba kut ka kylla step jong ka jingialehkai, ka Kharumnuid FC ka lah ioh ban tam da 3-0 kol.
Haba wanphai ha ka kylla miet, ka sur ialehkai na ka Laitlum FC ka la pyrshang tyngeh ban ioh pynphai kol bad ka jingialehkai ka la nang kham itynnad shuh shuh.
Hapdeng kane ka sur kaba mar biang bor bha, ka Laitlum FC ka lah nion tyngeh bad ioh ban pynkhih jar ban thep shi kol da u Pyntngenlang ha ka ba 52 minit.
Da ka jinglah ban pynphai shi kol, ki players jong ka Laitlum FC ki lah pyrshang tyngeh bad ialehkai bha ryngkat ki kabu ban ioh pynphai ia ki kol hynrei na ka jingtbit jong u nongap kol ka Kharumnuid FC uba lah shan tyngeh bad kyrda ba kin nym lah ban pynkhih jar.
Ki players ka Laitlum FC ki lah sei la ki sap ki talent bad pyrshang ban iohthep kol biang hynrei ym shym lah ban pynurlong bad ha kaba kut ka Kharumnuid FC ka la pynliem da 3-1 kol ia ka Laitlum FC bad rung sha ka phainal jong kane ka tournament.
Na ka liang ka synjuk ka pyntip ba kan pynialehkai ia ka 2nd Semi-final (ba la pynkynriah tarik na ka daw jong ka eriong Fani) ha ka 18th Jymmang, 2019.
Ha kane ka sngi ka King XI (Smit) kan iakhun pyrshah ia ka Young Star FC (Shillong) ha ka por 2.00 baje janmiet.
Ka synjuk ka khot ka wer ia baroh ki riew ieit phutbol ban ia wan ban sakhi da la ki jong ki khmat ia kine ki jingialehkai.
Ka bai rung na ka bynta ki nongpeitkai ka long tang 30 tyngka marwei.
New Delhi: U KT Rajendra Balaji, u nongialam jong ka seng AIADMK, ha Tamil Nadu, kaba dei ka seng synrop jong ka BJP, ula byrthen mynta ka sngi, ban dain noh ia u thylliej jong U Kamal Hassan, u actor ba khraw, namar ba u kynnoh halor ka kam lehnoh Hindu.
“Ia u thylliej jong U Kamal Hassan, dei ban dain noh.
U pynmih kine ki jing kynnoh, tang ban ioh vote na ki rit paidbah.
Ngim dei ban kynnoh ia baroh kawei ka kynhun, na ka bynta jong uwei u briew bad ka Election Commission, ka dei ban pynsaja ia utei u actor bad ban pynduh pyndam ia ka seng jongu" ong U Balaji, uba dei ruh u myntri ka tnat ri jingri ha ka Jylla.
U Hassan, uba dei u nongseng jong ka seng sain pyrthei, The Makkal Needhi Maiyam, ula ong ba U Nathuram Godse, u dei u lehnoh, uba nyngkong tam bad u dei ruh u hindu bad u dei utei uba la pyniap ia U Mahatma Gandhi.
Katei ka jingkren jong U Hassan, ka la pynmih ia shibun ki jingkren pynrem, ha kaba la kynnoh ba u kren ia ki kyntien kiba kwah ban pynpait pynpra ia ka jinglong ka sain hima sima ha kine ki sngi elekshon.
Ka BJP ruh, ka la ujor sha ka elekshon komishon, halor ka jingkren U Hassan bad la iathuh ba ula kren ia kitei ki kyntien ha Aravakurichi, kaba dei ka jaka, kaba ki dap smam, tang ki jait bynriew Muslim.
Ka Mayawati, kaba dei ka nongialam ba rangbah duh jong ka BSP, ka la kynnoh mynta ka sngi, ba ki kynthei kiba dei ki tnga jong ki nongialam BJP, ki ju tieng bha, haba ki tnga jongki, ki ju ia kynduh khah ia U Narendra Modi bad ka daw, ka long namar ba ki tieng ioh ki shah pynshoi ha U Modi, ba kin ieh noh ia la ki jong ki tnga, kumba ula leh ialade.
“Nga ioh jingtip, ba kito ki kynthei ha ka seng BJP, kiba don ia ki tnga jongki, kiba shait ia kynduh khah khah ia U Modi, ki ju tieng bha, namar ba ki tieng ba kin sa iehnoh ia la ki jong ki tnga, kumba la leh U Modi" ong ka Mayawat.
Katei ka nongialam BJP, ka bthah ruh ia ki kynthei, ba kim dei ban vote ia U Modi, hynrei ki dei ban sngewlem ia ka tnga jongu, kum ka para kynthei, kaba la shah iehnoh bein ha u.
U Arun Jaitley, myntri pla pisa ka sorkar India, haba kynthoh halor katei ka jingkren jong ka Mayawat, ula kynnoh, ba katei ka briew, kam bit satia ba kan don ha ka kam shakri paidbah, wat la ka jingangnud jongka, ka long ban long myntri rangbahduh.
Ka rukom trei kam jongka, ka rukom pyrkhat bad ka jingkren jongka, ka long kaba hiar kyrdan haduh katta katta bad khamtam ka jing kynnoh jongka, ia u myntri rangbahduh, ka pyni, ba kam bit satia ba kan trei kam paidbah, ong U Jaitley.
Nongpoh: Wat la shibun la mih ki jingshah kynthoh bad kynnoh ba u MLA ka Jirang u Bah Sosthenes Sohtun, um shem la shimkhia haba iadei bad ka jingjia ha Balakhwa ha Ri Bhoi, ba u Bah Micheal Warjri, Secretary ka Hima Nongspung, u la shah hiarthma ha ki paidbah, kiba la leit ban pynjor pynpra ia ka iing ka sem bad jingthung jingtep, hynrei hynnin ka sngi utei u MLA u la pynshai paidbah, ba na ka liang ka jong u, u la shimkhia bad trei shitom bha halor katei ka jingjia.
Haba kren sha ki lad pathaikhubor hynnin ka sngi, u Bah Sosthenes Sohtun, u la ong ba kum u MLA tang mar iatip ia katei ka jingjia, wut wut u la pyntip sha u Myntri Rangbah ka sorkar jylla bad ha ka sngi kaba bud, dalade hi u la hiar sha katei ka jaka bad hadien kata u la leit ban kynduh biang ia u Myntri Rangbah, ia u Myntri Kam pohiing bad sha u DGP jong ka jylla.
Halor ka jingshah kem bad shah set u Bah Micheal Warjri sha Assam, u Bah Sosthenes Sohtun, u la ong ba u la dep ban iakren sha ki heh ka sorkar jylla, na ka bynta ban pynkynriah noh ia u Bah Warjri sha Meghalaya, ha kajuh ruh ka por u la iathuh ba dalade hi u la leit ban iakynduh ia u Bah Micheal Warjri sha Central Jail kaba don ha Lokhra, Guahati.
Ym tang kata, hynrei u la ong ruh ba kum u MLA u la dep ruh ban iakren sha ka sorkar jylla bad Myntri kam pohing, ba ki dei ban buh noh ia kawei ka Police Outpost sha katei ka thain, khnang ba kan wanrah ia ka jingshong shngain jong ki paidbah kiba sah ha katei ka thain Khappud bad ka Assam.
Utei u MLA, u la kubur ruh ba katei ka jaka kaba u Bah Warjri u shong u sah bad u la shah kem, ka dang dei hapoh u pud u sam ka jylla Meghalaya.
Ha kaba khadduh, utei u MLA ka Jirang, u la kyntu ia ki paidbah ba ki dei ban ia imsuk imsain khlem da wanrah ia kino kino ki hura hura, kiba ktah ia ka shongsuk shongsain bad khamtam eh kiba wanrah ia ka jingsngew iapher jaid bynriew, hynrei kum u MLA hi un dang ialeh shitom ha ka ban iakren sha ka sorkar jylla, na ka bynta ka suk ka sain bad khamtam eh halor ki kam pynroi, khnang ba ki paidbah kiba sah ha katei ka thain ki sngewtrai ba ki dei ki nong Meghalaya.
Shillong: Ka lumpung Subroto Cup ka East Khasi Hills kan sdang noh ha u bnai Jylliew ban wan.
Ka jingialehkai kan long ha ka kyrdan hapoh 14 snem jong ki khynnah shynrang, bad ha ka kyrdan hapoh 17 snem, kan long ia ki kynthei bad shynrang.
Na ka bynta kane, ka jingbishar rta ia ki nongialehkai kan long ha ka 11 tarik Jylliew ban wan bad ka jingialehkai kan sdang noh ha ka 14 tarik.
La ong ka kyrwoh na u Football coach u bah Bobby L Nongbet.
Da U Bah Philip Marwein80 na ka 100 jong ki nongshongshnong jong ka jylla ki dei ki nongrep bad ha ka por ilekshon ruh 80 na ka 100 jong ki nongthepvote ki dei ki nongrep.
Kane ka mut ba 48 ngut na ki MLA jong ka jylla ki dei kiba la sei lane la pynjop da ki nongrep.
Lada phai ha ka ioh ka kot jong ka jylla ruh 80 na ka 100 jong ka ioh ka kot jong ka jylla ka dei kaba mih na ka ioh ka kot jong ki nongrep.
Kumta, ngi lah ban ong da kaba shai kdar ba ka rep ka riang ka dei u budlum jong ka ioh ka kot jong ka jylla.
Hynrei, haba khmih bniah bha ia ka jingim bad ka jinglong jingman jong ki nongrep ka long kaba sangsot bad la shah kyntait bein ha ka imlang sahlang ha ka jylla Meghalaya.
Ngim lah ban len ia ka jingshisha ba ha ka jylla Meghalaya kiba im pahuh pahai bad kiba ioh mon kynjai ki dei ki nongtrei sorkar, ki kontraktor, ki supplier, ki nongtrei business bad ki nongseng karkhana hynrei ki Nongrep ki dei kiba shah lehbein tam shisha ha ka imlangsahlang.
Laitnoh tang katto katne ki nongrep kiba don pahuh ka kyndew ka shyiap bad kiba la khie spah bad kiba la biang ka jingdon jingem, hynrei kiba kham bun na ki nongrep (80 na ka 100 na ki nongrep) ki long kiba duk lane ki dang tlot ha ka kamai kajih bad shisha katba nang rep nang syrdep.
Bun na ki nongrep kim don khyndew lajong hynrei ki shu rep wai ha ka khyndew jong kiwei bad ki hab ban siew da ka dor kaba rem bha ia ki trai khyndew.
Kham bunsien ha kaba kut jong ka snem ka jingrep jong ki, kam da mih satia tang ia ka bai wai ruh.
Bun napdeng ki nongrep ki, long ruh ha kajuh ka por, ki nongbylla sngi ha kajuh ka por.
Namarkata, ka sorkar ka dei ban thaw noh mardor ia ka Agriculture Policy na ka bynta ban khmih ia ka bha ka miat jong ki nongrep bad jong ka rep ka riang.
Ka sorkar India bad ka sorkar Meghalaya ruh ki ju ai ia ki song jingiarap ban kyntiew ia ka rep ka riang.
Ban da khein ia ka peisa ba la pynlut baroh shi katta ka la poi da ki phew hajar klur.
Hooid, ka la don ka jingiarap ban kyntiew khyndiat kynsoit ia ka rep ka riang hynrei kumno re kumno ka jingim bad ka jinglong jingman jong ki nongrep kam kylla ne kan da kiew satia.
Ka jingkiew ha ka ioh ka kot kam kylla bad ki don ruh kiba ka ioh ka kot ka nang randien pynban.
Ki nongrep jong ngi ki rep beit thik tang ia u phan, u kba, riewhadem, ki jhur ki jhep, u pathaw, sohkhia bad ki soh ki pai katkum ka jingiadei ka khyndew bad katkum ki aiom hynrei katba nang rep nang syrdep.
Ka khyndew bad ka suinbneng ka la nang dkhaw bad ringswai, ka jingseisoh jong ki jingthung jingtep kam long shuh.
La donkam da ki buit thymmai ha ka rukom rep rukom riang ban dup kiew ka rep hynrei mano kein ban ai ia ki buit thymmai.
Dei halor kane ka nongrim ba la donkam ban don ka Policy kaba hai bha na ka bynta ka rep ka riang lane ka Agriculture Policy.
Ki don ki jait jingthung kiba mynshuwa ki long ki mar khlaw hynrei katba nang mih ki por kine ki markhlaw ki la kylla long ki mar-rep kum u Sohmrit, Synsar, Latyrpad bad kiwei kiwei ki mar ba la kylla ki mar-rep.
Ia kine kiei kiei ruh la donkam da ka policy.
Hooid, ka Policy kam lah ban leh lut ia kiei kiei baroh hynrei kan iarap shibun ha kiba bun ki bynta na ka bynta ban kyntiew ia ka rep ka riang.
Shillong: Myn hynnin ka sngi, ka jingialang ka Advisory Committee ka KHADC, ka la iashong jingialang ban iakren iathir halor kaba iadei bad ka jingiasoi ki Hima Khasi bad ka sorkar India lyngba ka Annexed Agreement (AA) bad ka Instrument of Accession (IoA).
Ia kane ka jingiakren ynda la dep ban pynbiang, yn sa aiti sha ka Executive Committee ban leh ia kaba donkam.
Ha kane ka sngi, ka Committee, ka la iakren ia ki dulir ba iadei bad san tylli ki met ba la pyllait ha ka dulir AA kaba iadei ia ka hok jong ka Jingbishar, Excise, Khlaw, Khyndew bad ka Um, kiba iadei bad ki ain ka sorkar pdeng halor ki Hima Khasi.
Ki Hima Khasi hapoh ka IOA & Annexed ha kaba kam don kano ka jingkdew ha ka Riti synshar ka ri India.
Ka la iakren ruh ia ka Para 3 ka Sixth Schedule kaba iadei bad ka jingpynkhreh ia ka Amendment ia ka Sixth Scheduled.
Ha kawei ka liang, ia ka Panchayats la pyllait noh ha ka Article 243 bad ka don ruh kaArticle 244 (2) kaba iadei ruh ia ka Para 12 A (b) ka Sixth Schedule bad la iakren ruh ia ka Meghalaya Regulation of Land Transfer Act1972.
Ka la iakren ruh ha kaba iadei bad ka jingbatai ia ka Dorbar Shnong, Dorbar Raid bad ka Dorbar Hima ha ka Sixth Schedule.
Ia kane ka jingialang jong ka Advisory Committee la khlieh da u bah PN Syiem.
Yn ia ong shuh kumno para Khasi ngi ia pyniap balei ym leit iakhun ia siat sha khappud assam namar bun ki Khasi kiba shah leh bein.
Shillong: U nongialam liangpyrshah ha ing dorbar u Dr Mukul Sangma na ka Congress u la kynnoh ba kane ka sorkar MDA ba ialam da ka NPP, ka la pyndem ialade ha ka sorkar Assam namar ba ki pulit Assam ki la wan kem ia ki briew na Meghalaya katba ki mon.
“Kane ka jingjia ha Balakhawa, ka kren shai ba kane ka sorkar kala pyndem ialade ha ka sorkar Assam, kumno ki pulit ka jylla Assam ki lah ban shu wan kem briew katba ki mon sha Meghalaya bad rejister ia ka mukotduma ruh sha kawei ka jylla, kane ka long beain bad kaba long pyrshah ia ka riti synshar jong ka Ri", la ong u Dr Mukul haba kren myn hynnin ka sngi sha ki lad pathai khubor.
U nongialam ka liang pyrshah u la buh ka jingkylli ruh, shaei jah u myntri ba dei peit ia ka tnad khyndew halor kane ka jingjia ha New Balakhawa ha kaba u Bah Michael Warji u secretary ka Hima Nongspung u la shah kem, hynrei ym shym la iohi ba un kren ei ei halor kane ka jingjia.
U Dr Mukul u la ong ba ka jingjia baroh ka dei ba kane ka sorkar kam shym don kano kano ka jingkit khlieh.
“Shaei jah u myntri ba dei peit ia ka tnad khyndew, ki kwah ban tip aiu ka sorkar kala leh", u la ong.
U la ong ba ha ka jingshisha, ka sorkar ka la dei ban tip ba kane ka jingjia ha New Balakhawa ha kaba u Secretary jong ka Hima Nongspung u Bah Michael Warjri u la shah kem ha ki pulit Assam, namar ba kam dei kaba shu jia kumto, hynrei ka dei kaba la don ka jingiakynad bad ha kum kine ki khep, ka sorkar ka la dep ban buh ia ki lad jingiada.
“Haba mih kane ka jingjia kum ka party kaba don ia ka jingkitkhlieh ka jylla, ngi la leit sha Balakhawa ha ka sngi Saitjian ban tip ia ka jingshisha bad kaei kaba ki ki angnud ka long ban iohi ba ka sorkar ka dei ban leh ei ei ba kum kine ki jingjia kim dei ban jia", la ong u Dr Mukul.
U la kynnoh ba ka sorkar kam shym la leh ei ei ban iada ia ki briew ha khappud bad bad ka sorkar ka dei ban trei kam baroh 24 kynta namar ka dei ka kam jong ka sorkar ba kan tip ia kaei kaba jia baroh.
Ka liang pyrshah ka dawa ba ka sorkar ka dei ban iakren bad ka sorkar Assam ban wanrah ia u Bah Michael Warjri sha Meghalaya.
“Ym pat ju iohi kum kane ka sorkar ka bym don ka jingkitkhlieh, ki shu kwah don ha ka bor khlem sngewthuh", la kynnoh u Dr Mukul.
U la ong ba ha ki kam pynroi ha khapud, kala don ka jingiateh kular hapdeng ki ar tylli ki jylla ban iapyntip lada dei ha ki jaka ba don ka jingiakajia, hynrei ha Balakhawa ka dei ka jaka jong ka jylla Meghalaya bad kumno ka sorkar kan shah ia ka sorkar Assam ban wan shan surok PMGSY.“Kane ka jingailad ka sorkar dei ban shna ia kane ka surok, ka long umba leit ban aiti ia kane ka jaka sha ka jylla Assam, nalor ba ki don ki jaka ba don hapdeng ka jingiaknieh", u la ong.
Dawki: Da kaba sngewkhia halor ka jingbymshimkhia ka sorkar ban maramot ia ka surok na Tamabil Dawki ter ter shaduh Mutakpur, myn hynnin ka Sngi u Blei, ki paidbah nongshong shnong jong katei ka thain, ki la iamih paidbah ban maramot hi ia katei ka surok kaba la dap tang da ki thliew ki syar suda.
Ha kaba mih paidbah ban maramot ia katei ka surok, la iamih da ki paidbah kiba la shah ktah na ka jingsniew jong katei ka surok, ha kaba ki la iatrei shitom ban pyndap khyndew bad maw ha ki jaka ba thliew bad pyn madan ruh ia ki katto katne ki jaka, lyngba ka jingiarap ka JCB kaba ki la shu shim wai ha katei ka jaka.
Haba pyntip sha u Nongthohkhubor, ki paidbah jong katei ka thain, ki la iathuh ba watla bunsien ki la ujor sha ka sorkar na ka bynta ban kyntu ba ka dei ban shimkhia ha ka ban maramot ia katei ka surok, hynrei kat haduh mynta ym shem la don kiba la shimkhia tad haduh ba katei ka surok ka la sniew shaba palat bad ktah shisha ia ki paidbah nongleit nongwan.
Kitei ki paidbah, ki la iathuh ruh ba ka jingsniew jong katei ka surok, ka la pynsyrtok shikatdei eh ia ki paidbah nongshong shnong jong katei ka thain, namarkata ki la kyntu ia ka sorkar ba ka dei ban phaikhmat ha ka ban shimkhia ban shna thymmai ne ban maramot noh ia katei ka surok, kaba la pyndonkam da ki paidbah jong shnong katei ka thain.
Nongpoh: Ha kawei ka jingjia pluhiing kaba la jia myn hynnin ka step ha shnong Umladoh ha Ri Bhoi, ha kaba ka iing jong ka Kong Swe Lapang, ka la kylla dpei hadien ba ka la shah bamduh ha ka ding, kaba la pluh kynsan tad haduh ba kan da bam lut ia baroh ki jingdon jingemm baroh.
La ioh jingtip ba katei ka jingjia, ka la jia hynnin ka step ha ka por 6 baje ei ei mynstep, ha kaba katei ka Iing kaba ka la pluh kynsan, tad haduh ba kan da ingkhong bad kylla dpei ba baroh ki jingdon jingem ki la kylla dpei lut.
Ia ka daw kaba la pynlong halor katei ka jingpluh ym shem la tip, hynrei la iathuh ba ka jingjulor pat ka la kot da ki lak tyngka.
Nongstoiñ: Ki pulit ka Mairang myn hynnin ka sngi ki la ioh ia ka jingpyntip halor ka jinglap ia kawei ka metiap kaba la sdien phasi ha u dieng hajan ïing jong ka kaba don hapoh ka shnong Mawtharap jong ka thaiñ Mairang.
Na ka liang jong ki pulit mar ia ioh jingtip kila leit sha katei ka jaka bad lap shisha ia ka metiap kaba dei jong ka longkmie kaba la tip kyrteng kum ka kong Tera Kharkrang 42 snem.
Ki pulit ki la pynlong ruh ia ka jingtohkit kaba bniah bad katkum ka jingtohkit la suba ruh ba katei ka longkmie kala dkhat jubor iala ka jingim, kumta ki pulit ki la register ia ka case katkum ka case numbe 05/19 u/s 174 CrPc bad ka jingtohkit halor katei ka jingjia ka dang iaid shakhmat.
Bangalore:Ha ka por 4baje mynstep jongka sngi u blei uwei u khynnah khasi bala tip kyrteng kum u Nicky Swer 19 snem ka rta la lap ba ula sdien phasi ha la kamra ba don ha Jayanagar,Bangalore.
La ong ruh ba u Nicky ula trei sha Bangalore mynta shi bnai.
Na ka liang jong ki para ba ia trei ki la iathuh ba u i long khuslai jingmut baroh shimiet bad haba ki kylli um iathuh ia ki.
Ia katei ka jingjia la pyntip sha ki KSU Bangalore unit bad ma ki pat ki sa pyntip ia ki kmie ki kpa jong u shane.
Ka met jong u ka dang don ha hospital ban leh post mortem.
Nongpoh: Ban pynpaw ia ka jingsngewkhia bad sngewbitar halor ka jinglehmynthi ka sorkar jylla halor ka jingjia pyrshah ia u Bah Micheal Warjri ha shnong New Balakhwa, na ka liang ka FKJGP North Khasi hills, kan sa pynlong ia ka jingiashong kyllain myngngor ha MUDA Nongpoh kum ka dak jong ka jingsdang ka jingiakhih halor katei ka jingjia.
Haba phah iaka kyrwoh na ka liang u Secretary ka FKJGP NKHD, Bah Luistar Lyngdoh u la ong ba kum ka seng ka dap da ka jingsngewkhia bad sngewbitar ba ka sorkar haduh kine ki sngi ka dang sngap mynthi bad khlem ai jubab eiei halor katei ka jingjia kaba heh kaba dei tang naka daw ka jingkajia pud ba ki arliang sorkar haduh mynta kim pat lah ban pynbeit ia u pud u sam.
Ia katei ka jingshong kyllain mongor yn pynlong ha ka 14 tarik naduh ka por 9 baje mynstep haduh ka por 4 baje janmiet hakhmat jong ka MUDA Complex kaba don ha Nongpoh kum ka sienjam baa nyngkong ba ka seng kala shim da ka jingiakhih ba jai jai bad lada ka sorkar kam ai jubab eiei naka liang ka seng kala pynkhreh da ki jingiakhih kiba kham tyngeh.
Naka liang ka seng kala khot bad wer ia baroh ki president bad Secretary jong ki unit bad Circle bapher bapher, kumjuh ki nongialam jong ka North Khasi Hills District ha Ri-Bhoi ba kin ia mih paidbah ha katei ka sngi naduh ka por 9 baje mynstep ha MUDA Complex.
Shillong: Ka HYC ka khot ka wer ia baroh ba ka por ka dawa ia ka jingiatylli bad iatreilang jong baroh ban pynbeit noh ia ka kam iakajia pud bad donkam ka jingiatreilang jong baroh ha kum kane ka por.
Ka seng ka kyntu ia u Myntri Rangbah, ki myntri sorkar, nongialam liangpyrshah, Lamphang ka iing dorbar, ki MLA, ki CEM, bad ki MDC bad ki riew sain pyrthei baroh ban nym pynlong politik ia ka kam khappud hynrei iatreilang baroh da kawei ka sur bad kawei ka jingmut.
Ki ophisar la ki dei ki IAS, IPS, MCS bad baroh ki nongtrei sorkar ki dei ban iarap naduh ka mynsiem ban pynbeit noh ia u pud u sam ka jylla bad kumjuh ia ki Dorbar Trai Ri naduh ki Dorbar hima , dorbar elaka , dorbar raid , dorbar shnong bad ki Dorbar kur ban ia shim khia ban iada bad pynneh la u pud bad kumjuh ruh ban ai ka kti ka mon ka diangsha kaban iada ia la u pud u sam.
La kyntu iabaroh ki sengbhalang ba ka por kala dei ban ia mih ryngkat lang ban long ka sur bad ka bor kaba khlain ban kyrshan, ban ai jingmut bad ban pynkynmaw ia ki bor sorkar bad ki Dorbar Trai Ri ba kin trei shitom ban iada bad pynbeit noh ia u pud u sam ka jylla ban kut jingmut ban pyndep noh ia kane ka kam khnang ba ki longdien bad ki khun kynnah kin nym mat shuh ia ki jingeh, la ong ka kyrwoh na u bah Robertjune Kharjahrin, u President ka HYC.U bah Robertjune u la ong ba ka HYC ngim idon jingmut shuh ban bein ne kynnoh iano iano, kam myntoi shuh ban bein ban kynnoh ia kiba la dep , ka ba ngi don kam ka long ba ngin shim hikai na ki por kiba la dep.
U bah Robertjune u la ong ba ka seng ka ai khublei ia baroh ki riew shlur jong ka jaidbynriew kiba la trei shitom ban khih ban ksar na bynta kane ka mat bad ia ki paradoh kiba sah ha ki thain khappud kiba la long ki shipai iada pud jong ka jaidbynriew.
“Khlem maphi ki paradoh kiba sah ha ki thain khappud lehse, mynta ngi la shah klun lut ki jaka ha ka Bangladesh bad ka Assam", u la ong.
U la ong ba ka ka kam khappud la ka dei bad ka Bangladesh ne ka Assam, ka la dei ka kam kaba jyrwit bha.
Ki phew snem ki la leit bad bun bah ki briew ki la iap bad mynsaw, ki ing ki sem, ki jingthung jingtep bad ki jingri jong ki briew ki la shah leh tohmet bad shah pynjot, ka hok longbriew ka la shah iuh roit, ka roi ka par ka la sahkut bad ki riew shim kabu bar ri bar jylla kiba bam armaloi bad bam sap ruh ki la kynrei.
Ka jingbym lah ban pynbeit ia u pud u sam bad ka Ri Bangladesh bad kumjuh ruh bad ka Assam ka la dei ka jinglehrain kum ka jylla hi baroh kawei.
Lada kane ka kam ka dang neh sah kumne la tikna ba bun bah ki jingsngewsih kin nang lap.
Ka por ka dawa ia ka jingpynbeit pud kham kloi katba lah.
Ka dei ka khubor kaba la kham rim, hynrei ka dei kaba shutia tasam, ha kaba uwei u ehrang Taliban, uba la kieng da ki tiar pynbthei ha ka met jongu, ula shah kem noh ha ki shipai jong katei ka Ri.
Haba ki pulit ki la talasi ia ka met jongu baroh shi rynieng, ki lap ba ula sop bha da ki nar kiba eh shi katdei ia ki bynta jong ka jinglong shynrang jongu bad haba ki pulit ki la kylli ka jubab jongu, ka long, ba u kwah ban nym pynmong tang khyndiat ruh ia u tiar jong ka jinglong shynrang jongu, namar ba u ngeit ba u ngeit, ba ynda ula poi sha bneng, un ioh ban ia poi kha bad 72ngut ki thei sotti ha paradais bad ka dei na katei ka daw, ba um kwah satia ban pynmong ia utei jinglong shynrang jongu, tang khyndiat eh ruh.
Shillong: U nongialam ka liangpyrshah ha ka ing dorbar ka jylla, u Dr Mukul Sangma u la dawa ba dei ban thung da ka jingtohkit halor ka jingmih ka huri hura ha ka jaka sumar ha NEIGRIHMS.Haba kren sha ki lad pathai khubor myn hynnin ka sngi, u Dr Mukul uba dei u nongialam ka Congress u la ong ba ka la donkam ban don ka jingtohkit kaba bniah halor ka jingjia ha NEIGRIHMS ban sei madan ia ki jingshisha baroh bad kiba donkti ha kaba wanrah ia ka huri hura, dei ban pynshitom katkum ba dei.
“Lada ki paidbah ki duh ka jingshaniah ia kane jaka sumar kaba heh duh ha ka dong mihngi, ka jingkynnoh kan dei sha ka sorkar kaba khlem shim ia ka jingkitkhlieh", la kynnoh u Dr Mukul.
U la ong ba ka NEIGRIHMS ka dei ka jaka sumar kaba heh duh ka dong mihngi ha kaba ki nongpang na kylleng ki jaka, ki la wan ban shah sumar ha kane ka hospital kaba don ha ka nongbah.
U la ong ba ka jingmih ka kynrum kynram ka la ktah ia ki paidbah bad khamtam ia ki nongpang.
Ka jingkhlad I nongpang na Mawphlang tang namar bym shim khia na ka jingmih ka huri hura ha kane ka jaka, ka la long ka jingkylli mano ban shim ia ka jingkitkhlieh.
U la ong ba u la phah ia ka jingsngew lem sha kiba haiing halor kane ka jingjia bad ha kajuh ka por, u la ong, u myntri ka tnad ka koit ka khiah u dei ban shah kynnoh halor kane ka jingjia namar ka jingbym shim ia ka jingkitkhlieh ban pynbeit ia ka jingeh.
Shillong: Ka jing ia kynad ha NEIGHRIMS, ka la shim ia ka jingim jong kawei ka longkmie kaba 55 snem ka rta, ha kaba ka la khlad noh ha ka miet jong ka Sngi Thohdieng, ong ka khubor kaba la pynmih ha ka The Shillong Times.
La phah sumar ia katei ka longkmie, kaba na Mawphlang, ha ka 5tarik Jymmang 2019 bad ka la dei ban shah puid, ha ka 6tarik mynta u bnai, hynrei namar ka jing ia kynad hapdeng ki doktor ha katei ka Hospital, la buhteng ban sumar ia ka bad kumta, ka koit ka khiah jongka, ka la nang hiar bad ka la khlad noh ha ka miet jong ka Sngi Thohdieng.
Ka khubor ka iathuh ba katei ka longkmie, ka donkam ban buh da ki stent ha met jongka, hynrei hadien ka donkam da ki impella bad ka dor jong katei ka tiar, ka shongdor haduh T.20 haduh T.25lak, kiba dei ki tiar ban sumar ia kito kiba pang klongsnam.
Ym tang katta, la iathuh ba ki don sa kiwei pat ki tiar, kiba donkam na bynta katei ka jing sumar puid, hynrei ki bym don satia ha katei ka Hospital, ong shuh katei ka khubor.
Shillong: Ka Meghalaya Swimming Association (MSA) kan pynlong ia ka jingjied ia ki nongjngi ha ka 24 bad 25 tarik mynta u bnai na ka bynta ki khynnah ban leit iashim bynta sha ka Junior bad Sub-Junior kaban long ha u Jylliew ban wan.
U General secretary ka MSA u bah Ian Khongmen u la ong ba kin leit jied ia ki nongjngi sha Darang, Mawkyrwat, bad sha kiwei ki jaka, kiba don ki synjuk ba iasoh bad ka MSA.U la kyntu ia ki kmie ki kpa ban phah ia ki khun ban iashim bynta ha kane ka jingialehkai.
U la ong ba ka MSA ka la don 16 snem bad la ju iashim bynta ha ki jingiakop jngi.
U President ka MSA u bah Joe Marwein u la iathuh ba mynta ki la iakren ia ka sorkar ba kan aiti sha ka MSA ban pyniaid ia ka pung ha Crinoline khnang ban lah ban pynkiew ia kane ka jingialehkai.
“Ngi la iakynduh ia u mytntri halor kane, ha kaba la aiti sha ngi ban pyniaid ia ka pung Crinoline hynrei haduh mynta kam pat beit kane ka kam namar ba ka don ka jingiasoi kam pat biang.
Ngi hap ban siew shi lak shi snem sha ka sorkar State Sports Council", la ong u bah Joe ha ka jingiakren dang shen.
Ki saiantis, ki dang pynkhreh bha mynta ba kin ioh ban peit thuh ia uwei u metbneng,  Asteroid Apophis, lane uba la ju sin kum u blei jong ki kam pynjot ha Egypt lane uba la tip ruh da kawei ka kyntien Apep bad utei u met bneng, un iaid mar syndah jong ka pyrthei, ha ka 13tarik Iaiong 2029, ha ka jingjngai kaba  19,000 mer lane 31,000 kilometer.
Ki saiantis, ki pyn thikna ba utei u met bneng, uba heh 1,115-foot lane 340-meter, un nym ia tyngkhuh satia ia ka pyrthei, hynrei yn iohi bha pat, ha ka por ba u iaid lynti, wat la ka dur jongu, kan kham rit shibun na ka jingheh ba shisha jongu.
Ka Marina Brozovic, kaba dei ka saiantis jong ka NASA NASA’s Jet Propulsion Laboratory ha Pasadena, California, ka iathuh ba yn iohi bha ia utei u met bneng ha ka por 6baje janmiet (EDT), ha kaba un iaid lyngba ka  Atlantic Ocean.
Ki saiantis, ki iathuh ba utei u met  bneng, un iaid stet shibun, ha kaba un jam lyngba ia ka met jong u bnai, tang ha ka shi minit.
La iathuh shuh shuh, ba ha ka jingjngai kaba 19hajar mer, kumta kan long ka jingjia kaba kyrpang shibun ba utei u met bneng, un iaid marjan jong ka pyrthei.
Shillong: Halor ka jing shah thombor jong u Secretary jong ka Hima Nongspung,U Bah Michael Warjri, myn hynnin ka sngi U Rupang, u la ioh ban iakren bad ki khun jong u bad la iathuh ba ha ka sngi Hatmajai kaba dei 7 tarik Jymmang, 2019, shi kynhun ki briew bym dei khasi jong kito ki shnong ba marjan jong ka Balakhawa,na Bernongsai bad na wei,kiba don kumba 300 ngut eiei, ki la wan ryngkat bad ki maw ha ka por 1baje nohsngi bad ki la kawang maw beit beit ia U Bah Michael haduh ba un da thiah lyngktar ha madan bad ki da kyrdem ruh da ki kjat.
Ha katei ka por, U Bah Michaei, u don ha iing tang bad kawei ka khynnah nongtrei.
Ka iing kaba la julor jhor, ha ka jinghiar thma u paidbhur ha ka Sngi Hat Majai.
La iohi ha ka dur ia ka kong Borlin Rani, hajan jong ka iing kaba la shah pynjot jong u Bah Michael:RupangHadien kata ki la teh ia u ryngkat bad ka suloi ha ka met jong u bad ialam sha jrong ka jingkieng ban pynhap ha poh um.
Donbok ba la kloi ba poi noh ki pulit ka Assam bad la knieh noh ia u bad la ialam noh ia u sha Thanad jong ka Palasbari, jong ka Assam.
Hynrei,naduh mynnin ka 9 tarik Jymmang,ki la rah noh ia U Bah Warjri sha Central Jail ha Lakhra jong ka Jylla Assam ban ioh ia ka jingsumar ba kham bha.
La iathuh da ka khun jong une u lanot, ka kong Badarilin Rani, ba u kpa jonki, um da don ha ka met ba shait artad ha ka met jinglong tymmen ba la 78 snem.
Ka la kren da kaba bynniaw eh ba kam lah ban peit ba kat ha kane ka arta un shong ha phatok,ha kaba ka bam ka dih ka thiah ka dem ruh kam biang satia bad katei kan nang ktah shuh shuh nalor ki jingpang na kaba shah shoh shah bom.
La ia thuh ba ka jingshitom ba kham jur eh dei na ki bynta ka khlieh,ki kti ki la jngem.
Haba la kylli ka ei ka daw ba la pynlong kumta, ka la iathuh ba ka daw ba ha khmat eh dei ka jingpyrshah jong u ia ka jing wan shna ia ka surok da ka sorkar Assam.
Namar ia kane u la dep buh dorkhas wat ha ki bor ba halor ka Sorkar, namar um kwah ban duh noh iaki jaka sha Assam.
La iathuh ba ha ka por ba poi ki pulit na Meghalaya,namar ki poi haduh ka por 4 baje janmiet da ka jingpyntip jong ka khun jong u,u Bah Michael lem bad ki pulit Assam ruh kim don shuh.
Hynrei ki paitbhur ba la bitar bha ki dang don hangtei ha ka jaka ba don ka ing,namar ba ki la wiang ding noh iaka iing ryngkat ki tiar kitar,ki kot ki sla bad ki la khet pyn kyllon ruh ia ki dieng soh,dieng kwai.
Ha ba la kylli pat,la ki sngew kumno ba U syiem bad ki dkhot jong u ki dang poi mynta ka sngi haba la jia naduh 7 tarik Jymmang.
I la bynniaw ,"Ngan sngew kumno wat lada sngew ruh haba ki ong ba slem ba ioh jingtip".
Shuh shuh,ha ba kylli la kin dang sngew nud mo ban sah haka tei ka jaka,I la ong “Ka iing lajong ngan ymphet, ai kita ki ba bishni kein kin phet".
Haba u nongthoh khubor u la ioh ban iakren bad ki riew paitbah na ka tei ka jaka,ki la iathuh ba ka shnong New Balakhawa ka don 6 iing, katkum ka jingtip jong ki, namar ka dang ioh na ka Balakhawa bad ka iing Khasi ka don tang jong u Bah Michael marwei.
Haba la kylli, kumno ki poi shongshnong da kiwei ki jaitbynriew ha kine ki shnong,la iathuh ba katkum ki kot ba la ioh ka long ha u snem 1965 u syiem u la pynbna ia kane ka thain kum ka Raid Umsohbar-warmawsaw.
Bad kine ki dkhar ki ba la shong lypa ha kane ka jaka ki hun beit ban nguh syiem ha ka hima Nongspung bad ki ju siew tang ka bai musur sha ka Hima man ka snem.
Shuh shuh,ki paitbah jong ka tei ka thain ki ong ba ka daw kam dei tang ba u pyrshah ban shna ia ka surok ,hynrei ki don ki daw shimet ruh ki ba la pynlong ia ki paitbah ban khie bitar.
Nongpoh: U CEM ka Khasi Hills Autonomous District Council, u Bah Teinwell Dkhar, ha ryngkat arngut ki MLA kiba kynthup ia u Bah SK Sun, u Bah Gigur Myrthong lem bad ki katto katne ngut ki MDC kiba kynthup ia u Bah Titos Chyne, u Bah RR Kharbuki, u Bah Victor Ranee lem bad kiwei, myn hynnin ka sngi ki la hiar jurip ia ka iing u Bah Micheal Warjri, kaba la shah pynpra noh dang shen ha ki paidbah jong katei ka thain.
U CEM ka KHADC u Bah Teinwell Dkhar ha ba leit jngoh ia ka shnong Balakhwa ha ka sngi Thohdieng: RupangHaba leit ban jurip ia katei ka jaka, kaba la iadonlang ruh u Pa’iem Patrick Syiemiong, Syiem ka Hima Nongspung, ki nongialam ka HNYF, ki bor Pulit na Ri Bhoi, ki la leit ruh ban jurip ia ka jingkieng kaba la tei lyngba ka skim PMGSY, kaba dei ruh ka dawbah kaba la pynlong ia ka huri hura ha katei ka thain.
Haba kren sha ki lad pathaikhubor, hadien katei ka jingjurip, u Bah Teinwell Dkhar lem bad kitei ki MDC, ki la pynrem jur halor katei ka jingjia bad kiba la ong ruh ba kum kitei ki jingjia ki dei ki bym lah ban pdiang da lei lei ruh em.
Halor jong katei ka jingjia, u CEM lem bad kitei ki MDC kiba la synranglang ha kane ka sngi, ki la shim ia ka rai ban kin sa shong pyrkhat la sngi Nyngkong, na ka bynta ban shim ia ka rai.
U la ong ruh ba Council hi kan sa shong pyrkhat bha bad ban leit kynduh ia ka sorkar jylla, na ka bynta ban iakren bha halor jong katei ka phang bad khamtam eh haba iadei bad ban kyntu ia ka sorkar jylla ba ka dei ban shimkhia ban pyllait noh ia u Bah Micheal Warjri na kti ki pulit ka Assam, namar kat haduh mynta u Bah Micheal Warjri u dang don ha kti ki Pulit ka Assam.
Ha kane ka jingleit jurip, u CEM lem bad kitei ki MLA bad MDC, ki la sakhi da la ki jong ki khmat halor ka jingdonkam ka Police Outpost ha katei ka thain.
Kumta halor katei ka Police Outpost ki la rai ban shimkhia noh mardor ba ka dei ban don ha katei ka thain.
Katba na ka liang u Pa’iem Patrik Syiemiong, u la kren shai ba ka daw hi baroh kaba la wanrah ia katei ka jingjia, ka dei halor ka surok PMGSY kaba la pyntrei da ka sorkar Assam ha katei ka shnong, utei u Syiem, u la pynpaw shai ruh ba katei ka jaka kaba la wan shna surok da ka sorkar Assam, ka dei ka jaka kaba dang hap hapoh Meghalaya bad kaba hap hapoh ka Hima Nongspung.
Na ka liang ka HNYF ruh, kaba la kren da u Bah Marcus Marten bad u Bah KS Rani, ka la pynrem jur halor katei ka jingjia bad ki la dawa ia ka sorkar ba ka dei ban shimkhia, kata ka long naduh ban pynbeit noh ia u pud u sam, ka Police Outpost bad ban pyllait noh ia u Bah Micheal Warjri na kti ki Pulit ka Assam.
Shillong: U myntri ka tnad kam pohiing ka jylla, u James K Sangma u la ong ba ka sorkar jylla ka la bthah ia ka tnad kam pohiing ba kan iakren bad ka tnad kam pohing ka Assam, ban wanrah ia ka mukotduma jong u bah Michaeal Warjri sha Meghalaya.
Haba kren myn hynnin ka sngi sha ki lad pathai khubor, u James u la ong ba u la ioh ia ka jingthoh na ka HYC kaba la buh ia kane ka jingdawa mynta ka sngi.
“Ka tnad pulit ka jylla kan iakren bad ka tnad pulit ka Assam ban pynkynriah sha Nongpoh police Station namar ba ka jingjia ka dei ha Meghalaya.
Ngin hap ban bud ia ki kyndon halor kane ban phah ia ka mukotduma sha Meghalaya na Assam", la ong u James.
Hynrei ha kajuh ka por, u la iathuh ba ka jingpynngat mukotduma ia u bah Micheal sha Assam, ka dei namar ba u la shah ujor ha uwei u briew uba la leit sha ki pulit Assam.
“U Bah Micheal u la shah kynnoh ba u ktah kti ia uwei u Rabha bad halor kane, une uba shah pynmynaw, u la ujor sha ki pulit Assam’, la ong u James.
U la ong ba dei halor kane ba ki paidbah kiba don kumba 300 ngut kila bat ia u bah Micheal ha katei ka jaka bad aiti sha ki pulit Assam.
“Ngi la iakren ia u Myntri Rangbah halor kane bad un iakren ia u Myntri Rangbah ka Assam bad u CM ula tip ia kane ka jingjia", la ong u James.
Hynrei u myntri kam pohiing, um treh ban kynthoh eiei la kane ka jingjia ka dei namar ba ka don jingiadei bad ka kam khappud ne em bad u shu ong, “Ia mynta nga dang ap ia ka kaiphod halor kane bad kam long ban shu kynthoh eiei khlem ka jingtip kaba shisha".
Lah ban kdew ba ha kane ka sngi Balang, u bah Micheal Warjri uba dei u secretary ka Hima Nongspung ula shah hiar thma ha ki paidbhur ha shnong jongu ha New Balakhawa haduh ba ki la pynpra ia ka iing ka sem jongu bad thang ia ki kot ki sla baroh.
U bah Micheal u dei uwei u riew tymmen uba la ju ialeh pyrshah ia ka jingwan kyntur bad khamtam ka jingshna surok bad ki kam pynroi na Assam ha katei ka thain khappud.
Nongpoh: Na ka bynta ban pynsngew ia ki jingeh kaba la iakynduh da ki paidbah ha Nongpoh bad Umsning, myn hynnin ka sngi ki nongialam ka Nongpoh Town Committee lem bad ki nongialam ka Umsning Town Dorbar, ki la leit ban ia ki ophisar ka National Highway Authority (NHAI), Regional Office ka NHAI kaba don ha sorbah Guwahati.
Na ka NTC la lamkhmat da u Bah CB Syiem, Chairman, u Bah Rayonald Kharkamni, Secretary, katba na ka UTD, la ialam da u Bah Anthony Kharkongngor Chairman ka UTD, u Bah Dipul Ryntathiang lem bad kiwei kiwei.
Kitei ki nongialam ka NTC bad UTD, ki la ioh ban iakynduh ia u Sunil Sharma, DGM, Techinal ka NHAI, ha kaba kitei ki nongialam ka NTC bad UTD, ki la ioh ban pynsngew ia ki jingeh kaba ki paidbah ki iakynduh namar jingpynslem ka NHAI ban tei ia ki Foot Over Bridge ha ki jaka iaid paidbah bad khamtam eh ia halor ka jingpynbha ia ki nala bad ka jingdonkam ban don noh da ki jaka ieng kaba shngain na ka bynta ki pulit traffic hapoh Ri Bhoi District.
Ha katei ka jingkynduh ia ki heh ka NHAI, ki nongialam ka NTC ki la leit ban pynsngew ruh ia kane ka jingdonkam kaba kyrkieh kum ka jingpynitynnad ruh ia ka sor Nongpoh (beatutification) bad ka jingdonkam ban ioh ia ka jingkieng suin, khnang ban iada na ki jingjia aksiden.
Shuh shuh, u la iathuh ruh ba na ka liang ka ki nongialam ka NTC bad UTD, ki la pynpaw ia ka jingsngewkhia halor ka jingpynslem jong ka NHAI ban pyndep noh ia kitei ki jingdonkam jong ki paidbah ha sor Nongpoh bad Umsning, namar kumba ka long mynta hi, dang bun ki kam kiba ka NHAI ka dang donkam ban leh bad pynbha ha Umsning bad Nongpoh.
Ha ka jingiakren bad kitei ki heh ka NHAI, ngi la pynsngew sha ki halor ka jingdonkam ba kyrkieh ban ioh noh mardor ia ki Foot Over Bridge ha ki jaka sor khamtam bad ruh ia ki jaka shong jong ki pulit traffic.
Halor kitei ki mat jingdawa da ki nongialam ka NTC bad UTD, kitei ki heh ka NHAI ha Guahati, ki la kular ban shimkhia bad ban pyntreikam noh mardor.
Lah ruh ban kdew hangne, halor jong kane kajuh hi ka phang, ki nongialam ka Nongpoh Town Committee, ki la leit ban kynduh ban kynduh ia ki heh duh jong ka NHAI ha Nongbah Delhi, hynrei kat haduh mynta kim pat la shimkhia ei ei ruh em bad dei na kane ka daw kaba la pynlong biang ia ki nongialam ka NTC bad UTD ba kin leit ban pynkynmaw biang ia ki heh ka NHAI ha Nongbah Guahati.
Shillong:U Conrad K.Sangma, u myntri rangbah  ka Meghalaya ula phah khubor sngewlem sha ki paidbah jong ka jylla odisha kiba la shah ktah haka jingwan ka eriong Fani, ula ong ruh lyngba jong ka Chief Minister’s Relief Fund sa phah jingiarap pisa T.1klur na ka bynta ban iarap ia ki paid jongka jylla Odisha hi baroh kawei.
Shillong: U Myntri ka tnad bording ka jylla, u James K Sangma u la ong ba ka jingpynlip ding ha ka jylla, kan iaid bteng namar ba ka dang don ka ram kaba jur bha ha ka NEEPCO.Haba kren myn hynnin ka sngi sha ki lad pathai khubor, u James u la ong, “Ka jingpynlip ding ka dang bteng namar ba ka NEEPCO ka dang buh kyndon ia ka jingsam ding namar ba sah ka ram kumba 600 klur bad ka sorkar jylla ruh ka shem jingeh namar ba ka hiran pisa".
U James u la ong ba ka jingpyrkhing ka NEEPCO ka la pyllong ia ka sorkar ban pyntreikam ia ka jingpynlip ding watla ka sngewthuh ba ka long ka jingeh ia ki paidbah.
Haba pynpaw ba kane kam dei ka jingeh kaba dang mynta, u myntri u la ong ba kane ka ram ka dei kaba sah naduh ka por mynshwa bad kane ka sorkar ka la iakynduh jingeh namar ba ka jingpynmih khajna ka MeECL kam kot bor ban siew ia ka ram.
“Kyrmen ba ngin lah ban pynbeit ia kane ban pynduna ia ka jinglip ding.
Ka donkam ban thaw lad ban weng ia kane ka jingeh", u la ong.
U kyntait ruh ba ka sorkar ka leh shiliang bam bording sha nongkyndong bad leh kham sbun sha sor.
“La sam bording katkum ka jingdon ki nongshong shnong.
Hooid, ka jingpyndonkam ia ka bording ruh ka kham jur sha sor bad duna sha nongkyndong", u la ong.
U la ong ba ka jingpynlip ding ka jia bun sien shi sngi namar ba hap ban moramot ia ki jingsniew, hap ban moramot man ka por bad kane ka la pyllong ban pynlip ding khah khah khamtam sha nongkyndong.
Ha kawei ka liang, halor ka jingpyrshah ki paidbah ka Mawkyrwat ban lum bai thang ding ka kompeni FEDCO, u James u la ong ba ka jingaiti ban pyniaid da ka rukom ka Franchisee ka dei kaba bha hynrei ki paidbah ha katei ka thain, kim pat sngewthuh ia kane.
“Ngin pyrshang ban pynsngewthuh ia ki bad ki dei ban pdiang ia ka namar ba ka jingaiti ha ka kompeni kam dei tang ban shu lum pisa bai thang ding hynrei ban shna ban moramot haba don ka jingthut, ka jingsniew, ban thew ia ka jingpyndonkam ding ki briew ha ki shnongbad kiwei ki jingdonkam.
Haba kren lyngkot ka long kum ka jingaiti ban sam bording", u la ong.
New Delhi: Ka State Bank of India (SBI), ka la ong myn hynnin ka sngi, ba ka la pynduna ia ka MCLR (marginal cost of funds-based lending rate) da 5 basis points.
Kawei ka basis point ka ia ryngkat ia ka 0.01 per cent lane 1/100th jong ka per cent.
Hadien katei ka jing pynduna, kumta ka MCLR na ka bynta shisnem, ka long 8.45 per cent na kaba ju long 8.50 per cent.
Nangne shakhmat, ka sut ia baroh ki ram kiba iasnoh bad ka MCLR, kan duna da 5 bps kaba sdang naduh ka 10tarik Jymmang, 2019.
Lyngba katei ka jing pynduna ha ka MCLR, kumta ka ram shna iing, ka hiar da 15 bps, naduh ka 10tarik Iaiong 2019, ong ka SBI.Naduh ka 1tarik Jymmang, ka SBI, ka la pynduna ia ka sut jong kito kiba thep pisa kiba palat ia ka T.1lak bad kata ka long, ha kaba ka sut kan long 3.5 percent, na kaba ju long mynshwa 3.5 percent.
Kum uwei na ki riew paidbah uba long ruh ha kajuh ka por u nongshong shnong jong ka jylla  Meghalaya nga sngew dei ban pynpaw ia ka jingpyrshah kaba jur halor ka jingnong synniang u Conrad Sangma sha ka Jylla Odisha da ka pisa kala long palat 1 klur tyngka kum ka jingiarap naka bynta ka jingshah ktah katei ka Jylla haka Eriong Funa.
Shillong:Ka Supreme Court mynta ka sngi, ka la shah ban die noh ia u dewiong, uba don 76 hajar ton, haduh ka 31tarik Jymmang 2019.
Katei ka rai jong ka kashari, ka long ban pyniaid na ka bynta 15 sngi kynthih ia katei ka mar, kaba ka kashari, ka la khang noh kynsan, ha ka 15tarik Nohprah 2018, wat la ka la ai rai kham mynshwa, ban ai por ban die haduh ha ka 30tarik Nohprah 2018.
La iathuh ba ki shalan, na bynta ban die ia katei ka mar kaba 76hajar ton, ka don mynta ha ophis jong ka tnat mar poh khyndew jong ka sorkar Jylla bad mynta ki trai par kin hap ban leit shim noh ia kitei ki challan bad ban pyniaid noh ia katei ka mar kaba la dep ai jingkhein sha ka kashari.
Ym tang katta, la rai ruh ban pyn thymmai ia ka challan kaba 18hajar ton u dewiong, kaba la dep ai sha ki nongkhaii, hynrei kaba la kut por noh, na ka daw jong katei ka jingkhang kynsan jong ka kashari, ha ka 15tarik Nohprah 2018.
Ka Supreme Court, kam shym la iakren mynta ka sngi, halor ka 38lak ton, kaba ka sorkar Jylla, ka ai jingkhein halor ka jingdon u dewiong, uba don ha ki par ha kylleng ka Jylla bad la sngewthuh ba ia katei ka kam, yn rai syndon da ka Supreme Court, ha kaba kan pynkut syndon ruh ia katei ka kam khang dewiong ha U Naitung 2019.
Shillong:Ka jingshah kem jong U Bah Michael Warjri, ka la pynmih ia shibun ki jing pyrshah na ki kynhun bapher bad halor kane ka phang, U Bah Sosthenes Sohtun, MLA ka Jirang, ula pynsngew ba haba ka jingjia, ka dei ha Meghalaya, kumta dei ban phah noh sha Meghalaya.
U bah Sohtun, haba iakren bad U Rupang, ula ong shuh shuh ba na ka liang jongu, ula pynsngew sha U James K Sangma, myntri kam poh iing bad kumjuh sha U Conrad K Sangma, myntri rangbah ka Jylla, ha kaba ki la shim khia bad iakren bad ki bor sorkar Assam, na ka bynta ban kynriah noh ia katei ka jingjia sha Meghalaya.
U bah Sohtun, u pynpaw ruh ia ka jingsngew pyrshah jur, halor jing pynjulor ia ka iing jong U bah Warjri, da kaba u ong ba ki paidbah, kim lah ban shim ia ka ain ha la ka jong ka kti bad u pynshisha ruh, ba kitei ki jaka, ki hap hapoh u pud u sam jong ka Meghalaya, namar ba ki paidbah ruh ki pdiang ialade, ba ki dei ki nong Meghalaya.
Une u nongthoh khubor, ula iakren bad U James K Sangma, myntri kam poh iing, ha kaba ula pynsngew, ba haba ka jingjia, ka dei ha Meghalaya, kumta dei ban tohkit da ki pulit jong ka Meghalaya bad u iathuh ruh, ba ula iakren bad ki bor sorkar na Assam, ba kin kynriah noh ia katei ka jing ujor sha Meghalaya.
Shillong:U bah John Kharshiing, Chairman ka Dorbar ki Khlieh Nongsynshar ka Ri Hynniewtrep, ula thoh sha U Conrad Sangma, myntri rangbah ka Jylla, ha kaba ula pynpaw halor ka jingdonkam ban thung ia ka Meghalaya State Commission on Inter-State Boundary.
U bah John, ula ong ba halor ka jingjia kaba shyrkhei ia u Bah Michael Warjri, Secretary, Hima Nongspung Syiemship, u nong shong shnong ka Balakawa, (kaba don ha Assam- Meghalaya Border) hapoh ka Jirang C&RD, Ri Bhoi District, Meghalaya, la sngewdei ban kyrpad jur ia ka Sorkar Meghalaya ba kan thung ia ka Meghalaya State Commission on Inter-State Boundary, lane ka komishon pynbeit pud, ka ban don ka bor bad ka iktiar ban khmih ban peit bniah kiba iai mih na ka por sha ka por, namar ka jing bym lah shuh bad ka jingslem ban pynbeit ia u pud Assam Meghalaya mynta la palat 72 snem (2019-1947) naduh ba ioh jinglaitluid ka Ri India.
“Na ka por sha ka por ki paidbah ki la ngat ha ka jingkut lad bad ki iai kynduh kum kine ki jingeh kiba shyrkhei ha ki thain bordar ha ka jingia kajia pud bad ka Assam bad Bangladesh" ong ka kyrwoh U bah John.
“Ngi kyntu jur ia ka Sorkar Meghalaya ban shim khia ban kem pynshitom ia ki nong wan hiar thma ban kem mar mar ia kitei ki briew kiba la shim ia ka ain ha la ka kti la jong bad ban shim khia ban ioh pyllait noh mar dor ia u Bah Michael Warjri, uba ngi ioh jingtip ba u la shah kem kylla bad don hapoh Jail Assam" pynkut ka kyrwoh na U bah Kharshiing.
Shillong: Ka High Level Committee (HLC) ka la phah biang ia ka Shillong Municipality Board (SMB) ba kan leit shim jingkhein briew biang (reinventorisation) ia kiba sah ha Them Iewmawlong (them kharmetor) bad ka dei ban pyndep hapoh shi bnai.
U Symbud myntri rangbah u bah Prestone Tynsong uba long ruh u chairman ka HLC, u la ong ba ka sorkar ka la ai biang ia ka kabu ia kito ki briew kiba sah ha Them Iewmawlong ba kin wan shakhmat ban ai jingtip sha ki briew ka Municipal shwa ba ka sorkar kan iaid shakhmat.
“Ka sorkar ka la rai ban ailad biang sa shisien ia kito ki briew kiba sah ha Them Iewmawlong ban pynshisha ia ka jinglong shisha jongki", la ong u bah Prestone.
U bah Prestone u la ong ba ka jingshim jingkhein khlieh briew biang ka long hadien ba mynshwa ka la don ka jingpyrshah na ki briew kiba sah ha katei ka jaka ha kaba ka sorkar kam ioh ia ka jingkhein kaba biang bad ka donkam ban leh biang.
U la ong ba ka SMB kan sa phah ia ka kaiphod sha ka sorkar hadien kane ka shi bnai bad kane ka dei ka kabu ba khadduh ia ki.
Katkum ka jingiathuh u symbud myntri rangbah, ki don 128 ngut ki nongtrei ha ka Shillong Municipal Board bad 56 ngut kiba trei ha kiwei kiwei ki tnad sorkar kiba sah ha katei ka Them Iewmawlong.
U la ong ba kane ka jingthoh ne khein khlieh briew kan long ban pynthikna ia kito kiba dei hok bad kito kiba shu wan sah beain bad ia kane ka jingleit khein briew yn sa pynmih ia ka jingpynbna paidbah ha ki lad pathai khubor.
Lah ban kdew ba ka la pynlong ia ka sorkar ba kan thaw noh ia ka High Level Committee ban wad ia ka lynti kaba dei ban pynbeit ia kane ka kam.
Mynshem snem ka la don ka jingiakhih paidbah ban dawa kynriah noh ia ki khar metor na them Iewmawlong.
Ha kane ka jingjia da ki spah ngut ki samla ki la shah kem bad bun phew ngut kila mynsaw nalor ki pulit namar ka jingiapyni ha ka thain Motphran bad Mawkhar bad ha kiwei ki jaka.
Shillong: Ki dkhot ka Hynniewtrep Youth Council, mynta ka sngi ki la leit ban ia kynduh ia  u MLA Jirang Constituency, U Bah Sosthenes Sohtun bad u Myntri ki kam pohing u James K Sangma, halor ka jingshah thombor u bah Micheal Warjri ba la hiar thma ia ka ing ka sem, ka jaka puta jongu.
“Ngi pynrem jur ia kane ka jingshah thombor jong u bah Michel Warjri bad ka jing pynjulor dusmon ia ka ing bad jaka puta jong u," la ong u President ka HYC, u Robertjune K JahrinU President ka HYC u la iathuh ba kane ka  jingiakynduh ka long ban dawa na ka Sorkar ban pynphai  noh ia ka jing ujor sha Meghalaya, kaba ki la ujor sha Assam bad u la kylli ruh ba kumno ki leit ujor sha Assam haba ka jingjia ka  jia ha Meghalaya.
Ym dei ban tohkit ban kem da ki pulit Assam haba ka jia ha Meghalaya bad ka jingshah kem ha ki pulit Assam ka long kumba ia ka suk ka sain ka Meghalaya hap peit da ka sorkar Assam.
Ka Sorkar Assam ka dei ban pynphai  noh ia ka case sha Meghalaya bad lada donkam yn tohkit da ki pulit Meghalaya.
U bah Robertjune  u la buh ruh ka jing kylli ba ki don haduh palat 300 ngut kila hiar thma ia ka iing  jong utei u rangbah, balei  ki pulit ki kem tang 3 ngut.
“Ka jingjia ka dei na ka kam pynroi ka sorkar namar ba lada wanrah ka  kam pynroi ka sorkar Meghalaya kan pyrshah ka Assam bad lada wanrah jingpynroi  ka Assam kan pyrshah ka Meghalaya.
Ka jingwanrah ia ka roi ka par da ka lynti kaba beain, ka wanrah ka jinghuri hura ha khappud," la ong u Robertjune Kharjahrin.
“Mynta la jah ki Chief Minister, ChiefSecretary, Superintendent of Police, Deputy Commissioner level meeting.
Ngi iakren ia u pud u sam tang haba jia kum kine ki jait jingjia" ong U bah Robertjune.
“Ngi dawa ba ka sorkar ka dei ban pynbeit ia kane ka jingjia mardor" ong utei u nongialam ka HYC  bad na ka liang u myntri kam pohing  ula iathuh ba ka la don ka jingthmu ban iakynduh hapdeng u Chief Minister  ka Assam bad Meghalaya.
Kum ban shu pyn kynmaw u secretary ka Hima Nongspung u bah Michel Warjri u la shah shoh dusmon ha ki Nongshong shnong kiba na ki shnong ba pher ba pher na kane ka Hima na ka daw ba u secretary jong kane ka Hima u la ujor pyrshah da ka mokotduma ia ka Sorkar Assam halor ka jingpyn trei Surok hapoh ka Jylla Meghalaya.
Kiwei ki lad khubor, ki iathuh ba ki nongialam ka HYC, ki la ia kynduh ruh ia U James K Sangma, myntri kam poh iing mynta ka sngi, na ka bynta ban ujor pyrshah halor katei ka jingthombor ia U bah Warjri.
Na ka liang jongnga kum u nongtreimon sngewbha hapdeng ka Jaidbynriew Hyññiew Trep Hyññiew Skum kaba ngi ju tip kum ka Ri Khasi baieid ki Blei, nga pynrem jur ia ka Seng FKJGP kaba byrngem byrsit ianga haduh ban pynpaw ba ym ithuh ia nga da kaba ong ba nga kam ialade kum u briew jong ka FKJGP.Balei kamdon shuh mo ka jingniewkor ia ki dkhot kiba rim.
Nga kwah ban pynpaw ba ha ki por ba la leitnoh ngam lah ban len bad nga dei shisha u dkhot jong ka FKJGP ha kaba nga la bat kum u President jong ka FKJGP Mawsynram Circle.
Hato lada ki briew ki kylli ianga mynta ba “La ju trei ne em ha kano kano ka Sengbhalang hapoh ka Jylla?".
Hato nga lah mo ban shu len ne wat ban ong “Em ngam pat ju trei ha kano kano ka Seng ne wat ban shu kam ialade ba nga don ha kata ka seng FKJGP".
Nga sngewthuh shai kdar mynta ba baroh na kine kidei tang ki jingpyrshang ban pynsngap jar tang namar ba kidon ka jingmyntoi ialade khlem da pyrkhat shuh ia u paidbah bapli uba donkam ia ngi kum ki nongtrei mon sngewbha hapoh ka Jylla.
U Elton Cliff Warjri, u ba kam ialade kum u Asst.General Secretary, FKJGP Central Body mynno u la ju mih paw ban shakri da lade ia ki paidbah hapoh Jylla?.
Kane baroh ka pawshai ba kadon kaei kaei ka jingmyntoi na sha lyndet hapdeng jong ki ha kaba iadei bad ka jingdawa jongnga ban weng ia ka Kong Aiom Ksiar Diengdoh naka shuki Principal jong ka skul Pinemount.
Hato u nud mo ban mih marwei katta ki issue kiba nga la ju iaid naduh kip or ba la dep ha kiba bun tylli ki lynti.
Hato la ka FKJGP kam donkam shuh ne ia ki briew kiba treihok ban shakri na bynta u paidbah hapoh ka Jylla?.
Ka jingbyrngem jong ka FKJGP ianga ban leh da kaba tyngeh ba lada lap ba nga kam ialade kum u dkhot jong ka seng kadei tang nakadaw ba kadon ka jingkhwan myntoi shimet bad wat haduh khlem da donkam shuh ban pynpaw ruh ba nga dei u dkhot barim jong katei ka seng.
Ka FKJGP kam don shuh ka jing sngewnguh ia ki dkhot barim wat haba ki la aiti ialade ban shakri bad noh synniang lyngba ka seng ha kipor kiba la leitnoh.
Hato ban byrngem ianga kumtei ka mut kumno?.
Hato nga dei mo u runar uba la leh kam sniew hapoh ka imlang sahlang ne uba la pynjah burom ia ka Seng?Balei kita ki nongialam kim kwah shuh mo ban bishar bniah ne wat ban iakren markhmat la kalong ne em kaba shisha, shu kynsan haduh ban shu ai beit tdam da kaba tyngeh hapoh ki kotkhubor tang ban shu thad khlemraiñ ia u briew khlem da don ki nongrim kiba biang.
Kaei kane ka jingmut kaba ki la leh?.
Lada kidei ki briew kiba don jabieng ban pyrkhat kila dei ban da puson hashuwa ban shim ia kano ka rai haduh wat ba ki khlem da bishar ruh ia khubor kiba nga ai jingkren lyngba ka Batesi News ne T7 ruh kumjuh.
Balei kum ki nongialam ki pynkylla nonglilam pynban ialade kumne, hato balei kim bishar bniah ia kiwei pat ki issue kiba la mih hashuwa ha kaba iadei bad ka skul Pinemount.
Lada ymdei ba kidon kum kitei ki briew hapoh ka seng FKJGP ngam tharai ba wat na kaliang jongnga ruh ngan shu mih khlem da don ki daw kiba biang.
Kitei baroh ki pawshai ba ki dei tang ki khwan myntoi shimet khlem da kwah ban puson na bynta ka bha ka miat.
Ka jingkren bieit bad jingleh khyllung khynnah jong kitei ki nongialam kan sa pynjah khlep shisien ka sngi ia ka kyrteng jong ka seng FKJGP.Mynta ka paw shai ba ki nongialam jong katei ka seng FKJGP ki don tang namar ban kamai spah bad ki la kylla long ki briew kiba kwah ban shim tang ia ki issue kiba don jingmyntoi na bynta ka pla tyngka jongki shimet.
Ki paidbah ba bun baroh ki ai ia ka jingkyrshan kaba pura halor ka mat jingdawa jongnga namar ki tip shai ba hapoh jongkatei ka skul kidon bun kiei kiei kiba la pynbakla ia ka lynti baroh shi kata kipor katkum ka hok bad ka jingshisha.
Mano ba la ju nud ban kren pyrshah naduh nyngkong ki sngi.
Haba nga kren bad ban pynpaw ia ki jingshisha don bun bah ki lynti ki ba khohruh khohram ne wat ki nongwoh kjat na sha lyndet.
Ko!! Phi ki paidbah wat leitduh mynsiem halor kane ka bynta bad kum u briew uba pyrshang ban trei bad aiti ialade ha la kajong ka Ri ngan iai don ha syndah jongphi bad kat kaei kaba nga lah ngan iai pyrshang khlem da kynran dien tang namar ba don ki nongpynthut iwei bad arngut.
Ka FKJGP kam donkam shuh ban lum ia u paidbah mynta nangne sha khmat la da ka shim ia kino kino ki issue bad nakaliang jongngi ruh kum ki riew paidbah ngimdei ban ai ka jingkyrshan namar sngewthuh shai mynta, ba lada ymdei ba don kum kitei ki briew hapoh katei ka seng nga ngeit skhem ba ka kyrteng jong ka sengbhalang kan ym jah burom lano lano ruh bad ba ka Ri bad ka Jaidbynriew jongngi kan ymlong kumba long mynta ha kine ki sngi kumba ngi iohi da la kijong ki khmat.
Ngi dei ban sngewthuh shai ia ka kyntien kaba ongSngewthuh bad puson bha ia kata.
Banshai Marbaniang.
Nga kwah number phone Bah Banshai.
Ka jingioh trading licence ki barjylla,GST ka long ka dawbah haka khaii pateng khamtam hiki ba dang pyrshang ban ieng hala ki jongki kjat (self employed) ,ka jingtorti Jong ki department ban check bniah iaki FSSAI lisence, haki dukan Sha Jong ki barjylla, restaurant etc ,.
Khublei ShibunShri.Dap B.Syngkrem.
Ex.Rev.K.LangrinHa ka Baibl jong ka Bible Society (Protestant) la thoh, ka dor ba la iakut shi  suka shi sngi katba ha ka Baibyl jong ki Catholic pat la thoh, ka dor mar shi denar shi sngi.
Ka jingmut ka long kajuh.
Ka snem 1989 ka dei ka snem sah jingkynmaw ia nga.
ka dei ka snem nyngkong ba nga la sdang ia ka kam sharai balang.
Ha kawei ka sngi nga la leit tour balang ha kawei ka shnong (Nonglangtur) kaba la shim por ban iaid kjat 7 kynta na Nongdaju ryngkat bad ki 6 ngut ki nongbud.
Ngi la leit rung ha ka iing jong u nonghikai skul ha kata ka shnong.
Hadien ba la dep dihsha uta u trai iing u la ong ia nga, “Ko Pastor, nang shong ma phi bad kine ki paralok, nga ngan leit kem noh ia ka dohkha na ka thie ka wah ba nga la buh khnang na ka bynta jong phi".
