Ki nongpeit kai, ki don 16hajar ngut hynnin ka miet, ha katei ka rynsan.
Ka jing bakla, ka wan shwa, lyngba ka kol, kaba la kum thep hi, U Merih Demiral jong ka Turkey bad hadien kata, la pynbud sa ki kol jong U Ciro Immobile bad U Lorenzo Insigne, ha ka jing ialehkai jong ka Group A.Shillong: Kiba iap covid 19 ha ka Sngi Thohdieng, ki long UBah Herloom Kharkongor, 76 na Jellyshop NongthymmaiSumar ha Civil Hospital Shillong ha ka 06-06-2021Khlad ha ka 10-06-2021Cause of Death: Covid PneumoniaKa Kortimai Syiemlieh, 58 na Mawlai PhudmuriSumar ha NEIGRIHMS ha ka 03-06-2021Khlad ha ka 09-06-2021Cause of Death: Severe Covid Pneumonia with co-morbiditiesU Rajendra Sharma, 65 na Keating Road Police BazarSumar ha Supercare Hospital Shillong ha ka 25-05-2021Khlad ha ka 11-06-2021Cause of Death: Covid-19 Pneumonia with co-morbiditiesU Mawkordor Bryan Dkhar, 31 na Lower LachumiereSumar ha Supercare Hospital Shillong ha ka 31-05-2021Khlad ha ka 11-06-2021Cause of Death: Covid-19 Positive with co-morbiditiesKa Bimla Lakiang, 43 na Panaliar JowaiSumar ha Woodland WK Hospital Sabah ha ka 26-05-2021Khlad ha ka 10-06-2021Cause of Death: Severe Covid Pneumonia with co-morbiditiesKa Miralin Mawroh, 56 na SmitSumar ha NEIGRIHMS ha ka 22-05-2021Khlad ha ka 10-06-2021Cause of Death: Severe Covid Pneumonia with co-morbiditiesKa Bioslin Marbaniang, 35 na Dharom-IchamatiKhlad ha iing ha ka 10-06-2021Cause of Death: Covid-19 PositiveU Riewlang M Syiem, 52 na Jaiaw ShyiapSumar ha Supercare Hospital ha ka 17-05-2021Khlad ha ka 10-06-2021Cause of Death: Covi-19 Pneumonia with co-morbiditiesU Drosly Roy Nongshli, 69 na Umsning PatarimSumar ha Dr.H.G Roberts Hospital ha ka 06-06-2021Khlad ha ka 10-06-2021Cause of Death: Covid-19 Pneumonia with co-morbiditiesU Jimmy Carter N.Sangma, 40 na Shyamnagar, PhulbariLeit rah ha Tikrikilla PHC bad khlad noh ha ka 10-06-2021Cause of Death: Covid-19 Positive.
Shillong: U myntri ka tnad ka koit ka khiah, u ba dei ruh u MLA na ka party Bharatiya Janata Party (BJP) u bah Alexander L Hek u la ong “Ngim ju leh politic mynta, hynrei ngi leh politic tang ha ka por ba don ka election".
Kane ka long ba u la jubab ia ka jingkynnoh jong u MP na ka jylla u bah Vincent H Pala ba ka jingkhein kaba la wan na ka liang ka PGI ka dei ka kam politic jong ka party BJP.U bah Hek u la ong “Ka kaiphot ka dei kaba wan na ka Performance Garding Index kaba dei ka institution ka ba la ithuh, ka ba la pynpaw ba ka jylla Meghalaya ka dei ka jylla ba hiar tam ka pule puthi ym ba ka wan na ka ophis jong ka BJP".
Kane ka dei ka jingshisha bad kum ka jylla ka dei ban pdiang ia kane bad kam dei ka por ban shu ia kynnoh iwei ia iwei hynrei ngi dei ban ia trei lang ban kyntiew ia ka jylla.
Halor ka jingkynnoh jong u MP ka jylla halor ka kaiphot jong ka PGI, ym dei ban ia kynnoh hynrei dei ban ia trei lang ban ia kyntiew ia ka jylla haei ba ka jylla ka duna u la bynrap.
“Ngim ju ia leh politic mynta ngi leh politic tang ha ka por ba don election, hynrei ym mynta, mynta ngin hap ban ia snohkti lang ban ialeh ban kyntiew ia ka jylla ngi dei ban wad ia ka daw ba ka jylla ka hiar ha ka pule puthi ym ban shu ia kynnoh" u la ong.
Hiar ka ri khasi jng ngi dei ba bam sap palat ki 60 ki MLA jng ngi.
namar Kim don por ban piet ia ka roi ka par ne ha kaba pynbha ia ki education policy.
Ki don por tng ban shna pisa bad ba die ia ka ri baroh kawei.
Da kynmaw mo paitbah baroh ka election kam poi shano2.
LAHORE: Ka jylla Sindh ha Pakistan, ka la rai, ban block ia ki number phone jong kito ki bym treh ban shah injek iada covid ialade.
Ym tang katta, la ong shuh shuh, ba kito ki nongtrei ophis, ki bym treh ban shah injek ialade, kin duh tulop naduh U Naitung shakhmat.
“Kham mynshwa, ka dei tang ka jingai jingmut, hynrei namar ba ki briew, kim mih satia ban shah injek, la shim noh, da kane ka rai" ong U  Hammad Raza, u nongkren jong ka  Punjab Primary Health department.
Ka jing injek ha Pakistan, ka long tang kumba 2lak antad, ha ka shi sngi shisngi, wat la, ka jingkhein, ka nang kiew ha kine ki sngi bad kiba shah injek, ki don tang khyndiat eh, na ka jingdon briew, kaba 220 million ngut jong katei ka Ri.
Kiba la dep injek, la antad, ba ki long 10.5 million, ha kaba la pyn donkam, da ki dawai kiba la shna na China.
Ki don bun kiba artatien ha Pakistan, ba katei ka injek, kan lah ban pyn lyngki ia ki kynthei, lane ba kin iap noh hadien ar snem.
“Kan long ka jingduh kaba khraw ianga, lada ngan shah block ka mobile phone jongnga, hynrei nga sngew tieng pat ban shah injek" ong kawei ka nongtrei iing, ka Saimi Bibi, kaba sah ha Lahore.
Ka la don ruh ka jing ailad kyrpang ia kito kiba la dep injek, ba kin leit cinema, kin leit sha ki jing khawai, ki iingmane bad wat ia ki kam khaii pateng, na ka bynta kito kiba la dep palat 20 percent ki nongshong shnong.
Ka Pakistan, ka don  940,000 ngut kiba ioh pang covid bad nangta sa  21,500 ngut kiba iap.
Nangta, la iathuh shuh shuh, ba ki don palat 3lak ngut, kiba la dep ia ka injek ba nyngkong, ba ki bym shym la leit satia, ban shah injek ha ka sien kaba ar.
Balei ka sorkar ka shim khia ia ka kam shimet u nongphah tih dewiong.
Balei ka sorkar kam shu hukum ia u ta u trai ban leh ia kaba donkam, ym ban pynlut na ka pisa paidbah bad ban pyn jynjar ia ki Pulit bad kiwei kiwei ki briew sorkar.
Ka dei ruh ha ka por lockdown ha kaba baroh ki shong khop ha la ki iing jong ki.
Uta u briew u ba pyntih dewiong u dei u ei.
Ne don kti ka sorkar ruh mo.
Ka sorkar kam dei ban pynlut na pla jongngi kiba siew TAX man la ka sngi, to shim khia ia ki rangli juki kiba snem jynjar.
Ha kum kane ka por, ym iohi u ta u riew shimet u ban sa iap noh lada um ioh tih dewiong.
Balei ka sorkar ka shim kit khia (importance)sa ia kum kine ki riewkhwan.
Kine dei ki riew khlemrain kiba ka jing iatiplem ka la iap.
Kumta lada ka sorkar kam ia don kti ei ei ka dei ban thet kti, ia kane ka kam bad hukum bieit ia uta u trai ban wad ia kita ki briew ba u la ai jylla.
Lehse kim don hapoh kata ka thliew ka mut ba la shu pynsepei ia ka bor ki briew sorkar kumjuh ia ka por ba kordor.
Kumta u symbud Myntri rangbah, u ba long Dynamic, lehse un kham sngewthuh kumno ban leh.
Khublei.
Nongstoiñ: Na ka jingshem jong ka tnad ka koit ka khiah ia ki positive case bad kum ka lad ban ai jingiada, U District Magistrate ula pynbna da ka Containment zone ia baroh kawei ka Them Iew New Nongstoin naduh kane ka khyllipmat ba la pynbna ia kane ka hukum tad haduh ban da pynbna da kumwei pat.
Ym shah ia ki paidbah ban tur sha kane ka jaka bala khang bad baroh kiba shong ba sah ha kane ka Them Iew kim bit ban mih nala ki iing ki sem khnang ban lah ban pynkiar ia u ba bun balang bad ban lah ruh ban leh ia ka contact tracing.
Katba ki kali kiba dei iaid lyngba kane ka jaka ki lah ban iaid khlem pynsangeh ha katei ka thain.
La khang ia ki jingialum paidbah ne ka jingiakynduh briew bad baroh ki dukan ia die ia thied kiba don ha u pud u sam jong ka Them Iew kidei ban khang khyrdep noh shisyndon iala ki dukan.
Ki volunteer jong ka corona management committee kin pynbiang iaki jingdonkam ba kyrkieh na ka bynta ki briew kiba shong ba sah ha ka containment area.
Na ka bynta ka jingbit jing biang jong kato ka thain la thung ia u Incident Commander bah CP Mawkon.
Kiba don ia ki dak ki shin kum ka jingshit, jyrhoh bad kiei kiwei ki lah ban phone jingiarap ha une u 14410 lane 9485395373 bad 8257946145.
Kane ka hukum kam don jingktah ia ki nongtrei ka koit ka khiah, ki pulit bad ki kali ne nontrei ba ai jingshakri paidbah.
Shillong: Ka Khasi Students’ Union (KSU) Mawkhar Circle hapoh ka jingialam u samla Robert Dkhar, Asst.Organising bad u samla Newton, Finance secretary, ryngkat ki katto katne ki dkhot ka seng na Mawkhar Circle bad ha ryngkat bad kiwei ki Unit, ki la ïoh ban hiar khynra kynsan ïa ki bar jylla kiba shong die madan beaiñ wat ha kum kane ka por ba ka sorkar ka dang pyrkhing jur ïa ka khangdam hapoh ka East Khasi Hills District bad ha kylleng ka jylla hi baroh kawei.
Ha katei ka jingleit khynra ka seng ka la lap ba ki don kynrei ki bar jylla kiba ïoh shongdie madan beaiñ ha kylleng ka sor shillong naduh ïewduh shaduh Khyndai Lad, kumta ki dkhot ka seng ha katei ka jingleit khynra ki la ïoh ban shim ïa ki kyrteng bad ki jaka sah jong kitei ki bar jylla, hynrei kaba pynsngew lyngngoh pat namar ba kumno kitei ki bar jylla ki ioh ban shong die jingdie madan haba ki jaka shong jaka sah ne ka shnong jong jongki ka dei naduh Laban, Lum Pademsngi (Bishnapur), Nongmensong, Pynthor bad ki don kiba wan naduh Assam bad Bihar.
Shuh shuh kaba kham pynbitar ïa ka seng ka long ba ki don ruh shibun ki dkhar kiba shu wan shong dih kyiad sadhai ha iewduh manla ka sngi katba na ka liang ki Pulit Syiem bad ki pulit Sot, ki shu peitkai khlem leh eiei.
Kumta ka seng hadien ka jingioh ujor na ki paidbah, namar ka jinglaitlan palat kitei dkhar, kumta hi marmar khlem pynslem, ka la pynlong ïa ka jingleit khynra bad lalap ïa ka jingshisha baroh ha katei jingkhynra, kumta na liang ki dkhot jong ka seng ki lah ïoh ban beh noh ïa kitei ki dkhar ba ju shongdie kyaid laitluid hapdeng ïewduh wat ha kum kane ka por ba ka sorkar ka pyrkhing jur ia ka khangdam.
Lyngba ka kyrwoh, ka KSU Mawkhar Circle ka pynrem jur ïa ka jingai laitlan ki bor pyniaid district ïa kitei ki bar jylla ban shong die jingdie beaiñ bad ban shong dihkyiad sadhai khlem jing pynshitom, katba kaba sngewsih par ba ïa ngi ki Khasi kine kine kumjuh ki bor sorkar ki beh kthong kham palat ban ïa ki ksew.
Kyntang iawai ka seng ka pynpaw ba kan ym shong kli kti bad kan ïai kyndang naphang beit lada ki dang don ki barjylla kiba kamai spah beaiñ nangne shakhmat.
Ko seng bhalang nai beh ia ki Khar rit Khar Ria  beh ia ki khar Marwari bad mahajon ba heh ki ba ia dei bha bad ki minister bad ki officer jng ka income tax ne ki pulit.
Lada phet u heh ki rit ki ria ki phet hi um dnkam ban beh.
Pyndon kam ka jabieng.
Wat ia Leh biet kumne.
Shillong: Kiba ioh pang khlam covid mynta ka sngi, ki long 514ngut bad kitei ki kynthup ia 183ngut ha East Khasi hills, 90ngut ha West Garo hills, nalor kiwei pat.
Kiba jem mynta ka sngi, na katei ka jingpang khlam, ki long 526ngut bad kiba iap, ki long 10ngut, ha kaba ha East Khasi hills, ki don 7ngut kiba iap, mar iwei ha Ribhoi, West Jaintia bad West Garo hills.
Kiba dang don ha ka jingpang khlam, ki long mynta 4,993 bad kiba iap, ki la poi baroh sha ka 714ngut.
Ka jing ialehkai jong ka European Cup, ka sdang mynta ka sngi thohdieng ha Rome.
Ka jing ialehkai, kan sdang ha ka por 12.30 mynta ka miet bad ka jing ialehkai, kan long hapdeng ka Italy pyrshah ia ka Turkey.
Katei ka jing ialehkai, ka la dei ban long myn shem snem, hynrei, na ka daw jong ka khlam corona, la buhteng noh bad la rah sha ka snem 2021.
Yn pyni ia katei ka jing ialehkai, mynta ka miet, ha ka Sony Sports Network Channels – Sony Six, Sony Ten 1, Sony Ten 3, Sony Ten 4, ha India.
Yn pyni ruh ha ka  LIV.Shillong: Ka jing khang dam, kan dang iai bteng ha East Khasi hills, sa shi taiew kynthih, ong U Conrad Sangma, myntri rangbah ka Jylla mynta ka sngi.
Ha kiwei ki District, la aiti ia ki Deputy Commissioner, ba kin peit ia ka jinglong jingman jong ka khlam bad la ai jingmut, ba kin lah ban ailad ia 20 percent ki dukan, bym dei mar bam, ba kin nang plie noh.
Kane ka jingkhang dam, kan kut ha ka por 5baje mynstep jong ka 14tarik, hynrei, da ka jing pynjlan, kan kut noh ha ka por 5baje mynstep jong ka 21tarik Jylliew 2021.
Ia uba hok yn nym lah ban pynkhih da lei lei ruh em.
U skhem hi triang, kumba long u mawsiang.
U Blei U don ryngkat bad u bad U kyrshan ia u khnang ba un nym kyllon.
Ki jingjynjar ruh ki lah ban don shibun hynrei U Trai U la kular ban pyllait ia u, kaba mut ban pyllait ia ki jingjynjar la ka long ha kano kano ka rukom.
Haba ong ia u, kam mut tang ia u briew hynrei ka mut ia ki briew kiba shaniah ha U, la ka long ki kynthei ne ki shynrang, kaba mut ia ki briew hi.
Kaba kongsan eh pat ka dei ba ki donkam ban bret lut ha U ia ki jingkit ha ka jingim jong ki khnang ba U Blei Un kyrshan ia ki.
To ngin ia peit mynta na ka Ktien jong U Blei ban pynshong nongrim ne pynskhem ia kitei ki jingkren haneng.
“To bred ia la ka jingkit halor U Trai, te un shan ia me; un ym shah ban pynkhih ia uba hok lano ruh “(Ki Salm 55:22)“Ki jingjynjar uba hok ki long shibun: hynrei U Trai u pyllait ia u na ki baroh"(Ki Salm 34:19)U BLEI UN KYRKHU, AMEN.Shillong: Ka Meghalaya Pradesh Youth Congress (MPYC) ka la tih jylliew ia u Myntri Rangbahduh ka Ri, u Narendra Modi ha kaba ki la buh jingkylli ba balei ka shim por da ki bnai ban leh eiei ha kaba iadei bad ka jingai ei tika na ka bynta baroh namar katkum ka aiñ ka Covid-19 ka dei ka jingwan lynshop ka khlam kaba la sakhi bad tip tikna.
“Ha kaba iadei bad ka Covid kaba dei ka jingwan lynshop ka khlam kaba ki la tip tikna ia kata, ki don lut ka bor bad ka lad ai jingiarap ban iarap ia ki paidbah ban ai tika.
Phi donkam ka mon jong ka saiñ pyrthei hynrei kaba i long pat kumba ka duna" la ong u President jong ka MPYC, u Richard Marak.
U Richard Marak u pdiang ia ka jingleh ka Sorkar Pdeng ban pynbiang ia ki dawai injek tika bad kumjuh ruh ia ka jingpynbna ban ai tika ei khlem siew pisa na ka bynta baroh kiba la kot ka 18 snem shaneng kaba la rai da u Myntri Rangbahduh ka Ri ha ka 8 tarik u Jylliew 2021 ha ka por ba u la ai ka jingpyntip sha baroh kawei ka Ri.
“Shu pyrkhat katno ngut ki mynsiem briew ki la lait im lada u Myntri Rangbah duh ka Ri u la phah buh lypa shibun ki injek tika na India bad phah wanrah lypa na kiwei kiwei ki Ri ha ka por ba ka Ri ka shah lynshop nyngkong ha ka khlam.
Hato ka Sorkar ka khlem pat pynkylla ia ki mat treikam kiba iadei bad ka jingai injek tika ha ka 1 tarik u Jymmang, ban phah ia ka jingioh bad ban pynlait ia ka jingshem jynjar ha kaba iadei bad ka pisa ka tyngka ha ki jylla, kan nym mih da lei lei ka jingklumar," la ong u Marak.
Utei u President jong ka MPYC u la ong ka seng Congress hapoh ka jingialam jong u Rahul Gandhi ka la dawa ba ka Sorkad Pdeng ka dei ban ai tika ei ia baroh ki nongshong shnong ka Ri.
“Ngi la duh noh kumba 1,93,373 ngut ki briew hapdeng ka 16 tarik Rymphang bad 7 tarik u Jylliew.
Shisha, baroh kine ki por kaei kaba ngi dei ban ong ka long Modiji bhasan nahi, maafi maango," la ong u President ka MPYC ha ki katto katne ki lad pathai khubor ha ka 9 tarik u Jylliew 2021.
Dehradun: U Baba Ramdev, uba dei u nonghikai yoga ba khraw jong ka India, ula ju kren kob mynshwa, ba um donkam satia, ban shah injek dawai iada covid ialade, namar ba ka yoga bad ka  ayurveda, ki dei ki nong iada ba khlain duh, ia kane ka khlam covid, hynrei ha kine ki sngi, ula kylla ktien bad ula pynthikna, ba un sa leit ban shah injek iada covid ialade bad u da ong ruh ba ki doktor, ki dei ki briew, ba la phah kyrpang da U Blei sha ka pyrthei.
U Ramdev, ula shah kynthah tyngeh ha ki doktor, haba ula kren bein ia ki dawai allopathic, ha kaba u kynnoh, ba kim lah satia ban iada na ka khlam covid 19.
Mynta, haba u myntri rangbahduh ka Ri, U Narendra Modi, ula pynbna, ban ai injek ei ia baroh, naduh ka 21tarik Jylliew 2021, U Ramdev, ula pynpaw, ba ka dei ka rai kaba kongsan bad u da kyntu ia baroh, ban ia shah injek lang, ban iada covid.
“Shah injek baroh ar sien bad sa ka kilan met yoga bad ka ayurveda, kin nang pynkhlain ban iada na ka jingiap na ka khlam covid" ong U Ramdev, ha ki kotkhubor ha  Haridwar.
Haba la kylli, lano, un shah injek covid ialade, ula ong “Shen shen".
U Ramdev, u da iaroh jur ia ki doktor dawai phareng, da kaba u ong, ba ki dei kiba la phah da U Blei, ba kin wan sha ka pyrthei.
NEW DELHI: Ha kine ki sngi, ka sorkar India, ka la hukum ia u paidlang ka Ri, ban ia thep lut ia baroh ka bai kamai kajih hapoh Bank.
Ym tang katta, ia ka pisa jongphi, ban sei ruh, kam dei kaba suk bad ki don shibun ki kyndon kiba eh, khamtam, lada phi sei kham bun.
Kam kut tang katta, hynrei, naduh ka 1tarik Kyllalyngkot 2022, ka  Reserve Bank of India (RBI), ka la ai bor ia ki Bank, ba kin nang pynkiew shuh shuh ia ka khajna, na kiba sei pisa bad kiba pyndonkam lyngba ki mashin ATM card bad ki Bank, kin khein tam  T.21 na bynta shisien sei pisa bad nangta, yn ot shuh sa ka GST, kaba 18 percent bad kumta, kan poi sha ka T.24.78, ka jingshah ot pisa, na bynta shisien sei pisa, lyngba ki mashin ATM.Mynta ka jingshah ot khajna, ka long T.20 na bynta shisien sei pisa, kynthup ia ka GST.Ka SBI, haduh mynta, kam ot pisa satia, ia kito kiba sei pisa haduh san sien, ha ka shibnai, hynrei ia kito kiba sei tam, ka ot T.10, kynthup bad ka GST bad ia ki bym dei ki ATM jong ka SBI, la oh dor T.20, kynthup ia ka GST.nga don account ha poh canara bank bad nga pyndonkam u debit card te da nga leit sei pisa na kiwei2 ki ATM bym dei jong ka canara hi hato(kan khet ne em) bad katno kan khet)  khublei shibun.
Shillong:Kiba ioh pang thymmai myn hynnin ka sngi, ki don 603 ngut bad kitei ki kynthup ia 226ngut ha East Khasi hills bad nangta sa 74ngut ha West Jaintia hills, nalor kiwei pat.
Kiba jem na ka jingpang, ki long 427ngut bad kiba iap, ki long 10ngut, ha kaba ha East Khasi hills, ki don 6ngut, ha East Jaintia hills 2ngut bad ha West Jaintia hills 2ngut.
Baroh kiba don ha ka jingpang, ki long 5,015ngut bad kiba iap, ki la poi sha ka 704ngut.
Na ki 603 ngut kiba ioh pang, ki kynthup ia 26ngut ha East Jaintia hills bad kitei ki kynthup ia 7ngut ha Khahnar bad 6ngut ha Mookympad nalor kiwei pat.
Ha East Khasi hills, ki don 226ngut bad kitei ki kynthup ia 9ngut ha Jaiaw, 5ngut ha Lawmali, 5ngut ha Laitumkhrah, 7ngut ha Lumparing, 5ngut ha Madanryting, 10ngut ha Mawdiangdiang, 31ngut ha Mawlai, 6ngut ha Mawshbuit, 8ngut ha Mawsynram, 19 ha Mimhans, 11ngut ha Nongmali, 6ngut ha Nongrim Hills, 5ngut ha Nongthymmai, 5ngut ha Upper Shillong.
Ha Ribhoi, ki don 26ngut, ha kaba 4ngut ki don ha Jimirigaon, 8ngut ha Sumer, 4ngut ha Umsning.
Ka South West Khasi hills, ka don 62ngut bad kitei ki kynthup ia 36ngut ha Pyndenumsaw, 15ngut ha Shngimawlein, nalor kiwei pat.
Guwahati: Ka sorkar Assam, kan siew bai lutksan kaba T.2.5lak sha ka thei iap lok, na ka daw jong ka khlam covid bad katei ka dei ka jingsiew kaba shisien siew, ha kaba yn siew na ka Chief Minister’s Relief Fund.
Myn hynnin ka sngi, U Himanta Biswa Sarma, myntri rangbah ka Assam, u pyntip ba kito ki thei iap lok, kin ioh ia ka “Arunodoi" scheme bad nangta sa ka penshon kaba man u bnai, lyngba ka “Indira Miri Universal Widow Pension Scheme".
“Katei ka jingsiew, kan long T.830 shibnai, na ka Orunodoi, T.300 na ka penshon ia kiba iap lok bad nangta sa T.2.5 lak ka ban siew shisien siew" ong U Sarma, haba kren sha ki kotkhubor mynta ka sngi.
Ha u bnai ba ladep, ka sorkar jylla, ka la pynbna, ia ka skhim iarap jong ka “Chief Minister Sishu Seva Scheme" na bynta ki khynnah kiba sah khunswet, na ka daw jong kane ka khlam bad kitei kin ioh ia ka jing iarap kaba T.3,500, nangta sa T.2,000 ban siew da ka sorkar India, man la u bnai.
La iathuh ba ka pisa kaba long T.7,81,200, yn buh hapoh Bank, ha ka dur jong ka fixed deposit (FD), ha ka kyrteng jong kito kiba dei ban ioh jingiarap bad ia ka jingsiew man u bnai, ban siew sha kitei kiba dei ban jing iarap, yn siew haduh ba kin da dap 24 snem ka rta bad ynda ki la dap 24 snem, yn siew pura ia katei ka pisa sha kitei ki khun swet.
Na bynta ki khynnah kynthei, kiba hapoh 10 snem, ka sorkar jylla, kan peit bad sumar ia ki, ha ki jaka sumar ka sorkar, ha kaba yn bei pisa ruh, ia ka jingpule jongki.
Nangta la kynthup ruh, sa ka jing donkam, na ka bynta ba kin ia poi kha, ynda ki la san bad na katei ka skhim, yn ai ei shi tula ka ksiar, na ka skhim “Arundhati" bad sa ka pisa kaba T.50hajar sha kawei kawei ka khynnah kynthei.
Shillong:Ka seng Hynniewtrep Integral Territorial Organisation (HITO), ka la thoh myn hynnin ka sngi, sha U Conrad K Sangma, myntri rangbah ka jylla, halor ka jingdon ki karkhana beain, kiba shna Coke ha East Jaintia hills District.
Ka dorkhas jong katei ka seng, ka iathuh ba ki don mynta 25 tylli ki karkhana coke, kiba trei kam man ka sngi ha East Jaintia hills district bad kitei ki karkhana, ki trei kam, khlem da ioh ia ka jingbit kaba thikna, naduh ka kyndon iada mariang bad mynta, ka la mih ka jing ujor, ba ki la pynjaboh ia ka lyer ha katei ka thain.
Katei ka seng, ka dawa namarkata, ban pyn sangeh shi syndon ia kitei ki karkhana beain.
Nga sdang ia kynduh ia U bah Readington Marwein, ha ki snem 1989 lane 90 bad ka daw, ka long ba nga don ka ophis jong U Rupang, ha Mawkhar bad U bah Reading, u don ia ka press kaba rit haneng ophis jongngi bad nga shait leit sha katei ka press, ban shon ia ki heading jong ki kotkhubor, namar ha katei ka por, ngi ia trei kam, da ki electronic type.
Nga ju leit sha ka press jongu, ha ka por janmiet bad ka jing ia shongkai, ka bteng da ki bun kynta, namar ba hap ban ap ruh, haduh ban da dep shon ia ki heading jong ki khubor.
U Rupang, u mih shwa, kumba shisnem shiteng eiei, ia U Mawphor bad ka dei ha katei ka por, ba ka la sdang wan ka juk offset printing bad U Rupang, U Mawphor, ki dei kiba wan ha katei ka juk shon khubor thymmai lane offset black and white, ba la pynmih nyngkong da ki Khasi bad ka dei ruh ha kitei ki snem, ba ki la sdang jah ki spah tylli ki kotkhubor taiew, kiba shon ha ki letter press.
Ha katei ka por, ngi ia shon ki kotkhubor kiba kham rit bad ma nga, nga shon sha Guwahati bad U Mawphor, u shon ha Ri Khasi Press bad ngim pat don computer bad ngi ia type, ha ki electronic type writer bad kitei ki type tang ia ki dak, hynrei ki heading, ngi hap shon ha ki letter press.
Ngam da kynmaw shuh, la nga dang pynmih shisien shi taiew ne la ar sien shi taiew ia U Rupang bad la U Mawphor, ula pynmih man ka sngi, tang mar ia sdang, tangba U Mawphor, u pynmih shwa man ka sngi ban ia U Rupang bad ngi dei ban kynmaw ruh ba ki dei tang kine, ki ar tylli ki kotkhubor, kiba im mynta, la 30snem tam, hapoh ka jing pyniaid jong u juh u trai, ba la pynmih da ki Khasi.
Ha ka por ba dang sdang pynmih ia U Mawphor, ym don ba bang satia ban pule, hynrei U bah Marwein, um shym kynran dien bad u iai bteng ban pynmih iew man ka sngi bad kam kut tang katta, hynrei, ula shim sa ia ka offset printing press, kaba la iehnoh, da u trai jong Ka Pyrta U Riewlum, kaba don ha Mawprem bad ha kitei ki por, ula trei hi naduh ka kam shna plate, ka kam shon mashin, nangta sa ka kam die kotkhubor ha Motphran.
Ym tang katta, u don ha ophis man ka sngi bad ynda la dep ki nongtrei, u sdang sa ka leit on briew, da ka jeep jongu bad hangta sa ka sdang pynkhreh ban shon khubor.
U ju iathuh khana ia nga, ba u thiah,tang kumba 2, 3 kynta duh ha ka shisngi.
Ha ki snem ba sdang jong ki 90, ki kotkhubor, kiba iaid iew eh, ki dei U Rupang bad U Nongsain Hima, hynrei ha ka jing iai trei shitom, U bah Marwein; U Mawphor, ula nang kiew shajrong ha kaba pyniaid bad ym tang katta, ula thied mashin shuh shuh bad nang pynheh ia ka kotkhubor Mawphor, ha kaba ula sdang kyntiew sha ka 6 sla, nangta, u dei ruh uba nyngkong, ban pynmih ia ka kotkhubor kaba don rong ha ka jylla jongngi bad hadien kata, u sa kyntiew sha ka 8 sla bad ter ter.
Ym tang katta, hynrei, nga kwah ban iathuh khana, ban ia sah kynmaw, ba ha kitei ki snem 90, ki nong pule kotkhubor, ki da ieid thep mynsiem ia ki kotkhubor bad lah ban ong, ba ki dei ka por jong ka sotti juk jong ki kotkhubor, namar ba ha kitei ki snem, ka jinglip light kaba khah khah, ka jingsniew mashin kaba khah khah bad ka kotkhubor, ka don kaba poi 9,10, 11 bad wat 12baje ha iew, hynrei ki nongpule ki ap hi thik, ban ioh pule kotkhubor.
U Blei, ula ailad ia u bad ula ioh lad ban kynriah ia ka jaka trei kam bad ka jaka sah jongu sha Mawiong Rim bad hangta, ula nang pynheh shuh shuh ia ka Press bad nga kynmaw, ba u dei U bah Marwein, uba thied nyngkong eh ia ka web offset machine ha Shillong (lait na U Shillong Times) bad u dei pat, uba shon nyngkong ia ka kotkhubor ha ki rong ki rup.
Ym tang katta, u dei ruh uba nyngkong eh, ban phah ia ki kali jongu, ban leit sam khubor sha ki nongbah jong ki District, ki Civil Sub Division bad kiwei ki jaka iew ha kylleng ka Ri Khasi Jaintia.
Ym tang katta, hynrei, u dei uba nyngkong, ban pynmih ia ki khubor jong U Mawphor, ha ka Website bad u iathuh khana, ba kiba bun ki samla pule, ki ai khublei, ia u, haba u leit sha Bangalore ne Chennai, ba ki ia ioh ban pule ia U Mawphor, ha ki mobile.
Katba nga kynmaw, kham ha shwa jongngi, ym pat ju don ki trai kotkhubor, kiba shaniah beit, ia la ka kamai, na ka kam pynmih kotkhubor, hynrei, ki don bun kiba shu pynmih shisien shitaiew, lane kiba pynmih, haba ioh jing pynbna na ka sorkar bad nangta sa kiba bun, ki dei kiba don jing iadei bad ki riew sain pyrthei.
U bah Reading, u da ieid palat ia ka kam pynmih kotkhubor, wat lada um nang satia ban thoh khubor dalade hi, ha kaba u ju ong ba wat shi dak ruh, um ju don bynta ha ka kam thoh khubor.
Bunsien ngi ju ia kynduh, ngi ia shongkai bad iathuh khana bad um ju babe satia, ba u rung sha kane ka kam, kaba eh shi katdei bad kaba dawa ia u trai, ba un phikir dalade hi, la jan baroh 24 kynta.
Ha ki khyndiat snem ba ladep, ula sdang noh ka met bad ngam ju kham ia kynduh shuh, ban ia shongkai, hynrei, ka jingkhlad noh jongu, ka la long ka jingduh ia ka iing jong U Mawphor bad U Highland Post nalor ka iing ka sem jongu hi.
Nga kyrmen ba ki matti jongu, kiba u la buh ia kitei ki ar tylli ki kotkhubor, ba kin nang kiew shakhmat, katba kum ka jinglong jong kane ka juk.
Shillong:U myntri rangbah ka jylla u Conrad K Sangma, u la ong ba mynta ka sngi,  yn bishar bniah ia ka jinglong jingman jong ka jingpang Covid-19 ha ka jylla bad nangta ka sorkar kan sa shim ia ka rai ban weng noh lane ban dang bteng shuh shuh ia ka jingkhangdam.
Ha ba ia kren bad ki lad pathai khubor u Myntri rangbah u la ong ba yn sa shim ia ka rai  ban bteng lane ban weng noh ia ka jingkhangdam kan long katkum ka kaiphot kaba ai da ki Deputy Commissioner.
U myntri rangbah u la ong, hynnin ka sngi, ba ba  ka sorkar kan bishar bniah ruh ba kane ka rai kan long ka ban iabiang lang hapdeng ka jingkoit jingkhia bad hapdeng ka ioh ka kot jong ki nongshong shnong.
“Ka jingkoit jingkhiah, ka dei ka thong ka ba ha khmat tam hynrei ngin bishar bniah ruh ba kan ym don ka jing ktah ruh ia ka ioh ka kot jong u paidbah baroh" u la ong.
Shillong:U myntri rangbah ka jylla U Conrad K Sangma, u iathuh ba ka jingai injek, ha ka jylla Meghalaya, kan iaid sted bad kan kiew namar ba mynta ha ka jylla ka la don kumba 1,50, 000 tylli ki dawai injek, ki ban long na ka bynta ki ba 18 snem shajrong.
U myntri rangbah u la iathuh ba hadien ba ka sorkar India, ka la pynkylla ia ka ain, ha kaba mynta ka sorkar ka la lah ban pyniakhleh lang ka jingai injek, ia ki ba 18 snem bad kiba 45 snem shajrong ha kawei ka thup.
Mynta ka jylla ka la don 1,50,000 tylli ki dawai, namar ba ki dawai, na ka bynta ki ba 45 snem shajrong ki dang don sa 90,000 tylli bad namar ba ka sorkar ka la pynkylla ia ki ain, kumta ia kine ki dawai, la lah ban pyndonkam ban ai ia ki ba 18 snem sha jrong.
U myntri rangbah, u la iathuh ruh ba ka sorkar jylla dang ha kine ki khyndiat sngi, ka la dep ban thied ia ki 60,000 tylli ki dawai bad ki ban sa poi ha kine ki khyndiat sngi bad ki long 90,000 tylli, kiba dei na ka bynta ki 45 snem shajrong ha ka jylla.
Shillong:U myntri rangbah ka jylla u Conrad K.Sangma u la iathuh ba na ka liang jong ka sorkar jylla ka la thoh da ka shithi sha ka tnat iada ri, jong ka sorkar India ban pan jingiarap na ki Shipai um (Navy) jong ka ri ban sei ia ki briew kiba sahkut ha ka krem dewiong ha Umpleng, East Jaintia Hills.
Kum ban shu pynkynmaw ba kumba 5 ngut ki nongtrei tih dewiong ki la jah rngai ha ka pardewiong ka ba don ha Umpleng, Sutnga East Khasi Hills District naduh ka 5 tarik mynta u bnai bad haduh kane ka kynti ym pat lah satia ban sei ia kine ki briew.
Na ka liang u myntri rangbah ka jylla u la ong ruh ba ka dei ka kamram jong ka sorkar jylla ban wad ia ki lad ki lynti ban iarap ia kine ki briew kiba ngat ha kane ka lanot.
“Ban sei ia kine ki briew na kane ka par dewiong ha Umpleng,na ka liang ka sorkar jylla ka la dep pan jingiarap na ka Defence Ministry ban phah iarap ia ki Navy"u la ong.
Shillong: Kiba iap covid 19 mynta ka sngi, ki long U Devanand Hajong, 45 na Khliehriatkhlad ha Hospital ha ka 09-06-2021u Milington Sun, 76 na Mawlai Mawiongkhlad ha iing ha ka 09-6-2021Ka Marydalin Kharmawlong, 41 na NongsderKhlad ha Hospital ha ka 09-06-2021U Teibor Kharumnuid, 52 na Smit ThangsningKhlad ha Hospital ha ka 10-06-2021Ka Siewspah Suting, 51 na MookyndurKhlad ha iing ha ka 09-06-2021Ka Iai Chyrmang, 51 na JalaphetKhlad ha lynti sha Isolation Ward ha ka 09-06-2021Ka Biliancy L yngdoh Thabah, 60 na SohiongKhlad ha Hospital ha ka 09-06-2021U Stiekshon Nongspung, 61 na LaitkorKhlad ha Hospital ha ka 09-06-2021U Readington Marwein, 72 na MawiongKhlad ha Hospital ha ka 10-06-2021U Stanley Pariat, 57 na Moodymmai LumsabahKhlad ha Hospital ha ka 09-06-2021.
Shillong: U myntri rangbah ka jylla u Conrad K Sangma u la pynpaw ia ka jingsngewkhia halor ka jing saphriang sted jong ka jingpang Covid-19, u ba dei u Delta Variant sha kiwei pat ki District ha kaba 70 haduh 80 ngut ki briew tang ha kine ki khyndiat sngi na ki 3 tylli ki District ki la shah ktah ha une u Virus.
Haba ia kren bad ki lad pathai khubor u Myntri rangbah, u la ong ba kat kum ki jinglong jingman mynta ki iapher na kawei ka District sha kawei pat hynrei ka ba sngewkhia mynta ka long ba ka jylla Meghalaya ka la shah ktah jur ha u “Delta Viriant" bad ia kane la lap hadien ba la leh ia ki test.
U Sangma u la ong ba u Delta Viriant u dei u ba pur sted bha, u dei ruh u ba khlain bor bha hynrei ka ba sngewkhia mynta ka long ba ym tang ba u la ktah jur tang ha East Khasi Hills District hynrei u la saphriang ruh wat sha kiwei ki District ha ka jylla.
U myntri rangbah u la ong ba haba peit ia ka jingpursted kane ka jingpang sa ha ki thain nongkyndong,ka sienjam ba ka sorkar kan shim mynta ka long ban pynkhlain ia ki jaka sumar ha ki thain nongkyndong.
“Ngin hap ban long ki ba la khreh lupa ban lah ban tehlakam ia ka jingpursted kane ka jingpang sha ki thain nongkyndong,ha ka ba ka sorkar kan pynkhlain ia ki jaka sumar,kan buh ia ki kyndon ban khangdam ia ki jaka ba ktah jur ka jingpang ban pynbiang ki jaka test bad ban pynioh ia ki kaiphot ha ka por ba biang khnang ban lah ban ioh ia ki lad sumar ha la por ba biang" u la ong.
U myntri rangbah, u la ong ba hapoh ka East Khasi District ka jingpyntrei kam ia ka containment Measure ka la,wanrah ia ka jinghiar ki briew ki ba iohpang hynrei ka dei ka jingshisha ruh ba une u khniang jingpang u la ioh ban pursted sha kiwei pat ki District kane ka lah ban dei namar ba ha ki thain nongkyndong ki briew ki ioh ban iamih.
“Na ka liang ki Deputy Commissioner jong ki District baroh ki la shimkhia ban teh lakam, hynrei kane ka jingpang ka la saphriang bha sha ki thain nongkyndong, hynrei na ka liang ka sorkar ka long kaba peitngor bad shimkhia ruh ban tehlakam ia ka jingpursted kane ka jingpang"u la ong.
U myntri rangbah u la iathuh ruh ba ka average number ka ba wan na ki rhain nongkyndong mynta ka long ba 50 haduh 100 ngut ki briew ki ioh pang bad ban teh la kam ia kane ka jingpursted u myntri rangbah u la ai jingmut ba kan bha ban pyntrei kam da ka Containment Measure, ha ki jaka ki ba la shah ktah jur ha kane ka jingpang.
,Ka Meghalaya ka long ka Jylla kaba la bna nam ha ka liang ka jingpule puthi, la ju khot ia ka “The Educational Hub of North East India".
Hynrei kaba sngewsih ka long ba ha ki kyrdan pule kiba kham rit, ka jingpule puthi ka lah nang hiar sha tbian.
Katkum ka kaiphod “Performance Grading Index (PGI)" jong ka Department of School Education and Literacy(DoSEL), ngi shem ba ka Jylla ka jong ngi ka wan ha ka kyrdan ba sha trai duh ym tang na ki Jylla kiba shaphang shatei lam mihngi hynrei ha ka Ri India hi baroh kawei.
Ka shu tam tang ia ka Ladakh kaba long ka Union Territory kaba dang shu long shen jong ka Ri.
To ngin ia peit khyndiat khynsoit kaei kane ka kaiphod bad ha kano ka rukom la rai ban buhdak (score) katkum ka jinglum jingtip na ki Jylla baroh.
Ki don 2 tylli ki jingpynshong beit ter ter (categories) bad hapoh kita ki don 70 tylli ki jingkdew (indicators).
Lada khein lang ia kita kirukom buhdak (score) ka jinglumlang ka kot sha ka 1000.
Te katkum ka jingioh ka jong ki Jylla, la bynta ia ki ha ki kyrdan bapher bapher kaba kynthup ia ka Level I (951-1000), Level II (901-950) kumta ter ter haduh Level X (0-550).
Ka dei ka sien kaba nyngkong na kine ki 3 snem ba lah pynmih ia kane ka kaiphod PGI ba 5 tylli ki Jylla ki lah kot ha ka kyrdan Level II.Watla ka Meghalaya ka la kiew na ka 610 points (2018-2019) sha ka 649 points (2019-2020), pynban ka dang sahkut ha kajuh ka kyrdan Level VIII (601-650).
Na ki artylli ki category ba lah kdew haneng ki don ki jingiaphiah kumne harum:Category 1:i.
Ki jingmih (outcomes) bad ka jingbit jingbiang ha ka rukom hikai;ii.
Ka jinglah pynneh shong skul lane ka jinglah ban pynduna ia ki khynnah kiba pep skul shiteng samoi;iii.
Ka jingbit jingbiang jong ki jaka pynlong skul kum ka jingdon ki kamra lum kot (library), ki kamra ba buh ia ki kor kompiwtor bad na ka bynta ki kam science (computer & science Labs), ka umbam umdih bad kumta ter ter;iv.
Ka jingduna ha ka jingiapher ban sngewthuh lane shemphang jong ki khynnah ia ki jingpynshai ia ki kitab (lessons) kiba dei ki SC/ST bad ki general.
Category 2:Ka rukom pyniaidkam bad ka rukom buh beit buh ryntih ia ki kam ki jam ha ki skul (Governance & Management).
Halor kitei ki jingkdew kiba haneng, ka Department of School Education and Literacy (DoSEL) ka la pynshong nongrim bad nujor ia ki Jylla baroh kumba ka la pynmih ha ka kaiphod.
Lah don 3 snem mynta ba ia ka Jylla Meghalaya jong ngi la synshar da ka Sorkar synroplang (MDA) bad ia ka Tnad Pule puthi lah bat da u bah Lahkmen Rymbui.
Hapoh ka jingialam jong u Myntri Rangbah u Conrad K Sangma, ha kine ki 3 snem ngi la iohi shibun ka jingbei tyngka ban pynbha ia ki skul, ki kolej ha ki distrik bapher bapher.
Hooid kane ka jingkiew point (39 point) haba ia nujor bad ka kaiphod jong u snem 2018-19 wat la ka long kaba tang khyndiat ruh, nga ngeit skhem ba ngim don hok ban kdew kti bad ban shu kynnohtylli ia kane ka Sorkar kaba mynta.
Jin da la don kum kane ka kaiphod ha ki snem ba la leit, lehse ngin iohi shibun shah ki jingduna ha bun ki liang katkum kito ki por.
Tangba nga khmih lynti ba kane ka kaiphod jong ka DoSEL kan pynpeitmat noh ia ka Jylla khamtam eh ia u Myntri Lahkmen Rymbui uba dei peit ia kane ka Tnad, ban phai dien bad wad bniah thik pa thik haei duna bad haei dei ban pynlut por khnang ban lah ban kyntiew ban pynbha ia ka pule puthi, namar kane ka dei na ka bynta ka lawei jong ka Jaitbynriew.
Lada la pulom ka rukom hikai naduh ba dang rit bad ki khynnah kim don ka jingsngewthuh bad jingshemphang kaba janai ia ki subjek, kan long lehnohei ka jingdon jong ki skul bah kolej lane University ha ka Jylla namar yn sa shu khapngiah da ki bar Jylla bad kine kin jia long kita ki mawjynthut ia ki paradoh parasnam ha ka por thep klas.
Da peit bniah ia kane ka kaiphod PGI ngi shem ba haba bun ki liang ka dang tam ka Bihar ia ka Jylla jong ngi bad kine ki dei kita ki artylli ki Jylla kiba don sha trai duh ha ka category 1 ha ka liang ka jingbit jingbiang jong ki jaka pynlong skul.
Ka long kaba sngew lehrain ban iahap kyrdan bad ka Bihar kaba don ia ka literacy rate kaba duna tam ha ka Ri India.
La donkamia ki jingkylla ba mardor ha ka rukom pyniaidkam.
Lada donkam ban bujli Myntri ruh dei ban leh shisyndon namar ngi donkam ia ki briew kiba don ka mon bashisha ban trei ban kyntiew ia la ka Jylla, ia ki nongshong shnong bad ban wanrah ia ka jingmyntoi kabym noh shilliang ym tang ha Shillong hynrei ha baroh ki bynta jong ka Jylla.
Shillong: Kiba ioh pang thymmai mynta ka sngi, ki don 603 ngut bad kitei ki kynthup ia 226ngut ha East Khasi hills bad nangta sa 74ngut ha West Jaintia hills, nalor kiwei pat.
Kiba jem na ka jingpang, ki long 427ngut bad kiba iap, ki long 10ngut, ha kaba ha East Khasi hills, ki don 6ngut, ha East Jaintia hills 2ngut bad ha West Jaintia hills 2ngut.
Baroh kiba don ha ka jingpang, ki long 5,015ngut bad kiba iap, ki la poi sha ka 704ngut.
Peshawar: 24ngut ki nongshong liengsuin, kiba wan na UAE, ki la hap ban shong kyrpang ialade, hadien ba ki ksew, kiba la shah pyntbit kyrpang, ki la bat ia kitei ki briew, halor ka nongrim, ba ki dei kiba don ia ka khlam corona virus.
Ka liengsuin jong ka Pakistan, ka PK-218 na Abu Dhabi, ka hiar khyndew ha ka kad liengsuin ha Peshawar ha ryngkat bad 128ngut ki briew kiba shong ha katei ka liengsuin.
La pynlong, ia ka rapid swab tests ia kitei ki 128ngut bad na kitei ki 128ngut ki ksew, ba ki la bat noh ia ki 24ngut bad kaba pyn thikna, ba ki dei kiba don jingpang covid 19.
Ka jinglap ki stad ha UK, ka pyni, ba ki ksew, ki lah ban lap thikna ia kiba pang covid 19 bad ki lah ban pyn thikna hapdeng ka 92 haduh 94.3 percent bad ki ksew, ki lah ban lap ia kitei kiba pang, lada dei ki bym paw dak shabar ruh bad ia kito kiba don ki jingpang bapher jong ka covid 19.
Nongstoiñ: Kum shi bynta ban ailad ia ki paidbah kiba na khap sor jong ka Nongstoiñ bad Mairang ba kin iohlad ban wan thied marbam, na ka liang jong u Deputy Commissioner ka West Khasi Hills District, u bah T.Lyngwa u la pynbna ba yn ai lad ia ki dukan die marbam kiba la ïoh jngbit na ki Covid Management Committee ba kin plie ha ka 11 tarik u Jylliew naduh kapor 8 bake mynstep haduh ka 5 baje janmiet.
Shuh shuh u DC u la pyntip ruh ba kane ka jingailad ban plie ia ki dukan marbam kan dei beit thik tang ia kito ki dukan shnong kiba la duna marbam bad la bthah ruh ia ki nongwanthied ba kidei ban da ïoh jingbit na ki myntri shnong lane ki sordar bad headmen bad yn shah ruh tang saw tylli ki kali na kawei ka shnong ban wan kit marbam.
Katba ha kaba iadei bad ki paidbah u DC u la bthah ba kin thied ia ki marbam na ki dukan shnong lajong bad ka lockdown kan dang treikam kumba ju long bad yn ym shah ia kiwei ki dukan ki bym die marbam ban plie ha katei ka sngi bad la mana ruh ia ki briew ne kali ban iaid khlem da don ka jingiadei bad ka thied ka pet.
Nongstoiñ: Ka Court jong u Session Judge, West Khasi Hills, Nongstoiñ, mynha ka 10 tarik u Jylliew 2021 ka la rai pynrem noh ia u wei u briew u bala tip kyrteng kum u Dilip Kumar Kharmawlong, da kaba yn pynshitom ruh katkum ka kyndon 302 IPC kata da kaba yn set phatok shi jngim ha ryngkat ka kuna kaba T.20 hajar tyngka.
Ia kane ka rai ka Court jong u Session Judge, kala shim hadien ba kala lap ia ki jingshisha baroh ba u Dilip Kumar Kharmawlong u dei u bala don kti ban pyniap ia u (L) Jaianstar Kharmawlong.
Kumban shu pynkynmaw ba kane ka jingjia kala jia ha ka snem 2018 hapoh ka shnong Sangshong kaba hap hapoh ka Mairang Civil Sub Division West Khasi Hills District ha kaba u Dilip Kumar Kharmawlong u la bon da u tyrnem ia u (L) Jaianstar Kharmawlong na ki bynta jong ka met bad ka khlieh haduh ba un da khlad noh.
Ia katei ka case halor katei ka jingjia la register hapoh ka Mairang Police Station katkum ka case No.23(11)2018 U/S 302 IPC bad ki pulit ka Mairang kila ioh ruh ban kem noh mardor ia u Dilip Kumar Kharmawlong bad day ka jingtrei shot on jong ki pulit ka ïing bishar mynta ka sngi kala lah syndon ban pynioh ia ka jingbishar kaba hok bad rai pynrem ia u runar u ba donkti.
Shillong:  U Bah Readington Marweiñ, uba dei u trai jong ka kotkhubor U Mawphor bad Highland Post, u la khlad noh mynta ka sngi Palei, kata ka 10 tarik u Jylliew 2021 ha ka jaka sumar hapoh Dr Gordon H Robert Hospital.
Katkum ki tyllong khubor kiba la ioh lum la iathuh ba U Bah Readington Marweiñ, u khlad na ka daw ka jingpang Covid-19 ha ryngkat kiwei kiwei pat ki jait jingpang jingshitom kiba u la don lypa ha ka met ka phad ka jong u bad U Bah Readington Marweiñ, u la thiah hapoh katei ka jaka sumar la kumba katto katne sngi eiei mynta.
U Bah Readington Marweiñ, u shong u sah hapoh Mawiongrim ryngkat ka lok, ki khun ki kti bad kiba ha iing hasem.
U Bah Readington Marwein ym ba u la long tang u nongseng jong ka kotkhubor Mawphor, hynrei u dei ruh u nongseng ia ka kotkhubor Highland Post bad ha kajuh ka por u long ruh u briew u ba ju nohsynniang bha sha ka imlang ka sahlang bad u long ruh u briew u ba kloi ban iarap ia ki briew kiba duk kiba suk.
Ym tang katta, hynrei u la seng ruh ia ka skul kaba don ha lad Umpih kaba don ha Ri Bhoi District kum ka lad ban plie lem ia kito ki khynnah kiba long na ki longiing longsem kiba duk kiba kyrduh ba kin ioh jingnang jingstad.
Ka thma hapdeng ka Russia bad ka Ukraine, la imat, kumba kam slem shuh bad katei ka long, hadien ba U Vladimir Putin, President ka Russia, hynnin ka sngi; ula pynher ia ki liengsuin ia pom jongu ha ka duriaw Black Sea bad katei ka jingleh jong U Putin, ka pyni, ba um salia satia ia ka jing pyneh ki ri sepngi, ba kin leh da kaba tyngeh, halor katei ka jingthmu jongu, ban hiar thma pyrshah ia ka Ukraine bad ba ki dawa, ba u dei ban pyn thanda, ia ka jing ia kynad bad ka Ukraine, da kaba mih noh na ki khappud jong katei ka Ri.
La pyni ia ki liengsuin iapom Su-30, kiba ieng bad pahara skhem ha khappud jong ka Ukraine bad kiba her sawdong jong ka Crimea bad kiba dangshu poi shen ha katei ka khappud jong ka Ukraine.
Ka Russia, ka don mynta 1.5lak ngut ki shipai ha syndah ka Ukraine bad ki shipai, ki nang kiew na kawei ka sngi, sha kawei pat.
U Putin, ula kurup ia ka Crimea, na ka Ukraine, ha u snem 2014 bad hadien jong katei, ki la don haduh 14 hajar ngut kiba iap, ha ka jing ia kynad hapdeng ka Ukraine bad ki ehrang ka Crimea, kiba la ioh ia ka jing kyrshan kaba khlain na ka Russia.
Ki jhad ia pom jong ka Russia, ki don mynta 20 tylli ha ka duriaw bah Black Sea bad nangta sa 50 tylli ki  liengsuin ia pom, ban pyni, ba ki long kiba la khreh ban iakhun ia ka thma bad ka Ukraine lane bad ki ri sepngi ruh kumjuh.
Ka kali kit oxygen, ka la kem ding ha khmat ka hospital ha Baghdad, jong ka Iraq; ha kaba ka la pyniap ei ia 82ngut ki briew, kiba ioh pang corona bad nangta sa 110ngut kiba mynsaw ha katei hi ka hospital, ong ka khubor sorkar.
Ka ding, ka la meh kynsan ha ka  hospital jong ka Ibn Khatib, kaba don ha  Diyala Bridge.
La iathuh da U Ahmed Zaki, uwei na kiba ha iing, jong uwei u nongpang, uba kynthih ialade na jrong jingkhang iit ban lait phet shabar, ba ka jingklang jong ka ding, ka stet palat haduh katta katta ban pur na kawei ka jaka sha kawei pat.
Ka khubor, kaba pyn lyngngoh ia kiba bun bad kata ka long ba U Bill Gates bad ka tnga jongu, ka  Melinda Gates, ki la rai ban ia pyllait san shyieng noh bad na katei ka jing ia pyllait tnga, ka Melinda, kan kamai da billion dollar, na ka spah jong u tnga jongka, uba dei uba wan ba saw, ha ka jing bun spah tam ha ka pyrthei.
U Bill, uba dei u trai jong ka kompeni Microsoft, u don ia ka spah kaba  $124billion, ula pyntip paidbah, ha ka peij jongu, ha ka twitter, ha kaba ula ong ba ki Gates, ki la rai ban pynkut noh ia kane ka jing ia dei shi tnga jongka.
Katei ka rai, ka dei hadien ba ka tnga jongu, ka Melinda, ka iathuh ba ka jing ia poi kha bad u Bill, ka dei kaba da eh than shisha.
U Bill, u ong shuh shuh ba ki ia don lai ngut ki khun.
Ka Melinda, kham mynshwa, ka la ong ba ka jing ia shong kurim bad U Bill, ka dei kaba da eh shisha bad katei ka dei, hadien ba ki la ia poi kha, la 25 snem kynthih.
U Gates (64), ula ju dei u briew, uba riew spah tam ha ka pyrthei haduh u snem 2017 bad mynta, u wan ha ka kyrdan ba saw bad u don  $124billion ka jingdon jingem jongu.
Kiba pang khlam corona ha India, ki la poi sha ka  3.86 lak ngut, ha ki 24 kynta ba ladep bad katei ka dei ka jingjia, kaba jubor tam ha India, haduh mynta.
Kito kiba la ioh ia katei ka khlam, haduh mynta ki long 1.87klur bad na kitei ki don 31lak ngut kiba dang don ha ka jingpang bad sa 1.53klur, kiba la jem na ka jingpang bad ki don sa  3,498 ngut kiba iap, ha kaba baroh kiba iap, ki la poi sha ka 2.08lak ngut.
Kiba iap ha Delhi, hynnin ka sngi, ki long 395 ngut bad ki don sa  24,235 ngut kiba ioh ia katei ka jingpang.
Kane ka dei ka sngi kaba phra, ha kaba ka Delhi, ka ioh palat 300ngut kiba iap ha ka shisngi shisngi.
Ka sorkar India, ka la bthah ia ki jylla baroh, ba ki dei ban leit da ka jingkhang dam kaba rit barit, kat kum ka jing i donkam bad ha ki jaka, ba ki bun ki nongpang khlam bad ka sorkar India, ha ka jingbthah jongka, kaba la pynmih hynnin ka sngi, kam shym la kren eiei ruh em, halor ka jing pynlong ia ka jingkhang dam ha ka ri baroh kawei.
Ha kawei pat ka khubor, ka  Bharat Biotech, ka la pynbna, ba ka injekshon covavin, yn die ha ka dor T.400 shisien injek bad katei ka dei, hadien ba la pynhiar dor na kaba la pynbna, mynshwa, ban die T.600 shi bitor injek.
Hadien ba ka China, ka la pyn kordit ia ka pyrthei, na ka khlam corona, mynta ka kynti, ka pynmih sa kawei pat ka jing pyntieng koh tympan bad kata ka long lyngba u rocket jongka.
La iathuh ba utei u roket jong ka China, uba khia haduh 21 ton, ula lait noh, na ka bor pyniaid jong ki computer jong katei ka ri, ha kaba u dei ban hap noh sha ka sla pyrthei bad kumta, utei u roket, uba dei ban long ka jaka trei kam jong ka China, kaba don ha suin bneng, un lah ban hap ha ka nongbah New York lane ha Madrid, ong ka khubor jong ka Sun na London.
Utei u roket, u dang hap suki ia mynta, ha ka jingstet kaba saw mer ha ka shi sekhon bad un hap ha ka jaka kaba don ka jingthew kaba 41 degree sha ka bynta ba shatei, lane ka bynta ba shathie bad kaba lah ban jia ruh ha  Beijing, Sydney, Delhi bad ha Rio de Janeiro.
U Jonathan McDowell, uba dei uwei na ki stad haw haw, u bud dien bha ia ka jinghap jong utei u roket bad la iathuh ba une u roket, Long March 5b’s  u heh palat hynniew shah, ia u  Space X rocket Falcon 9.
La iathuh ba ki bynta jong U Falcon 9, ki la leit hap hajan Seattle ha u bnai ba ladep bad ha Washington.
U McDowell, u ong ba ula khmih lynti, ba ka China, ka la thaw ia ka buit ban pyniaid ia utei u roket, ha ka por ba u her sha suin bad wat haduh, ba un da wan phai ruh, hynrei, kumba ka long mynta, ka long kaba i eh, ba yn shu pyllait noh, khlem da pyniaid lyngba ki kor ki bor jongki.
Naduh u snem 1990, kim ju don ki tiar kiba la pynher ha ka haw haw, ba yn shu ieh kumto, kiba ka jingkhia jongki, ka la palat 10ton, ong utei u stad.
Ha ka jingjia, ka bym pat ju jia, kawei ka briew, kaba na Mali, kaba dang 25 snem ka rta, ka la kha, haduh 9ngut ki khun.
Katei ka dei kaba kyrteng, ka  Halima Cisse bad ka jingkha jongka, ia 9ngut ki khun, ka long da ar ngut tam, na kaei kaba ki doktor ki la khein antad, ia ka jingdon ki khun, hapoh ka kpoh jongka.
La kha ia kitei ki khyllung ha Morocco, ha kaba ka sorkar Mali, ka la leit kit ia ka mar mar sha ka jaka sumar ha kawei pat ka Ri, hadien ba ki doktor, ki la iathuh ha U Lber 2021, ba katei ka kmie, ka donkam ia ka jing sumar kaba biang, namar ba kan sa kha ia hynniew ngut ki khun.
Kitei ki khun, ki kynthup ia 5ngut ki khun kynthei bad 4ngut ki khun shynrang, ha kaba la kha, da kaba shu puid bad mynta ki shait ki khlain, ong ka myntri ka koit ka khiah ka sorkar Mali.
Ka kmie bad kitei ki khun 9ngut, kin dang shim por, ban leit phai biang, sha la ka jong ka Ri, ong ka khubor.
U Elon Musk, u don ka jingthmu ban leit shong leit sah ha u met bneng Mars, hynrei ha shwa kane ka jingthmu, kaba mih ha U Musk, ula don uwei na ki scientist, uba la thoh ha u snem 1952, shaphang uwei u briew uba kyrteng U Elon bad utei, un sa synshar ia u planet rong saw lane u red planet.
Utei scientist, uba na Germany, ula thoh ha ka kot jongu, la 70 snem mynshwa shaphang ka kyrteng jong U Elon.
U Wernher von Braun, ula thoh ha ka kot jongu, ha u snem 1952, kaba u ai kyrteng  “Project Mars",  ha kaba u iathuh ba ia u met bneng Mars, yn synshar da ka sorkar jong ki shiphew ngut ki briew bad kitei kin don ha ka sorkar, ha kaba yn khlieh da U  “Elon" bad kitei kin synshar, na ka bynta san snem bad da ka jing ia thep vote paidbah, ha kaba la khlieh da U Elon.
U Von Braun, u dei uwei na ki saiantis, uba paw nam bha ha ka spah snem ba 20 bad u dei uwei na ki nong shna roket ha ka por jong ka jing synshar ki Nazi ha  Germany.
Ka dei ha ka thma bah ba ar, ba la pynrieh noh ia u sha  United States bad ula dei uwei na ki stad haw haw jong ka  Nasa.
La ong shuh ha katei ka kot, jong U  von Braun, ba ki don ar tylli ki iing jong ka Parliament, kiba thaw ain ha katei ka sorkar bad ka iing kaba haneng lane ka upper house, ka dei ka  Council of the Elders bad ka don 60ngut ki dkhot, ha kaba kitei kin long dkhot shi jingim, ha kaba yn jied hi da U Elon.
Ka  SpaceX, kaba dei ka kompeni jong U Musk, ka la pynkhreh ban pynher ia ka liengsuin, kaba ka jingstet jongka, kan long  15,000mile ha ka shi kynta lane 25,000kilometre ha ka shi kynta bad katei kan dei ka liengsuin, kaba khlain bor tam ha ka pyrthei.
U Musk, ula iathuh ia katei ka jingthmu jongu,  ha kaba un ailad ia baroh kiba kwah ban leit sha u met bneng Mars bad u ong ba kito ki bym don pisa, ki lah ban shim na u, da ka ram, khnang ba kin poi sha u Mars.
Ka la khie, ka jing ia kynad kaba jubor bha, hynnin ka miet bad la iathuh ba 20ngut ki briew, ki la iap, ha ka jinghiar thma jong ki shipai Israel bad katei, ka dei hadien ba ki ehrang Hamas, ki la ther da ki roket sha ka nongbah Jerusalem.
Ki shipai Israel, ki kam ba ki iakhun pyrshah, ia katei ka jinghiar thma ki ehrang Hamas bad la shim, ba katei ka dei ka jing pyni bor kaba tyngeh, da ki ehrang Hamas, da kaba ki siat sha ka nongbah Jerusalem, ha ka sien, kaba nyngkong hadien u snem 2014.
Ka jing iakhun, ka dang iai bteng hynnin ka miet, ha kaba la 9ngut ki khynnah rit, ki la iap ei bad sa 65ngut kiwei pat ki la mynsaw, da katei ka jinghiar thma ka Israel sha ki bynta jong ka nngbah Gaza bad ki bynta ka  coastal strip.
Ka Israel, ka kam ba ka leit hiar thma na suin bad na khyndew, ia ki ar tylli ki jaka, kiba la pynher nam ding bad nangta, sa phra tylli ki jaka ba ki don ki ktem jong ki ehrang Hamas.
Ki Hamas, ki kam, ba uwei na ki nongialam jong ka kynhun jongki, U  Mohammed Fayyad, ula iap ha ka jingshah ther ha ka Israel.
Ha ka por shiteng miet, hynnin, ka Israel, ka kam ba ki ehrang Palestine, ki la siat ia 150 tylli ki roket sha Israel bad bun tylli kiwei pat, ki la ioh ban siat pynhap noh.
Ka jing ialeh, ka la sdang shwa ha ka iingmane ki Muslim, ka  Al-Aqsa Mosque, kaba don ha ka nongbah  Jerusalem, ha kaba ki Jew, ki tip, kum ka  Temple Mount bad ki Muslim, ki tip kum ka  Noble Sanctuary bad ka dei ka jaka, kaba baroh arliang ki ia kam trai.
Ha katei ka jing ialeh pyrshah hynnin ka sngi, la iathuh ba 700ngut ki nong Palestine, ki la mynsaw bad 500ngut, la leit kit sha hospital, ong ka khubor, ha kaba ki pulit Israel, ki la siat da ki kuli jri, ki bom rit bad ka lyer pynsat khmat ha katei ka jaka jong ka jing ia kynad.
Katto katne ki Nutrients kiba phi donkam na ka bynta ka koit ka khiah jongki shyieng.
Ka Osteoporosis kadei ka jingshitom kaba buh jingma halor ka koit ka khiah jongu briew bad kalah ban ktahbiaki million ngut ki briew ha satlak ka pyrthei.
Kane ka jingshitom ka wanjia haba ka met ka sdang ban duh bun ki tissues kaba wallam ka jinglong jem haki shyieng bad kalong ruh ka daw halor ka jingkdiah, shroiñ lane tlot noh ki shyieng.
Kane la jingpang kadei kaba buh jingma halor ka jinglah ban treikam manla ka sngi.
Lada phi mad ia kane ka jingshitom manla kapor, kalong kaba donkam ban phikir bad sumar bha halor ka koit ka khiah jongki shyieng bad shimkhia ruh ban sumar ia baroh ki bynta jongki dkhotmet naka bynta ka jingkoit jingkhiah ba pura.
Ban iada ialade na kane ka jingshitom bad ban ioh ki shyieng kiba khlain, ka jingjied iaki jingbam kiba riewspah da ka jingdon ki nutrients kiba lah ban tei kalong kaba donkam halor ka jinglah ki shyieng ban treikam bha.
Ka jinglah ban pynkylla iaka rukom bam jongphi kalah ban wallam shibun ki jingmyntoi bad ka jingjied iaki jingbam kiba dap kyrhai daki nutrients kiba donkam ka iarap ban tei bad aibor halor ka koit ka khiah jongki shyieng.
Kidon katto katne ki nutrients kiba phi donkam bha ban kynthup manka sngi haki jingbam jongphi ban lait naki jingshitom kum ka Osteoporosis.
Kine harum ki long ki nutrients kiba kongsan naka bynta ka koit ka khiah jongki shyieng.
JERUSALEM: Ki liengsuin iapom ka Israel, ki la pynjot thiaw ia ka iing ba 12 mala, kaba don ha ka nongbah Gaza bad kaba dei ka jaka trei kam ba heh duh jong ki ehrang Hamas.
Hynnin ka sngi, ka Israel, ka la pynpra ia katei ka iing, kaba 12 mala, ha kaba ka jingther bom jongka, ka la pyn khynniuh haduh 3 kilometre sawdong jong katei ka jaka.
Ki drone jong ka Israel, ki la nang her shakhmat bad ki la siat sharud jong katei ka iing, ban ailad ia ki briew, ba kin mih noh shabar bad hadien katto katne por, ki la wan sa ki liengsuin iapom bad ki la bom pyntwa ia ka iing baroh kawei.
Ki ehrang Hamas, ki la byrngem, ba kin ther da ki namding, ia ka nongbah Israel, lada jia ba katei ka Ri, ka iai bteng ban hiar thma sha Gaza.
Ki Ri Arab, ki pynrem jur ia ka Israel, halor katei ka jing ia kynad, kaba jia mynta ha ka nongbah Jerusalem bad ha  Gaza Strip.
Da ki spah ngut, ki nong Kuwait, ki leit shong kyrain hynnin ka sngi ha khmat ka Parliament, ha kaba ki kren pyrshah, halor ka jingleh jong ka Israel.
Ka jing pynrem halor katei ka jingjia, ka wan ruh na ka Saudi Arabia bad na ka Ri Kuwait, ha kaba la ju shim, ba kitei ki dei kiba kwah ban pynurlong ia ka Ri laitluid jong ka Palestine.
La iathuh shuh shuh, da ki lad khubor, ba kito kiba la iap na katei ka jingjia, kaba dang shu jia, ki kynthup ia 35ngut ha Gaza bad sa 5ngut ha Israel.
La iathuh ba kiba bun na kitei kiba iap, ki dei ki nongialam ba ha khmat, jong ki ehrang Hamas.
Ki Hamas, ki kam ba ki la siat haduh 210 tylli ki roket sha  Beersheba bad Tel Aviv, ban pynhiar kput halor ka jinghia thma ka Isreal sha ka nongbah Gaza.
Kane ka jing ialeh ha kane ka kynti, ka dei kaba jubor shi katdei, hadien jong ka jing ialeh, kaba ha u snem 2014.
Ka jing ialeh thma, hapdeng ki ehrang Hamas bad ka Israel, kaba la sdang naduh ka Lah Sngi U Blei, ka la pyniap ia 72ngut ki briew, ba kynthup ia 16ngut ki khynnah.
Katei ka dei ka jingkhein, kaba la ai, da ka United Nations.
Ka Gaza, kaba hap, hapoh ka jing pyniaid jong ka Palestine, ka kam, ba ki don 16ngut ki khynnah kiba iap, na 65ngut baroh, kiba la iap, ha ka jingshah ther bom, ha ki liengsuin iapom ka Israel.
Ki ehrang Hamas, ki pynbna, ba ki hynniew ngut ki snar jong katei ka kynhun, ki la shah siat iap, ha ki liengsuin iapom ka Israel, ba kynthup ruh ia U  Bassem Issa, uba dei u heh duh jong katei ka seng.
Ha kawei pat ka khubor, U Ismail Haniyeh, uba dei sa uwei u heh jong ki Hamas, ula kren kob, da kaba ong “Lada ka Israel, ka kwah ia pyni bor, ngi la pynkhreh ia kata".
Ka United Nations (UN), ka maham mynta, ka sngi, ba ka jing ialeh hapdeng ka Israel bad ki  Palestine, kan kylla long ka thma kaba jubor ha ki sngi, ki ban sa wan bad katei ka dei, hadien ba ki Hamas, ki la pynher nam ding, da ki hajar tylli sha Tel Aviv.
Ki namding, da ki hajar tylli, ki la her sha ki bynta bapher jong ka Israel, mynta ka step, ha kaba ka la bud, sa ka jingther jong ki tup jong ka Israel na suin, sha Gaza.
Ka  UN Security Council, kaba dang pynkhreh ia kawei pat ka jing ialang, kaba kyrkieh jongka, ban iakren halor katei ka jingjia, ka iohi, ba kane kan dei ka thma kaba tyngeh shi katdei, ha kaba la mynjur da U Tor Wennesland, uba dei u dkhot jong ka UN sha Middle East.
Na ka liang ki ehrang Hamas, ki kam ba ki siat namding sha Israel, kum ka jing pynhiar kput, halor ka jing pynjot jongka, ia ka iing kaba 13 mala, hynnin ka miet ha Gaza.
Ki jingjia kiba kongsan mynta ka sngi, ki kynthup halor ka jingther namding ki ehrang Hamas, da ki hajar tylli sha Israel, ha kaba 5ngut ki nong Israel, ki la iap, ba kynthup ia lai ngut ki kynthei bad uwei u khynnah rit.
Ka jingiap ha Gaza, ka la poi sha ka 43ngut, ha kaba 13ngut ki khynnah rit, ki la iap bad kynthup  ia 3ngut ki kynthei.
Ha kawei pat ka khubor, la iathuh ba U Benjamin Netanyahu, ula pynbna da ka synshar shipai ha ka nongbah Lod, naduh hynnin ka miet bad katei ka dei hadien ba la thang ia ka synagogue bad nangta sa 30 tylli ki kali.
Hynnin ka sngi, la iathuh ba ki Hamas, ki la siat 630 tylli ki namding sha Israel, ha kaba 150 tylli kim shym la poi satia sha u pud katei ka Ri bad sa 200 tylli, la pynhap noh da ki namding ka Israel.
Ka Israel, pat ka la pynher da ki 80 tylli ki liengsuin iapom bad ka la khyrwit ia ki ktem jong ki hamas ha ki bynta jong ka Gaza bad kiwei de ki bynta jong ka Palestine.
Bun ki briew, kim ju lah shuh ban iohi ne ban tip, ia kaei, kaba ki briew ki leh ia ka met jongki, ynda haba ki la iap bad kawei ka briew, ka kwah ban pyrshang dalade hi, ban peit, ba kumno kiba ieid ba thoin jongka, ki sngewsih kthang, ynda haba kan da iap bad kumta, ka pynlong da ka jingleh burom ba shu thok, na bynta ka met iap jongka, kaba shi sngi bad katei ka dei ha ka  Dominican Republic.
Ka Mayra Alonzo, 59, ka pynlong ia ka jingiap ba shu leh men leh jongka, ha ka jaka sah jongka, ha  Santiago, ha u iaiong ba ladep.
Ka Mayra, ka thiah ialade, ha ka synduk, kaba ka la shu shim wai shi sngi, ka phong da ki jain balieh baroh shi rynieng.
Ha katei ka jingleh mynleh, ki la don kiba ieid ba thoin, ha kaba ki don kiba iam pait dohnud, don kiba phuh sam rkhie bad ki don kiba shondur ia ka met jongka, kaba thiah ha synduk.
Nalor ka sopti, kaba don bad ki syntiew, ka thep ruh, da u kynphad ha ka khmut jongka, kumba ju leh shisha ia kiba iap.
Ka Mayra, ka pynlut  £710, na bynta katei ka jingleh mynleh iap ba shisngi jongka, ha kaba katei ka jinglut, ka dei ban wai ia ka synduk iap briew, ban pynriam pynbeit ia ka synduk bad ban ai sha ai dud, ia kito kiba wan sngewlem.
Ka Alonzo, ka ai khublei ia kito kiba la ia wan sha ka jing iap kai jongka bad da ka kren shai, ba ynda ka iap shisha, kam kwah shuh ban don kano kano ka jingleh burom ia ka, namar ba ka la ioh, ban iohi, da la ki khmat, ia kito kiba la wan sngewlem ha ka jingiap kai jongka.
Ka iathuh  ruh ia kito kiba ia wan ha katei ka sngi, ba ka jingthiah hapoh synduk, ka dei kaba sngew kynjah, tangba kaba syaid pat.
Ka Israel, ka byrthen tyngeh, ba kan hiar thma ia ka Gaza bad katei ka dei hadien, ba ka la pyniap ia 11ngut ki nong ialam ba rangbah duh jong ki lehnoh Hamas.
La iathuh, ba ka seng ehrang Hamas, ka la pynkhreh ia ki tup ki man bad ki tiar ialeh jongka, kiba biang, na ka bynta ban ther ia ka Israel, na ka bynta ar bnai kynthih.
Mynta ka Israel, ka la pynap ia ki pyrton shipai jongka, hajan ka Gaza bad ka la pynkhreh, sa tang ban rung sha katei ka Ri bad ban hiar thma.
La sngewthuh, ba ia ki rukom hiar thma ba bniah, yn dang pynkhreh, ha ki khyndiat sngi, ban sa wan bad hadien kata, yn sa aiti sha ka sorkar Israel, ba kan mynjur.
Ki don hynriew ngut ki heh duh, jong ki Hamas, kiba la shah siat iap, ha ka Israel bad kitei ki kynthup ia U  Brigadier General Bassem Issa bad U Jamal Zabda, kiba dei ki heh duh, kiba peit ia ki namding.
Na ka jinghiar thma, ha ki 300 tylli ki ktem, ka Israel, ka la ioh ban pyniap ia 20ngut ki heh duh jong ki Hamas bad ki nongialam ka  Palestinian Islamic Jihad.
Ki liengsuin iapom jong ka Israel, ki la nang iaid shakhmat, ia ka jinghiar thma jongki, ia ka Gaza, da ka jingther bom, kaba da ki hajar tylli, sha katei ka Ri, ong ka khubor.
Ki lad khubor, ki iathuh ba ki don 160 tylli ki liengsuin iapom ka Israel, kiba la pynkhreh ban hiar thma sha Gaza, kiba la thep ia ki namding ba khlain bor bha bad nangta sa ki tup ki man, kiba don mynta ha syndah jong ka Gaza.
Kitei ki liengsuin iapom, kiba her 160 tylli ki bteng haduh 40 minit kynthih, ban ther ia ki ktem bapher jong ka Gaza.
Ki ehrang na Palestine, ki la hiar thma kylliang, da ki 1,800 tylli ki roket bad sa ki shipai ka Palestine, ki la ther ha ki 600 tylli ki ktem, ha kaba ki la pynjot thiaw ia ki 3 tylli ki iing bah ha Israel.
Hynnin ka miet, la siat 220 tylli ki roket na Gaza sha Israel.
Na ka liang ki shipai Israel, hynnin ka sngi, ki la pyn kulmar jingmut ia ki bor ka Palestine, da kaba ki leit pyntip, ba ki shipai jong ka Israel, ki don ha madan ha Gaza, hynrei, lyngba katei ka jingkren, ki la ioh ban pynjot thiaw, ia kiba bun bah ki krem, ba ki rieh tngen ki ehrang Hamas, ha kaba la shim, ba kin don ruh da ki phew ngut kiba iap, na katei ka jingshah hiar thma ha ka Israel.
Haduh mynta, la shim ba ki don 119ngut ki Palestine, kiba iap bad sa 8ngut ki Israel.
U Joe Biden, U President jong ka  America, u la pynbna hynnin ka sngi, ba kito kiba la dep shah injek arsien, kim donkam shuh ban tap shyntur bad tap khmut bad kumta, kaba nyngkong ban weng ia ka jingtap khmut, ka dei hi ka tnga jongu, ka Jill Biden.
“Lada phi la dep injek pura ialade, weng noh ia ki mask jongphi.
Phi la leh ia kaba bha tam, ha kaba ki nong America, ki la pyni sha ka pyrthei baroh kawei bad ka jing ai khublei, da ka jing phuh samrkhie" ong U  Biden, ha ka jingkren jongu, na ka kper jong ki syntiew kulab ha White house.
Ka Jill Biden, kaba la weng nyngkong ia ka mask jongka, ha ka por ba ka hiar na ka liengsuin, ha  Charleston, W.Va.
, ka pyni, ia ka khmat jong ka jingphuh samrkhie.
Ka Jennifer Garner, ka aktress hollywood, ka ai khublei ia U Biden, da kaba pyni, ba ka ruh, ka la weng noh ia ki mask jongka.
U Biden, u ai khublei ia baroh, ba la lah ban ai injekshon iada corona, ia bun bah ki nong America bad u ong ba ha ki 114 sngi, ka jing ai injek, ka la dei kaba bun tam ha ka pyrthei.
Ha kajuh ka por, u ai jing maham pat ia baroh, da kaba u ong “Ngi la iaid haduh kane ka khyllipmat.
Sngewbha sumar ialade, haduh ba phin da dep pura, namar ba haduh ka jing pynbna kaba ai mynsiem mynta ka sngi, ngim kwah pat ban leh sting.
Ka ain ka dei kaba suk bad kata ka long, deng ia ka mask lane pyndep ia ka injekshon" ula ong shuh shuh.
Ki shipai Israel, ki la ioh ban pynbieit hynnin ka sngi, ia ki ehrang Hamas, da kawei ka tweet bad kata ka long ba ki shipai jongka, ki don ha ryngkew bad ki don ha ka jing ialeh thma mar met bad kitei ki ehrang bad katei ka jingthoh ka Israel, ka pynlong ia ki ehrang Hamas, ba kin sei lut ia la ki tiar ialeh, ba ki buhrieh, ha ki krem, ba ki la shna kyrpang bad ban mih madan ban ialeh mar met bad ki shipai Israel.
Ki shipai Israel, ki thoh ha ka tweet, ba ki shipai, ki don mynta ha madan ban ia khyrwit mar met bad ki ehrang Hamas, ha ryngkat ka jing iarap lang ki liengsuin iapom.
Ha katei ka por, ki ehrang ki leit sha ki krem, ba ki buhrieh ia ki tiar ialeh jongki, hynrei ka dei ruh ha katei ka por, ba ki liengsuin iapom, kiba la ap lypa na suin, ki ioh ban ther pynjot thiaw ia ki 150 tylli ki krem, ha kaba ki la bom naphang bad la antad, ba ki tiar ialeh, ki la kylla dpei, lem bad kiba bun ki ehrang Hamas.
Ki jaka, kiba ki Hamas, ki buhrieh tiar, ki dei kiba la tip, da ka kyrteng  The Hamas Metro bad ka Israel, ki khyrwit jem da ki 450 tylli ki bom jongka, ha ka por kaba 40 minit bad 160 tylli ki liengsuin, ki don bynta, ha katei ka jinghiar thma, kaba stet shi katdei.
Haduh mynta, ki Hamas, ki la pynher ia 1,800 tylli ki roket sha Israel.
Hynnin ka miet, ki Hamas, ki la siat 220 tylli ki roket bad ka Israel, ka la khyrwit haduh 600 sien, da ki liengsuin iapom jongka.
Kiba iap, kiba la thikna, ki long 119ngut ha Palestine, ba kynthup ia 31ngut ki khynnah bad 19ngut ki kynthei bad sa 830ngut kiba mynsaw.
Na ka liang ka Israel, ki don 9ngut kiba iap, ba kynthup ia u khynnah uba dang hynriew snem ka rta.
U Benjamin Netanyahu, myntri rangbahduh ka Israel, u la kyntait ia ka jing tyrwa sangeh ia siat jong ki ehrang Hamas, ha kaba la tyrwa, lyngba ka Russia bad u maham ruh, ba ka Israel, kan leh da kaba tyngeh ia ki nongshun jongka.
Ka Israeli, ka don ha ka jing ialeh thma, kaba lai liang ha kine ki sngi bad kitei ki kynthup ia ka jing iakhun ha West Bank, ha Gaza bad nangta sa ka jinghiar thma na shatei, ha ki ki ehrang Hezbollah na Lebanon.
Ka jing ialeh jongka bad ki Hamas ha Gaza, ka la pur sha West Bank, ha ka miet jong ka sngi thohdieng, ha kaba ki don bun bah kiba mih sha surok, ban kawang maw bad kiwei ki jing ialeh pyrshah, ha kaba ki shipai Israel, ki la hap ban siat bad pyniap ia 11ngut, ki nong ialeh pyrshah.
Na shatei ka Israel, la iathuh ba ka la don ka jing ialeh pyrshah ia ki shipai  Israel bad ha katei, da kaba ki thmu ban rung sha katei ka Ri, hynrei ki shipai Israel, ki la ioh ban siat pyniap ia  uwei u samla briew, uba na Lebanon.
Haduh mynta, la iathuh ba ki ehrang Hezbollah, kiba la kyrshan da ka Iran, ki dang pynkhreh ban hiar thma ia ka Israel, na shatei.
Ka Hezbollah, ka kam, ba utei uba iap, ha ka jingshah siat, u dei u dkhot jong ka kynhun Shiite bad u dei uba 21 snem ka rta.
U Benjamin Netanyahu, myntri rangbah duh ka Israel, u la byrthen, ba un nion, ha ban da jem jai, ia ki ehrng Hamas; hynrei ka don pat ka jingma, ba ka Lebanon, kan lah ban kyrshan ia ki Hamas bad hiar thma ia ka Israel.
U Netanyahu, u ong “Ki sngew kumba ki lah ban phet rieh na ngi, hynrei kim lah ban rieh bad ngin wad ha ban da lap, kat shaba ki don".
Ka Israel, ka kam ruh, ba hynnin ka sngi, ki don lai tylli ki roket, kiba la pynher, kiba dei na Syria bad haduh mynta, ka kwah ban pynthikna, la la ki dei shisha ne em.
Ka Damascus, haduh mynta, kam shym la kren eiei, halor kane ka jingkynnoh ka Israel.
Shillong:U maw ba phylla, uba la pynieng harud jong ka surok bah Langkyrdem, u don ia bun phew thylli ki number, ba la thoh na shakhmat bad na shadien ruh.
Hynrei ha ka bynta kaba shakhmat, ki don kumba shiphew tylli ki number 6 lane ki 6666666666, ba la thoh ha utei u maw, uba la pom pynjlih bha bad ba la dung pynieng skhem bha, hajan katei hi ka shnong.
U bah DS Lyngdoh, Rangbahshnong Laitlyting, Langkyrdem, haba pyni, ia utei u maw, u iathuh ba ka jingtip pateng, ka long ba la pynieng da uwei u rangbah, uba na ka shnong Langkyrdem hi, uba la tip kyrteng U bah She Rynjah.
Hynrei kat haduh mynta, ym shym la tip satia ia kaei ka jingmut, kaba don halor ka jing pynieng ia utei u maw bad nangta ban pynieng ha katei ka jaka bad la shim ruh, ba utei un dei u maw, uba don hi, la ka jong ka jingmut, tangba kat haduh mynta, ym don satia kiba tip.
Hadien jong utei u maw, la thoh 2734 bad la shu antad, ba un dei uba la pynieng, ha ka 2tarik U Naitung 1934, kaba long, ha shwa ka jing laitluid ka India; tangba kan shu sah shwa, tang ka jing ia antad bad ka jing bym tip ruh ia ka daw jong ka jing pynieng ia utei u maw, uba don kumba 2 phut antad shajrong bad nangta sa 2 antad, ba la tep shapoh khyndew.
Gaza City: Ki liengsuin iapom jong ka Israel, ki la pynjot thiaw sa ia kawei ka iing, kaba 13 mala, kaba dei ruh ka jaka trei kam jong ka  Al-Jazeera television bad ka  Associated Press.
Katei ka iing, ka dei ha Gaza Strip.
La ther bom, ha ka iing, kaba la tip, ka  Jala Tower ha Gaza Strip bad la iathuh ba ka Israel, ka la ai jing maham, ha shwa, ba kan ther bom ia katei ka iing bah.
Ha shwa jong kane, la iathuh ba ka Israel, ka la leit hiar thma ha ka nongbah Gaza, ha kaba 10ngut ki nong Palestine, ki la iap.
Ka  Saudi Arabia, ka khot ia ka jing ialang jong baroh ki Ri Muslim, ha ka Sngi U Blei, ha kaba ki myntri bar ri jong ki ri Muslim, kin  ia kynduh lang ban iakren ka jing ia kynad hapdeng ka Israel bad ka Palestine bad kumjuh, ka jing thombor ki shipai Israel, ha ka iing mane ki Muslim, ka  Al-Aqsa kaba don ha Jerusalem.
Ka Saudi Arabia, kan khot ia ki 57 tylli ki ri Muslim, lane kiba la tip kum ka  57-nation Organization of Islamic Cooperation, ban iakren halor ka jing ialeh thma ka Israel bad ka Ri Palestine.
Shillong: Hynnin ka sngi, U Conrad Sangma, President ka NPP, ha ryngkat ki 15 ngut ki MDC jong ka Garo Hills Autonomous District Council (GHA DC), kiba kynthup ia ki 11 ngut na ka party NPP, u wei na ka seng GNC bad 3 ngut na ki MDC riew shimet, ki la leit ban ia kynduh ia u Lat ka Jylla u Satyapal Malik, ban pynpaw ia ka jingbun briew ban thaw ia ka Executive Committee ba thymmai ha GHADC; hynrei ka seng BJP ka la pynpaw ia ka jingpyrshah halor kane da kaba kynnoh ba u Myntri rangbah ka Jylla, u la ialam bakla ia u Lat ka jylla namar ba ha District Council donkam ia ka jingbun briew kaba long 17 ngut ym tang 15 ngut.
U MDC ka Tura Constituency na ka seng  Bharatiya Janata Party, u bah Bernard Marak, u la ong ba tang 15 kam dei ka number kaba biang ban thaw ia ka Executive Committee ha Garo Hills Autonomous District Council  ha kaba ban thaw ia ka EC ka dei ban long  17 ngut.
U Marak, u la ong  ba ka jingkam jong ka  National People’s Party  ia ka jingbunbriew ban thaw ia ka  EC ba thymmai ha GHADC, ka long ka ba bakla namar ba  kat kum ka hukum jong ka Court ha u snem 2000, ka long ba ki District Council ban thaw ia EC, ki donkam ia ka jingbun briew ka ban long 17 ngut ym tang 15 ngut.
U Marak, u  la kynnoh ruh ba u nongialam jong ka NPP u la ialam bakla ia U Lat ka jylla, bad kin sa ujor ia kane namar kane ka long ka ba pyrshah ia ka hukum jong ka  Court ha kaba iadei bad kane ka BJP kan sa phah da ka shithi ujor sha u Lat ha ka sngi nyngkong bad la pynshai  ruh, ba ka don ka jingkhmih lynti ba ka BJP kan kynshan ia ka NPP, hynrei kane ka dei kaba bakla, namar ba na ka liang jong  ka party BJP ka khlem pat shim rai eiei ruh ban kyrshan ia ka party NPP ba la ialam da u  Conrad Sangma.
U Marak u la ong ruh ba wat la ki don tang 2 ngut ki MDC, hynrei dei ban ailad ia ka BJP ban ialam ia ka EC thymmai, namar ba kin ialeh pyrshah ia ka jingbamsap bad kin ym lah ban don hapoh ka EC lada ialam da kiwei ki party.
Na ka liang  U bah Ernest Mawrie, President ka seng BJP, u la ong ba lada ka party NPP ka donkam ia ka jingkyrshan jong ka BJP, ki dei ban da leit kyrpad ia u.
Shillong:Ka seng Hynniewtrep National Youth Front ka dap da ka jingsngew lyngngoh kaba khraw, haba ka sorkar ka la pynbna ban khang dam, ia ka shnong Darrang, Shnongpdeng, Lymba, Kongwang, Dawki, Bakur bad shaduh Tamabil, hynrei kaba sngewsih pat ka long ba ia ka kad khaï pateng (Tamabil) pat ki plie man ka sngi bad ki kali kit mar sha Bangladesh kiba nabar ki iaid sahuh man la ka sngi.
Ka jingmut ban khang dam, ka kren shai ba uno uno u nongshong shnong um lah ban mih shabar bad ba mano mano ruh um lah ban rung shapoh, namar ba u don u khniang jingpang (corona virus).
La ong, ba kane ka dei ka jingleh shiliang khmat ka sorkar, namar ba ia ki dukan ba don hapoh shnong la phah khang khyrdep lut bad wat tang ban mih shabar ruh ym ioh lad.
Na ka liang ka seng HNYF Bakur Dawki Unit, kam pyrshah satia ia ka khaï pateng, hynrei ka rai kam dei ban noh shiliang bad kumta ka seng HNYF Bakur Dawki Unit ka pyrshah jur ia kane ka jingleh shiliang khmat ka sorkar, bad ka dawa ba dei ban pynbeit noh mar mar ia kane, lymda kumta ka seng ka sa mih sha surok ban khang khyrdep ia ka khaï pateng kum ha une u snem ba la dep.
Shillong:Ki dkhot ka JSU-Jowai Circle bad JSM Western Region, myn hynnin ka sngi ka 18 tarik u Iaiong 2021 ha ka por 11 baje mynstep, ki la ioh kem ia ki bar jylla katba ki dang thmu ban wan die tiar sha iing ki briew hapoh ka shnong Mihmyntdu Jowai.
Ki dkhot jong baroh ki ar seng, ki la pan ia ki kot ki sla jong ki, hynrei kim don satia bad wat tang ka kot ba test covid-19 shwa ban rung sha ka jylla;te na ka liang ki dkhot jong ki ar seng ki lah beh noh, ia ki mardor, sha ki jaka jong ki, ong ka kyrwoh na u Aplang Lamare President JSU-Jowai Circle ba long rung kum u Vice President ka JSU-Central Body.
New Delhi: Ka jingkiew ka khlam corona, ka la jubor tyngeh ha India bad ha ki 24 kynta ba ladep, ki don 2,73,810 ngut kiba ioh pang thymmai bad nangta sa  1,619 ngut kiba iap bad mynta kiba ioh pang, ki la poi sha ka 1.5klur bad nangta sa  1.78 lak ngut kiba iap.
Katei ka khlam ka trei jubor ha Maharashtra, Delhi bad Karnataka.
Ha Maharashtra, ki don 68,631 ngut kiba ioh pang thymmai, ha  Delhi 25,462ngut, ha  Karnataka, ki don  19,067 ngut bad ha  Bengaluru, ki don  12,793 ngut.
Kiba dang don ha ka jingpang haduh mynta, ki long 19,29,329 ngut bad ki don sa  1,29,53,821 kiba la jem na ka jingpang bad ki don sa  12,38,52,566 kiba la dep shah injek ban iada ialade na ka corona virus.
Haduh mynta, ka don ka jing duna kaba jur jong ka oxygen, ha ki hospital bapher ha ka Ri.
Ki don bun bah ki jylla, kiba la kren duh jing kyrmen, halor ka jingduna jong ka oxygen, kaba dei kawei na ki jingdonkam kaba kongsan bha ban sumar ia kiba pang corona.
Nongpoh: U Pastor J.R Makdoh, uba dei uwei na ki Pastor ba la paw ha ka Ri Bhoi Presbyterian Synod, u la khlad noh mynta, dangstep phyrngap ha ka por 2 baje ei, kata hadien ba u la ioh ia jingpang kaba kyndit kyndit bad ha ka por ba kiba haiing utei u Pastor ki la mut ban rah sha jaka sumar, utei u Pastor u la khlad noh ha shiteng lynti.
U Pastor J.R Makdoh, uba dei na ka shnong Mawrong bad uba la poi shongkha ha ka shnong Mawlein ha Ri Bhoi bad ka kajuh ruh ka por u dei u Pastor ba dei peit ia ka Nongtluh Mathan Presbytery jong ka Ri Bhoi Synod.
Ka jingleit ontep ia utei u Pastor kan long ha ka 20 tarik ha ka por 11 baje mynstep ha u Lum Jingtep ka Balang Presbyterian Mawlein.
Shillong: U Myntri Rangbah jong ka jylla Meghalaya, u Conrad K Sangma, u la maham ia ki sengbhalang ba kim dei satia ban shim ia ka aiñ ha ka kti bad ha kaba iadei bad ka jingiakhih ba kynsan ha ka sngi Thohdieng ba la khot da ka Confederation of Meghalaya Social Organisation (CoMSO), u la ong ba kam long kaba iahap satia.
“Ym don mano mano ba lah ban shim ia ka aiñ ha ki kti, nga kyprad ia baroh lada ki don kino kino ki jingpyrkhat, ngi long kiba kloi ban iakren, hynrei ban shim pat ia ka aiñ ha ki kti kata ka long ka bym lah ban pdiang da ka sorkar," la ong u Conrad K Sangma.
Haba u la ai jingkren halor ka jingkyndit ka jong u haba u la iohi ia kane ka jingiakhih, u la ong, “Kato ka jingleh ka long ka jingleh kaba kynsan bad ka long ka bym iahap satia.
Wat la ki shu ia shong ha surok bad kim pat shym lah rung ha Secretariat, hynrei kam dei satia ban long kumta.
"Lah ban kdew biang ba ka COMSO ha ka sngi Thohdieng ka la mih shakhmat ban dawa ia ka Inner Line Permit(ILP) hakhmat ka Secretariat.
Haba u Myntri Rangbah ka Jylla u la ai jubab ha kaba iadei bad ka jingpyrshah ia ka Umngot Hydro Power Project na Mawkynrew kaba don ha East Khasi Hills District bad ka Moosakhia kaba don ha West Jaiñtia Hills District, u la ong ba ka thong jong ka sorkar jylla ka long ban pyn pahuh ia ka jingsam bording ha ka jylla, ha kaba u la ong ruh ba ia ki kynrum kynram kiba mih halor kane, un sa pynbeit lut.
U Bah Adelbert Nongrum u la shu pynskhem jubor ia lade kum u President ka seng lyngba ka press statement haka 09 tarik Iaiong 2021.
Ka jingkam jong u ba ka ECI ka la pynskhem biang ia U kum u president ka long ka bymdon jinshisha.
Hangno kata ka jingthoh? Ngi kwah ban kylli.
Ka High Court badonburom ka la kyrpad ia ka ECI ban bishar bniah biang ia kane ka kam party namar ba kadon ka kynrum kynram.
Bad Ka ECI ka la phah pat ka shithi ba khatduh sha nga bad sha U Adelbert Nongrum ha ka 20th Nov 2020 bad la bthah ia ngi baroh arliang ban ia pynbeit da ka jingiasngewthuh jingmut bad ka ECI ka la kubur bad pynpaw ruh lyngba kane ka shithi ba don ka jing kynrum kynram ha ka party ia kaba donkam ban pynbeit.
Khlem da pynbeit kan long kaba bakla ia U Adelbert Nongrum ban pynskhem president da lade ia lade.
Ka jingkhot ia suk u Bah Adelbert ka long kaba thamula bad kamdei ka jingkwah iasuk kaba shisha.
Nga kwah ban pynkynmaw ba nga la juh pyntip sha U ban iakren iasuk naduh shwa ka MP Election 2019 bad haduh kine ki sngi, hynrei ngam poi pyrkhat ba un khot kylla ia nga sha ka jingiasuk lyngba ki lad pathai khubor.
Ia nga la jied kum u president ha ryngkat ia kiwei ruh ki dkhot ka CEC lyngba ka General Convention jong ka party ha hall polytechnic haka 27 tarik Kyllalyngkot 2017 ia kaba baroh ki la sakhi naduh ki press ki media ter ter.
Hadien kane khlem long General Convention lane General Council ha ka party.
Nga kwah ba ki paidbah kiba stad kin bishar bad wad ia ka jingshisha.
Mynta ruh lyngba ka internet lah ban iohi ia kata ka General Convention jong ka seng ha u snem 2017 ha kaba U Adelbert Nongrum ruh u don bad la jied ia u kum u working president, mynta ruh lah ban iohi ia ki khubor ieh noh kam jong U Adelbert Nongrum, haduh mynta lah ban iohi ia ka khubor ba u dawa hiar shuki ia nga na ka post president.
U Adelbert Nongrum u la pynpaw pyrthei ia ka jingthut ia ka seng namar ba u pyrshah ia ka rai jong ka CEC, namar ba u la klet ba ha ka synshar paidbah ka sur jong u ba bun balang kan hap ban ieng, u la resigned bad u la dawa hiar shuki ia nga hynrei namar ba ka CEC kam mynjur ia ka jingdawa jong U, namar shwa ka election ban bujli President kan pyntlot ia ka seng.
Hynrei ngi sngewsih pat ba u la leit da kaba rieh khlem ka jingtip jong ngi sha ka ECI ban ialam bakla shaphang ka jinglong jingman jong ka seng.
U Adelbert Nongrum u la thoh sha ka ECI ha ka 14-9-2018 ba U la pynlong ia ka General Council jong ka seng ha iing sah jong U haka 6 tarik Nailar 2018 bad u la ialam bakla ruh ia ka ECI da kaba ong ba um don dkhot shuh ha ka seng lait noh ma u marwei.
Hynrei hadien ka jingujor jong ngi, sha ka ECI, ha kaba ngi la pyntip ryngkat ki sakhi ba U MLA jong ngi u ba kam president ia lade ryngkat U Bah THS Bonney u ba kam Secretary kidei ki ba la dep resigned na ka seng.
Bad ngi la pyni ruh ia ka constitution jong ka seng ha kaba la thoh shai kdar ba U President u dei ban pyniaid ia ka General Convention/Council jong ka seng.
Dei na ka ne ka daw ban ngi la juh pynskhem ba U Adelbert Nongrum u la ialam bakla ia ka ECI da ki shithi bad ki jingthoh ki bym don jingshisha.
U ba bun balang u tip ba ia ka General Convention/Council la juh khot ha ki hall ha ka jingiadon ryngkat ki dkhot baroh, ha ka jingiadon ryngkat ki riewrangbah ki nongshahkhot sngewbha bad ki press ki media.
Hynrei U Adelbert u ong ba la pynlong ia ka General Convention ha iing sah jong U, ia kaba ki dkhot jong ka seng kim don jingtip, ki press ki media ki khlem sakhi bad ngi tharai tang ki para marjan marpa ruh kim don jingtip.
Ma nga bad wat kiwei ki dkhot ka CEC ngim don jingwit lada long President U Bah Adelbert, hynrei kadei ban long da ka lynti, katkum ki riti treikam jong ka seng, ha bashit haba shai, haka jingdon lang jong ki dkhot baroh, ha khmat ka jingsakhi ki press ki media bad ki nongshahkhot sngewbha.
Nga la pynpaw ha U Bah Adelbert ba ngan shongthait noh bad ban aiti ia ka kam president sha  u, ynda la kut ka term ha ka General Council kaba dei ban long ha u snem 2019, hynrei phewse u la shu kwah ban shu knieh jubor bad leh donbor.
Ka jingleh jong U MLA jong ngi ka la pyntroin ia ka seng ia kaba ngi sngewthuh lut.
Ka jingiakhun jong nga bad ki para dkhot CEC mynta ka long ban pynieng ia ka hok bad ka jingshisha ym da dei shuh ba kwah long president.
U paidbah U  dei ban sngew phylla ba kumno baroh ki dkhot CEC ba la jied ha ka GC ka seng ki don ryngkat bad nga  hynrei U Bah Adelbert  Nongrum namar ba um ioh jingshaniah  na ki  para dkhot u la leit khroh ia  ki dkhot ba la resign ban long  dkhot  nongkyrshan jong u.
Lada U Bah Adelbert Nongrum U kwah pynbeit ngi long ki ba kloi bad lada u kwah ban long President ruh nga kloi ban lum ia ka GC, bad ngam don jingmut ban ia khun ia ka post president ruh, hynrei nga bad ka CEC ka dei ban pynthikna ba ki kam kin iaid katkum ki riti treikam ka seng.
Sd/-Pyndap Saibon,President,KHNAM, CEC.U Dr S.Kharsyiemlieh, Judge, District Council Court, Shillong, ula ioh ia ka jingpang khlam covid 19.
Kumta la bthah ia ki riew paidbah lem bad ki nong ia said ain, kiba la ia kynduh bad utei u nong bishar rangbah ka District Council Court lane ia kiwei pat kiba trei hangtei, ba kin pyntip noh mar mar ia ki kyrteng, ki rta jongki bad ki jaka sah jongki sha ka  Registrar, District Council Court, Shillong, khnang ba ki bor sorkar, kin wad jingtip ia kitei.
La bthah ruh ia kito kiba la leit sha katei ka kashari,  ba kin shong kyrpang ialade, na ka bynta  san sngi bad katei ka dei naduh ka 16tarik mynta u bnai bad ba kin bud ia ki kyndon jong ka tnat ka koit ka khiah ka sorkar Jylla.
La iathuh ruh ba ka  District Council Court, Shillong, kan khang lashai ka sngi, ka 19tarik Iaiong 2021, lait noh tang ki  Police Papers (remand) (Registrar, District Council Court, Shillong – 9863097864 & 7005208113).
Habakkuk, u dei u briew, udei u nongiathuhlypa jong u Blei ha ki snem 605-597 B.C.U Habakkuk u shakri u Blei u la iathuhlypa pyrshah ia ka jingpynjot ia ka Judah (Israel) ha shwa ban pynjot ia ka da ki nong Babylon ha u snem.587 B.C.Ha shwa ia kata, ka la don ka thma ki nong Babylon pyrshah ia ki Carchemish kiba la shah rem.
Kumta la plie ka lynti ia ka Babylon ban rung ha Judah bad knieh ia ka bor synshar bad ki Babylon ki la pyllong ka New World Power bad synshar donbor.
Ka Hima Judah kadon hapdeng ki jingeh ka tyngkhuh jingeh namar ki nongshong shnong bad ki nongsynshar jong ka ki im da kaba mane bleithaw.
Kumta u Blei u la shah ia ka jingjot ban hap halor jong ki nong Judah namar kim shym la kylla kaba mut wat haba u Habakkuk u la ialap ha ki.
La pyndap ia ka Ri Judah da ki jingleh jubor jingshah lute jingumsnam, ka sorkar ka la tlot ki ain ki kanun kim trei kam, ymdon shuh ka jingbishar kaba hok la pyndap ia ka Ri bad ia ki Nongsynshar satang da ka bamsap (corruption) ki paidbah ki iam ki ud.
Haba ki nong Babylon lyngba u syiem Nebukhadnessar ki la synshar donbor  kumne, u shakri u Blei  u Habakkuk u la bitar shla bad u khuslai jur ban iohi ia ka jingshah lehbein ki paid ki raiot khamtam haba la ialam ia ki da ki  nongbabylon ban mane bleithaw.
Ha kum kata ka por, u Habakkuk u la duwai bad daka jingbitar ha u Blei u da ong- “Ah Trai katno slem ba  men pyllait ia ngi naka jingle jubor? Balei ba me pyllong ia nga ba ngan iohi iakaba kum kane ka jait jynjar? Kumno ba Me lah ban shu peit ia kaba kum kane ka jingle bymdei? Ka jingjot ka jingle jubor ki don baroh sawdong jongnga bad ka don ka jingialeh ba jingiakajia ha kylleng.
Ka ain ka tlot bad kam myntoi eiei bad ym ju don ka jingbishar hok, ki briew ki long kiba sniew ki ioh kaba kham bha ban ia kiba hok, bad kumta ia ka jingbishar hok la pynjngut….
Ah Trai naduh kaba mynnyngkongeh Me long u Blei, u long u Blei jong nga, uba khuid uba na bymjukut.
Ah Trai u Blei jong nga u nong iada, Me la jied ia ki Nong Babylon bad pyllong ia ki, kiba khlain khnang ba ki lah ban pynshitom ia ngi.
Hynrei kumno Me lah ban shah ia kine ki riew shukor ki briew kiba sniew? ki khmat jong Me  ki khmied palat kat ban peit ia kaba sniew bad memlah shah ban peit ia ki briew ba leh bymdei.
Te balei Me sngap jar jar katba ki dang pynjot ia ki briew kiba kham hok ban ia ki? Kumno Me lah ban pyllong ia ki briew kum ka dohkha lane kum ka kynhun ki khniang ki bymdon nongsynshar ban ialam ia ki? Ki nongbabylon ki kem ia ki briew da ki khwai kum badei ki dohkha ki ring iaki na ki jar tong dohkha jong ki ki pyndap ia ki da kiei kiei kiba bha tam.
Hato kin pyndonkam iaki da ki waitlam junom bad iai pynjot ia ki jaidbynriew khlem jingisynei? Ngan kiew ia ka ja ap phira jong nga bad ap ban khmih ia kaei  kaba u Trai un iathuh ha nga (ha u Habakkuk) ban ong, bad kaei ka jubab ba un ai halor ka jingmudui (petition)  jong nga (Ong u Habakkuk).
Habakkuk 1:2-2/ 12-17/ 2:1.
U Habakkuk u la iasaid bad u Blei.
U Blei u jubab mar khongpong ia u Habakkuk.
Ki Judah ki long ki briew kiba la jied jong u Blei, hynrei ki pyrshah iaka ain Blei.
Ngi iohi ba u Blei u shah ia kine ban jia, namar u lah ban leh katba u mon ha bneng ne khyndew ha duriaw bad ha ki jingjylliew baroh.
Salm 135:6.
U Blei u leh ia kiei kiei namar kadon ka jingpalat ha ka Ri.
Proverb 28:2.
Ka donkam ia ngi ruh ban duwai ban iasaid ia la ka Ri, namar u Blei u tip u iohi bad iohsngew kumno  u paid ka  Ri u long, aiu ki Nongsynshar ki leh, kumba la jia ha  Judah hyndai.
Ko ki Habakkuk to duwai ia la ka Ri.
Amen.
Ka Kong Mebilda Bareh, kaba don 74 snem ka rta, kaba sah ha Mawlai Nongkwar, ka la leit shah sumar ha Dr H Gordon Roberts Hospital, ha ka 7tarik Iaiong 2021, ha kaba ka la ioh ia ka jingpang khlam corona virus.
Ka la khlad noh ha ka 16tarik Iaiong 2021, na ka jingpang khlam covid 19, ong ka khubor sorkar.
Shillong: Ka Deputy Commissioner jong ka East Khasi Hills, ka la pynlong ia ka jingialang hynnin ka sngi, ban khmih ia ka jinglong jingman ha 58 Gorkha Training Centre kaba don ha Happy Valley ha ryngkat ka jing iadonlang jong ka 58 Gorkha Training Centre la lam khmat da u Deputy Commandant, u Superintendent of Police jong ka East Khasi Hills bad u Rangbah Shnong bad ki katto katne ngut ki dkhot jong ka shnong Mawshbuit ban pynbeit ia ki kynrum kynram kiba la mih halor ka jingdon jong ka khyrdop ha katei ka jaka bad halor ki jingeh kiba ki paidbah nongshong ki mad kiba dei na katei ka shnong bad kumjuh ruh ia ki nongleit nongwan kiba hap ban iaid lyngba katei ka khyrdop man la ka sngi.
Ha katei ka jingialang ki iakren halor kumno ba ka 58 GTC, ka hap ban wad noh wut wut ia ki lad ki lynti ba ki paidbah nongleit nongwan kim donkam shuh ban mad ia kane kajuh ka jingeh kaba la pynlong ruh ia kane ka jingialang ban neh da bun kynta.
Halor ka mat ban weng noh ia ka jingdon jong katei ka khyrdop na katei ka jaka kaba la kyrpad da ka shnong baroh kawei, ka Deputy Commissioner kan thaw da ka kynhun ka ban khmih bha bad pule bniah bha ia ki kot ki sla bad ban phah ia ka jingtyrwa kaba iadei bad kane sha ka sorkar ba ka dei ban iakren mardor bad ka tnat iada ri, halor kane.
Ia kaba mynta, ban pyllait ia ki paidbah ba kin mad ia kane ka jingeh, kan don da ka Coordination Committee kaba kynthup ia u Magistrate, ki ophisar pulit, ki shipai ba long heh bad ki nongmihkhmat na ka shnong ki ban ai kloi kloi ia ka jingiarap bad ka jingiasngewthuh jingmut na ka por sha ka por.
U SP ka Shillong un peit ia ka jingiaid beit ki kali.
La ong ba baroh ki kynhun kin hap ban iatreilang na ka bynta ka jingkloi bad ka jingbha ban iasuk na ka bynta, kane jinghuri hura kaba la mih mynta.
Shillong: Ki don 73ngut kiba ioh pang corona mynta ka sngi.
Kitei ki kynthup ia iwei ha East Garo hills, 2 ngut ha East Jaintia Hills, kiba wan phai na shabar jylla, 36 ngut ha East Khasi Hills bad kitei ki kynthup ia 15 ngut kiba wan phai na shabar jylla, 2 ngut ki shipai, 18ngut ki high risk bad iwei iba dei Frontline Worker.
Ha Ribhoi 12 ngut, ha kaba 11ngut ki dei ki high risk bad nangta sa iwei iba wan phai na shabar jylla, 2ngut ha South West Khasi hills bad ki dei kiba wan na shabar jylla, 5ngut ha West Garo Hills, ha kaba iwei iba wan phai na shabar jylla bad 4ngut ki high risk contact, nangta 12ngut ha West Jaintia Hills, ha kaba iwei iba wan phai na shabar bad 11ngut ki high risk contact  bad 3ngut ha West Khasi hills, ha kaba iwei iba wan phai na shabar bad 2ngut ki high risk contact.
Nangta i don iwei iba iap mynta ka sngi ha East Khasi Hills.
Baroh kiba don ia katei ka khlam corona, haduh mynta, ki long 680ngut bad ka East Khasi Hills, ka don 470ngut, ka West Jaintia Hills 109 ngut.
Ka khlam corona virus, ka la kiew tyngeh ha ki 24 kynta ba ladep, ha kaba ki don  261,500 ngut kiba ioh pang.
Ka  Maharashtra, ka kiew sha ka 67,123 ngut, ka Uttar Pradesh da 27,334 ngut, ka Delhi 24,375 ngut, Karnataka da 17,489 ngut bad ka  Chhattisgarh da 16,083ngut.
Kiba iap, ki long 1,501 ngut ha ki 24 kynta ba ladep.
Kiba iap bun eh, ki dei na  Maharashtra (419), Delhi 167 ngut.
Shillong: Ka Kongthong youth club ha ka 14tarik Iaiong 2021, ka la pynhap pyrda noh ia ka open to all knock out football tournament 2021 ha madan Mawkalam Kongthong ha ryngkat ka jing iadon lang u Chief executive member jong ka khasi hills autonomous district council u bah Titostarwell Chyne uba dei ruh u MDC jong ka thain.
Ha katei ka sngi ka jing iakhun phainal ka long hapdeng ka sunset valley na kongthong pyrshah iaka umjerksiar na Mawmang bad ka jing iakhun ka long kaba itynnad haduh katta katta namar naduh ba sdang baroh artyli ki team ki khlem ia lah ban pynkhih jar tad haduh ba kut ka por haduh ba u rephri u la ai noh da ka tiebreaker hakaba ka sunset valley kongthong ka la lah ban thep baroh 5 kol katba ka umjerksiar mawmang pat ka la ioh ban thep tang 4 kol kaba la pynlong iaka sunset valley kongthong kan ioh rah nam lahduh jongkane ka tournament.
Hadien ba la kut ka jing ialehkai la pynlong iaka jing ialang lyngkot ha shuwa ban Sam iaki khusnam hakaba la ioh na jing kren lyngkot na ki nongialam jong ka club haka ba u u Bah stogent Lynrah General secretary, u  la ai ia ka jing kren pdiang burom ia baroh.
U Bah Titostarwell Chyne uba la ai iaka sneng ia ka kyntu iaki samla ba kin ri laka burom ka akor bad kin im adkar dakaba kiar na ka jing mlien ba sniew bad u pynpaw ruh ba kamdei shuh ka sien ba nyngkong ia u ban iadon bynta bad ka club hynrei ka jing iadon bynta jong u bad ka club kala iaid lynti la palat phew snem bad u la pynpaw ruh ba un iai iadon bynta bad ka club ha ki sngi ban dang wan katba ba kot la i bor kum u nongmih khmat.
La sam ruh ia ka khusnam, kaba  T.30 hajar na ka bynta ka team ba jop phainal bad 15hajar naka bynta ka team ba rem phainal.
La sam ruh ia ki khusnam sha ki player kiba la lehkai bha kata ia ka khusnam top scorer jong ka tournament la ioh rah da u Samuel nongpung jong ka Sunset valley, best player Meman kharkongngor jong ka sunset valley bad best goalkeeper la ioh da u Mebanjop dkhar jong ka Sunset valley.
Ka jingshah sahnarphna bad ka jingmihpat u Jisu Khrist ki dei ki jingjia History kiba kordor ha ka pyrthei bad U Frank Macchia u kam kynti ba ka Jingmihpat u Jisu Khrist ka pynmynta ia ka jingkyrmen kaba mynhynnin.
U Markos (16:12-13) bad u Lukas (24:13-35) ki їathuhkhana shaphang ka jingpynpaw jong u Jisu Khrist їalade hadien ba u la mihpat ha ki arngut ki synran, uwei na ki uba kyrteng u Kleopas, ha ka lynti sha ka shnong Emmaus.
Ki sngi bad ki taїew kiba hashuwa bad hadien ka jingїap bad jingmihpat u Jisu Khrist ki long ki sngi kiba khynwin bha ha Jerusalem bad Palestine baroh kawei.
Ka khubor ba u Jisu u la mihpat kam dei ka khubor kaba sngewtynnat ia ki Lyngdoh sadusi, ki pharisi, ki stad aiῆ, ki Lyngskor bad ki Patsha ka Hima Rom.
Ha kajuh ka por ka dei ruh ka khana kaba ym sngewlah ngeit bad wat ki synran bad ki riewpaitbah kiba la ῆiew ia u Jisu kum u nongїalam bad nongpynim jong ki, kim shym la pdiang ia kane ka khubor ha kaba nyngkong.
Na ka liang ki nongsynshar ki pynbna ba ka dei ka khubor lamler bad ki kynnoh, ki kynthoh pyrshah ba ki synran ki la tuh bad buhrieh ia ka met u Jisu.
Ym tang katta ki la kynnoh ruh ba ki nongbud u Jisu ki la thmu lypa ia kane khnang ban nang pynkhynwin bad pynmih shuh shuh ka jingkulmar.
Ki riewpaitbah kiba shi sur shi dur ki la kulmar jingmut halor kane khubor bad katno tam ki synran kiba la shu im hapdeng ka jingtieng bad jingsyier naduh ki sngi ba la kem bad pynїap ia u Jisu.
Hapdeng ka jingkhynwin kaba jur ki synran bad kiba bun ki riewpaitbah ki la duh jingkyrmen bad ki la kheiῆ ba ka jingїaidlynti jong ki bad u Jisu ban їalap ia ka khubor babha, ka khubor jong ka Jingieit ka la kut.
Ka jingїakhun jong ki ryngkat bad u Jisu ban pynїoh ia ka Hima u Blei bad ia ka synshar hok ka bishar hok ha ka pyrthei ka la pulom bad wai noh namar ba u nongpynim, u nongpynlait im bad u nongїalam jong ki u la shah pynїap halor ka diengphna.
Ka rukom ba ki pynshitom bad pynїap ia u Jisu ruh ka long kaba shyrkhei bad ka dei ka khubor kaba ki nongsynshar lehdonbor ki ai sha ki paitbah ba uno uno ne kano kano kiba їeng bad їaleh pyrshah ia ki bor synshar ne nongsynshar kin ngat ha kajuh ka apot.
Hadien ba la sahnarphna bad pynїap ia u Jisu, kata ka jingpyrkhat bad ka jingngeit ba u Jisu u dei u nongїathuhlypa ba la phah da u Blei bad uba la wan sha ka pyrthei (Ri Palestine) ban pyllaitluid ia ki Israel ka la sah tang ka khanatang jong ka mynnor.
Ka jingkyrmen ba u Jisu u dei u Messaiah uba la wan ban pynim bad pynlait im ia ki briew ka la long noh tang ka jingangnud bad jingkyrmen jong ki por bad ki sngi kiba la leit noh.
Ki arngut ki synran kiba їaidlynti ban leit phai sha la shnong, sha Emmaus ki la pynpaw kumta ha u Jisu- “Bad ngi la kyrmen ba un dei ma u uta u ban sa wan ban pyllaitluid ia ki Israel".
Ki kyntien, “…ngi la kyrmen" ka dei ha ka “past tense" bad ki kdew shai ia ka mynhynnin, ka por kaba la leit noh, ym ia ka mynta bad ym ia ka lashai.
Ki Israel bad ki nongshong shnong ka Jeruslaem bad Palestine ki la buh ka jingkyrmen ha u Jisu bad ha ki kam jong u.
Ki la angnud ryngkat bad U, ki la kyrmen ha ka jingїakhun ba u Jisu u la їalamkhmat.
Phewse kita baroh ki la pulom, ki la kut bad wai noh ha ka sngi ba la sahnarphna bad pynїap ia U.U Frank Macchia ha ka khubor Easter 2021, kaba la mih ruh ha ka rynsan Face Book jong ka “World Wide Pentecostal Theology", u їathuhkhana shaphang ka jingїashem jong u Jisu bad ki arngut ki synran kumne- “Ha ka sngi Easter kaba nyngkong, kumba ar hajar snem mynshuwa, u Kleopas ryngkat bad u paralok jong u ki la їaid lynti da ka kjat ban leit phai sha Emmaus kaba jngai khatar kilomitar na Jerusalem.
Kine arngut kim dei napdeng ki khatar ngut ki synran jong u Jisu, hynrei ki dei kiwei na kito ki spah ne hajar ngut ki riewpaitbah kiba la ngeit bad buh ka jingkyrmen ha u Jisu.
Ki dei napdeng ki riewpaitbah kiba la peit sha u Jisu da ka jingkyrmen kaba khraw bad ki la khmih lynti ba un pyllaitluid bad pynim ia ki.
Ka mynsiem bad jingmut jingpyrkhat jong ki ka khia haduh katta katta, ki la shaїong hi ngit bad kulmar jingmut shikatdei namar ba ka jingkyrmen bad ka jingangnud jong ki baroh ki la wai noh.
Katba ka Nongbah Jerusalem ka thnem bad khynwin da ka khubor ba u Jisu Khrist u la mihpat, kine ki arngut pat kim pynleit jingmut shaphang kata.
Kaei kaba ki tip ka long ba u Messaiah, u nongїathuhlypa jong u Blei, u nongpyllaitluid, u nongpynim bad u nongїalam ki Israel u la shah kem, shah pynrem, shah bynthiew ha ki paitbah bad shah pynїap halor ka diengphna.
Katba u patsha Tiberius, u Lyngskor Pilat, u Kaїaphas, kiwei ki lyngdoh sadusi, ki stad aiῆ, ki pharisi ki dang їaibteng ban pynїaid ia ka Hima bad ka Dorbar Sanhedrin.
Ki їaibat ia u lakam synshar, katba u Jisu pat u la shah pynїap kum u riewrunar bad mynta la tep ia u.
Ka paw kumba ka jingrunar ka la jop bad kata ka jingkyrmen ka la shah thang kum ka kot jot bad ka la kylla dpei.
Kumta ban shu pynhun bad pyntngen mynsiem їalade kine arngut ki shu їakren sah para ma ki ia kiei kiei kiba la lah jia bad ia kaei kaba ki la lah kyrmen.
Ki pynpaw bad їakren bynniaw para ma ki ba ῆiuma ki kam kiba u Jisu u la leh ki la long kiba khraw, kiba don jingmut bad kiba myntoi, wat la um shym la lah ban pynurlong pura.
"U Kleopas bad u paralok ki la kheiῆ duh ba ka jingkyrmen jong ki ka la long tang ha ka mynhynin bad kiei kiei baroh ki la kut bad wai noh, hynrei katba ki dang їaid lynti bad їakren bynniaw kumta, uwei u briew uba kim lah ban ithuh u la wan bsuh hapdeng jong ki bad u la kylli pynban na ki kaei kaba la jia bad ki їakren shaphang kaei? Wa tang ma phi pleng uba don ha Jerusalem ha kine ki lai sngi kiba la lah u bym tip ei ei shaphang kiba la jingjia? la jubab u Kleopas.
U Lukas bad khamtam u Markos, kim shim la їathuh bniah ha kano ka dur u Jisu uba la mihpat u la burieh їalade na ki.
Ka dur khmat jong u Kleopas bad u paralok jong u ka noh hi їan bad ki їamrem, ki dang pyrkhat ruh ynda kin poi ha shnong aiu kin ong? katba u ‘riew nongwei pat u khlong na ki shaphang ki jingjia kiba la jia ha Jerusalem? Ha lynti, u Kleopas lem bad u paralok ki la їathuhkhana ha u ‘riew nongwei shaphang baroh kaba la jia ha Jersualem ba u Jisu uba na Nazareth u la shah pynїap bad dei ki Lyngdoh sadusi, ki pharisi bad ki stad aiῆ kiba la їadonkti ban їasylla bad ki nongsynshar ka Hima Rom ban pynїap bad pynkut noh ia ki kam jong u.
Ki Lyngdoh sadusi bad ka Sanhedrin ki la aiti ha ki shipai ka Hima Rom ban sahnarphna bad pynїap ia U, ki la bynrap shuh shuh.
Ki synran bad ma ngi ki riewpaitbah ngi la ngeit ha ki kam jong U bad ngi la buh ka jingkyrmen kaba khraw, phewse ka shu kut noh kumne! Lah lai sngi kynthih ka la їaid mynta bad toi ki la don ki kynthei kiba wan їathuh ba u Jisu u la mihpat te hynrei kim tip haei u don? Ma ngi kiba la ngeit bad kyrmen ha U ngi la kulmar jingmut bad sheptieng.
Kata ka jingkyrmen baroh ka la long tang kum ki palong um sabon kiba pra noh ha ka lyer bad ka jingkyrmen ka la long tang ha ka mynhynnin bad ka la leit noh, ki la kren kutlad.
Ha ka lynti їaid u Jisu uba la mihpat u la ailad ia kine arngut ban pynpaw bad ba kin sei lut ia ka jingsngew bynniaw jong ki.
Ha kajuh ka por pat u Jisu u tynruh bad ktik ia ka jingmut jingpyrkhat jong ki da kaba sot bad pynkynmaw ia ki halor kaei kaba la thoh ha ka Jingthoh Bakhuid- “Hato kam long kaba donkam ia u Messaiah ban shahshitom ia kine kiei kiei baroh nangta ban rung sha ka burom jong u?" U Messaiah ne u Nongpynim u dei ban shah shitom bad shah їap.
U la wan sha ka pyrthei ban mad lang ia ki jingeh, ki jingsuh jingthar bad ki jingdukha kumba ki khunbynriew ki mad.
Ka jingmihpat u Jisu ka shat phalang ia kawei ka jingshisha, ba hoid ka pyrthei bad ka Hima Rom ki la pynshitom beiῆ bad pynїap ia u Nongpynim hynrei kine ki bor kim lah pat ban pynїap ia ka thymmei saiῆpyrkhat bad ia ki nongrim ka Hima U Blei kiba u Jisu u la seng nongrim, kum ka synshar hok- ka bishar hok, ka jingieit bad jingїalong mar ryngkat.
Ki bor ka pyrthei bad Hima Rom ki la pynїap ia ka met u Jisu, hynrei kim shym la lah ban pynduh ne pyndam ia ki kam ba radbah jong U.U Jisu u їai mihpat ha ki kambah jong u, ki synran bad ka Balang ki bteng ia ki kam ba u Jisu u la trei.
Ka jingїaidlynti sha ka shnong Emmaus ka kut ha ka jingїabam miet ha kaba u Kleopas bad u paralok ki la bat bad kyrpad ia u Jisu ban sah miet bad ki- “…ki da ong,To sah bad ngi …Kumta u la leit ban sah bad ki.
U la shong bam bad ki, u la shim ia u kpu, bad u la duwai; nangta u la kdiah ia u kpu bad ai ha ki…" Hangta hi la plie ia ki khmat bad ki la ithuh ba u dei u Jisu uba la mihpat bad mar kumta hi u Jisu ruh u la jah noh na ki.
Ňiuma, ka khana ka kut kyndit kynsan bad u Jisu u shu jah rngai na ka kamra bam.
Lada don ei ei ban pyrkhat ka long ba u Kleopas bad u paralok ki sngewthuh shai ba ki kam kiba khraw kiba u Jisu u la sdang ki dei ban im pat, ka jingїalap ia ka khubor ka Jingieit bad ki kambah kiba ai jingtngen bad ai jingkyrmen ia ki briew ki dei ban їaibteng.
Ka jingmihpat u Jisu Khrist ka dei ka khep kaba kyrpang bad ka pynkynmaw ba ki kam ba radbah jong u Jisu ki їai im bad ki їai mihpat.
Kumta ka jingkyrmen ka їaineh la ka long myhynnin ne mynta ne lashai.
U Kleopas bad u paralok hadien ba ki la їashem markhmat ia u Jisu uba la mihpat mar mar ki la leit phai sha Jerusalem ban їakynduh biang bad kiwei pat ki synran ban їathuh ha ki ia kaei kaba ki la їohi bad ban pynskhem ba ka jingkyrmen ka dang im bad ka jingkyrmen ka long mynta bad kan long ha ka lashai ruh.
Amen.
Ka Krohiawhiar Football Club ha ka 17 tarik mynta u bnai ka la pynhap pyrda ia ka jingialeh kai bol kaba tang san ngut ki player kaba la tip kum ka Tigers Fives ha madan Mawbkhap.
Kum kine ki jingialeh kai ym juh kham pynlong ha kane ka thain ha ki por kiba la leit hynrei ka Krohiawhiar Football Club ka la shim ia ka sienjam kaba nyngkong duh ban pyniaid kum kine ki jingialeh kai.
Ha kane ka tournament la wan ban iashim bynta da ki kynhun bapher bapher na ka thaiñ Khatarshnong.
Ha ka sngi ba sdang la wan ban plie da u President ka Khatarshnong Area Sports Club bah Khambit Sing Khongshei bad ha ka sngi ba pynkut kum u Kongsan la wan da u Officer Rangbah ba la shongthait kum u Asst.Commissioner jong ka tnad Transport Bah Harold F Khongsit.
Ha kane ka sngi la pyniaid ia ka program lyngkot da u samla Tishu Khongsit bad la ioh ia ka jingkren lyngkot na u bah Rishang Mawkhiew Rangbah Shnong ka Krohiawhiar, nangta na u President ka Khatarshnong Area Sports Club uba la shim ia ka bynta kum u Symbud Kongsan bad khadduh la ioh ka jingkren lyngkot na Kongsan uba la pynpaw ka jingiaroh kaba khraw ia ki samla jong ka shnong Krohiawhiar namar ki dei ki samla kiba iohi jngai bad kiba trei shitom.
U la kyntu kynpham ba kin nang trei shitom khlem ka jingiapher khnang ban iohi ia ka lawei kaba don jingkyrmen bad kumjuh ruh ia ki player.
Shillong: Ki ar seng napoh ka thain War Jaintia, ka Khasi Students’ Union (KSU-War Jaintia Circle) bad ka Federation of Khasi Jaintia and Garo People’s (FKJGP-War Jaintia Circle), ki kwah ban pynpaw ia ka jingsngewdiaw halor ka jingpynmih Containment zone order ia ki katto katne tylli ki shnong katba ia ka khaii pateng bar Ri pat bad ka Bangladesh la ailad ban iaid beit katkum ki kyndon.
Kine ki ar seng ki kyrpad ia ka sorkar ba kan leh kumjuh ia ki paitbah na ki shnong ki thaw ym ban leh shiliang khmat,  ba ki paitbah khamtam kiba duk ba suk ba shaniah na ka bylla sngi, ki mad jingeh da kaba set ia ki hajuh pynban ka iew bar Ri ka iaid beit kumjuh.
“Kane kam shym dei ba bishni ia kane ka border trade, hynrei ki kwah ba ki paitbah ruh kin ioh kajuh ka hok lem.
Kine ki kynhun ki kyrshan ruh ia ka jingkren u president ka synjuk Rangbah shnong, ba u kren ia kaba dei ban dawa pynsangeh shuwa shipor ia ka trade namar kam iahap ba ki paitbah kin shah set pynban kane ka iew kan iaid beit, ka long kaba thamula ban leh shilliang khmat ia ki paitbah" ong ka kyrwoh.
Lada ym lah ban khang shipor ia kane ka trade, na ka liang ki piatbah ba im naka bylla sngi lah sngewdei ban pynlait katkum ki kyndon, naka bynta ba kin ioh ban leit kamai jakpoh namar kane ka khlam kam dei ba ngat tang kiba duk hynrei kiba riewspah ruh ki ngat kajuh, nakata ka daw, na ka liang ki ar seng ki ong lada khang dei ban khang salonsar ym ban noh shiliang.
Na ka liang ka KSU, ki la ioh ban iakren bad u SDO (Civil) mynta ka sngi halor kane ka jingnoh shiliang kane ka order, tangba une u ophisar u ong ba kane kam shong ha u, hynrei ka shnong ha ki bor ba halor.
Kine ki ar seng ki kitbok kitrwiang ruh ia ki paitbah ka thain ba kin hiar noh ia ka jingioh positive case bad ki kwah ban ai jingmut ruh ia ki bor ba halor ban pyntreikam noh da ka Micro-Containment area, lada jia ba hiar kloi ka jingioh positive case, khnang ba ki paitbah kin ioh biang ban leit trei leit ktah ban kamai kajih, na ka bynta ban pyndap ia ka ing ka sem.
U Kiren Rijiju, myntri ka tnat ialehkai ka sorkar India, ula ioh mynta ka sngi, ia ka khlam corona virus.
U Rijiju, u dei U MP, uba na Arunachal Pradesh.
Shillong: Ki don sa 95ngut kiba ioh pang covid 19 ha ka Jylla.
Ka East Jaintia hills, ka don 6ngut, ka East Khasi hills 50ngut, ha kaba 34ngut, ki dei kiba wan phai na shabar jylla.
Ka Ribhoi 10ngut, ha kaba ki high risk contact, ki long 6ngut, ka South West Khasi Hills iwei, ka West Jaintia Hills 16ngut, ha kaba ki high risk contact, ki long 15ngut.
Ka West Khasi Hills, ka don 11ngut, ha kaba 10ngut, ki wan na shabar jylla.
U Swami Avdheshanand, u heh duh ka Juna Akhada, ula pynkut noh mynta ka sngi, ia ka lehniam  Kumbh, kaba long ha Haridwar jong ka jylla Uttarakhand.
U Swami, u pynkut ia katei ka lehniam Kumbh, hadien ka jing iakren jongu bad U Narendra Modi, myntri rangbahduh ka Ri, ha kaba ula ai jingmut ban  pynkut noh ia katei ka jinglehniam, tang da kaba shu pyni rukom ia ka.
Kiba pang covid ha India, ki poi sha ka  2,34,692 ngut ha ki 24 kynta ba ladep bad kiba iap, ki long 1,341 ngut.
Baroh kiba don ia ka jingpang covid haduh mynta, ki long 16,79,740.
Kito kiba ioh pang, baroh ki long 1,45,26,609 bad kiba la jem na ka jingpang, ki long  1,26,71,220 bad baroh kiba iap, ki la poi sha ka  1,75,649.
Ki jylla, kiba ka kiew bha ka khlam, ki long ka  Maharashtra, Uttar Pradesh, Delhi, Chhattisgarh, Karnataka, Madhya Pradesh, Kerala, Gujarat, Tamil Nadu bad ka Rajasthan.
Shillong: U Conrad K Sangma, nongialam ba heh duh ka NPP, ula ialam mynta ka sngi, ia ki 15ngut ki MDC ha khmat U Lat ka Jylla, U Satya Pal Malik bad u pyntip, ba la thaw ia ka Garo Hills Democratic Coalition (GHDC) bad dawa ruh na U Lat, na ka bynta ban thaw ia ka Executive Committee ba thymmai ha katei ka Council.
La iathuh ba kitei ki 15 ngut ki MDC, kim dei satia na ka seng BJP, kaba don ar ngut ki dkhot ba thymmai ha ka Council.
Ha katei ka seng synrop, ki kynthup ia 11ngut ki MDC ka NPP, 3ngut ki dkhot shimet bad uwei u dkhot ka GNC.Nongstoin: Hynnin ka miet ka la don ka jing hap phria kaba jur ha ki thaiñ Wahkwang kaba hap hapoh ka west khasi hill district, kaba jngai kumba 30km ei ei na sor Nongstoin.
La iathuh ba u phria, ula  pyn julor ia ki jing thung jingtep kum u piskot bad kiwei kiwei, kiba ha kane ka dong bad ka thaiñ ki ju pyn leit jingmut bha ha kaba rep ia une u jait jingthung namar u long uba seisoh bad bun na ki nongrep ki ju im kamai jakpoh da kaba rep ia u biskot, namar ia u piskot ki nongrep ha kane ka thaiñ kila sdang ban kheit naduh ka taiew ba ar ne ba lai jong jong u bnai ban wan (may), hynrei kaba pyn diaw mynsiem iaki nongrep ka long ba u phria u la wan ban lynshop noh ha kane ka por bad u syntiew jong u symbai piskot u la hap lut.
Babu Kular KhongjiremKa Election MDC sha ka GHADC ka la dep.
Ka bye-election sha ki ar tylli ki Assembly Constituency ruh kim jngai shuh.
Kawei ka dei ka bye election na ka Mawryngkneng constiuency na ka daw jong ka jingkhlad noh u sitting MLA jong kane ka constituency,I (L) Bah David Nongrum bad sa kawei pat ka dei ka bye election na Rajabala constituency(Garo Hills) na ka jingkhlad noh u MLA jongka,u (L)Dr Azad Zaman.
Ka jingpynkhreh ia ka bye election na kine ki ar tylli ki constituency ka la iaid shaid shaid sha khmat.
Na Mawryngkneng Assembly constituency, ki Seng sain hima sima bapher bapher ki la sdang ban ia wad bad jied candidate bad don ruh kiba la dep pyntikna ia ki condidate jongki, kum ka party NPP,Congress,KHNAM nalor ki kyrtong shimet ne Independent ruh.
Ka UDP,ka HSPDP,ka NCP kim pat pynthikna satia ba kin ialeh ia katei ka bye election na katei ka constituency.
Ka BJP pat,50 percent ka lah ban ialeh bad 50 percent pat ka lah ruh ban kynran dien noh.
Lada u state president jongka un ialeh,kan kham itynnad bha kumba ka paw teng ha ki lad pathai khubor ha kine ki taiew bad ki bnai ba la dep.
Ka party PDF te,ka la rai ban pyndem bad randien noh na ka bye election ha katei ka constituency namar ki la pynbna ba kam myntoi shuh ban pynialeh ba la jan kut artad ka samoi trei kam (term/tenure) ki MLA, sa tang shi snem shiteng ei ei.
Wat la kane ka party ka wan ba ar ha ka MLA election 2018 na katei ka constituency,hynrei ka la rai beit ban kynran dien noh,imat ba u candidate jong ka ruh uba la ialeh na katei ka constiency ha ka general MLA election 2018 u krad bad ryngkang dieng kper noh shawei.
Ka jingkhlain jong u ban ryngkang ia ka kper jrong jong ka seng PDF sha ka kper Congress ka la pynlongbia ka seng Congress ban ai award ia u da kaba ai tiket bad shah jied syndon artad kum u candidate ka seng na katei ka constituency ha ka bye election kaban sa long shen na katei ka constituency.
Ki party ki dei pat ruh ban pyrkhat bha ba,ha ri Khasi-Jaintia jongngi hangne, ki nongthep vote ki kham jied ia u briew ym dei than ba ki jied ia ka party kumba long sha ki jaka ri thor ka ri India.
Ka Rajabala te kadei ka general seat ba lah ban ialeh kyllum lut baroh bad ST ne non-Tribal ruh.
Nalorkata,katei ka constituency kadei kaba bun eh ki Muslim.
Naduh ki kam ki jam,ka khaii ka pateng,ka kam sain hima sima lah leh trai bad long trai khlieh(dominate) lut da ki Muslim ha kitei ki thain namar ki Garo kin don eh tang kumba palat ia ka shi powa na ki nongthep vote.
Ka Congress kan khlain bha hangtei bad kiwei kiwei ki party ki shitom bha ban thaw pyrthei hangtei.
Ka BJP lei lei kam lah ban thaw pyrthei ha kum kine ki jaka kiba long ki nongbah jong ki Muslim(city of Muslim).
Dei sa tang lada wan ka seng Muslim kum ka AIl India Majlis- e-Ittehad -ul- Muslimeen(AIMIM) na Assam kaba lah ban pynkhih ne thaw pyrthei ia katei ka constituency hynrei leh noh ei ka por,ka bor bad ka pisa jong ki political party.
U syiar u kynih lai sien, ka bneng ka la saw tyngab; hynrei ka Rida kam nang iohthiah satia.
Kyndit kynsan katba ka nang pyrkhat bad mutdur shaphang i khun ba ka pun hapoh kpoh bad ba ynda la kha kan long ka jingjah burom bakhraw shibun eh ia ka.
Haba ka pyrkhat ruh shaphang ka jingpule bad shaphang ka jingkhmih lynti ki nonghikai ka sngew jah burom shisha bad kam sngew myntoi shuh ban im.
Kum kane ka la rung ha ka jingmut jingpyrkhat ka Rida.
Ka step ka la pei, u Panah u la khie kumjuh ka Rida bad ka Kmie ruh ka kmie ka pynshet sha bad katba ki dang ia dihsha kyndit ki sngew ba don ba plie ia ka phalor.
Mar kumta hi, ka Kmie ka Rida joit ka ieng nangta ban leit peit.
Ka kyndit ban iohi khrui ki pulit ki wan rung hapoh phyllaw jong ka.
Beit beit ki wan haduh khmat jingkhang.
U Panah ka Rida mar kumta u la sngewthuh joit u ieng ban leit sha kamra thiah.
“Dei uto ong.
?" La kylli uwei u PulitKumba set da u maw ka Kmie ka Rida kam lait ang ka shu kohnguh.
Ki pulit ki shu leit bad kem ia u hangta.
La teh ia ki kti jong u bad ki tan ia u.
“Haduh katne phi lehbein ia nga…" La shu mih kynsan ka sur na u Panah ka Rida.
La thep ia u hapoh kali bad la khang ia ka kali bak ka kali ka leit noh bran.
Kane ka jingjia ka la dung kura ia ka dohnud balung ka Rida.
’Waw’ ka iam rangbah.
Lynnong – 5Ka khubor shah kem jong u Panah ka Rida ka la sawa ha ka Dong bad ka shnong baroh kawei.
Don ki briew kiba la tip ia ka daw, don ruh ki ba dang lorni ban tip ia ka daw.
Napdeng kiba bun don ruh kito kiba sngew lem na ka bynta ka iing jong i Kong Maya bad bran bran ki wan ban pynshngain lem.
U Rangbah Shnong ha ka sngi babud u wan bad u iakren shibun kiei kiei ki ba ai jingtngen bad jingkyrmen ia i Kong Maya (Kmie ka Rida) bad ruh ia ka Rida.
Kumba ngi tip ba ka Rida ka dei ka khynnah pule kaba stad bad kaba ju wan sha khmat ha ki jingpule don ki ba kren bynnud shaphang kata.
Hynrei watla Katta ruh ki dang ai mynsiem hi ba ynda ka la lait met kam pat dei ban ihnoh ia ka jingpule; hynrei ban dang bteng.
Kine ki jingai jingmut khyndiat ki pyntngen ia ka Rida.
Ha ka sngi balai ba la kem ia u Panah, la wan poi ka Kot na ki Pulit ba ka Kmie ka Rida kan hab ban leit mih sha Ophis pulit.
Mar ia ioh ia kata ka kot, i Kong Maya i la kyndit thret bad i sngewthuh ba kam long ka basuk ban leit marwei.
Kumta ha kata hi ka sngi bran i leit sha Iew ban iakynduh bad ka Niakha ka Rida khnang ban ia phylliew jingmut kumno ban leh bad ban leit.
Haba la poi ha Iew, marsien iohi ia ka kmie ka Maya, ka Niakha ka la kyndit kumba iuh tdong bsein namar lah bun tylli ki snem kam ju iohi shuh ba kan wan mih ha dukan.
“Ale Nia, ale rung… Phi wan shane" la kren nyngkong ka Niakha ka Rida“Hooid, Niakha, mynta ba nga la laitluid nga la ioh kein ban mih ban wan kumne.
" La jubab ka kmie ka Rida.
I Kong Mer ruh marsien iohi ia ka Kmie ka Rida, i la kren wut wut“Kumno Kong ym ju iohi syrngiew syrwet shuh ia phi naduh bym shong dukan shuh…" Ka da rkhie artat kum ka ba kmen“Hooid, kein Mei, shu bunkam ha iing, ym ju lap por wat tang ban mih ruh… Mynta ruh poi da ka said.
" La phai ktien ka Kmie ka Rida“Em wa dei hi ban poi kein, ngin ioh iakren ia khana sngewbha kumne… Ka Rida pat kumno ka long?" i Kong Mer i phat ktien pat“O hooid kein.
i Rida te i biang hi kumto…" La shu jubab lyngkot ka Kmie ka Rida.
Rae Bareli: Ka elekshon Panchayat, ka dang iaid shakhmat ha kine ki sngi, ha Uttar Pradesh bad ki kandidet, ki dang iaid shakhmat ban pynkhreh ialade bad ban ioh ia ka jingjop.
Ha katei ka jing ia kanbas shaneng sharum, ki don katto katne ngut ki kandidet, kiba teh ia ki mat elekshon jongki, ha ki ksew surok, da kaba khmih lynti, ba ki paidbah kiba bun, kin kham iohi ia ki jingtyrwa jongki.
U kandidet na  Rae Bareli bad uwei na  Ballia district, ki teh ia ki mat elekshon bad ki dur jongki, ha ki ksew surok bad kitei kim donkam shuh ban leit tah ha ki iing briew bad ban sam ia ki kot lyngkdop.
Kitei ki ksew lem bad ki dur jong ki kandidet ki shang sharum shaneng bad la thep ruh ha ki video, ha kaba ki don bun bah kiba sngew bang ban peit.
Hynrei kito kiba ieid ia ki mrad, ki la ujor halor katei ka jingleh, da kaba ong  “Kumno u briew, un sngew, lada la buh da ka poster ha ka met jongu, ha ka por elekshon" ong ka Reena Mishra, kaba dei kawei na kiba ju sumar bha ia ki mrad.
Uwei u kandidet, u ong “Kam don ka jingteh kyndon, ba ngim bit ban teh poster ha met jong ki ksew.
Ngim shym la ktah kti ne pyn mynsaw ia ki ksew.
Ngi da  bsa bha ruh ia ki ksew, ba kin shait kin khlain bad ba kin kdang bha, ba kin ioh iaid kylleng ki shnong ki thaw bad ka dei ka jingmut kaba bha, ban khring ia ki nongthep vote".
Ka elekshion Panchayat jong ka UP, ka sdang naduh ka 15tarik bad kan kut, haduh ka 29tarik Iaiong 2021.
Ka jingniew vote, kan long ha ka 2tarik Jymmang 2021.
Shillong: Hadien ba ka United Democratic Party(UDP) kam shym la lah ban khie khlieh ha ka elekshon MDC ba dang shu dep shen ha Garo Hills Autonomous District Council(GHADC), wat la ha kane ka elekshon na ka liang ka UDP ka la sei haduh 18 ngut ki kyrtong ban iakhun pyrshah bad kiwei ki kyrtong jong kiwei ki party hynrei ka long pat kaei kaei kaba sngewsih pat ba wat tang kawei ka seat ruh kam shym la lah ban jop.
Haba kren sha ki lad pathai khubor hynnin ka sngi ka 16 tarik u Iaiong 2021, u Bah Metbah Lyngdoh u ba dei u President jong ka seng UDP bad ha kajuh ka por u ba dei u Lamphang jong ka Iingdorbar thawaiñ, u la ong ba watla na ka liang ka party ka la don ka jingngeit skhem ba kan ioh hi ia ki nongjop na ki katto katne tylli ki konstitwensi hynrei kam shym la long pat kumta bad ka daw jong ka jingrem kput jong ka seng ka long namar ba ka la don ruh ka jingmih ka kyntien na kiwei pat ki kynhun kiba kyntu ia ki paidbah Garo ban kiar na ka ban jied ne pynjop ia ki kyrtong ba la pynieng da ka UDP namar ba ka dei ka party jong ka Jaitbynriew Khasi ha kaba u Bah Metbah u la ong ruh ba kane ka ishu ka la mih bha ha kane ka elekshon kaba dang shu dep shen kaba la ialam bakla bha ia ki paidbah Garo ba kin nym jied ia ki kyrtong jong kane ka seng ha kane ka kynti kaba mynta.
U Bah Metbah u la ong, “Ngi hap ban tih jylliew bha ban lap ba na kaei ka daw ba ngim lah ban jop tang kawei ka seat ruh khnang ba ngin tip kiei ki lad ki lynti ba ngin shim ha kawei pat ka elekshon ka ban sa long jong ka iingdorbar thawaiñ ha Garo Hills".
Katba dang iaid ki sngi ki por, ka jingkynrei ki kam khaii droks ruh ka la nang jyllei bha ha kaba arngut ki briew kiba dei na ka Ri Zambia ki la shah bat noh ha ka kad liengsuiñ jong ka Indira Gandhi International Airport kaba don ha New Delhi.
Na kine ki arngut la ioh ban kurup ia u droks Heroin uba shongdor haduh 98 klur tyngka eiei.
Katkum ki tyllong khubor na ka Sorkar Pdeng ka iathuh ba kitei ki arngut ki la wan poi na Johanessburg, ha ka 15 tarik u Iaiong 2021 hynrei ki la shah bat noh ha ki briew jong ka tnad Customs ha katei ka kad liengsuiñ kaba don ha New Delhi.
Hadien ba la peit bniah ia ki synduk ba ki lah rah la shem pynban ba ki la buhrieh ia ki kynja jingdih pynbuaid lane droks ha kaba la suba jur ba u dei u Heroin.
Haba la thew ia utei u jingdih pynbuaid Heroin ba la rah da kitei ki arngut, ka jingkhia ka long kumba 14 kilo bad u ba shongdor kumba 98 klur tyngka.
Ia kitei ki arngut la kem noh bad la pynngat ia ki ha ki kyndon jong ka NDPS Act.
Shillong: Ka la don sa kawei pat ka jingiap na ka daw ka jingpang Covid 19 ha ka jylla bad ia uba la tip kyrteng kum u Bah B Narlong u ba 36 snem ka rta bad u ba dei na ka shnong Umklai Nongpoh kaba hap hapoh ka Ri Bhoi Disrtict u la khlad noh ha ka sngi palei kata ka 15 tarik u Iaiong 2021.
Ki tyllong khubor ki iathuh ruh ba u Bah B Narlong u la khlad na ka daw ka jingpang Covid 19 nalor sa kiwei pat ki jingpang kiba u la don lypa ha ka met ka phad ka jong u.
Shillong: Namar ka jingkiew sted eh jong ka khlam Covid 19 ha ka jylla, mynta ka sngi ka 16 tarik u Iaiong 2021, ka Hima Mylliem ka la pynmih ia ka hukum ba baroh ki nongshong Iew bad ki nongwan Iew ha Iewduh ki dei ban phikir ialade da kaba ki deng ia ki mask ki jong ki bad ban bud ruh ia ki kyndon iada Covid 19.
Ka Hima kan phah ruh ia ki pulit syiem ban pahara bad lada lap iano iano ki bym deng mask bad kiba pynkheiñ ia ki kyndon, kin ngat ha ka jingshah pynshitom kaba eh.
Haba kren sha ki lad pathai khubor, u Myntri ka pla tyngka, u MB Kharlukhi u la ong, “Ngi kyrpad ia ki nongshong Iew ba kin burom ban deng ia ki mask bad ba kin hikai ruh ia ki nongwan Iew ban deng mask namar ba katkum ka jingkiew kane ka khniang jingpang Covid 19 ban nym saphriang hynrei kan long ka jingiada kaba khraw, te ngi kyrpad ba ia ki nongshong Iew hi baroh ha Iewduh lane ki Iew jong ka Hima Mylliem bapher bapher ba kin burom ia kaei ba bthah ka Sorkar ban lait na kiei kiei ki jingma bad nga kyrpad ba kin wan Iew kin ai ia ka jingiatreilang kaba la bthah da ka Hima khnang ba kan long ka jingiada ia ki bad ia ki nongwan Iew".
Shuh shuh une u Myntri ka pla tyngka, u MB Kharlukhi u la ong ba ki paidbah ki dei ban kynmaw bha ba ha u snem 2020 ki paidbah ki la mad jingeh namar ka jingkhangdam ia ka Iewduh bad mynta ruh ka jingpang Covid 19 ka la sdang kiew biang bad kumta lada ki paidbah kim sngewthuh bad kim bud ia ki kyndon ba la bthah, ka jingeh kan dei ia ki hi.
Shillong:Ka Hynniewtrep youth council Jaintia Hills District Unit hynnin ka sngi 15 tarik mynta u bnai, hapoh ka jingialam u Environment Secretary samla Apdame Papiah ryngkat bad ki dkhot ka seng ki la leit ban ujor sha u Deputy commissioner West Jaintia Hills District ha kaba ia dei bad ki Karkhana shna kali (Automobile) bad kumjuh ruh ki welding kiba don ha baroh ka District halor ka jingud ki paidbah iaka jingjakhlia ki umbam umdih na ka jingtuid ki jakhlia jong kitei ki karkhana sha ka wah Myntdu bad ka wah Umiurem.
Na ka liang jong ka seng ka dap da ka jingsngew khia halor kane, namar dei lyngba ka jingleh khlem akor kitei ki karkhana kan ktah ia ka koit ka khiah ki paidbah ki ba pyndon kam ia kitei ki wah.
Na ka liang ka seng ka kyntu sha baroh ki trai karkhana shna kali bad welding kiba don ha poh West jaintia hills district ba kin sngewbha ban shna da ka thliew ban pynlang ia ki jakhlia jongki lym kumta ka seng kan iaid da kawei pat ka lynti ba kham tyngeh.
Shillong:Ki dkhot jong ka Hynniewtrep Integrated Territorial Organisation, myn hynnin ka Sngi thohdieng ki la wan ban sei madan halor ka jingdon jong ka jingbamsap kaba shyrkhei ha Jaintia Hills Autonomous District Council.
Ha ba iakren bad ki lad pathai khubor, U bah Donbok Dkhar u President HITO, u la iathuh ba wat la ka Seng kam pat dep ban pynlong ia ka jingpynrung riewdkhot ha ka seng, hynrei haba ka seng ka la lap ia ki jyrsieh kiba don ha Rilum Jaintia, kumta ka Seng kam banse ban mih shuwa sha khmat ban sei madan ia kane ka kam bam sap.
Na ka liang U General Secretary, ka seng, u bah Wanbud Dkhar, u la iathuh ba ka Seng ka la lap ia kawei ka jingjyrsieh bam sap lyngba ka jingwad RTI ha u snem 2018 halor ka jingjah klep ia ka pisa kaba la kot sha ka T.57,809,700.
Kane ka long ba kat kum ki kyndon jong ka JHADC, lada ki check gate ki lap ia ki kali kiba ymbiang ki kot ki sla, kin lah ban dain kuna T.1000 haduh T.1lak.
La iathuh ba kat kum ka jingioh lum jingtip jong ka Seng na District Council, ka long ba ki check gate kiba don ha ka shnong Sonapur East Jaintia Hill bad kawei ha Mawjyndur West Jaintia Hill.
Naduh u bnai Nailur 2018 haduh bnai Rymphang 20 ki kali beain kiba la ioh kem ha kine ki check gate ki long 58,293 tylli bad haba la khein ia ka pisa kaba ka council ka la buh ban dainkuna, lada tang T.1000 na kine ki 58,293 tylli, kumta ka pisa ka poi haduh ba T.5,82,93,000 bad kat kum ki jingioh lum jingtip ka seng ka la lap ba ka pisa kaba poi sha ka Council ka long tang T.4,83,300 kaba pawshai ba haduh T.57,809,700 ka jah ka pisa.
Na ka liang jong ka HITO, ka buh ia ka jingkylli sha ka JHADC ba shaei ka jah ka pisa, katba ki nongtrei jong ka district council ki khlem ioh tulop la 11 bnai bad la kyntu ia u CEM, ki EM bad ia ki ophisar ba kim dei ban leh ia kum kine ki kam ba pynthohbria ia ka District council.
“La iathuh ruh ba na ka liang ka seng kan iaid kat kum ka lynti jong ka ain, wat la kane ka dei ka jingjia ka ba naduh ka EC barim, hynrei ka EC thymmai balei ka sngap jar halor kane bad haba ka EC ka sngap jar ka mut ba ka EC thymmai ruh ka donkti lang ban bam ia ka pisa u paidbah " u la bynrap.
Nongpoh:Myn hynnin ka sngi, ki Pulit ka Ri Bhoi District, ki la lap ka metiap jong uwei u riew rangbah na kawei ka jaka kaba hap hapoh u pud u sam ka shnong Pahammawlein 20mer ha Ri Bhoi.
Ka khubor kaba la iohlum, la ong ba ia katei ka metiap la lap nyngkong da ki riew paidbah bad hadien kata ki la leit ban pyntip noh sha ki bor pulit ha Ri Bhoi, khnang ba kin ioh ban leh ia kaba donkam baroh.
Haba ki Pulit ki la leit ban tohkit ia katei ka metiap kaba la sma iwtung shikatdei eh, la suba ba katei ka metiap ka dei ka metiap u trai muluk u trai jaka na ka jylla.
Kat haduh ba thoh ia kane kane ka khubor, ki Pulit kim pat tip satia ia ka kyrteng ne ka jaka shong jaka sah ne ia kiba haiing hasem jong utei u rangbah bad ia katei ka metiap la rah noh sha Civil Hospital Nongpoh ban pyndep ia ka Postmortem Examination.
Nongpoh: Shi bynta na ki kam ban kyntiew ia ki kam jngohkai pyrthei ha ka jylla bad khamtam eh ha Ri Bhoi, kaba dei kawei ki Distrik ha ka jylla kaba dang duna halor ka jingdon ki jaka ki ban paw kum ki jaka jngohkai pyrthei kiba biang, ka seng Ri Bhoi Youth Federation, ka la pynlong ia kawei ka prokram ha Nongmahir Lake (Pung Nong mahahir), ia kaba ki la ai kyrteng kum ka Nongmahir Lake Boating Festival.
Ban pyn sngewtynnad ia ki briew kiba leit iashimbynta ha katei ka prokram ban kyntiew ia ki kam jngohkai pyrthei, ki nongialam ka RBYF ki la rai ban pynlong ia ka jingiakop kienglieng mynta ka sngi, naduh ka por 11 haduh ka por 6 baje janmiet, hadien kata pat yn sa don ka prokram iaput iatem, kaba yn tem da ka kynhun Shillong Whitewater Village (International) bad hadien kata pat yn sa don ka jingpyntem jingrwai da ki DJ ba pawnam.
Shillong:Ka MLA Congress, ka Dr.Ampareen Lyngdoh, ha ka sngi thohdieng, ka la pynpaw ba ka jing shah rem jong u kyrtong jong ka Party NPP na ka constituency jong u Myntri rangbah, u Conrad K Sangma u ba dei u nongialam kane ka party, ka dei ka dak ka shin ba u paidbah ym don shuh ka jingshaniah ia kane ka party ka ba don ha ka sorkar.
Haba ia kren bad U Rupang, ka Dr Lyngdoh, ka la ong ba ka jing shah rem jong u kyrtong ka NPP bad ka jingioh jingjop jong u kyrtong ka party BJP, ka dei ka dak ka shin kaba ki paidbah ki la kyntait ia u myntri rangbah.
“Kane ka dei ruh ba u myntri rangbah u khlem lah ban pynbor ia ki paidbah jong ka Constituency, ba kin kyrshan ia u bad ka jingshah rem u kyrtong NPP na South Tura na ka liang pyrshah ngi iohi ba ka don ka jingshah kyntait kaba khraw bad lehse kane ka dei ka ba lah ban jia ha u snem 2023.
" ka la ong.
“Ngi kiba shu peit nabar ngin ong beit ba kane kadei ka jingkyntait jong ki paidbah ia u Myntri rangbah lajong namar ba ki paidbah ki la sngewthuh ba kane ka sorkar ka la shukor bad bun na ki mat ki ba kane ka sorkar ka khlem lah ban pynurlong la ka dei ha ka bording ha ka jingduh ki khaii pateng" ka la ong.
Ka la ong ruh “Ka jingduh jingkyrshan jong ka NPP ka dei ruh namar ba bun na ki myntri ki pyndon bynta ia lade ha ki kam khaii bapher bapher bad kane ka la pynlong ia ka paidbah ba un kyntait ia u myntri rangbah ha la ka jong ka Constituency".
Ka la ong ruh wat la ka party NPP ka la pynlut bun ia ka spah ka phew kaba ka la theh, ha ka por ba ialap election, hynrei kane ka jingtheh pisa jong ki ruh ka khlem lah ban trei kam, ha ka ba u kyrtong ka NPP u shah rem ha ka Constituency jong u myntri rangbah hi bad kane ka don ka jingkyrmen ka ba khraw na ka bynta ki ba bun balang.
Ka la ong ruh “Ka NPP mynta ban ioh ban thaw ia ka EC ha GHADC ka la khring ia ki kyrtong ki ba jop da ka jingpynbieij da ka pisa, hynrei kane ka dei ka jingiaid pyrshah ia ka rai jong u paidbah u ba la jied bun ia ki MDC jong ka Congress.
"Na ka liang ka Dr Ampareen ka la ai jingkhublei ruh ia ki paidbah ki ba la mih ban kyrshan bad pynjop bun ia ka party Congress, ha kane ka Election jong ka GHADC.Shillong:U bah Titostarwell Chyne u ba dei na ka party UDP bad u CEM jong ka KHADC, u la ong ba ka jingbym pat lah jong ka party ban jop na ka wei ruh ka Constituency na ka bynta ka GHADC ka dei ba ka party kam pat khlain sha Rilum Garo.
Haba ia kren badu bah Chyne u la ong ba ha ki snem ba la dep ka UDP, kam shem la don ka rukom trei kam, sha ka thain Rilum bad ban shu thaw ia ka jingtrei kam, kyndit kyndit kam lah ban long ha kaba ka party kam pat ioh ia ka por, ban rung sha ki kyndong kynshrot jong ki Constituency.
U la ong hynrei ha ba peit pat ia ka jingioh vote jong ki kyrtong kam dei ka ba hiar palat, namar ba ki la kham ioh vote bun bad ki kyrtong UDP ki bun ki ba wan baar bad lai bad na ka liang jong ki nongialam ka UDP ki la pynshlur ia kito ki kyrtong ki ba wan ba ar lane balai ha kane ka election ba kin iaid shakhmat ban pynkhlain ia ka party.
U bah Chyne, u la ong ruh ba ka rai jong u paidbah ha kaba ki la ai ka jingkyrshan ia ki briew thymmai ba kin long kum ki MDC ha GHADC bad ka lah ban long ba ki paid bah kim pat mon ban jied ia ki kyrtong jong ka UDP.U la ong ruh ba ka election hi ka dei ka jingiakhun jong ki kyrtong hi shimet, namar ka party ka shu ia rap, u la pynpaw ruh ba bun na ki kyrtong jong ka UDP ha ka ne ka election MDC ki ba khlem ioh ia ka por ka ba biang ban pynkhreh bha na ka bynta ka ne ka election.
U la ong ruh ba ki paidbah jong ka thain Rilum Garo,ha kane ka election ki kyntait ia ki ba bun ki kyrtong barim bad ailad ia ki kyrtong kiba thymmai suda bad kane ka paw shai ba ki briew ha rilum Garo ki ai vote ia u briew ym ia ka party.
Shillong:U myntri ka tnad pule puthi, u bah Lahkmen Rymbui, u la ong ba ka jingjop bun jong ka party Congress ha kane ka election MDC ha Garo Hill Autonomous District Council, ka dei na ka daw u nongialam jong ki, u Dr Mukul Sangma.
Haba iakren bad ki lad pathai khubor, u bah Rymbui u la ong ba kane ka jingjop bun seat jong ka Congress ka dei ka jinghikai ia ka Congress, hi ia kito kiba ong ba u Dr Mukul Sangma, um lah shuh ban ialam ia ka party.
“Na kane ki dei ban sngewthuh ba u Dr Mukul Sangma u dei u nongialam u ba dang khlain ka jingshaniah jong ki paid bah ha u," u la ong.
Ka jingbym lah jong ka party United Democratic Party, ban jop tang na kawei ruh ka constituency, ka pawshai ba ki paidbah ka Rilum Garo ki dangvote ha u nongialam, ym ha ka party, ong shuh U bah Rymbui.
U bah Rymbui, u la ong ruh ba mynta ka kynti ha ka election GHADC kam shem don kawei ruh ka party riew lum ka ban ioh ia ka jingjop, lait noh tamg ka GNC, hynrei ki paidbah ka rilum Garo ki dang don hi ka jingshaniah ia ki national party.
Nongpoh:Ka 4th District Level Wushu Champion ba ar-sngi, kaba la pynlong da ka Wushu Association of Ri Bhoi, ha ryngkat ka jingiatreilang bad ka Meghala Wushu Association, ka la sdang hynnin ka sngi ha phyllaw ka skul St.Francis D’ Assisi School, kaba don ha shnong Umling.
La sakhi ha katei ka sngi, da ka jingdon u Bah Shanlang Diengdoh, General Secretary ka FKJGP ha Bhoi kum u Kongsan, nangta u Bah Donny Ranee, President ka MWA, u Bah Thomas Rangthaluh, President ka WARB, Marshal Dieng doh lem bad shibun kiwei.
Ha katei ka sngi, la iohi ba ki la don shibun ki khynnah kynthei bad shynrang na ki dong bapher bapher ha Ri Bhoi, ki la leit ban shim bynta ha katei ka Lympung bad kiba la lah ruh ban pyni iala ka sap ka phong kaba ki don ha katei jingialehkai Wushu.
Haba iadei bad katei ka Lympung, u Bah Shanlang Diengdoh, u la ai ka jingiaroh kaba khraw jong ia ki nong kitkam ka ka Wushu Association na Bhoi bad Jylla, kiba la lah ban pynlong ia kaba kum katei ka Lympung, namar kan iarap shikatdei ia ki samla kynthei bad shynrang, ba kin long kiba koit ba khiah bad ruh ban lait na shibun ki kam sniew.
Ha kajuh ruh ka por, la ioh ia ka jingkren na u Bah Donny Ranee, ha kaba kum u nongialam katei ka jait jingialehkai ha ka jylla, u la pynpaw ia ka jingsngewkhia halor ka jingbym shimkhia ka sorkar jylla ban iarap ha ka ban kyntiew ia katei ka jait jingialehkai, kaba dei ruh kawei na ki jait jingialehkai, kaba ka pyrthei hi baroh kawei ka niew ba ka dei ka jingialehkai kaba biang tam.
Shillong: Hadien ba ki jingkular jong u Myntri Ki Kam Pohiing ka Ri, u Amit Shah ki la shu pynsah lyngngoh bad pynsah umdum ia ki paidbah ka jylla halor ka jingkular ka jong u ban wan shane sha Nongbah Shillong ban iakren sani bha bad ki sengbhalang halor ka mat kaba ktah matïong ia ka Ri bad ka Jaitbynriew kata ka Inner Line Permit(ILP) kaba long ka mat kaba lah da ki snem mynta ka la shu sahkut kumto ha kaba ki paidbah bad ki sengbhalang ki la ia mih shakhmat ban dawa ban pyntreikam noh ia ka hapoh ka jylla, hynrei mynta ka sngi ka 16 tarik u Iaiong 2021, ban pyni ia ka jingbym lah shah shuh ban shu sngap kumto, na ka liang ka Confederation of Meghalaya Social Organizations (CoMSO) ka la tur puk sha Secretariat bad da kaba ka la byrngem ban khang noh ia ka Secretariat, lada ka Sorkar kam lah ban pyntreikam mardor ia ka ILP hapoh ka jylla Meghalaya.
Ia kane ka jingong la kren da u Bah Roy Kupar Synrem, u ba dei u ba dei u General Secretary jong ka COMSO, haba u la ai jingkren lyngkot hashwa ba ki dkhot jong ki sengbhalang kiba pher ba pher kin ia pra noh hadien ka jingleit kynsan ka jong ki mynta ka sngi Thohdieng sha Secretariat ha kaba ki la mih ruh ki sur pynrem na kine ki sengbhalang ia ka Sorkar MDA.U Bah Roy Kupar Synrem u la ong,"Mynta ka sngi ngi ia wan tang katto katne ngut ban pynkynmaw ia ka Sorkar ia kaei kaba ma ka, ka la leh ha u snem 2019 ka la pass ia ka official Resolution ban phah sha Delhi hynrei mynta la shisnem tam, ki la shu iohthiah lyngngai khlem leh eiei tang ki jingkular thok jingkular lamler na kawei ka por sha kawei ka por.
Kane ka sngi ka dei tang ka jing maham, ia ka sorkar MDA ba lada kam lah leh eiei ha kine ki khyndiat sngi bad ki khyndiat bnai, ka COMSO ka la dep ban rai ban leit sha u paidbah nongshong shnong jong ka jylla baroh kawei bad ha ki sngi ki ban wan ngin sa wan ban khang tala ia ka Secretariat.
“Kam myntoi ba phin shong shuki hangtei lada phim lah ban peit ia ka Jaitbynriew.
Ka ILP ka dei ka jingangnud jong uwei pa uwei u dkhot jong ka jaitbybynriew bad jong ka jylla hi baroh kawei ba lada phim lah ban ialam ia ka sorkar ban pyntreikam ia ka ILP ha ka jylla ka jong ngi, ngin wan da u paidbah ban khang tala ia ka Secretariat".
Shillong: Mynta ka step jong ka 16 tarik u Iaiong 2021 kumba 6 baje eiei, ki nongmareh kai step katba ki dang iaid lyngba kawei ka khlaw kaba dang hap hapoh u pud u sam jong ka Sawmer Shillong, kaba don ha Upper Shillong kaba dang dei ruh ka khlaw kaba dang hap hapoh ka jingpeit jingkhmih jong ka tnad Forest, ki la lap ia uwei u rangbah u ba la kumba 40 haduh 45 snem eiei ka rta uba la bthat jubor ei noh ia la ka jong ka jingim ha u tyllai phasi ha uwei u dieng.
Katkum ki tyllong khubor kiba la ioh lum la iathuh ba kine ki nongmareh kai step ki la pyntip noh mar mar ia kane ka jingjia sha u Rangbah Shnong jong ka shnong Sawmer shiteng bad na ka liang ki bor pyniaid shnong pat ki la pyntip ia kane ka jingjia sha ki bor pulit kiba la wan shimti noh ia kane ka metiap.
Ka jingjia, kaba sngew shutia, hynrei, ka dei kaba shisha pat bad kata ka long ba ki shi tnga, ki la hap ban kynriah haduh 18 tylli ki iing wai bad ka daw, ka dei tang namar ba ka tnga, ka tieng iap ia ki niang kalaw.
Katei ka dei ka jingjia, kaba la jia ha ka nongbah Bhopal jong ka Madhya Pradesh bad la iathuh ba uwei u software engineer, ula ia poi kha la lai snem bad ha kine ki lai snem, ki iai kynriah na kawei ka iing sha kawei pat bad ka daw, ka long ba ka tnga jongu, ka tieng iap ia ka niang kalaw.
Kitei ki la ia poi kha ha u snem 2017 bad ha ka sien ba nyngkong, u iohi, ba ka tnga jongu, ka la lynniar tyngeh, haba ka iohi ia ka niang kalaw ha iing shetja bad katei ka la pyntieng ia baroh kiba don ha iing bad ka dei hadien kata, kam treh hi tdot ban leit rung biang ha katei ka kamra shetja.
Kitei ki shi tnga, ki la ia bujli iing nyngkong ha u snem 2018, hynrei katei ka kylla long noh, tang ka jingsdang bad la iathuh ba ha katei ka iing thymmai ruh, ki don hi ki niang kalaw bad kumta, kitei ki hap ban iai bteng ban wad iing, na kawei ka jaka sha kawei pat bad haduh mynta, ki la bujli la 18 tylli ki iing wai, la iathuh.
U tnga, ula shim khia ban phah sumar, halor katei ka jingtieng ka tnga ia ki niang kalaw bad ula poi ruh sha ka hospital AIIMS, hynrei haba kam shym la kylla eiei satia, mynta, ula poi sha ka rai, ba un ia pyllait san shyieng noh syndon bad ka.
Shillong: U Arun Kembhavi, Chairman and Managing Director ka MePDCL, u pyntip, ba ki nongthang ding, ki dei ban pyntip man ka por, ia ka rukom bam pyn donkam ding jongki, ba kan iahap bad kaba ki la pyntip sha katei ka tnat sam bor ding bad lada lap, ba u nongthang, u shim tam ia ka ding, kumta, u lah ban shah ot noh ia ka ding sha ka jaka ne ka iing jongu.
La iathuh ba haduh mynta, ki don 3,19,413 ngut kiba la pyni, ba ki bam ding tang hapoh 1kilowatt bad kitei ki kynthup ia 58,828 tylli ki iing ha Shillong.
La ong ba Khasi Jaintia, ki briew ki pyndonkam bha ia ki heather bad ha Garo hills, ki pyndonkam air condition.
Ka MePDCL, ka ailad ia mynta shi sien ia baroh ki nongthang ding, lada dei kiba thang ding ha iing, lane kiba don ha ki jaka trei kam lane ha ki tnat sorkar, ba kin pyni ia ka jing bam ding, kaba dei hok bad kumta, ki dei ban ai jingtip, dalade hi, lyngba ka phom, kaba la tip kum ka ‘Self Declaration of Connected Load’ bad ba kin leit ai sha ki Assistant Executive Engineer, MePDCL hapoh shi bnai bad ka MePDCL, kan pynbeit ia ka jingthang ding, kat kum katei ka jingpynbeit kaba thymmmai bad ba u nongthang, un hap ban siew tam ia ka pisa kaba u dei ban siew.
Hadien 1 bnai, ka MePDCL, kan shim ia ka rai ban pynheh dalade hi ia ka jingkhein bad ba u nongthang ding, un hap ban siew ia jingsiew kaba tam, ia ki 12 bnai ba ladep bad ia kito ki bym siew, yn iaid katba kum ki kyndon, ban ioh ia katei ka pisa kaba dei hok.
La iathuh ruh ba ka jingkhein, kan iaid lang ia kito kiba ju pyndonkam 2kW, 3kW, 4kW, 5kW, ban tip thikna ia ka jingbam bor ding jongki.
Shillong: Ka Deputy Commissioner, jong ka East Khasi hills, ka pynmih ia ka hukum mynta ka sngi, ba la khang ban plie ia ki dukan ha ka Sngi U Blei, ha ka nongbah Shillong, tad  haduh ban da pynbna da kumwei pat.
Ka daw, ka long ba kitei ki dukan ki ju khring bha ia ki paidbah, ba kin ia boi, ha kitei ki dukan bad ha kajuh ka jaka bad kitei kim ju bud ia ka jing ia shong jngai, ka jing ia sait kti bad ka jing deng mask ruh kumjuh.
Kumta lyngba kitei ki jingjia, la pynbna ban khang ia baroh ki dukan, lait noh, tang ki dukan die dawai, ong ka khubor na ka DC, Shillong.
Babu Kular KhongjiremLa pynbna ia ka result jong ka MDC Election jong ka GHADC 2021.
Ka Congress ka la jop 12 seat ki MDC na ki 29,ka NPP pat ka la jop 11 seat,ka BJP 2,ka GNC 1 bad 3 ngut pat la jop da ki kyrtong shi met(independent).
Dei tang ka party UDP bad ka NCP kaba ioh zero ne ioh duck ha katei ka MDC Election.
Kaei ka rukom pyrkhat jong kitei ki political party hadien ba la mih kane ka result MDC na Garo Hills.
Ka Garo Hills ka dei ka kut baskhem jong ka party NPP bad ka dei ruh ka party kaba bat ia ka bor synshar ym tang ha state Meghalaya hynrei ha GHADC ruh ha kine ki ar snem tam shwa ban pynlong Election.
Ki nongialam ka NPP ki la kop pia lypa ha ki lad pathai khubor ba ka party jongki kan jop bun lypa ki MDC na Garo Hills bad kan jop ym duna ia kumba 15-20 seat.
Kane ka party ka jop pynban tang 11 seat bad ka liem na Tura ha ka BJP kaba dei ka shnong jong u (L)P.A Sangma u nongseng jongka bad ka jaka shong ruh u Chief Minister ka Meghalaya bad ka MP jong ka Tura sha Lok Sabha.
Wat u ex.
CEM jongka ruh u shah pynliem ha u Independent candidate.
Lada ka NPP kam lah ban leh bha ha Garo Hills,ka eh ia ka ban leh bha ha Khasi bad Jaintia Hills.
Ki nongialam ka NPP kim dei satia ban khein sting ioh poi pynban sha ka lehrain ha ka MLA Election 2023.
Ka Congress pat ka ioh haduh 12 seat.
Kane ka pyni ba ka NPP kam lah satia ban khein kai ia u Dr Mukul Sangma kum u nongialam ka Garo Hills.
Dang bun ki paidbah kiba don ka jingshaniah ha ka party Congress kumba ki ju shaniah naduh ki por mynshwa.
Lada ka congress ka kham trei shitom shuh shuh,ka dang don ka jingkyrmen ha ka MLA Election 2023.
Hynrei ki 2 tylli pat ki party ki ia ioh Zero ne ioh Duck.
Kita kidei ka party UDP bad NCP.Ka jingioh Nil kine ki party ka la buh ia ka jingeh kaba khraw ia ki nongialam jongka ha u snem 2023.
Katno shuh ka jinglut ka por, ka bor bad ka pisa(waste of time,energy and money) jong kine ki party ha kane ka MDC Election 2021 khlem mih soh ei ei.
Hato,dei namar ba ka UDP ka la dawa bujli shuki ia u James Sangma ne ba ki Garo ki khein ia ka kum ka party Khasi?Kine ki party ki dei ban da bishar sani bha(post morten)balei ki shah rem kput eh haduh katne.
Lada ki dang khein sting nangne shakhmat bad khlem pyrkhat janai bha,kan poi ka por ba ioh ki shem jingeh sa na Khasi -Jaintia Hills namar don ki nongialam jongka ki bym da salia ne shaniah than ia ki nong trei party kiba rit ba ria kiba ju trei shit rhem bad trei bor bah ia ka party ha man la ki por Election ha la ki shnong ki thaw ne ki polling station.2023 elections udp kn jop  beit tang 3ne 4seat ha baroh meghalaya,npp ruh 15 seat Congress kn job kham bun ki paidbah ki la ngiah ia ka mda ba ki triem tang bn khap ribbon bad bn kren phareng.
Shillong: Kiba pang corona ha ka jylla, ki don 121 ngut mynta ka sngi.
Ka East Jaintia Hills, ka don 5ngut, ka East Khasi Hills, ka don 80ngut, ha kaba 74ngut ki dei ki riew paidbah.
Ka North Garo Hills, ka don iwei, ka Ribhoi District 5ngut, ka South West Khasi Hills 2ngut, ka West Garo hills 2ngut bad ka West Jaintia Hills 26ngut.
Kiba jem mynta ka sngi, ki long 12ngut bad don iwei iba iap ha East Khasi Hills.
U Prakash Javadekar, myntri ka sorkar India, mynta, ka sngi, ula pynbna, ba ula ioh ia ka jingpang khlam corona virus.
Ha kawei pat ka khubor, U B S Yediyurappa, myntri rangbah ka Karnataka, ula pynbna, ba ula ioh ia ka jingpang corona mynta ka sngi hi.
Ki don  2,17,353 ngut kiba ioh pang covid thymmai, ha ki 24 kynta ba ladep ha India bad nangta sa  1,185 ngut kiba iap.
Mynta ki don 15,69,743 ngut kiba don ia katei ka jingpang bad bad nangta kiba la ioh ia katei ka jingpang, ki don baroh 1,25,47,866 ngut bad kiba iap, ki la poi sha ka  1,74,308 ngut.
Ka khlam corona, ka la kiew stet shi katdei ha Haridwar bad mynta, ki don palat 600ngut kiba ioh ia katei ka jingpang iabit ha ka shisngi.
Katei ka jingjia, ka la pynlong ia ki kynhun niam, kiba don ha katei ka jaka, ba kin bthah, ia la ki jong ki dkhot, ba kin mih noh na katei ka jingleh niam, ha ka sngi saitjain.
Katei ka dei ka hukum, ba la pynmih da ka  Niranjani Akhara, ha kaba ki riew niam jongka, ki don mynta ha ka lehniam Kumbh Mela.
U Ravindra Puri, Secretary ka Niranjani Akhara, u ong “Na ka jingkiew stet ka jingpang ia bit, kumta ka  Haridwar, kam long satia ha ka dur ka dar kaba itynnad bad la bthah ia baroh ki riewniam, kiba don bad ka  Akhara, ba kin mih noh, ha ka 17tarik Iaiong, hadien ka jinglehniam leit sum ha ka wah Ganga".
U Puri, ula khot ruh ia kiwei pat ki Akhara, ba kin pyn lyngkot noh ia ka por lehniam Kumbh Mela.
Ki don 13 tylli ki akhara bad da ki lak ngut ki riew niam, kiba don bynta ha ka lehniam Kumbh Mela bad u heh duh jong ka  Akhara Parishad, U Mahant Narendra Giri, ula ioh ia katei ka jingpang khlam covid bad u don mynta ha ka jingshah sumar ha  AIIMS, Rishikesh.
Ki don shuh da ki phew ngut kiwei pat, kiba ud suhkhriat bad jaw eitmut, kaba long ka dak jong ka khalm corona.
La iathuh shuh shuh ba u heh duh ka  Maha Nirvani Akhara, kaba na Madhya Pradesh, U Swami Kapil Dev, ula khlad noh ha ka miet sngi ba ar, na ka daw jong ka khlam.
Ka Uttarakhand, ka don mynta ia 2,220 ngut kiba ioh pang thymmai bad na kitei ki kynthup ia  914 ngut na Dehradun  bad sa 613 ngut na  Haridwar bad ki don  2,780 ngut kiba ioh pang thymmai, hapdeng ka 10 haduh 15tarik Iaiong 2021.
Ka Kumbh Mela, ka la sdang naduh ka 1tarik Iaiong bad ka dei ban kut, haduh kaba kut jong une u bnai bad ka sorkar Uttarakhand, ka la kren shai ba ka Mela, ka dei ban bteng beit, haduh ba kan da dei ban kut hi.
Shillong:U bah PK Shullet, U President jong ka CCORMUA, myn hynnin ka sngi u la pynpaw ia ka jingsngewkhia hadien ba u la shah kynnoh bad shah pharep ha kiba bun rukom ha ka ba u la iathuh ba u la rai ban hiar shuki noh kum u President jong ka seng.
Haba ia kren bad ki lad pathai khubor, na ka liang u bah Shulletm u la ong ba ka jingkynnoh pyrshah ia u, ka long ka ba phylla namar ba ka mih hadien ba dang khyndiat sngi, hadien ba ka seng kaba u bah Shullet u la ialam ka la mih pyrthei ban ia khun ia ka kam bamsap hapoh ka MeECL.U la pynshai ruh ba kine baroh ki jingkynnoh pyrshah ia u ki dei ki bym don nongrim, namar kat kum ka jingkynnoh ia u ka long ba u la ai tender ia ka IS enterprise katba na ka liang jong u, u la pynshai ba um shem la don jingtip eiei ia kane ha ka ba ia kine ki tender la ju pynbna lyngba ki website.
Haba ia dei bad ka jingkynnoh ba la thung kam ia u para jong u, U Nidaman Shullet, na ka liang u bah PK Shulet u la ong ba um dei u para jong u, hynrei ki dei tang na ka juh ka jaid bad u la pynshai ruh ba ka jingpynrung kam la leh da ka DMC bad u dalade um donbor eiei.
Haba ia dei bad ki jingpynlut jingsep ruh, ia ki jingkhein ba la leh da u Chartered Accountant.
U bah Shullet u la ong ruh ba ka jingkynnoh ba u la thung ia kawei ka longkmie kum ka specialist ha katei ka jaka ha kaba u bah Shullet u la ong ba um ithuh ia kane ka long kmie bad ka kurim jong u kam trei ha katei ka jaka bad u la iathuh ruh ba ka jingkynnoh ba kiba ha ing jong u ha ryngkat ka jingdonkti jong u, ki la supply ia ki tiar sha ka MeECL Ms IS Electrical ha ka ba u la pynshai “Nga la wan wad jingshisha sha Management electrical jong ka MeECL ha ka ba u la lap ba ka trai jong kane ka Ms IS electrical ka dei ka kong Indira Slung bad ngam ithuh satia ia i.
" Ula pynshai ia baroh ki jingkynnoh pyrshah ia u ki long ki bym don nongrim, hynrei kine baroh ki jingkynnoh ki la ktah ia ka burom jong ka CCORMUA bad mynta ka sngi u la rai ba yn iehnoh noh ia ka kam president jong ka CCORMUA.U la iathuh ruh ba haba ia dei bad ki jingkynnoh pyrshah ia u, u la pan da ka RTI na ka ophis jong ka ophis jong ka MSDA ban ioh ia ka jingshai halor ki jingkynnoh pyrshah ia u ha dien ba u la ioh ia ki jubab na katei ka ophis un sa shong pyrkhat la un ujor sha iing kashari.
Shillong:Ka result jong ka elekshon sha Garo District Council, ka la mih mynta ka sngi, hynrei ha shwa jong ka result, ki la don ki jingkren kob, da ki nongialam jong ka seng NPP bad ngi pynmih harum, ia ki jingkren kumba ki long.
Ha ka 20tarik Rymphang 2021, U Conrad Sangma, myntri rangbah ka jylla, ula ong “Ka NPP, kan jop bun ngut, ha ka elekshon MDC ha GHADC, ong U MR".
Katba kum katei ka heading haneng, U Sangma, ula ong ba ka NPP kan jop bun ngut ki MDC ha ka election sha Garo Hills Autonomous District Council, bad kan ioh ban thaw ia ka EC ba thymmai.
U Conrad K Sangma u la ong ba ka jingslem jong ka tulop ne ka jingbym ioh tulop ki nongtrei ka Garo Hills Autonomous District Council ka dei kaba la iaid da ki snem mynta, shwa ban shimti ka Sorkar MDA, da kaba u la kam ba hadien ba ka NPP ka la shimti ban ialam ia ka Sorkar la lah ban siew teng ia ka tulop ki nongtrei ka Council.
Ha kawei pat ka khubor, ha ka 12tarik Iaiong 2021, U bah U bah Prestone Tynsong u ba long u Symbud myntri rang bah ka jylla bad u MLA na ka party NPP, u la pynpaw ka jingkyrmen ba ka party NPP da kumno kumno ruh 18 seat kan jop ha kane ka election GHADC.Haba iakren bad ki lad pathai khubor u bah Prestone u la ong “Ngi kyrmen ba ka Party NPP da kumno kumno ruh kan lah ban jop 18 seat ha kane ka MDC election ha GHADC."Ha kawei pat ka khubor, U James K Sangma, myntri bor ding ka sorkar Jylla, ula kren ha shai, ha ka 13tarik mynta u bnai, da kaba ong “Ka jing khmih lynti jongngi, ka long ba ngin poi sha ka jingkhein kaba 18-19 ngut ki nongjop MDC.Ngi khmih lynti, da ka jing kyrmen kaba khraw".
Nongpoh:Uwei u samla uba la tip kyrteng kum u Ailongbha Pariat na ka shnong Umroi Nonglum, u la leit ban ai sngewbha haduh 116 tylli ki Top Syntek sha ki paidbah hapoh ka shnong Nongthymmai kaba hap hapoh ka Raid Madan Kyrdem.
