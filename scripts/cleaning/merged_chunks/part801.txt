La pyntip namarkata, ba baroh ki dukan, nangta kiba die madan ne kiba don ha ki rud surok ruh kin khang lut naduh mynta hi ka sngi, ong ka khubor.
Ha kane ka khlam covid,Kaba la kynrei kum ki tit;Ban mih ruh tieng ioh ia bit,Ba duk ba pli hap ia shah jingit.
Ban ap ia tika ban ioh injek,Lah dei shuwa ban ia shad-khalek.
Ha iing la jong hap shu ia online,Tang ban ioh pali i’u laiñ.
Huri hura ha ki internet,Touch screen sa tang katno lah bret.
Ha private hap siew sanspah tyngka,Pisa ioh naei bym don jingbylla?Ia siew shallan ne ia siew tika!Nongpeit ia ngi ba duk ym I phoida.
Ban leh online hap pyrta paralok,Sha nongkyndong jingduna network.
Lano kan poi kata ka sngi?Ban lait buh kine ki dak jingkylli.
To trei bha phi kiba nang ba stad,Ia ngi ba sha kyndong to wad lad.
Ha pneh mariang ngi dang kwah sah,Wat leh kyllut, wat leh matlah.
Kitbok kitrwiang ban shait noh kloi,Na une u khlam ngin ia kyrsoi.
Ka Pragya Thakur, MP jong ka seng BJP, na Madhya Pradesh, ka pyntip paidbah mynta ka sngi, ba ka khlam corona, kam nud satia ban tur shajan jongka bad ka lad jing iada ba kongsan eh jongka, ka long ba ka dih man ka sngi, da ka umjung masi.
Ha ka jing ialang jong ka seng BJP ha Bhopal, ka Thakur, ka ai jingmut ia kiba don ha katei ka jingialang, ba kin ia dih lem, da ka umjung masi bad ka ong, ba ki dei ban dih ia ka umjung jong ka masi, kaba dei ka masi shnong, namar ba ka pynduh ia ka jingpang kaba ktah sha ki tor.
Ka iathuh ba ialade, ka dih thikna, da ka umjung masi bad kumta, ka lait na ka jingpang khlam covid.
Shillong: Ka jingnang iai kiew jong ki briew kiba ioh ia ka jingpang Covid 19 ha ka jylla ki long man la ka sngi bad ym ju don kawei ka sngi ruh ba kan hiar ha kaba ha kane ka sngi ka 17 tarik u Jymmang 2021, katkum ki jingtip ba la ai da ka tnad ka koit ka khiah kiba la ioh thymmai ia u Covid 19 ki don haduh kumba 634 ngut, hynrei kiba la koit na kane ka jingpang ruh ki don beit man la ka sngi ha kaba mynta ka sngi ki don kumba 237 ngut.
Kiba la khlad noh na kane ka jingpang naduh mynnin ka janmiet tad haduh mynta ka sngi ki don 16 ngut.
Mynta ka jylla Meghalaya ka la don haduh kumba 4,915 ngut kiba don mynta ia kane ka jingpang Covid 19.
U khynnah, uba 18 snem ka rta, uba na Nalgonda, ha  Telangana, u leit shong ha jrong jong uwei u dieng bah, na ka bynta 11 sngi kynthih, kaba sdang, naduh ka 4tarik Jymmang 2021.
Ka daw, ka long ba um don jaka shong ialade, namar ba u ioh ia ka khlam covid bad kumta, u leit sah noh ha jrong jong uwei u dieng bah.
U Shiva, u shna ia ka jingthiah, da ki siej, ha ka phyllaw iing jongu hi bad kumta hangtei, u shong u thiah, u bam u dih, na ka bynta 11 sngi kynthih bad u shim ia katei ka rai, na ka bynta ban ia jngai bad la ki jong kiba ha iing ha sem.
“Kam don ka jaka shong kyrpang hangne.
Ar sngi mynshwa, ki la pyn kylla, ia ka ia hostel, sha ka jaka shong kyrpang, hynrei ha shwa jong kata, kam don jaka sah satia bad ngam don lad da kumwei pat, lait na kaba shong ha jrong dieng" ula ong.
Ha kitei ki por, ba u shong kyrpang, u pynlut por ialade ha ka ialehkai mobile bad na iing jongu, ki pynpoi jingbam, ka um bad kiwei ki jingdonkam, da kaba shu teh da u tyllai.
Kiba pang corona virus ha India, ki don sa  2,81,386ngut ha ki 24 kynta ba ladep bad kiba iap, ki don  4,106ngut.
Ki jylla, kiba bun eh, kiba pang ha ki 24 kynta ba ladep, ki long ka  Maharashtra, ha kaba ki don 34,389 ngut, ka  Tamil Nadu da 33,181 ngut, ka Karnataka da 31,531ngut, ka Kerala da 29,704 bad ka Andhra Pradesh, da  24,171ngut.
Na ki 4,106ngut kiba iap, ki kynthup ia ka  Maharashtra (974), bud sa ka  Karnataka da 403ngut, nalor kiwei pat.
Shillong: Ym dei satia kito ki nongrep jong ka jylla Punjab, hynrei dei ki nongrep jong ka thaiñ shateilammihngi jong ka jylla Meghalaya ka Ri India, kiba mynta ki long kiba riewspah tam hapoh ka Ri India baroh kawei.
Katei ka la paw katkum ka kaiphod jong ka jingleh jurip kaba dangshen kaba la pynlait kaba la ai kyrteng da ka ‘Situation Assessment of Agricultural Households and Land and Holdings of Households in Rural India, 2019’.
Katkum katei ka kaiphod, ha u snem 2018-19, ka jingkheiñ pynhab dor ryntih ki longïing kiba wan na ki kam rep ha Meghalaya ki kamai kumba T.29,348 ha ka shi bnai, katba ki longïing kiba wan na ki kam rep ha jylla Punjab ki kamai kumba T.26,701 ha ka shi bnai.
Ha kawei pat ka liang, ka jylla Jharkhand, Odisha, West Bengal, Bihar, bad jylla Uttar Pradesh ki la shah buh ha ka jingthoh ba ki dei ki nongrep kiba duna bha ka jingïoh kamai.
Ha ka jingshisha, ka jinglum jingkheiñ kyllumlang ïa ka jingïoh ba la kamai da ki nongrep jong ki saw tylli ki jylla kum ka Jharkhand, Odisha, West Bengal, bad Bihar ki la long kiba ïoh kamai barit duh ban ïa ka jingïoh kamai ki nongrep ka jylla Meghalaya lane jong ki nongrep ka jylla Punjab.
La ong ba namar ba ka India kam shym la don satia ka jingkheiñ kyllumlang da ka tnat sorkar jong ka jingbun ki nongshong shnong kiba im ha ka rep ka riang hapoh ka Ri, kumta kam shym la don satia ruh ka jingkheiñ kaba shisien shi snem ïa ka jingthew pynïaryngkat jong ka jingïoh kaba la kamai da ki nongrep.
Katei ka jingïoh jingkheiñ dei ka kaiphod ba la lum kyllumlang da ka National Statistical Office (NSO) lyngba ka jingjurip ïa ki nongrep kaba ka la lah barabor manla ki 10 snem.
Kumba long ïa kaba mynta, ka jinglum jingkheiñ ïa ka jingïoh kamai ki nongrep ba la ïoh na ka NSO ka la don ha ki lai snem, kata jong u snem 2002-03, 2012-13 bad kaba dang pynmih dangshen kadei jong u snem 2018-19.
Shillong:U Zenith M Sangma, ula ia tied miej myn hynnin ka sngi, ha ka jing iakren bad U Marcuise N Marak, (NPP) MLA na William nagar bad ka mat, ka dei hadien ba ula leit rah ia ka mat, ba la kren da U SG Esma taur N Monimin (NPP) , MLA na Phulbari, halor ka jingjia ha u snem 2005, (ka jingsiat briew da ki pulit ha Tura bad William nagar) ha kaba U Zenith, u ong “Kane ka dei ka mat kaba la kut, ka jingtohkit, ka la dep iaid".
Ha katei ka por, ka la mih sa ka jing hylla, kaba la kren da u MLA na William nagar, ha kaba u ong “Balei phi tieng ban iakren? Bad ha katei ka por U Zenith, ula tied miej bad u ong “Sngap, ba nga dang kren bad ngam tieng satia".
Ha katei ka por, U MLA ka Williamnagar, ula ieng bad ong “Balei phi tieng.
Balei phi tieng" bad U Zenith, ula jubab bad ong “Ngam tieng, lada jia ba nga tieng, ngan shu sngap beit jar halide".
Hangto, ula tied miej biang, U MLA na Williamnagar, ha kaba u ong “Balei ba ym lah ban iakren?".
Shillong:U nongialam rangbah jong ka United Democratic Party (UDP) u bah Bindo M Lanong, u la ong ba u paidbah u la dep ban ailad ia ka party Congress, la bun bun snem, hynrei ka jylla hi hapoh ka synshar jong ka party Congress ka lyngkrang lut ha ki bun ki liang bad lada u paidbah u ailad biang ia ka party Congress ha u snem 2023 ka jylla hi kan sa ngam sha ka jingjot.
Haba ia kren bad ki lad pathai khubor na ka liang u bah Lanong u la ong ba ka jingjop bad ka jingrem hi kan shong ha u paidbah u ba lah ban wan rah jingma ne ka jingshngain ia ki seng sain pyrthei ha ka jylla.
“Hynrei kaba nga kwah ban shu ong hangne ka long ba ki paidbah, ki la dep mad ia ka jingsynshar ka party Congress ha kine ki phew phew snem mynta, ha kaba ia ka Ri India hi baroh kawei la ju synshar da ka Congress party shilynter hynrei ki paidbah ki dei ban bishar ba ka Congress ka la leh aiu"la ong u bah Bindo.
U bah Bindo u la ong ruh ba ha ka ba ia dei bad ka jingpynbeit ia u pud u sam mynta la jan sa ka 50 snem ka Congress ka khlem shim khia ha ki snem ba la dep wat la ia ka Ri la shynshar da ka Congress ha Delhi ha Assam bad Meghalaya, hynrei kane ka mat ka sah lyngkrang khlem leh eiei.
U la ong ruh ba ha kaba ia dei bad ka jingdawa ban pyntrei kam ia ka ILP ha ka jylla, na ka liang jong ka Congress ha ba ka dang don ha ka bor hapoh ka jingpyniaid u Dr Mukul Sangma na ka Inner Line Permit ki wan rah pynban ia ka ain ba ki bar jylla kin wan kin shong suk shong shngain bad yn ym don ba lah ban pynwit ia ki.
“Haba ka Ri bad ka jait bynriew ka kren halor ILP ka ban long ka ain ban teh pyrkhing bad ban ym ai lad ba ki bar jylla kin rung ha ka jylla hynrei na ka liang ka Congress ka wanrah da ka Meghalaya Residential Safety and Security Act 2016 (MRSSA) ka ban ai lad ia ki bar jylla ba kin rung ha ryngkat ka shong suk shong sain ha ka jylla" u la ong.
U la ong ba ha ba ia kren bad ka ai kam ai jam na ka liang ka Congress ha kine ki phew phew snem ka khlem lah ban leh eiei kat ka ba ki kular ki khlem pynurlong te lada ki paidbah ki jied ia ka Congress ba kan wan haka bor ki la jied lupa ia ka jingma ia ialade.
bad la da u paidbah u la jied ia ka party Congress ka Ri bad ka jait bynriew kan sah ngam sha ka jingjot.
Halor ka jingkob jong ka Party Congress, ba ha u snem 2023 ka Congress kan sa wan ha ka bor, u bah Lanong u la ong ba baroh hi ki seng sainpyrthei, kiba kob suda, hynrei ki paidbah ki dei ban sngewthuh ba ka UDP ka dei ka party ka ba biang lut nadong shadong bad ki paidbah ki dei ban ai lad ia ka, ba kan wan ha ka bor khnang ba u paidbah hi un ym babe.
U bah Lanong u la ong ruh ba ka party Congress hi kam don ia ka jingiatylli ha kaba wat ha ka jingialang jong ki ruh don ka kynhun ka ba leit bad ka don ka bym leit te u paidbah hi un bishar ia kata.
LA klumar khlieh u bindo bym ioh bor shuh u LA kren klumar.
Shillong:U Bah George B Lyngdoh (Congress), ula wan rah ia ka met iakren halor ka jingshah thombor ki Khasi, Jaintia bad ki jait bynriew Garo, kiba shong ba sah ha Bangladesh, kumba la paw ha ki kotkhubor ha kine ki sngi.
U Bah George, u iathuh, ba ha ka 25tarik Nohprah 2021, ki don ki nongtrei jong ka tnat khlaw ka sorkar Bangladesh, kiba la pynjulor ia ka bri tympew jong ki Khasi, kiba shong ba sah ha Moulvi Bazar District.
La ong shuh shuh, ba ki don ki Khasi, kiba shah shoh ha katei ka jaka, ha kaba la kynnoh ba ki briew jong ka tnat khlaw, ki pynshit ia ki briew jong katei ka jaka, ban ktah kti ia ki khasi, kiba don ha katei ka jaka.
La ong shuh shuh ba ha ka 2tarik Nailur 2021, ki don kumba 500ngut ki jait bynriew Khasi, Jaintia, Garo kiba la mih sha surok ban iakhih pyrshah halor katei ka jingshah lehbein jongki, ha kaba ki la ia kynduh ia U Deputy Commissioner, Moulvibazar, ban pynsngew ia ki jingeh, ba ki ia kynduh bad ula ai jingmut ruh ia ka sorkar jylla, lada ki sngew dei ban ialam ia ki MLA sha Bangladesh, ba kin ia kynduh bad ai mynsiem ia ki Khasi, kiba don ha katei ka Ri.
U Conrad K Sangma, myntri rangbah ka jylla, haba jubab halor katei ka mat, u iathuh ba ka don ka jingthmu ban beh shnong ia ki Khasi, Garo kiba don ha ka thain Moulvibazar, halor ka jingong ban pynneh ia ki khlaw ki btap ha katei ka jaka.
La iathuh ba ha ka 24tarik Nailar 2021, ba la pom naphang ia 28 hajar tynrai ki tynrai dieng tympew na ki jaka rep jongki bad ha ka 27tarik Nailar, ki la don 3ngut ki samla Khasi, kiba shah shoh.
La iathuh ba ha ka 2tarik Nailur 2021, la pynlong ia ka jing ia lum lang ha Press Club, Moulvi Bazar lem bad ka jing dawa, ba dei ban pynneh ia ka hok bat khyndew jong ki Khasi, Garo ha katei ka jaka bad la iathuh ba la pynlong ruh ia ka jing ia iaid paidbah, ha ka 6tarik Nailur 2021, na ka bynta ban wan rah ia ka jing ia sngewthuh jingmut hapdeng ki jaitbynriew kiba don ha katei ka jaka.
La iathuh shuh shuh, ba ka sorkar jylla, ka la buddien ia katei ka mat bad ka sorkar India, ha kaba iadei bad ka jingshong shngain jong ki Khasi,Garo kiba don ha katei ka Ri.
Shillong:Haba jubab ia ka jing iatai, halor ka ILP, U Conrad Sangma, u pyn kynmaw, ia ka jing kren U Mukul Sang ma, myntri rangbah ha ka ka 27tarik Naiwieng 2013, ha kaba ula ong “Ka sorkar kam kwah ILP, ngin nym iakren ia ka ILP".
Ula ong biang “Mynta ki wan ban kylli, iangi ia kaei kaba ngi leh ia ka ILP bad ka dei kane ka sorkar, kaba shim ia ka rai ban dawa ia ka ILP bad ngi buddien ia kane ka kam".
“Ki kylli iangi ia ka them metor bad ki ong, ba kaei kaba kane ka sorkar, ka la leh bad katno kan dang shimpor, ki paidbah, ki khie bitar ha kine ki sngi" bad u ong biang “Phi leh aiu, ha ki 48 snem mynshwa, haba phi la don ha ka sorkar.
Ki paidbah, ki khie bitar iaphi ruh halor kane ka phang" kylli U Conrad.
Halor u pud u sam, ula ong ba la shu iai buhteng shi buhteng, da kaba ong ban ieh beit kumto, kumba ka long “Balei phim shim jing kitkhlieh ban iakren?" bad ula ong ba ka dei tang kane ka sorkar, kaba shim khia ban iakren ia u pud u sam bad u ong “Ngin iaid shakhmat ban poi sha ka jing pynkut ia ka kam".
Halor ka ain MRRSA, ula kylli “Mano ba sdang ban shna ia ka khyrdop, ia rung ia mih ha Umling, kam dei kane ka sorkar?" bad ula ong shuh shuh, ba ka dang iaid ka jing pynkhreh, ban pyn trei kam ia ka MRRSA, da kaba leh online.
Shillong: Ka Bisani S.Marak, (35), ka lok jong U Joba A.Sangma na Rongsa Awe South Garo Hills, ha ryngkat bad 5ngut ki khun, ka la jah na ka iing ba ka sah wai, ha  Nongrimmaw, Shillong, naduh ka 14tarik Nailur 2021.
La dep ujor sha ki pulit ka  Nongalbibra PS bad Laitumkhrah PS Shillong.
Lada don kino kino kiba ioh jingtip, kin sngewbha ban pyntip ha ki number  8258993311/ 9862278816/9612039020 lane kin phah mesej, ha U Rakkam Sangma.
La iathuh ba ki don 4ngut ki khynnah rit, napdeng kitei kiba jah bad kitei ki long ka Smt.
Bisani S.Marak, 35 yrsMiss.
Chisa S.Marak, 19yr, Miss.
Silchime S.Marak, 17 yr, Miss.
Apsanchi S.Marak, 12 yr, Miss.
Nochira S.Marak, 16 yr bad ka Miss.
Nosilchi S.Marak, 8 yr.
Mar ia iohi, ia katei ka jingthoh ha ka facebook peij jong U Rakkam, U Rupang, ula iakren bad U Rakkam, ha kaba u iathuh ba kitei kiba jah, ki dei kiba ha iing jongu.
Shillong: U myntri ka tnad koit ka khiah jong ka sorkar Meghalaya Democratic Alliance (MDA), u bah Alexander L Hek u la ong ba na ka liang jong ki party kiba synrop lang ha ka sorkar MDA ki dang don ka jingshaniah kaba skhem ia u nongialam jong ki, U Conrad K Sangma.
Haba iakren bad ki lad pathai khubor u bah Hek u la ong “U nong ialam ka liang pyrshah u Dr Mukul Sangma u dei u briew u ba shabar ka sorkar MDA bad u don la ka jong ka jingpyrkhat, la ka jong ka jingsngew bad la ka jong ka jingai jingmut bad ngam kwah ban kren eiei halor kane,namar ka dei ka jingpynpaw jong u riewshimet.
"U nongialam ka liang pyrshah u la pynpaw ba ka sorkar MDA ka dei ban bujli noh ia u nongialam jong ki hynrei na ka liang u Bah Hek u la ong ba lada ki party kiba synrop lang ha ka sorkar MDA lada ki sngewdonkam ban bujli ia u nongialam kin sa shong ia syllok ia tai lang halor kane ka bynta.
U la ong ruh “Haduh mynta ngam shem la iohsngew ban don kata ka jingiakren ban weng ia u nongialam ka Sorkar MDA.Na ka liang ki party kiba synrop lang ha ka sorkar MDA haduh mynta ki dang shaniah skhem ia ka jingialam u myntri rangbah u Conrad K Sangma “u la ong.
Halor ka jingkynnoh u MDC jong ka party BJP u Bernard Marak ba ym ioh ia ka RTI ka ba u la pan ban tip halor ka jingpynlut pynsep ha ka khlam Covid u Bah Hek u la ong ba ka jingioh RTI kan kham shimpor, hynrei un ioh ia ka RTI ka ba u pan bad ka dei ka kamram jong ki nongialam ,ki sengbhalang bad ki riew shimet ban pan RTI haba kim hun ia ka jubab ba la ai da ka sorkar.
Halor ka jingkynnoh ba lait tang ka Meghalaya baroh ki jylla ki la hiar ha ka jingiohpang Covid u bah Hek u la ong ba ka long ka ba jynjar ban iathuh lupa ia ka jinglong jingman ka khlam covid wat la ki ong ba tang ka Meghalaya ka ba dang kiew ki ba pang hynrei lashai ki lah ban long ba kiwei ki jylla kin kiew biang ki ba iohpang.
U bah Hek u la ong ba ka jingkiew bad ka jinghiar ka khlam Covid -19 kan shong ha ka jinglah jong ki nongshong shnong ban bud ia ki protocol ba la buh da ka tnad ka koit ka khiah.
Halor ka jingmih khubor ba pynsangeh ka sorkar MDA ia ka jingpyntrei kam ia ka MHIS card ha ka jylla u bah Hek u la ong ba kane ka dei ka khubor kaba bakla “Ka sorkar MDA ka khlem pynsangeh ban pyntrei kam ia ka MHIS ha ka jylla.
".
Shillong:Ka Joint Action Commitee Against Umngot Hydro Electrict Project mynta ka sngi ka la dawa na u myntri rangbah ka jylla u Conrad K Sangma ban pynduh pyndam noh ia ka jingthmu ban den ia ka wah Umngot na ka bynta ka Umngot Hydro Electrict Project.
Ka JAC ka ba kynthup ia KSU, JSU, FKJGP, ka HNYF, ki seng ki nongrep, ki trai jaka Tourism bad ka Tur mynta ka sngi ki la pynlong ia ka jingialang ban iatai sani bha halor kane ka bynta ban dawa na myntri rangbah ba yn jubab ia ka jingdawa jong ki.
Na ka liang u Vice Chairman ka JAC, u bah Pynskhem Mukhim, u la iathuh ba ka JAC naduh ka 3/5/2021 ka la dep phah ia ka dorkhas sha u myntri rangbah ka jylla ban dawa ban pynduh noh ia kane ka jingthmu hynrei haduh kine ki sngi, u Myntri rangbah u khlem pat jubab eiei.
“Ka JAC ka dawa na u myntri rangbah ba un pynduh pyndam noh ia ka jingthmu ban shna ia ka Umngot Hydro Electric Project bad lada u leh kum bym suhniew ka JAC kan sa shim da kawei ka lad ka lynti ka ba tyngeh ban pynpaw ia ka jingpyrshah jong ngi"u la ong.
Ka wah Umngot ka dei ka wah kaba iaphiah ia ka East Khasi Hill bad ka Jaintia Hill, kaba sdang naduh Smit shaduh ka Dawki ha kaba lada ki den ia ka ne ka wah kan ktah jur ia ki nongrep naduh ka East Khasi Hills bad ruh ia ki briew ba im jakpoh na ka tourism ha Jaintia Hills, u la bynrap.
Halor ka jingai jingkhein jong ka sorkar ia ki longing jong ki nongrep ki ban shah ktah na ka jingden ia ka wah Umngot, u bah Mukhim u la ong “Ka jingai jingkhein jong ka sorkar ka dei ka ba bakla, namar ba ka shu khein tang na shuki khlem leit jurip, hynrei ka jingshisha ka long ba tang ha East Khasi Hills ki ban shah ktah kin bun, ym tang 1338 longing".
Ha kaba iadei bad ka jingshah ktah jur ha West Jaintia Hills, na ka jingden ia ka Wah Umngot kin dei ki lai tylli ki shnong kiba la im jakpoh na ka Tourism kine kin kynthup ia ka Darrang,,Dawki bad Shnongpdeng.
Na ka liang u Chairman ka JAC u bah P Lymba, u ba long ruh u Daloi ka Darrang, ula ong ba ka JAC ka pyrshah jur ia ka jingthmu jong ka Sorkar ban den ia ka wah Umngot na ka bynta ban shna ia ka Umngot Hydro Electrical Project.
“Lada ka sorkar ka shna ia ka ne ka project kin bun ki nongrep kumjuh ki briew kiba im jakpoh da ka kam tourism kin sa shah ktah jur" u la ong.
Shillong:  U bah Alfonbirth Kharsyntiew General Secretary jong ka seng ki nongrep, Hill Farmer Union Central Body, ha ka 3 tarik u July 2021, u la wan jngoh hi da lade bad ia kynduh ruh ia ki nongrep shaduh Lyngka ban sngewthuh ia ka jingeh ki nongrep ha shnong Sohphoh, West Jaintia Hills bad ka thain hi baroh kawei.
Ha kane ka jing jurip la synran lang ruh da u president ka HFU Thadlaskein Block I bah Mutshwa Thabah, ki nongialam shnong ba kynthup ia u Secretary Shnong U bah Foster Kharsahnoh, u Asst Waheh Shnong U bah Kishon Kharsahnoh bad ki Nongrep jong ka thain.
U bah Kharsyntiew u la ai jingiaroh ia ki nongialam jong ka HFU Thadlaskein Block ki ba la iarap ia ki nongrep ha kum kane ka saw ka sian ba ki nongrep ki ia kynduh ha kaba la pynsting ia ka jingkit bakhia jong ki nongrep da kaba iarap pyniaid iew ia ki mar rep.
U bah Kharsyntiew u la iaroh ruh ia ki Nongialang ka Sohphoh Integrated Village Co operative Society ki ba la ioh ia ka Cold Storage lane ka jaka buh ia ki mar rep ia kaba lah iarap lyngba ka Maghalaya Basin Development Authority.
“Ka Shnong Sohphoh kan sa long ka nuksa (role model) ia kiwei pat ki shnong bad kiwei pat ki nongrep ha ka district bad ka jylla kum juh" ong u General Secretary ka HFU Central Body.
U la kyntu ruh ia ki nongrep ban thaw ia ki co-operative society ha ki shong ki thaw jong ki khang ba kin lah ban ioh bun ki jingiarap na ki tnat sorkar bapher bapher.
Ka Kyrwoh na u President ka HFU Thadlaskein Block bah Mutshwa Thabah.
Nongpoh: Namar ba la nangkiew ki briew, kiba la ioh ia ka jingpang COVID-19 ha ki katto katne ki shnong bad Dong kiba don ha Ri Bhoi, ka District Magistrate jong ka Ri Bhoi, ka la pynbna paidbah ba ki la don shibun tylli ki dong bad ki shnong ha Bhoi, kiba la shah pynhap ha ka thup Containment Zone ne ki jaka, kiba la maham pyrshah ia ki paidbah ba kim dei ban rung ban mih sha kitei ki jaka.
Ki shnong bad ki Dong kiba la shah pynbna ba ki la shah kynthup ha ka Containment Zone, ki kynthup ia ka shnong Umsning Proper-A, ka shnong Jyntru, nangta lai tylli ki dong kiba hap hapoh ka shnong Lum Nongrim, kiba kynthup ia ka dong Dewlieh, Lad Zero bad Umkaliar, nalorkata sa kawei ka Karkhana kaba la tip kum ka Vikash Saw Mill-cum Veneer & Eastern Saw Mill kaba don ha Umiam, ka la shah pynhap ha katei ka juh hi ka thup.
Ia kitei ki shnong bad Dong kiba la shah pynhap ha ka thup Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka shnong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
Shillong: U Director General of Police(DGP) jong ka Jylla, u R Chandranathan u la iabit ka jingpang Covid-19.
Haba pyntip ia kane sha ki lad pathai khubor ha ka sngi Nyngkong kata ka 5 tarik u Naitung 2021, u Bah AL Hek u ba dei u Myntrj jong ka koit ka khiah ka Jylla, u la ong, “U DGP u la shah ktah ha ka khlam Covid-19 myn shisngi".
U Bah AL Hek u la ong ba utei u DGP u koit u khiah bad u Bah Hek u la ong ruh, “U shu don ki dak ki shin ba malu mala bad ia ka jingsumar jong u kaba man ka por la peit da ki doktor jong ka Shillong Civil Hospital".
Shillong: Kiba iap covid mynta ka sngi, ki long U James Bright D.Sangma, (45) na Santogre, Salmanpara, South West Garo Hills, nangta U bah Wellwinley Kharshiing, (55) na Laban, East Khasi Hills, nangta U bah Woidis Swer, (50) na Amlarem, West Jaintia Hills, ka kong Orphida Shylla, (65) na Ummulong, Thadlaskein, West Jaintia Hills.
Ka Daily G.Wanchand, (54) na Mawlai Syllaikariah, East Khasi Hills, nangta ka khyllung ba dang san bnai, ka Phibankmen Syiemlieh, na Nongnah, South West Khasi Hills.
Ka Sabitri Sunar, (58) na Risa Colony, DMR Quarters, East Khasi Hills, U Benjamin S.Sangma, (53) na Chibok Apal Jengjal, West Garo Hills, nangta ka kong Ialambha Mawniuh, (58), na Lyniong, Thainthynroh, East Khasi Hills.
Nongpoh: Shi bynta kum ka jingsngewlem bad ruh ban pynrem jur halor ka jingkhlad kaba kyndit kyndit bad ka bym da shai bha ia 2 ngut ki briew, kiba dei na ka jaidbynriew Garo bad kiba la khlad ha Gurugram, Haryana, kata ha ki tarik 22 bad 23 tarik Jylliew, kumta shibynta ban pynrem halor katei ka jingjia bad kumjuh ruh ban dawa na ka sorkar jylla bad khamtam ia u Conrad K.Sangma, Myntri Rangbah ka sorkar jylla, ba u dei ban shimkhia na ka bynta ban pynlong ia ka jingtohkit halor katei ka jingjia, ki paid Garo ha ryngkat ki nongialam ka Garo Student Union na Byrnihat, mynha ka sngi Saitjain, ki la iamih paidbah ban sngewlem halor katei ka jingjia bad ruh ban dawa na ka sorkar jylla ba ka dei ban shimkhia halor katei ka jingiap kaba kyndit kyndit kitei ki 2 ngut ki briew kiba dei na ka jaidbynriew Garo.
Ban sngewlem halor katei ka jingjia, ki paid Garo ha ryngkat ki GSU, ki la pynlong da ka jingthang Mombati bad lyngba katei ka sngi, ki la pynsngew ia ka sur ka jingpynrem jur halor katei ka jingjia, kiba la dawa ruh ia ka sorkar jylla ba ka dei ban shimkhia, khnang ba kiba kum kitei ki jingjia ba sngewsih kin nym jia shuh nangne shakhmat.
Ha katei ka sngi, kaba ki paid Garo bad GSU ki la thang mombati ha Rajabagan kaba don ha Byrnihat, ki la buh jingduwai kyrpang na ka bynta ka mynsiem jong kitei ki ar ngut kiba la duh noh ia ka mynsiem kaba kordor, ha kaba ki la rah ruh da ki placard bad ki jingthoh ban pynrem halor kane ka jingkhlad kaba la pynsuhjer ïa ki paidbah ka jylla bad ki la don ruh ki jingthoh pynrem bad kiba la dawa na ki bor kiba halor ba ki dei ban pynlong ia ka jingtohkit khnang ban lap ia ki jingshisha baroh halor ka jingkhlad kitei ki arngut.
Kiba la donlang ha katei ka sngi, ki kynthu naduh ki longkmie longkpa Garo bad ki nongialam ka GSU ruh kumjuh  bad ha ka jingkren ha katei ka sngi, u Sunny R.Marak, Presient ka GSU Ri Bhoi Regional Unit, u la pynpaw ka jingpyrshah jur halor ka jingkhlad ba khlem poi pyrkhat kitei ki samla, kiba dei ki paradoh ki parasnam bad ha kajuh ka por ki dawa ruh na ka sorkar jylla ha ka jingialam u Conrad K.Sangma kum u Myntri Rangbah ba un shim khia ban ia kren bad ka sorkar ha Haryana na ka bynta ban tohkit bniah bha halor ka jingniap kine ki samla khnang ba ka hok bad ka jingshisha kan paw.
Shillong:  Ka jingiai kiewdor jong ka umphniang petrol bad diesel ka la long kaba khah khah ha ka jylla ha kaba mynta ka petrol ka la kiewdor kumba 95.12 tyngka shi litar bad ka diesel pat ka la kiewdor kumba 88 tyngka shi litar.
Wat la ki nongniah kali kamai ki dang shu ioh biang ka lad ban mih na la iing la sem ban kamai kali hadien ba la don ka jingkhangdam bad ka jingpyrkhing da ka Sorkar Jylla namar ka jingiai saphriang jong ka khlam Covid-19 ha ka Jylla.
Kane ka jingkiewdor jong ka umphniang petrol bad diesel, ka la pynkyndit shikat dei ia ki nongniah kali kamai bad ka la pynlong ruh ia ki ba kin ud namar kim tip shuh la kin pynbiang ia ka dor bai malik ne la kin siew bai umphniang khamtam lei ha kum kane ka por ba ki nongleit nongwan kiba shong da ki kali ruh ki duna bha.
Nongpoh: Ki nongialam bad ki dkhot ka KSU ha Ri Bhoi hapoh ka jingialam u Samla Stevenson Kharkrang, President ka KSU Umiam Circle, hynne ka sngi ki la leit ban khang tala ia kawei ka karkhana kaba la tip kum ka Meghalaya Ply kaba don ha Umiam, kata hadien ba ki briew kiba pyniaid ia katei ka karkhana, ki la behkam ia kawei ka Longkmie Khasi kaba trei hapoh katei ka Karkhana.
Hadien ba la dep ban khang tala, ka Seng ka lah buh ruh ia ka jingmaham ia ki nongpeit ia katei ka Karkhana, ba da lei lei kim dei ban plie biang ia katei ka Karkhana, kat haduh ba katei ka Karkhana kan thung kam biang bad ba katei ka Longkmie Khasi kan treikam biang hapoh katei ka Karkhana.
Ha katei kajuh hi ka sngi, ba ki dkhot ka KSU ki la leit ban khang tala ia katei ka Karkhana, ki la pynlong syndon ia ka jingkhynra Trading License bad Laboun license hapoh katei ka Karkhana, ha kaba ka seng ka lah lap ba kim don ia ki kot ki sla kiba biang bad kaba la pynlong ruh ia ki dkhot ka KSU ba kin pynher krad syndon ia ki nongbylla bar jylla kiba trei hapoh katei ka Karkhana.
Haba iadei bad katei ka jingleit khang tala ia katei ka karkhana, ka KSU ka la pynpaw ia ka jinglyngoh ban iohi ia ka jinglong kloi ki bor Pulit bad ki Magistor ban poi sha katei ka jaka, na ka bynta ban iarap lane iada ia katei ka Karkhana.
Kumta haba iadei bad katei ka jinglong kloi ki bor pulit bad majistor ban poi sha katei ka jaka, ka KSU ka la buh jingkylli sha ki bor pulit bad ki Magistor ba shaei ki jah ha ka por ba ka saw ka sian ka jing shah iuhroit kiba ha rukom ki wan ban tyllup ha Ri Khasi bad Jaintia.
Namarkata, na ka liang ka KSU ka phah ia ka kyrwoh sha baroh ki Paradoh ki Parasnam ka Jaidbynriew, balada don kino kino ki kharkhana lane ki jaka kiba kiba ki trei kiba ban bein ia ki trai ri trai muluk, na ka liang ka seng ka long kaba kloi ban iarap iaki laka long ha kano kano ka bynta.
Guwahati: Ka Gauhati High Court,  ka la bitar tyngeh, halor ka hukum jong ka sorkar Mizoram, kaba khang ia kito ki bym pat dep injek corona, ba kin mih na la iing bad ka kashari, ka shim, ba katei ka rai, ka dei kaba leh niew bein bad ka bym shongnia eiei ruh em bad ka bthah ia ka sorkar jylla, ba kan pynbeit noh mar mar ia katei ka hukum jongka.
Ka hukum jong ka kashari, ka kre shai ba katei ka jingleh jong ka sorkar jylla, ka pynkhein ia ka hukum jong ki article 14 bad 21 jong ka ri synshar ri bad kaba long, kumba set phatok ia ki briew hapoh iing.
Katei ka iing bishar, ba la khlieh da U  Justice Michael Zothankhum bad U Justice Nelson Sailo, ka la pynmih ia ka rai ha ka sngi thohdieng ba ladep bad ka kren shai ba wat kito kiba la dep shah injek ruh, ki dang ioh ia ka jingpang khlam corona virus bad ki lah ban pyn saphred ia kiwei pat.
“Lada kiba la dep injek corona, lane ki bym pat dep ruh, ki lah ban ioh ia ka jingpang iabit corona bad kumta, lada baroh ar liang, ki lah ban long ki nong pyn saphriang jingpang, kumta ka jingteh kyndon tang ia ki bym pat dep injek bad khanglad ba kin leit sha la ka kam ka trei bad ba kin mih na la iing, ka dei ka bym shongnia bad ka jingleh niewbein, ong ka kashari.
Katei ka iing bishar, ka pyni, ba kitei ki bym pat dep injek, ki donkam ban thied bam thied dih, ki donkam dawai, ki donkam ban leit sha kiba ha ing ha sem bad kumta ka jingteh kyndon, ka long ka jing leh niewbein.
Ka hukum jong ka sorkar Mizoram, ha ka 30tarik Jylliew, ka bthah ba tang kiba la dep injek, ki dei ban plie dukan lane ba kin trei ia kino kino ki kam bad ki nongshong dukan bad kiwei, kin da pyni ia kot kiba pyni, ba ki la dep injek corona.
Ka Marten ha Mawlai Mawiong ka long ka jaka ha kaba baroh ki niut ki nier, ki jaboh jabainla wan bret na ki dong bapher bapher na Sor Shillong bad khap sor.
La sdang ia kane ka projekha Marten ha u snem 1938 bad haduh mynta, hadien kumba 80 snem tam ka Marten ka dangiai long hi tang kawei ka jaka bret niut ha Greater Shillong Planning Area (GSPA), kaba la shukynton bad tynrong ia ki jaboh na kawei ka sngi sha kawei pat watla kane ka jaka kam pat dabiang haduh katta la ka long ha ka jingheh lane ka rukom long ka jaka ban pdiang lut ia kita kiniut jong ka Sor Shillong.
Kaba sngewsih ka long ba kine ki jaboh ynda ki lah nang pyut, ka um ba iong ngain ngain kamih na kane ka jaka khamtam ha ka por ba slap, ka ju tuid sha ka wah Umiam bad kane ka longka jingma kaba khraw na ka bynta ki jingthung jingtep bad ki jingthaw ba im ha ki wah kumki dohkha dohpnat ba laiphew jait.
Ka High Court ruh ka lah pan ia ka kaiphod ban bishar laka don ne em kata ka jingtuid ki jaboh jabain sha kane ka wah.
Kaei kaba sngew thamula ka long ba ha ki katto katne sngi kiba la leit, ngi iohi ia ki khubor bawat ia ki niut ki nier naduh na Jowai ki wan ban theh sha Marten.
Katno ka jing I danda bahapdeng ka khlam bad kita ki kyndon ba lah pynmih da ka Sorkar, kine ki kali na kawei kadistrik ki dang ioh jingbit ban wan rung da ka jingthmu ban wan bret niut.
Hato ka JowaiMunicipal Board (JMB) ka leh aiu mo, wat ia ka jaboh jabain jong ka distrik ki hap ban phahsha Shillong?Kane ka pyni ia ka jingbym khein snep bad ka jingbym nang ban pyniaid ia ka Tnad bad kumnou Myntri ba dei ban peit ia ka Tnad Urban Affairs bad ka Municipal Administration, u bahSniawbhalang Dhar um I patiaw watla u long u MLA na Jaintia Hills? Balei um lah satia banpynbiang ia ka jaka bret niut na ka bynta ki paradoh parasnam jong u? Haba u bat ia kine kiportfolios, balei ka eh ia u ban pynioh jaka bret niut khnang ba ka Marten kan nym long tangkata kawei ka jaka ha baroh ka Sor Shillong haduh lah jan kot sha ka 100 snem ym slem shuhpynban kum u Myntri ba peit ia ka Tnad Commerce & Industries, u kloi ban pynbiang jaka iaki karkhana dewbilat ban pyniar ia ka khaii ka pateng jong ki?Ym tang ki niut na Jaintia Hills, hynrei ngi iohi ruh ia ki kali kit niut ba wankit na Camp shipaiUmroi, Ribhoi Distrik ha ka janmiet Sngi u Blei.
Hadien ba lah iohi shynna ba ka Marten iakaba mynta hi, kam lah kit shuh ia ki niut shabar u pud u sam Mawlai, pynban ym I don bapatiaw satia bad nang iai tuid kita ki kali kit niut na kiwei pat ki distrik.
Lehse u Sniawbhalang Dhar u dang shna projek ha kaba ka mang tyngka kanpoi sha ki klur bad ban ai kontrak ha la ki kur ki jait.
Ha u snem 2015, ia ka projek ba shongdor kumba3 klur tyngka, u la ai ha la u para, u Rocky Dhar ha ka por ba u dang dei u MLA na ka sengCongress.
Bun bah ki projek bad ki kontrak jong ka PWD la ju ioh pdiang ka kompeni M/sDhar Construction bad kumjuh ruh ki projek toll gate.
Ka pawpen ryngkew ka jingleh bymsuidniew ka jong une u Myntri ia ka koit ka khiah kinongshong shnong khamtam eh ki nong Mawlai, ha kaba ka jingsma iwtung kaba suh sieng naMarten bad ka lah nang jur bha naduh ki snem 2003-04 ha kaba ka jingsma ka la nang suh shaki dong bapher bapher jong ka Mawlai, kum ka Mawiong, Nongkwar, Kynton Massar, NEHU,Nongpdeng, Umjaiur bad kumta ter ter.
Hato ka jingim ka jong kine ki briew kam don dor moha khmat une u nongmihkhmat, uba ha kawei ka sngi nga ngeit u thrang ban ioh ia kata kashuki Myntri Rangbah ka Jylla? Hato kam dei koit ka kamram jong u kum u Myntri ba un treibad shakri na ka bynta u paidbah? Nga ngeit man ka por ba u iaid lyngba na katei ka jaka, u setkhmut ia lade lane u la phah rah ia ki iit kali ban lait rung ka jingsma iwtung.
Ym lah ban tipruh lehse u jied ban long nongmihkhmat tang kum ka lad ban kyntiew shaphrang ia ka khaii kapateng jong u kum u businessman?Ka long ka jingkyrpad jong ki nong Mawlai bad kumba la ju pynsngew u MLA jong kane kakonstituensi, u bah PT Sawkmie man la ka por ba ka Sorkar ka dei ban ialeh shitom ban wadjaka noh da kawei pat nalor ka Marten namar kan sa nang ktah jur ia ki nongshong shnong iaka jingring mynsiem ka jong ki bad ia ka jingkoit jingkhiah jong ki hi baroh kawei.
USniawbhalang Dhar kum u Myntri jong kine ki Tnad u dei ban shim khia ia kane ka mat, rapkan poi ka por ba ki nong Mawlai kin khang tala syndon ia ka Marten, ha kata ka por shaeishuh kein ngin ia kyrsih?,,.
U nong iarap jong ki jait bynriew sahdien lane ki Tribal, U  Father Stan Swamy, uba la shah set phatok, halor ka jingjia ha  Bhima Koregaon, ula khlad noh mynta ka nohsngi, ha shwa ba un shah bishar ha ka  Bombay High Court.
U Swamy, 84, ula khlad ha ka por 1.30 nohsngi, iathuh U  Dr Ian D’Souza, director jong ka Holy Family Hospital ha suburban Bandra, ha khmat ka division bench jong ka high court, ba la khlieh da U Justice SS Shinde bad U NJ Jamadar.
U Swamy, uba 84 snem ka rta, ula ujor sha ka  Bombay High Court, na ka bynta ban pyllait jamin ia u, namar ba um don ka met kaba koit ba khiah, hynrei ka  National Investigation Agency (NIA), ka la pyrshah ban pyllait jamin ia U Phadar Swamy.
U D’Souza, u iathuh ba U  Swamy, ula ioh ia ka jingpang kyndeh shadem, ha ka step jong ka Sngi U Blei bad mar kumta, la buh noh ha ka ventilator bad haduh ba un da khlad mynta ka nohsngi.
U Swamy, u don ruh ia ka jingpang Parkinson bad ka jingpang na ka daw jong ka khlam covid 19.
Ka NIA, ka la kem ia U Swamy, ha ka 8tarik Risaw, 2020, halor ka jing ia kynad, kaba la tip kum ka  Bhima-Koregaon.
Shillong: Kiba ioh pang corona mynta ka sngi, ki don 377ngut bad kiba jem na ka jingpang, ki long 448ngut bad kiba iap pat ki don 9ngut.
Kiba ioh pang ha ka jylla, ki la poi mynta sha ka 51,901 ngut bad kiba dang don ha ka jingpang, ki long 4,354 ngut bad baroh kiba iap, ki la poi sha ka 871ngut.
Ka Ribhoi ka kiew biang mynta ka sngi, ha kaba ki don 134 ngut kiba ioh pang thymmai, katba ka East Khasi hills, ka wan ba ar, da ka jingdon 128ngut kiba ioh pang.
Shibun ngut ki shipai, ki la lait im hynnin ka sngi, da kaba ki shu kynthih, na katei ka liengsuin, haba katei ka liengsuin, kaba ki shong ka la kem ding, mar ia hap ha madan bad katei ka la pyniap ia 45ngut ki shipai ha katei ka jingjia.
Katei ka liengsuin, ka don 96ngut ki shipai bad katei ka jingjia, ka dei hadien ba kam lah satia ban kiew sha suin, ha ka por ba ka dang shu mih na liengsuin.
Lada iathuh ba 42ngut ki shipai ki la iap bad sa 3ngut kiba don ha madan jong ka kad liengsuin ha Jolo, kaba ha Phillipines, kaba don kumba 600 mer shathie jong ka nongbah Manila.
Ki don sa 53ngut kiba mynsaw, ba kynthup ia 4ngut ki riew paidbah.
Ki don sa 5ngut kiwei pat ki shipai, kiba dang jah rngai, haduh hynnin ka miet.
Katei ka liengsuin jong ka Philippines, ka  Air Force Lockheed C-130H Hercules, ka kit ia shipai sha ka jaka, ba ki dei ban leit iakhun ia ki ehrang Muslim bad katei ka dei ka liengsuin, kaba 33 snem ka rta bad ka dei kawei na ki liengsuin, ba la ai sngewbha da ka America.
La iathuh da ki heh shipai, ba kiba bun, ki la lait im, da kaba ki kynthih noh shabar jong ka liengsuin, ha shwa ba kan tyngkhuh bad kem ding ha madan.
Ynda la dep bamja step u Kni u Bhalang u la leit shongkai biang ha iing ka khun kong Sbai.
Kita ki khun ka nongiap ki la sngewtynnat ia kane ka jingwan shongkai pynshngain u bah Sokon.
Kim kloi pyrkhat ba un wan biang hynrei kane baroh ka pynpaw ia ka jingsngewjan jong u.
Ki rangbah, ki kynthei bad ki samla ki dang bunkam ha ka lied dara, sar pynkhuid ia ka iing ka phyllaw bad ka jingsait jingkhlieng ia ki tiar ki tar.
U bah Sokon kum u briew uba la rangbah u pyntngen u pynshngain da ki ktien kit jingmut ia ki khun ka kong Sbai.
U sngewthuh bha haduh katno ka jingkynjah haba u Blei u khot noh ia ka dohnud jong ka iing (kmie).
Kane ka jingkhlad noh jong ka kmie ka long kumba khlong bad khlaw noh ia ka jingshngain jong ka iing.
Kumba ka paw hi, ki khun ki kham noh ka jingieit sha la ka kmie ban ia u kpa.
Ka maian ruh ka don hi haba peit bad bishar da ka khmat briew.
Lada u kpa u khlad noh ki khun kim da i kynjah than eh hynrei lada khlad ka kmie, kita ki khun ki kup da ka dur isangsot, i bapli bad ka dur kaba tyrkhong bad ym don umphniang kaba lah ban pynjah ia kata ka jingtyrkhong maian, kam pher lada ka lem bad sma iwbih katno katno ruh.
U Bhalang pat u dang muja ka ialehkai myllen bad la ki para rit ha madan shnong kaba jngai tang shi pda maw na iing jong u.
U pynmyllen ia ki laiphew jait.
Teng-teng u phah rwai, teng-teng u phah shad, phah kren nongsor bad ka ialehkai ia-rieh.
Kane ka jingialehkai jong u bad la ki para rit ka pynkynmaw biang ki 3 snem duna mynshwa ha ka por ba u dang sah ha shnong.
Haba ki ong ba ki la sngewthngan u ialam noh ia ki sha iing.
Ki la dihsha lang noh baroh shi iing.
U Bhalang u la pyntiew umsum ia la u Kni bad kumjuh ruh ialade.
U bah Sokon u la sngewtynnad ka jingleit shongkai namar ba u iakynduh biang bad ki paralok rim.
Ki la pur khana shibun kiei kiei.
Ka shait long ka rukom la ha sor ne ha nongkyndong ba ka khana iap briew ka dei ka khana kaba kynthup da ki spah bad hajar jait ki mat iakren.
Tang shu iaid u syiar, u sniang, u ksew, te ki la pynthaw khana da kaba pynkynmaw ha ki por mynshwa.
Lada iohi ia ka kynroh ne ka kynton, ne kano kano kaba shat ha khmat ka jylli ka dara iingiap tang katta la don hi kiba thaw jingkylli.
Na kata ka daw haba leit iing iap briew ka la long kumba ngi pule ia ka kot kaba shitom ban ioh ne ban thoh.
Ha ka jingbang ka iathuhkhana, ym lap ba iohsngew ba la jan dap 4 baje janmiet.
La wan ai sha biang ia ki da ki samla ba iarap kam.
Ki la shong khrui para rangbah ym duna ia ka 10 ngut.
Ki la shong tang para ma ki ha kamra pdeng.
Ka khmat jong kita ki rangbah ka pynpaw ia ka jingsngewtynnad namar ki tip shibun kiei kiei kiba thymmai bad lehse, kiba phylla ruh.
Ka jingtip jong u nongsor ne kiba la sah ha sor ka kham iar ban ia kito kiba sah ha nongkyndong khamtam eh sha kito ki shnong kiba dang shitom ka leit ka wan.
Kawei ka jingiathuhkhana kaba bat eh bad kaba rah ka jingsngew jong ki ka long u bah Sokon u ong ba ka imlang sahlang kaba i shongkhia bad da i hun shisha ka dei ka imlang sahlang ha nongkyndong.
U bah Sokon u da pynsabut ba ha nongkyndong lada iap briew, lada iathoh lane ki don kino kino ki kam ki paitbah ki trei bad iarap da ka mon sngewbha khlem da donkam siew pisa katba ha sor pat, nadong shadong hap lut da ka pisa.
Shu don hi hangne hangtai kiba iarap namar ka jingdon ka jingsngew para briew.
Lucknow: Hynnin ka sngi, U Mohan Bhagwat, uba dei u heh duh ka seng  Rashtriya Swayamsevak Sangh (RSS), ula ong ba kam don satia ka jing long trai kyrpang ia ki Hindu, lane ki Muslim ruh kumjuh, ha ka Ri synshar paidbah, kum ka India, hynrei ka jinglong trai ka long beit ia baroh ki nong India.
Haba kren ha ka jingialang, ba la pynlong da ka  Muslim Rashtriya Manch (kaba dei ka shnat jong ka RSS, na bynta ki Muslim) ha Ghaziabad district jong ka Uttar Pradesh, utei u  Sarsanghchalak, u ong “Ka roi ka par kam, kam lah ban iaid shakhmat, khlem ka jing ia tylli jong ka Ri.
Ka jing ia tylli kaei, ka dei ka jingsngew trai ri bad kaba la btin lynti da ki long shwa man shwa".
“Ka don ka jing shisha, ba ngi na kajuh ka thymmai, naduh 40 hajan snem mynshwa.
Kumta ia ki briew, ym lah ban pyn iapher na ka niam jongki, namar ba ki briew ha India, ki don ia kajuh ka DNA.Ki Hindu bad ki Muslim, kim dei ar tylli ki kynhun bad kam donkam shuh ban ia pyn ia tylli ia ki, namar ba ki la long lypa kumta.
Lada jia ba u don uno uno u hindu, uba ong ba U Muslim, um dei ban shong hangne, kumta, uta hi, um dei satia ialade u hindu" ong U Bhagwat.
U Bhagwat, ula ther tyngeh, halor ka jingdon jong kito kiba pyniap bad kiba ktah kti, ia kito kiba pyniap masi bad u heh duh ka RSS, ula ong “Ka masi, ka dei ka mrad kaba khuid, hynrei kito kiba pyniap ia kiwei, ki dei kiba pyrshah ia ka Hindutva.
Ka ain, ka dei ban bishar tyngeh ia kitei, khlem da niew shiliang khmat bad ki don ruh kiba la shu ujor beain ia kiwei pat, khlem ka jing shisha" ula ong shuh shuh.
U Bhagwad, u ong shuh ba ka jing ia beit hapdeng ki Muslim bad ki Hindu, ka dei ka jing iakren, kam dei ka jing ia pyni bor satia.
“Wat ju sngewthuh bakla, da kaba shim ba ki Muslim, ki don jingma ha India".
Shillong:Ka Jylla Meghalaya ka long kawei na ki jylla ha ka Ri India kaba la shah ktah jur ha kane ka khlam Covid-19 ha kane ka kynti kaba ar ha kaba da ki phew hajar ngut ki paid nongshong shnong ka jylla ki la ioh ia kane ka jingpang bad da ki spah ngut ruh ki la duh noh ia la ka jong ka jingim ha kane ka khlam bad ki don da ki phew hajar ngut ruh kiba la koit na kane ka jingpang.
Haba phai sha ki katto katne ki shnong kiba don ha Sor, ka shnong Jaiaw Laitdom ka don haduh 11 ngut ki nongshong shnong kiba la khlad noh na kane ka khlam Covid-19.
Haba kren bad u SB Kharbyngar u ba dei u Rangbah Shnong jong ka Dorbar Shnong Jaiaw Laitdom halor ka jinglah ban tehlakam ia ka khlam da ka jingnoh synniang jong kiba bun, u la ong ba ha kine ki bnai kiba la leit, ka Jaiaw Laitdom ka don bun bha ki nongshong shnong kiba la iabit ia kane ka jingpang ha kaba ki la tam ia ka 100 ngut ruh bad 11 ngut ki la khlad noh.
U Bah SB Kharbyngar u la ong ba hadien kane ka jingjia, ka district administration ka la pynlong ia ka jingialang bad da ka jingnoh bad ka jingai sngewbha kylluid mynsiem jong ki Kur War la lah ban buh ia ka Community Corona Care Centre na ka bynta ki kynthei kaba don ha Jaiaw Lumbatemon bad da ka jingnoh synniang, ka jingaisngewbha bad ka jingiaraplem jong ka Seng Khasi Sengkmie la lah ban ioh sa kawei ka Community Corona Care Centre ban pynshong tang na ka bynta ki shynrang kiba la ioh ia kane jingpang Covid-19.
Kine baroh artylli ki Corona Care Centre ki la long shisha ka jingiarap bad ki la treikam bha ruh na ka bynta ki paid nongshong ka Jaiaw Laitdom bad naduh ba don kine ki Corona Care Centrei ka la long shisha ka jingkyrkhu bad da ka jingdon jong kine la lah ban pynduna ia ka jingsaphriang jong ka khlam Covid-19 hapoh katei ka shnong baroh kawei.
U Bah SB Kharbyngar u la ong ruh ba baroh ki nongshong shnong jong ka Jaiaw Laitdom ki la koit lut na kane ka jingpang hynrei dang ha kine ki sngi ki don 6 ngut kiba dang shu ioh thymmai ia kane ka jingpang.
Kiba shong hapoh kitei ki Corona Care Centre haduh mynta ki don haduh 45 ngut bad baroh kitei ki dei ki kynthei bad ia ka bam ka dih na ka bynta kitei ki 45 ngut la siew da ka jingnoh synniang jong ki riewshimet sha ka Dorbar Shnong Jaiaw Pyllun bad na kane ka pisa ba kine ki seng bapher bapher bad ki riewshimet ki la ia noh kylluid la lah ban iarap ia kito kiba shem shitom ban siew ia ka bai bam ha kine ki Corona Care Centre ha kaba ka Dorbar Shnong Jaiaw Pyllun ka la pdiang sngewbha ia kane ka jingnoh synniang jong ki bad ka la long shisha ka jingkyrkhu kaba khraw ia kitei kiba shong ha ka Corona Care Centre khamtam lei lei ba kitei ki 45 ngut kim ioh ban leit kamai kajih namar ba ban ka jingshitom ha ka met jong ki.
Shuh shuh u Bah SB Kharbyngar u la ong ba ki don 15 ngut kiba sah ha Seng Khasi bad kine ruh ki la pynpaw ba ki don ka jingeh ban siew ia ka bai sah jong ki ha katei Corona Care Centre namar ka long 380 tyngka shisngi ban bam naduh mynstep haduh da miet hynrei da ka jingnoh kylluid mynsiem jong ki seng bapher bapher bad da ka jingai kylluid mynsiem jong ki riewshimet la lah ban pynsiew ia kitei kiba shong hapoh kitei ki Corona Care Centre hynrei nangne shakhmat pat ym tip satia namar ka jingnoh synniang ka la kham duna bad la hap ban iakren noh bad ka Sorkar ba kumno pat yn iarap ban siew na ka bynta kine kiba shem jingeh ban siew.
Shillong: Ha ka 27 tarik u bnai Jylliew 2021, ka Hynniewtrep Youth Council(HYC) War Jaiñtia Circle ka la ong ba ki la don ki suba nong Bangladesh, kiba la prong tuh bad kyndang ia kawei ka dukan kyiad kaba don ha ka shnong Darrang, Amlarem Sub Division.
Haba pyntip ia kane, u Bah Ricky Mukhim u ba dei u Publicity Secretary jong ka seng HYC ha katei ka thaiñ u la ong ba kane ka jingwan rung tuh bad lute jong kine ki suba nong Bangladesh ka la buh ia ki paid nongshong shnong hapdeng ka jingma bad ka jingsyier mynsiem.
Ka seng ka la kyntu ruh ia u MLA jong ka thaiñ, u Bah Lahkmen Rymbui ba un leh eiei halor kane da kaba pynbiang ia ki bor pahara khnang ba kan nym don kano kano ka jingjia kaba sngewsih bad ba kine ki suba nong Bangladesh kin nym ioh lad shuh ban ioh rung bad leh katba ki mon.
Shillong:Kiba ioh pang covid myn hynnin ka sngi, ki long 489 ngut, kiba jem ki kham bun bad ki don 632ngut, katba kiba iap, ki long 7ngut.
Kiba dang don ha ka jingpang, ki long 4,434ngut bad kiba iap, ki la poi baroh sha ka 862ngut.
Ka East Khasi hills, ka kiew bha mynta ka sngi, da ka jingdon ki 262ngut kiba ioh pang thymmai.
Ha East Garo Hills, ki don 4ngut kiba ioh pang, ha East Jaintia Hills 9ngut, ha kaba ha Kuliang Cluster ki don 4ngut.
Ha East Khasi Hills, ki don 262ngut bad kitei ki kynthup ha Demseiniong Cluster 3, Dongiew Mawphlang Cluster 3, Golflink Cluster 3, Health Worker 8, Laimer Cluster 7, Laitlyngkot Cluster 4, Lumbasuk Cluster 6, Lumkynsai Smit Cluster 17, Lumshyiap Cluster 6, Mawlai Cluster 15, Mawlai Motsyiar Orient’s Theological College Cluster 83, Mawngap Cluster 10, Nongmynsong Cluster 4, Nongrim Sadew Cluster 5, Nongthymmai Cluster 7, Police 2, Pynthorbah Cluster 11 Pynursla Cluster 14, Sohra Cluster 7.
Ha North Garo Hills, ki don 5ngut kiba ioh pang.
Ha Ri -Bhoi, ki don 44ngut bad kitei ki kynthup ha Mawdiangum Cluster 4, Mawlein Mawkhan Cluster 6, Pahamsyiem Cluster 5.
Ha South Garo Hills, ki don 12nut.
Ha South West Khasi Hills ki don 5ngut.
Ha West Garo Hills 57ngut.
Ha West Jaintia Hills, ki don 71ngut bad ha Caroline Colony Cluster 9, High Risk Contact 13, Lad Mukhla Cluster 4, Mihmyntdu Cluster 3, Mookyndur Cluster 4, Mukhap Cluster 4, Police 15, Wahiajer Cluster 5.
Ha West Khasi Hills, ki don 13ngut ha kaba ha Upper New Nongstoin Cluster, ki don 5ngut.
Nongpoh:Ka jinglip bording kaba khah khah ha ka thain Ri Bhoi Sepngi, ka la pynbitar eh ia ki paidbah kiba sah ha kiba bun tylli ki shnong kiba don ha katei ka thain, namar shisien ba la hap slap, kumta ka bording ruh ka la duh beit bad kaba shimpor bun bun kynta bad teng da ki sngi ba ka bording kan wan biang.
Halor katei ka jinglip bording kaba khah khah, u Bah Rao Nongtri, Publicity Secretary ka RBYF, Western Zone, u la ong ba ka jingthut ka bording ha katei ka thain ka la long shaba palat pud bad kaba la pynsyrtok shikatdei eh ia ki paidbah ha katei ka thain.
U Bah Rao Nongtri, u la ong ruh ba ka jingthut ka bording, ym ba kan pynjynjar tang ia ki paidbah, hynrei ka jingjynjar kaba kham palat, ka dei ia ki khynnah skul bad kiba donkam ban leh ia ki online klas.
Namarkata, na ka liang utei u nongialam ka RBYF na katei ka thain, u la kyntu ia ki briew kiba deipeit ia ka kam bording ha katei ka thain, ba ki dei ban shimkhia ha ka ban pynbiang ia ka bording ha katei ka thain, khnang ba kan long ka jingsuk ia ki paidbah nongpyndonkam bording bad khamtam eh ia ki khynnah pule.
Nongpoh:Ki ar-tylli ki jaka sumar paidbah kiba kynthup ia ka Umtrai PHC bad Umlaper Sub-center, kiba don ha ki thain khappud bad kiba hap hapoh ka Mawhati Constituency, ki la don shibun ki jingduna bad kaba la wanrah jingeh ia ki nongtrei ka koit ka khiah, kiba don ha kiba kum kitei ki jaka sumar paidbah.
Ia ki jingduna hapoh kitei ki jaka sumar, la lap ha ka sngi kaba u Bah Charles Marngar, MDC Mawhati, u la leit ban jurip bad uba la lap, ba kitei ki jaka sumar ki la julor eh, namar ka jingbym don kiba kitkhlieh ban maramot ne pynthymmai ia kitei ki jaka sumar.
U Bah Charles Marngar, u la ong ba katkum ka jinglap ha ka jingjurip, la lap ba ha kitei ki jaka sumar, ka Umbam umdih kam biang, ha kaba lada dei ha ka por slap ki nongtrei kiba don ha katei ka jaka, ki hap ban pyndonkam da ka um kaba saw.
Nangta, ki top buh um barit ki don tang artylli, na ka bynta ban suply ha Umtrai PHC bad sha jaka sah ki nongtrei, nalorkata ki bun ki bynta jong ki jingkhang iit bad ki kynroh jong kitei ki jaka sumar ki la jot lut.
U Bah Charles Marngar, u la kyntu ia ka sorkar jylla bad khamtam eh ia u Myntri ka koit ka khiah, ba ki dei ban shimkhia ha ka ban maramot pynbha noh ia kitei ki jaka sumar paidbah, namar kitei ki jaka sumar, ki dei ruh kiba donkam tam na bynta jong ki paidbah kiba sah ha ka thain Umsning, ka thain khappud bad iajan eh bad ka Assam.
Shillong:Kiba iap corona ha ka Sngi U Blei, ki long U Vikram Thapa, (40) na Mawbah, EK Hills, ha kaba ula iap ha iing.
U Benjamin Hmar, (33) na Nongmensong, Dongkamon, EK Hills, ka kong Sumarlin Warjri, (51) na Mawlai Umshing, Mawkynroh, EK Hills.
U Ma Ngahiwot Khonglah, (78), na Sohkha, War Jaintia, WJ Hills.
Ka kong Miramon Pathaw, (65) na Mawlai Mawdatbaki, EK Hills.
U bah Shongdorsing Majaw, (60) na Laitumkhrah, Nongrimmaw, nangta U Ramesh Kynru, (36), na MIDC, Umiam, Ri Bhoi.
Nongpoh: Ia ka metiap u rangbah uba la tip kum u Rotai Masong na ka shnong Borkhatsari bad uba la jah na la iing mynha ka 2 tarik u Naitung, la lap noh ia ka met jong u hynne ka step ha ka por 7 baje ei ei, kata hadien ba katei ka met utei u rangbah, ka la per ha sla um jong ka Pung Marngar ne ka Marngar Lake.
Utei u rangbah hadien ba u la shu jahrngai na iing, ki paidbah ka shnong ki la wad paidbah ban lap ia utei u rangbah, hynrei kim shym la lap satia ia u, hynrei la lap ia u tad hynne ka sngi, kata hadien ba met utei u rangbah, ka la per la sla um jong katei ka Pung.
Nongpoh: Ki dkhot ka KSU lyngba ka shnat treikam kaba la tip kum ka Consumers & Farmers Protection Cell jong ka KSU Sengkmie, ki la lah leit ban jurip kynsan kynsan ia ki Kudam khaw kiba don ha 8 mer Khanapara Ri Bhoi District bad ha katei ka jingleit jurip ki KSU, kim shym la lap ia uta u Khaw plastic na kitei ki Kudam Khaw kiba don ha katei ka thain.
Ka kyrwoh na ka Consumer and Farmer protection cell ka KSU Sengkmie bad NKHD Unit, ka la ong ba ka nongrim kaba la pynlong ia ki dkhot ka seng ban leit jurip kynsan kynsan ia ki Kudam khaw kiba don ha katei ka thain Khanapara, ka dei hadien ba dangshen la lap ia u khaw plastik na kawei ka Dukan die khaw ha Nongbah Shillong.
Lyngba katei ka jingleit jurip, ki dkhot ka KSU, ki la kham peit bniah ia ki song byrni khaw kiba don ia ka Muhor 555, namar dei na kaba kum katei ka byrni thaw khaw, kaba la lap ia u khaw Plastik ha Shillong, hynrei ha katei ka jingleit jurip jong ki, kim shym la lap ia kitei ki khaw ba la khleh lang bad uta u khaw plastik.
Hadien katei ka jingleit jurip, ka seng ka la buh ia ka jingmaham kaba jur ia ki nongpeit nongkhmieh ia kitei ki Kudam khaw, ba kim bit ban thied lane supply ia kum kitei ki jait khaw, namar ka lah ban poi sha ka jingshah ktah ka koit ka khiah jong ki paidbah ba bam ia u khamtam iaki hep kiba rit kiba dang dei ban ioh ki bam ki ban tei met bad ki ban long ka lawei ka Jaidbynriew.
Ym tang katta, ka seng ka buh ka jingmaham ia baroh ki nongsupply khaw bad nongdie ha baroh ka Ri Bhoi District bad ha ka juh ka por ka buh ka jingkyrpad ia ki nongthied ba kin husiar khnang ba kin lait na ka jingshah ktah hadien ha bud.
Ka kyrwoh na ka KSU, ka la pyntip ruh ba ki dkhot ka seng, nangne shakhmat kin dang iai bteng ia ka jingleit jurip kaba kyndit kyndit sha baroh ki Kudam khaw, khnang ban rat diengkhong ia kine ki briew bymman bad ban buh iaka Jaidbynriew haka jingsngain halor ka bam.
Kiba nongialam ka KSU kiba la leit ban jurip ia kitei ki Kudam khaw, ki kynthup u Samla Readyon Nongrum, dkhot ka Consumers & Farmers Protection Cell ka KSU CEC, nangta u samla Stevenson Kharkrang, Chairman ka Cell na NKHD Unit, u Samla Elexius Narleng Vice-President NKHD Unit lem bad shibun ngut ki dkhot ka seng.
Ka jing ialehkai mobile, ka  Battlegrounds Mobile India, kaba dei ka jing ialehkai, kaba la ring dur, na ka  PUBG Mobile, ka la sdang trei kam ha ki mobile android, naduh ka 2tarik Naitung, 2021.
“Ngi na ka liang ka Krafton, ngi sngewbha ban pyntip, ba ngi la wan rah ia ka  Battlegrounds Mobile India, naduh mynta ka sngi.
Katei ka dei ka jing ialehkai, kaba la shna kyrpang, na bynta ki nong ialehkai ha India bad ka  Battlegrounds Mobile India, kan ia ka jing ialehkai, kaba bang tasam" ong U  CH Kim, CEO jong ka Krafton, ha ka jing pynmih khubor.
La iathuh ba haduh mynta, ki don palat 40 million ngut, kiba la dep pynrung kyrteng ha ka ka Google Play jong ka Android bad nangta ki don sa 20 million ngut, kiba la sdang ialehkai ia katei ka jing ialehkai.
Ka  Battlegrounds Mobile India, ka la sdang ban pynrung kyrteng naduh ka 18tarik Jymmang.
Tang hapoh 24 kynta, naduh ba la plie, katei ka jing ialehkai, ka la long ka jing ialehkai, kaba bun tam, ki nong ialehkai ha India, ha kaba la tam ia ka  Garena Free Fire.
Haduh mynta, ki don 10 million ngut, kiba la download ia katei ka jing ialehkai na ka  Play Store.
Ka jing ialehkai PUBG, la khang naduh u snem ba ladep, hadien ka jing ia pyni bor hapdeng ki shipai India bad ki shipai China ha ka them Galwan.
YANGON: 25 ngut ki riew paidbah, kiba ialeh pyrshah ia ki shipai Junta jong ka Myanmar, ki la iap mynta ka sngi ha ka jing ialeh pyrshah hapdeng ki shipai bd ki riew paidbah ha ki bynta jong ka Myanmar, ong ka khubor.
Ka Sagaing, ka dei kawei na ki bynta ba ka jur bha ka jing ialeh pyrshah, ha kaba ka jing ialeh, ka la jubor bha ha ka sngi thohdieng ha ka nongbah Depayin.
La iathuh ba ki shipai, ki la leit rung sha katei ka nongbah bad ki la siat pathar ia ki riew paidbah, kiba don ha katei ka jaka.
“Ngi ioh sngew haduh 26 sien, ka jingsiat kuli" ong ki nongshong shnong.
“Ki siat naphang, kat ia kiba ki lap ba ki iaid ha surok ne ha ki lynti shnong" ula ong shuh shuh.
Ki riew paidbah, ki la pyrshang naduh hynnin ka sngi, ban mih shabar, na ka bynta ban leit wad bad ban lum ia kiba iap.
“Ngi ioh shwa ia 9 tylli ki met iap bad ngi la dep tep ia ki" nangta ki don sa 8ngut kiwei pat, kiba la ioh tam, da kawei pat ka kynhun, nangta sa mynta ka sngi, la ioh tam ia phra tylli ki met iap.
La iathuh ba ka jingbun ki shipai, ka la nang jur ha Depayin bad katei ka la pyntieng ia ki riew paidbah, kiba la dei ban phet krad ban leit rieh ialade sha khlaw, na ka jingtip, ia ka jingshah hiar thma ha kitei ki shipai junta.
KABUL: Ka jing ialeh thma, ka la nang jur hapdeng ki shipai ka Afghanistan pyrshah ia ki ehrang Taliban ha ki khyndiat sngi ba ladep.
Ki shipai Afganistan,ki kam ba ki la siat iap ia 143ngut ki ehrang Taliban, ha ki 24 kynta ba ladep bad nangta sa 121 ngut kiba la mynsaw jur, ha ka jinghiar khynra jong ki shipai sha ki jylla bapher jong katei ka Ri.
Ka khubor na ka liang ki shipai, ka iathuh ba kitei kiba shah siat iap bad kiba mynsaw, ki dei ha ka jing leit hiar thma, kaba ha  Nangarhar, Kandahar, Herat, Ghor, Farah, Samangan, Helmand, Badakhshan & Kabul, ha ki 24 kynta ba ladep.
Ka jing ia kynad ha katei ka Ri, ka dei hadien ba ki shipai jong ka NATO, ki la mih no na katei ka Ri.
Ka jingmih noh ki shipai America, ka dei hadien ka jing ia soi soskular hapdeng ka United States bad ki ehrang Taliban, ha Doha, ha u rymphang jong u snem ba ladep.
KOZHIKODE: Baroh ki dukan, kin khang ha Kerala, ha ka Sngi hat majai.
Katei ka long, hapoh ka jing pyniaid jong ka  Kerala Vyapari Vyavasayi Ekopana Samithi.
Ka daw jong katei ka jingkhang dukan ba shisngi, kan dei, halor ka jing dawa, ban plie lut noh ia baroh ki dukan man ka sngi, naduh ka por 10baje mynstep haduh ka por 5baje janmiet.
Ki nongshong dukan, kin pynlong ruh ia ka jingshah thngan, naduh 10 baje mynstep haduh ka por 5baje janmiet ha ki 25 hajar tylli ki jaka jong ka jylla, ba kynthup ha Secreteriat jong katei ka jylla ruh, ha ryngkat ka jingbud ia ki kyndon iada covid.
Katei ka seng, ka dawa, ba dei ban ailad noh ban plie ia baroh ki dukan ha ka jylla, man la ka sngi.
“Ki nongdie dukan, ki la kyrduh palat ha kine ki sngi, namar ba ki dukan, ki la shu khang, da ki bun bun bnai lynter bad haduh mynta ruh, ki dang plie, dang shiteng ki dukan.
Kumta ha ka sngi hat majai, baroh ki dukan kin khang lut khoit, naduh ka por 6baje mynstep, haduh ka por 6baje janmiet bad lada kim pat ailad ba ngin plie, ngin pynlong ka jing iakhih, kaba khlem pynkut por satia" ong U  President ka seng, U T Nariruddin.
Shillong: Kiba ioh pang covid mynta ka sngi, ki long 489 ngut, kiba jem ki kham bun bad ki don 632ngut, katba kiba iap, ki long 7ngut.
Kiba dang don ha ka jingpang, ki long 4,434ngut bad kiba iap, ki la poi baroh sha ka 862ngut.
Ka East Khasi hills, ka kiew bha mynta ka sngi, da ka jingdon ki 262ngut kiba ioh pang thymmai.
Shillong: Ka Sohra, ka la mad ia ka jinghap slap, kaba 279.6mm, hynnin ka sngi bad katei ka dei naduh ka por 8.30baje hynnin mynstep, haduh ka por 8.30 mynta ka step.
Ha katei kajuh ka por, ka jing hap slap ha Shillong, ka long 45.6mm, katba ha Umiam, ka long 17.0mm.
Mynta ka sngi, ka jing hap slap, ha Sohra, ka long 2.0mm, ha Shillong kam don slap satia bad ha Umiam, ka long 20.2mm.
Lashai ka sngi, kan don ka jing hap slap, kaba jur bad kaba jur bha ha ki bynta jong ka jylla.
Katkum ka almanac jong ka Balang Presbyterian ha ka bri hynῆiewtrep, ka sngi U Trai kaba nyngkong jong u ‘naitung ka dei ka theological Sunday.
Ha kane ka sngi ngi kynmaw kyrpang ia ka jingsdang jong ka Skul pule theology ha Nongsawlia kaba la seng ha ka snem 1887 bad U Rev Dr.John Roberts u dei u Principal banyngkong jong ka.
Haba їakren shaphang u Dr John Roberts, ym lah ruh ban klet ia ka jingnoh synῆiang jong u sha ka thiar jong ka thoh ka tar khasi.
Kawei kaba u Dr John Roberts u la leh ka long ban pynkylla sha ka ktien khasi ia ki drama phareng bad u la buh ha ka ktien khasi ia ka jingkren pynshit u Kassius ia u Brutus ban їaleh pyrshah ia u Kaisar.
Ha ka drama Julius Caesar u Kassius u kren kumne:“Why, man doth bestride the narrow world like colossesAnd we petty men walk under his huge legs,And peep about to find ourselves dishonorable graves…"Bad u Dr John Roberts u la pynwan sha ka ktien khasi:“Shish, Briew u їaid pawang ia ka pyrthei,Kane kum u Kolossos,Ngi hynrei ki riewїaid, ngi їaid napoh ki kjat radbah jong u.
Ngi shu khmih sian ban shem ka jingtep jahburom halade".
(L.Gilbert Shullai, U Dr John Roberts D.D).
Ka theology ka dei ka stad saian kaba pule shaphang u Blei lane ka stad saiῆpyrkhat kaba їadei bad ka jingtip ia u Blei.
Ha kiwei de ki kyntien, ka theology ka dei ruh ka jingshem mynsiem, ka jingїashem ne jingїakynduh bad kiei kiei kiba maiaῆ ha ka jingїaid lynti ha ka jingim.
Lah ban ong ba u briew ne ka briew shimet ki mad bad shem halade marwei ia ki jingmaїan bad ki don la ka jong ka theology.
Lyngba ki jingїashem bad jingїakynduh ha ka jingim ngi sakhi ia ka jingmaїan bad mad ruh ia ka jingїeid Blei.
Lyngba ki jingїashem bad jingїakynduh ngi їohlad ban puson bad ban san ha ka jingim.
Ha ki kyntien kiba shai ka theology jong u Jisu Khrist ka dei ka jingїeid bad jingim ba dap kyrhai.
Kane ka theology jong u Jisu ka tyllun bad ka san ha ka jingim jong ka Balang kaba nyngkong, ka kynhun kaba hikai ban їa imlang bad ban їabit-їabiang lang mar kumjuh.
Ka theology ka dei ban kdew lynti ia ka mission jong ka Balang.
Nalor ka kam їalap ‘tien Blei, ka Balang Presbyterian ha ka Ri ka don bynta ruh ha ka kam hikai bad kam pynkhiah bad lada ngi donkam ban pynїar ne pynkhraw ia ka mission ngin hap ban pynthymmai ia ka saiῆpyrkhat theology.
Ha ka juk ba ka jingsumar pang ka long kaba rem dor bad ki jingpang kiba nang kynrei, kaei ka theology jong ka Balang? Ha ka juk jong ka jingduk bad jingkyrduh, kaei ka jingpuson theology jong ka Balang?Ka Balang Presbyterian ha ka Ri ka don ia ka Skul pule theology bad ka Hospital kiba long ki nongmuna kiba pynithuh ia ka Balang sha kiwei ki jylli ba їar ha ka pyrthei.
Khamtam eh ka Skul pule theology kaba ka Balang kam lah ban shim grant ne їoh skhim na ka “Secular Government" na ka bynta ki jinglut jingsep bad ka hap ban shaniah tylli ha ka jingkyrshan jong ki dkhot jong ka Balang.
Kine ar, ka Skul pule theology bad ka Hospital ki dei ka nongmuna bad lada jia ba kine ki duh, ki dam noh ka Balang ruh ka lah ban lip.
Ka Balang ka lah ban bun paid, ka lah ban don san lak ne shiphew lak ngut ki dkhot jong ka, hynrei kam don jingmut pat lada kine ki nongmuna ki duh bad ki dam noh.
Kumta ka Balang kan hap ban їasksaid ym tang ban pynneh hynrei ban nang pynkhraw ia ka jingshakri jong kine ki shlem jinghikai bad jingpynkhiah.
Ha ka kitab ki Kam ki Apostol (Ki Kam 9:1-5) la їathuh shaphang ka jingїashem bad jingїakynduh jong u Saul, bad I Rev N.B.Diemgdoh I ong ba u Saul u їatyngkhuh bad ka theology jong ka jinglynῆiar ha ka lynti sha Damaskos.
Khyndiat shaphang u Saul, u Saul u dei u riewstad theology jong ka niam Jiw bad u dei u khynnah skul jong u Gamaliel.
U Saul u dei ruh u Jiw uba shitrhem bad uba pynshitom beiῆ ia ki nongbud u Jisu Khrist bad ia kiwei pat ki bym dei ki Jiw.
U dei ruh u riewstad uba ῆiewbeiῆ ia ki kynthei bad ki kynthei kim don jaka ha ka khuiῆ pyrkhat jong u.
Ha ka lynti sha Damsakos une u juh Saul u la їashem bad їatyngkhuh bad ka maїan Blei.
Katkum ka kitab ki Kam 9:3-4, “Haba u Saul u la wan poi hajan ka nongbah Damaskos, kynsan ka jingshai na ka sahit bneng ka la thaba lep sawdong ia u.
Te u la hap sha madan bad u la їohsngew ia ka sur kaba ong ha u, Saul, Saul! Balei me pynshitom beiῆ ia nga?" Ňiuma, ngin ym ia pynlut por hangne ia ki dak ki shin kiba paw ha ka lynti sha Damaskos lymne їakren kumno u Saul u poi sha ka jingkylla kaba mut.
Hynrei kaba kongsan ka long ba ha ka lynti sha Damaskos u Saul u їashem bad їatyngkhuh bad ka theology jong ka jinglynῆiar.
Ki nongbud u Jisu ki їam bad lynῆiar namar ka jingshah ban beiῆ, kiwei ruh de ki nongshnong shnong kiba kynthup ia ki Mraw, ki Jentil, ki Greek, ki Kynthei bad wat ki Jiw hi ruh kiba im ha ka por jong u Saul ki shah khῆoit beiῆ.
Don ar tylli ki mat ba ngi dei ban puson haba ngi pule shaphang ka jingїashem bad jingїatyngkhuh u Saul ha ka lynti sha Damaskos.
Wei, ka imlang sahlang ka long kaba runar bad kaba dait thah slam slam.
Ki briew khamtam kiba don ha ka bor lane ki bakhraw batri kim patiaw ia ka jingud jingїam jong ki para briew.
Ar, ha pyrshah ka pyrthei kaba runar bad ka imlang sahlang kaba dait thah slam slam ka їeng rasong bad ka їeng eh rngiew ka kynhun kaba thymmai jong ki nongbud u Jisu Khrist bad kane ka kynhun da ka theology jong ka jingїeid bad ka theology jong ka jinglynῆiar ka kob, ka aireng bad ka їakhun ban pynkylla bad tei thymmai ia ka pyrthei.
Ha lynti sha Damaskos, U Saul u їashem bad їatyngkhuh bad ka jingїam bad jinglynῆiar jong ki briew kiba shah ban beiῆ.
Ka Baibl ka їathuh shaphang ka jingshah pynshitom beiῆ jong ki nongbud u Jisu Khrist.
Hynrei ym dei tang ki nongbud u Jisu kiba shah pynshitom, kiba bun kiwei pat ki nongshong shnong ki ngat ha kane ka apot bad kumta ki їam bad lynῆiar.
Ka daw kaba kongsan ba ki nongbud u Jisu Khrist ki shah pynshitom ka long ba ki nud ban їeng, ban kob bad їakhun pyrshah ia ki bor synshar, ia ki bor niam bad ia ki kolshor kiba hikai ban ibeiῆ bad ῆiewpoh ia kiwei.
Kumta kane ka kynhun bathymmai jong ki nongbud u Jisu Khrist ka long ka jingma kaba khraw ia ki bor bad ia ki briew kiba don ha ka bor.
Katkum ka Baibl, U Blei barabor u don ha ka liang jong ki briew kiba їam, ba lynῆiar bad kiba shah ban beiῆ.
Ha ka lynti sha Damaskos une u Blei u їeng ban khang lynti bad kob ia u Saul.
Une u Blei jong ka jingїeid u їakynduh bad їatyngkhuh bad u Saul.
Une u Blei u sei madan ia ki jingrunar jong u Saul da kine ki kyntien- “Saul, Saul! Balei me pynshitom beiῆ ia nga?"Ha ka lynti sha Damaskos u Blei u їeng na ka bynta ki paidbah nongshong shnong kiba їam bad lynῆiar kthang namar ki jingeh bad jingshah pynshitom beiῆ.
U Blei u їashim bynta lang ha ki jingeh jong ki briew bad u hiar khyndew ban їakhun ryngkat bad ki rangli juki.
U Saul ha shuwa ba un kylla long u Apostol Paul u dei uwei na ki nongїalam Jiw uba dap da ka jingisih bad jingshun ia kiwei ki bym dei ki Jiw bad uba pynshitom beiῆ ia ki nongbud U Jisu.
Ka juk “neo liberal" kaba ngi im mynta ruh ka dap bad ka shlei da ka jingїashun, jingїa-isih bad jingїapynїap briew.
La nang pynjur shuh shuh ia ka jingїashun bad jingїa-isih para briew da ka buit sianti jong ki nongkhaїi ne heh saipan kiba kyrshan ia ki nongsynshar ba runar bad ba leh donbor tang ban myntoi ka kam khaїi bad ka kam rhah spah shimet.
“Ka pynnoh mynsiem shikatdei ban їohi ha kane ka juk ba ki don kiba pyndonkam ia ka niam, ka kolshor bad ka jaidbynriew ban pynkharoi ne bsuh ia ka jingїaisih, jingїashun, jingїapynїap para briew tang ban myntoi їalade shimet"(William Barber).
Kumta ngi dei ban pynjur ia ka jingїam bad jinglynῆiar bad ryngkat bad u Blei ngin їakhun tyngeh bad khang lynti ia ki kam runar bad ki jingleh donbor baroh.
Amen.
Ka England, ka la ioh rung sha ka Semi Final jong ka  Euro 2020, da kaba ki pynliem ia ka  Ukraine 4-0, ha ka jing ialehkai mynta ka step.
U Harry Kane, u nong ialehkai khmat jong ka England, ula ioh thep ar kol, ha ka minit kaba 4 bad ka minit kaba 50.
Nangta U Harry Macquire, ula ioh thep ha ka minit kaba 46, katba U Jordan Henderson, ha ka minit kaba 63.
Ka Italy, kan iakhun pyrshah ia ka Spain, ha ka Semi Final ha ka 7tarik, katba ka England, pyrshah ia ka Denmark, ha ka 8tarik Naitung, 2021.
BAKU (Azerbaijan): Ka Denmark, ka la ioh ban pynliem ia ka  Czech Republic, da  2-1 ha ka jing ialehkai ha  Baku, hynnin ka miet bad mynta ka la ioh rung sha ka Semi Final jong ka European Cup.
Ki ar tylli ki kol jong U  Thomas Delaney ha ka minit kaba 5 bad U Kasper Dolberg, ha ka minit kaba 42 bad kitei ki dei ki kol nam jop ia katei ka Ri.
Ka  Czechs, ka ioh ban thep shi kol, lyngba U  Patrick Schick, ha ka 49 minit jong ka kylla miet.
Nongpoh: U Bah Sosthenes Sohtun, MLA Jirang, u la phah jingthoh sha u Conrad K.Sangma, Myntri Rangbah ka sorkar jylla bad kumjuh ruh sha u Bah A.L Hek, na ka bynta ban kyntu ia ki ba ki dei ban buh noh da ki briew kiba kyrpang bad kiba la ioh jinghikai ha ka ban tep ia kiba khlad na ka jingpang COVID-19 ha ki thain Byrnihat.
Ka nongrim kaba la pynlong ia utei u MLA Jirang, ban phah jingthoh sha kitei ki heh ka sorkar jylla, ka dei hadien ba u la iohi ia ka jingsohsat kaba la kynduh da kiba haiing jong kitei kiba la khlad na ka Jingpang COVID-19, ha kaba kiba kum kitei ki Longiing, ki la shem ia ka jingeh kaba khraw, namar ba ym don kiba iarap bad bym don ki briew kiba la ioh jinghikai.
Namarkata, u la kyntu ia ka sorkar ba kan shimkhia ha ba ban pynbiang bad ban pynmang leh ia ki briew kiba la ioh jinghikai, la ka long da ki briew na ka Municipal ne briew na ka koit ka khiah, khnang ba kan iarap ia ki longiing kiba kynduh ia kaba kum katei ka apot ba sngewsih.
Lah ruh ban kdew hangne, ba dangshen u Bah Sosthenes Sohtun ha ryngkat u Bah Victor Rani, MDC Jirang lem bad ki nongialam Niam, kim banse ban leit ontep hi ia uwei na ki rangbah, u la khlad na ka jingpang COVID-19, kata hadien ba ki la iohi ba ki briew ki kham kynran dien ha ka ban leit iarap.
Nongpoh: U Bah Mayrald Born Syiem, MLA Nongpoh, u la phah da ka jingthoh sha u Conrad K.Sangma, Myntri Rangbah ka sorkar jylla, kata na ka bynta ban pynsngew sha u halor ka jingeh kaba ki Nongrep ki kynduh jingeh ban pyniaid iew ia ki mar rep mar riang jong ki.
Haba kren sha ki lad pathaikhubor, u MLA Nongpoh, u la ong ba u la ioh shibun ka jingujor na ki Nongrep ha Ri Bhoi, kiba la pynpaw sha u ba ko shem jingeh ban pyniaid iew ia ki mar rep jong ki, namar ba kim iohlad ban pynpoi sha Shillong ne sha kita ki Iew dielang ba la ithuh da ka sorkar, kata ha Mylliem bad Smit.
U la ong ruh, ba ki Nongrep na ki thain bapher bapher ha Bhoi, haba ki thmu ban pynpoi ia ki mar rep jong ki sha kitei ki Iew, bunsien ki shah bat, ki shah dain kuna haba ki la poi ha Mawiong bad ym kata, hynrei ki shah pynphai ia ki kali kaba ki kit jhur, ha kaba ka la wanrah jingeh shikatdei eh ia ki Nongrep.
Utei u MLA Nongpoh, u la ai jingmut ia ka sorkar jylla, ba la kumno kumno ki dei ban pyrkhat lem ia ki Nongrep na Ri Bhoi bad kata ka long ba kin thaw ia ki lad ki lynti ba buh noh ia kawei ka Iew dielang ha ki thain Mawiong, khnang ba kan nym long ka jingduhnong ia ki Nongrep na Bhoi bad kiba thmu ban die ia ki mar rep jong ki sha Shillong.
Nongpoh: Hadien ba la iohi halor ka jingnang kiew palat ki briew kiba ioh COVID-19 ha Ri Bhoi, u Bah Mayrald Born Syiem, MLA Nongpoh, u la phah jingthoh sha u Conrad K.Sangma, Myntri Rangbah bad kumjuh ruh sha u Myntri ka tnat ka koit ka khiah, na ka bynta ban kyntu ia ki ba ki dei ban shimkhia bad ban thaw ia ki lad ki lynti, khnang ban iada na ka jingsaphriang stet ka khlam COVID-19 ha Ri Bhoi, kaba dei ruh kawei na ki Distrik ha ka jylla, kaba la shah ktah eh, namar ka jingnang kiew kiba ioh COVID-19.
Ha ka dorkhas kaba u la phah sha kitei ki heh ka sorkar jylla, u MLA Nongpoh, u la pynsngew halor ka jingdonkam ba kyrkieh eh ban don noh kawei ka Oxygen Generator (OG) ha Nongpoh Civil Hospital, khnang ba katei ka jaka sumar kan ioh ban pyndonkam ia katei mashin, haba don kino kino ki kam ba donkam Oxygen kyrkieh na bynta ki Nongpang bad khamtam eh ha kaba kum kane ka por.
Nalorkata, u la pynsngew halor ka jingdonkam ban don bun tylli ki jaka ban ai Tika ia kito ki briew ha ka rta 18 snem shaneng bad ruh ban pynmang khambun ki Injection, namar kumba ka long mynta ha Ri Bhoi, ka don tang kawei ka jaka, kata tang ha Nongpoh CH bad la lah ban ai Tika tang 100 ngut ki briew ha ka shi sngi.
U la pynsngew ruh halor ka jingdonkam ka sorkar jylla, ba ka dei ban shimkhia bad ban iarap ia kito ki Community Quarantine Centre kiba don ha ki shnong bapher bapher bad kiba pynsah ia kito kiba ioh COVID-19, namar lada ki shnong ki shimkhia katno katno ruh, ka eh ia ki nongialam shnong ban leh janai khlem ka jingiarap pisa na ka sorkar.
Utei u MLA na Nongpoh, u la ong ba ka daw kaba la pynlong ia ka jingsaphriang stet u khniang jingpang COVID-19, ka dei namar ba kito ki la ioh COVID-19, la phah ia ki ba kin shong kyrpang ha la ki iing ki sem bad ka eh ia ki ba kin shong beit marwei khlem da kynduh ia kiba ha iing hasem bad dei namarkata ka la pynlong ba u COVID-19 un saphriang stet.
Ha kawei ka liang, u MLA Nongpoh, u la ai jingiaroh ia ka sorkar jylla bad khamtam eh ia ki briew ka koit ka khiah, naduh ki Doktor, ki Nurse, ki bor pyniaid Distrik, namar ka jingshim khia jong ki ban iada na ka jingsaphriang ka khlam COVID-19.
New Delhi: Ka seng Aam Aadmi, hynnin ka sngi, ka shim ia ka jing kitkhlieh, halor ka jingtah ia ki jingthoh kynroh, kiba wohnia ia U Narendra Modi, myntri rangbahduh, halor ka jingai injek corona ia u paidlang jong ka Ri.
Ki nongialam ka AAP, ki ong, ba lada ka dei ban kem, ym donkam ban kem ia kiba tah ia ki jingthoh kynroh, hynrei, dei ban kam ia ki nongthoh bad kita ki dei ki MLA jong ka seng AAP.Haduh mynta, kiba la shah kem, ki la poi sha ka 27ngut bad kitei ki dei ki nong bylla sngi, ki nongniah rickshaw bad nangta sa arngut ki dkhot jong ka seng AAP.Ha ka jing iakren bad ki kotkhubor, hynnin ka sngi, U Durgesh Pathak, uba dei u nongialam ka AAP, ula ong “Kine ki jingthoh kynroh, ki dei kiba la thoh da ka AAP, ba la thoh da ma nga".
Lada phi dei ban kem iano iano, kumta kem ia nga, kem ia ki MLA jongngi.
Wat leit wad ia kito kiba tah ia kitei ki jingthoh, kiba ioh pisa T.100-200.
Ngin nym sangeh satia.
Ngin tah ia kitei ki jingthoh ha kylleng ka Ri India" ong U Pathak, u nongialam ka seng AAP.Kam dei tang ki nongialam AAP, hynrei, U Rahul Gandhi bad ka Priyanka Gandhi, ki la pynmih ia ki juh ki jingthoh ha ki social media, ha kaba ki ong ia ki pulit, ba kin kem ia ki ruh.
U Jairam Ramesh, MP Rajya Sabbha, u buh lem ia katei ka jingthoh ha phyllaw iing jongu bad u ong “Balei phi khaii ia ki dawai covid, kiba dei na bynta ki khun jongngi".
Nangta sa U Rahul Gandhi, nongialam ka seng Congress, u thoh ha ka tweet jongu “Kem ia nga ruh".
U Pawan Khera, u nongkren ka seng Congress, ula kynnoh ba ka jing iap briew, kaba shyrkhei, ka dei, namar ba ka sorkar, kam nang ban pyniaid ia kane ka khlam.
“U Narendra Modi, u kwah ban pyni sha ka pyrthei, ba u dei u kpa jong ki dawai injek iada covid bad ka pyrthei, ka kylli lut ia kane ka jing kylli bad uwei pa uwei u nong India, u kylli hi ia kajuh ka jing kylli bad u don tang uwei u briew, uba dei ban jubab, namar ba u dei tang ma u, u nongniah jong ka kali" ong U Khera.
Shibun ki MLA ka seng AAP, ba kynthup ia U Manish Sisodia,  Deputy Chief Minister ka Delhi, ki tweet ia katei ka juh ka kyntien bad U  Sisodia, u ong  “Ka sorkar, ka sngew khain, haba don ki jingthoh kynroh sha kylleng ka pyrthei, hynrei, ka tieng, haba mih ki jingthoh kynroh ha la ka jong ka Ri".
Ka jingkren U Sisodia, ka dei, ba hadien ba ka ladon ka jingthoh kynroh ha Canada, ha u bnai ba ladep, kaba ai burom ia U Modi, ba u pynpoi dawa iada corona ha katei ka Ri.
Na ka liang U Pathak, uba dei u nongialam ka AAP, u ong ba ki paidbah ki kylli ba balei ia ki klur tylli ki dawai iada corona, la khaii sha  Pakistan, Bangladesh, Iran bad Iraq, hynrei ki pulit U Modi, ki thep pynban ia ki, hapoh phatok bad man ka sngi, ki don da ki 500-550 ngut kiba la shah khot hajir ha ki pulit bad la pynshong ia ki, haduh shiteng miet bad ka daw, ka long tang namar ka jingkylli kaba rit “Balei ba phi phah ia ki dawai injek iada corona sha kylleng ka pyrthei, kiba dei, na ka bynta jong ki khun jongngi".
Shillong: Ha kawei ka jingjia kaba sngewsih kaba la jia ha ka miet jong ka 15 tarik u Jymmang 2021 ha ka por 11:20 baje eiei, u wei u samla u ba la tip kyrteng kum u Maitshaphrang Marweiñ u ba dang 27 snem ka rta bad u ba shong ba sah ha ka dong Malki Khliehshnong u la shah dung da ka tari ha uwei pat u samla u ba la tip kyrteng kum u Merrickson Shylla u ba dang 29 snem ka rta u ba shong ba sah ha kajuh hi ka dong ha Malki Khliehshnong.
Katkum ki tyllong khubor ba la ioh lum na ki pulit la iathuh ba u Maitshaprang bad ki paralok jong u ki la ia hylla ha khmat ka iing jong u Merrickson te kumta hi ka la mih ka jingiakynroi hapdeng jong ki kaba la ialam syndon sha kane ka jingjia kaba sngewsih.
Ki pulit ki la iathuh ruh ba u Maitshaphrang u la mynsaw jur ha kane ka jingshah dung da ka tari hynrei haba la pynkit ia u mar mar shapoh Civil Hospital Shillong, ki bor pyniaid jong kane ka Hospital ki la pynbna ba une u samla u la dep khlad lypa.
U Merrickson u la leit ban aiti noh ialade hakhmat ki pulit jong ka thanat Laitumkhrah bad na ka liang ki pulit ki la registar mukotduma noh halor kane ka jingjia bad mynta ki dang pynlong ia ka jingtohkit.
Nongpoh: Ka jingdon kiba pang COVID-19 ha Ri Bhoi, ka la nangkiew katba nangmih ki sngi bad haduh mynta ki don 682 ngut kiba dang don ia ka jingpang COVID-19.
Ka Deputy Commissioner ka Ri Bhoi, ka la iathuh ba tang mynta ka sngi U Blei, don uwei uba la khlad ha Nongbah Shillong, kiba ioh thymmai ki don 89 ngut kiba ioh COVID-19 bad 57 ngut kiba la koit.
Lah ruh ban kdew hangne, ba ka Ri Bhoi District, ka dei kawei na ki Distrik ha ka jylla, kaba la shah ktah eh ha ka khlam COVID-19, kaba la wan ha ka kyrdan ba-ar, kata hadien ka East Khasi Hills District.
Nongpoh: Namar ba la nangkiew ki briew kiba la ioh Covid-19 ha kawei na ki Dong ha Nongpoh, ka District Magistrate jong ka Ri Bhoi, ka la pynbna paidbah ba ka Dong Lumsohphoh, ka la hap ha ka thup Micro Containment Zone, ka ban treikam naduh ka 16 tarik haduh 21 tarik mynta u bnai.
Ia katei ka Dong kaba la hap ha katei ka thup Micro Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka Dong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
Jowai: Hynnin ka shiteng sngi, ka ding ka la bam duh ia kawei ka iing jong ka kong Tikna Hadem kaba ha ka shnong Mushort, West Jaintia Hills District.
La suba jur ba dei na ka daw jong ka jingthut ha ka bor ding ba katei ka iing ka la kem ding bad bam duh koit ia ka hynrei ym shym la don pat ba la mynsaw satia.
Ka jingduhnong ka la kot haduh kumba 6 lakh ei ei kynthup ia u kba uba don hapoh katei ka iing nalor ki tiar ki tar baroh.
Ka kali pynlip ding kam shym la lah satia ban por bad na ka liang ka KSU JHDU ka la pynrem jur ia ka tnad pynlip ding halor kane bad ka la kynthoh jur ruh ba ka sorkar kam shym la buh ia ka fire service station hakatei ka thain kum ha Raliang Police Outpost lane ha kano kano ka jaka hapoh ka tei ka thain ban iarap ia ki paidbah haba ki ia kynduh ia kum kane ka jingjia.
Shillong:  Ka Seng U.H.M, ka la iohi ba ka Sorkar Jylla ka la palat eh shibun ki jingpynbna iar sha u paidbah lyngba ki nongai Khubor, ki Kali Sorkar, ki Rangbah Shnong lem bad kiwei kiwei pat ki jingpyntieng pynsmiej haduh ba la sdang ruh ban pynbor sa ia ki Sengbhalang katkum ka jingkyrpad ba la ioh na U Deputy Commissioner (DC) jong ka West Khasi Hills District (WKHD) ban ialam ia ka jingsam khubor pateng bad ban pynshlur ia ki paidbah ba dei ban ai noh mardor ia u Tika (Covid-19 Vaccine).
Kumta hapdeng baroh ar tylli ki bor sorkar jong ka sorkar kmie bad sorkar jylla kumjuh lem bad ki company shna dawai ki la don ia ka bor sngewthuh lang da jinglaitluid bym donkam shuh ban pyrkhat khuslai lada don kano kano ruh ka jingjia ryngkhat hapdeng ka jingbakla kaba don bad ki dawai jongki ruh kam lei lei.
Kumta kum ka Seng treimon sngewbha bad ruh ki bym don ka jingtip shai ba pura halor ka koit ka khiah (Non-Health Experts), ka buh ia kane ka jingkyntu ia ka Sorkar Jylla ban ym dei ban pynshlur lane ban pynduh mynsiem ia ki paidbah bad to ailad ia ki ban jied ha la kajong ka mon ba laitluid jong manla iwei pa iwei hapdeng ki nongshong shnong jongka Jylla bad la kyntait ban pynrung ialade hapoh kane ka jingpynbor matlah khamtam ban sam dawai khlem da tip sha ki rit ki ria baroh ba kadei kaba kumno ban ioh.
Ka jingtyrwa jong ka Sorkar ka long ka bym shongnia da lei lei ruh em, hynrei tangban shu pynkulmar jingmut bad pynlamwir ia paidbah nongshong shnong khamtam eh ia u duk u suk na bynta ban dang pyniap shuh shuh katdang mih ki sngi ki por.
Ka seng ka kyntu jur ia ki bor jongka Sorkar Jylla ba dei ban pyrkhat thymmai lada don ka jingthmu kumno ban iada ia kane ka khlam Covid-19, ym da kaba wanrah jingeh pynban khamtam ha ka trei ka ktah kumjuh lem ka kamai kajih kaba long ka bynta jong ka jingim briew hangne ha sla pyrthei ba manla ka sngi.
Shillong: U president jong ka Hill State People’s Democratic Party (HSPDP) u bah K.P Pangniang, ha ka sngi saitjain u la wan ban dawa na u myntri rangbah ka jylla u Conrad K Sangma ban tei noh da ka Police outpost ba pura ha Langpih.
Haba kren bad ki lad pathai khubor u bah Pangniang u la iathuh baka HSPDP ka la dawa, na u myntri rangbah ka jylla ban wanrah noh daka Police Outpost ba pura ha Langpih kum shi bynta ban ai jingshngain iaki paidbah nong shong shnong hapoh ka thain Langpih baroh kawei.
U la ong ba haduh mynta kane ka Pulit Thanat ha Langpih kadei tang ka khyrdop lane kata ka Anti Dacoity Camp (ADB) bad naka liang ka HSPDP ka dawa naka sorkar jylla ban pynkylla noh daka Pulit Thanat ba pura namar wat ka jylla Assam ruh ka don ka Pulit Thanat ba pura hapoh kane ka thain" la ong u bah Pangniang.
U bah Pangniang u la iathuh ruh ba ka seng, ka la dawa ban buh noh daka BOP hapoh ka thain Kyrshai namar kane ka BOP ka peit ia ka jing long jing man jong ki khyrdop kiba kynthup iaka bad ha Aithibari bad ha Balangkuna.
Nalor kane u bah Pangniang u la iathuh ba u myntri rangbah ka jylla u Conrad K Sangma u la kular ha ki ba un sa iakren noh bad u myntri rangbah ka jylla Assam u Himanta Biswas Sarma, na ka bynta ban pynbeit noh ia u pud u sam hapdeng ka jylla Meghalaya bad Assam.
Shillong: Ka seng sainpyrthei ka Hill State People’s Democratic Party (HSPDP) ha ka sngi saitjain, ka la wan ia kynduh ia u myntri rangbah ka jylla u Conrad K Sangma ban ia kren halor ka jing pyrshah jur ban aiti ia ki 56 tylli ki sub-stations shaka kompeni M/s Broadcasting Engineering Consultants India Limited (BECIL) Noida.
Haba kren bad ki lad pathai khubor U President ka HSPDP u bah K.P Pangniang, u la iathuh baka seng ka ieng haka nongrim ban pyrshah iaka rai jong ka sorkar bad ka tnat bor ding ka jylla ka Meghalaya Energy Corporation Limited (MeECL) ban aiti iaki 56 tylli ki sub-station shaka kompeni ba na bar jylla namar ki bun ki samla ne ki kompeni trai ri trai muluk kiba la kot bor ban pyntrei ia kum kine ki kam.
“Kane ka jing aiti iaki iaki 56 tylli ki sub-stations shaka kompeni BECIL kaba na Noida kan pynduh kam pynduh jam iaki samla ka jylla kiba la shah pyntbit ha ki bun bynta naka bynta ban pyntrei ia kane ka kam khamtam kum ha kane ka juk ba kyrduih kam mynta" la ong u bah Pangniang.
U bah Pangniang u la ong ruh baka seng kan ieng beit ban pyrshah ia kane bad ka dawa ruh na u myntri rangbah ka jylla ban weng noh mardor iaka rai ban iaki 56 tylli ki sub-stations sha ka BECIL kaba na Noida.
Nalor kane u president ka HSPDP u la iathuh ruh baka seng kala dawa na u myntri rangbah ka jylla ban tohkit iaka jing ai bor ding kyrpang ne ka Special Tarrif ba ka MeECL ka iteh bad ki karkhana kiba don ha Byrnihat Ri-bhoi Distrcit.
“Mynshwa ngi iohi baka la don ka jing kiew iaka baithang bording hynrei mynta ka MeECL kala pynhiar iaka dor thang bording shaka T.4 tam bad kane kala ktah bha iaka ioh ka kot jong ka MeECL kaba la kot shaki klur tang hapoh shibnai" la ong u bah Pangniang.
U bah Pangniang u la ong ba naka liang u myntri rangbah u la iathuh ba halor kane kan don daka kynhun tohkit laitluid ban tohkit hynrei naka liang ka seng kala dawa jur na u myntri rangbah ban shim khia bha halor kane bad lada lap iaki ba donkti dei ban pynshitom katkum ka ain.
“Na ka liang u myntri rangbah u la kular ban shimkhia halor kine ki jing dawa bad u la kular ba ka kynhun laitluid kan tohkit ruh iaka jing tuh bording bad ka Special Tarrif kaba ki karkhana ha Byrnihat ki pyndonkam naduh 10 snem mynshwa" la ban biang u bah Pangniang.
U bah Pangniang u la iathuh ruh ba u myntri rangbah ka jylla, u la iathuh ba shen ka sorkar kan sa pyllait noh ia ki kyrteng jong ka kynhun tohkit halor ka kynrum kynram hapoh ka MeECL bad kumjuh ruh iaka jing tuh bording ki karkhana kiba don ha Byrnihat Ri-bhoi district.
Shillong: U Symbud Myntri Rangbah ka jylla u bah Prestone Tynsong, u la iathuh ba ka jylla kan ym khang ia ka iaid ka ieng jong ki trok ha ka jylla, namar ba hap ban pyniabiang lang hapdeng ka ioh ka kot bad ka jingtehlakam ia ka khlam ha ka jylla.
Haba ia kren bad ki lad pathai khubor u bah Tynsong, u la ong “Haduh mynta ka sorkar ka khlem rai ban khang ia ka iaid ka ieng jong ki commercial truck namar ba ka ngin hap ban pynbiang hapdeng ka ioh ka kot bad iada na ka jingsaphriang u virus ha ka jylla".
U symbud myntri rangbah, u la ong ruh ba namar ba ka jylla Meghalaya ka dei ka jylla ba hap iaid lyngba sha kiwei ki jylla, kumta ka sorkar, kan ym lah ban khang ia ka iaid ka ieng na ki surok bah bad u la iathuh ruh ba ka sorkar ka la aibor ha ki bor distrik bad ha ki bor pulit ba kin shim ka sien jam ba tyngeh ia ki briew ki ba pynkhein ia ki jingbthah jong ka sorkar jylla, ha ka ba iadei ban teh lakam ia ka khlam ha ka jylla.
U SMR, ula ong ruh ba kane ka jingbthah na ka liang jong ka sorkar ka long hadien ba lap ba bun na ki briew kim shimkhia ia kine ki jingbthah jong ka sorkar bad la la kyntu ia ki paidbah ba ka jingdonkam jong ka por mynta ka long ba baroh ki nongshong shnong ha ka jylla ki dei ban shim ia ka jingkitkhlieh shimet shimet ba kim dei ban mih shabar haba kam don ka kam ba donkam eh.
“Hynrei mynta ki briew mynta namar ba ki sngewthait ban shong ing ki ia iaid ia ieng shabar, kane kan wanrah jingma namar ba ki case man ka sngi ki la dang kiew, ki briew ki ba khlad ki la dang bun, kumta ka long ka ba don jingma ban kheinsting ia ki jingbthah ba la pynmih da ka sorkar jylla" u la ong.
Ka sorkar ka pyrkhat tang ia ka ioh ka kot ia lade katba ia ki riew paidbah pat phah shong khop…ki briew ba shu bylla sngi kin ioh bam na ei lada kin shu shong ha ïing, lada ki leit trei ki ioh ban pynbiang ha iing lada kim leit baroh shi ïing kin IAP thngan.
Shillong: U Symbud Myntri Rangbah ka jylla u bah Prestone Tynsong, u la iathuh ba ka dei kaba shisha ba ha ka jylla ka don ka jingduna ki dawai injek corona bad kane kam dei tang ha ka jylla Meghalaya, hynrei ha ka Ri hi baroh kawei bad la iathuh, ba na ka liang ka sorkar India ka dang khmihbniah halor kane ka bynta ha kaba ki la iakren ruh bad ki kompeni shna dawai.
Na ka liang ka sorkar jylla ka la phah ia ka jingkyrpad ia ka sorkar India ban phah ia ki Vaccine kumba 5 haduh 10 lak, na ka bynta ki briew kiba la 45 snem shajrong bad ia kiba 18 snem ka rta haduh 44 snem ka rta u la bynrap.
U bah Tynsong u la ong ba ki Vaccine, na ka bynta ki briew ki ba la 45 snem ka rta shajrong, ka stock ka dang don ha kaba ki la pynmang khnang na ka bynta ki briew kiba la dep ban ioh ia ka dose ba nyngkong.
Halor ka jingujor ba bun ki khlem ioh ia ka Vaccine, u bah Tynsong u la iathuh ba kito ki briew kiba ujor ki dei namar ba ki khlem peitbniah ia ki slot, ha kaba ki khlem pat dei ka sngi ba kin ioh vaccine ki la leit ban shim, hynrei na ka liang jong ka tnad ka koit ka khiah, ban kiar na ka jingbun briew ha ki jaka ai vaccine kan sa pyntip ia ki briew ba la dep register ia ka por bad ka sngi ba kin ioh Vaccine.
La iathuh ruh ba kat kum ka kaiphot ka ba ki la ioh ka long ba ki briew ki ba don naduh ka 18 snem ka rta haduh 44 snem ka rta ki ba la wan ban ai Vaccine ka la jan kot sha ka 92 %.
Nyngkong nyngshap, mangi ki nongïalam jong ka Rot Association of Meghalaya, ngi kwah ban pynshai paidbah halor ka jingkynnoh da ka Dorbar Shnong Rynjah ba dei mangi kiba pynkam dkhot ïa kawei ka briew kaba kyrteng ka Khamti.
Ngi pynrem jur ïa kane ka jingshah kynnoh da ka Dorbar Shnong bad na kane ka briew ruh kumjuh.
Ïa ka kyrwoh kaba ngi la phah sha ka kotkhuborngi la phah ruh ïa kajuh sha kiwei de ki kotkhubor.
Ka DS Rynjah bad kane ka briew, ki lah ban peit, pule bad sakhi hi da lade ba NGI KHLEM PYNKAM DKHOT EIEI RUH EM ÏA KA.Hynrei, ha kaba ïadei bad ka jingthad madan jong uwei u briew na Assam lyngba ka Facebook ha kaba u la kyrpad ïa ki nongshong shnong ka Shillong bad Rynjah ban ïarap ïa u ban lapdien ïa kawei ka briew (kaba u la kdew ka dei ka ‘thei nuti) ha kaba u la suba ba ka lah ban dei ka nongkit ïa u khñiang jingpang coronavirus, namar ba u la pynshai ba baroh ki briew kiba la ïa kynduh ïa u ha kine ki khyndiat taïew, ki la ïabit lang lut ïa une u khñiang jingpang ba shyrkhei.
Haba kawei na ki dkhot jong ka RAM (D.Mawnai) pat ka la ïohi ba une u khar Assam ula thad madan kumtei, ka la sngewrem bad bitar bad ka la thad kylla sa ïa u namar ba u la kheiñpoh ïa ngi ki ‘thei nuti.
Kane ka dkhot jong ngi ka sngew bitar ruh namar ba ka Khamti ka dei ruh kaba ka D.Mawlong hi ka ithuh bha.
Bad wat la kam dei satia ka dkhot jong ka RAM, hynrei ka dei pat kaba lah ju ïaid lang kum mangi mynshwa ha ki snem 2010 haduh 2014 bad kaba lah ju shim jingïarap ruh na ka Synjuk.
Ngi sngewthuh ba ka jingnud bad jingleh mynleh jong ka ban mih madan hakhmat ki lad pathai khubor ban pynrem kylla ïangi bad kyntait ïa ka jingbym donkti eiei ha ka kam kaba ngi ju trei, ka dei namar ba ka lehraiñ bad salia ïoh shah peitkhmat ha ka pyrthei.
Hynrei ban pynrem kylla pat ïangi ha kato ka rukom ka long kaei kaei kaba ka Synjuk hi baroh kawei kam sngewtynnat.
Ngi dawa ba kane ka briew ka dei ban panmap na ki dkhot jong ka RAM shisyndon.
Ngi kyntu ruh ïa u kotkhubor U Rupang ban da pule bniah bad sngewthuh bha ïa ki jingthoh, ki kyrwoh shuwa ban pynmih ïa ki ha khubor.
Ki dkhot jong ka Rot Association of Meghalaya kim dei ki riewkai ki ban pynthohbria ïano ïano ruh.
Mangi, kum ka Synjuk ngi trei bad ngi ju trei ruh baroh shi katta tang na ka bynta ka bha ka miat jong ki para ‘thei die met… Bad kata kam long kaba beaiñ!Khublei ShibunKaba burom ïa phi,.
Shillong: Mynta ka sngi, kiba ioh pang corona, ki long 569 ngut, ha kaba ka East Garo hills, ka don 3ngut, ka East Jaintia hills, ka don 18ngut, ha kaba ki high risk contact ki don 18ngut.
Ka East Khasi hills, ka don 274 ngut, ha kaba ki high risk, ki don 99 ngut bad ki ILI ki don 47ngut, ha Jaiaw, ki don 4ngut, ha Laban 3ngut, ha Madanryting 5ngut, ha Mawlai 4ngut, Mawprem 4ngut, Police Bazaar 5ngut, SARI 25ngut, Sohiong 4ngut.
Ha Ribhoi ki don 117ngut, ha kaba ki high risk 40ngut, ki ILI 12 ngut, ha Nongrah A 17ngut, Pahamsyiem 9, ki pulit 9ngut, Pynthor Ribhoi 5ngut, Umeit 4ngut, Umroi 10ngut.
Ka South Garo hills 4ngut, ka South West Garo hills 31ngut, ka South West Khasi hills 2ngut, West Garo hills 34 ngut, West Jaintia hills 43ngut, West Khasi hills 33ngut, ha kaba ha Bangla Mission, ki don 7ngut, ILI 3ngut, Mairang 5ngut, Nongkasen 12ngut.
Kiba iap, ki long 19ngut, ha kaba 16ngut ki dei na East Khasi hills.
Baroh kiba don ia ka khlam corona, ki long 4,534 ngut bad ka East Khasi hills, ka don 2,497ngut.
Nga la thoh sha u Chief Minister Conrad Sangma , ba ka khlam Corona ne Covid-19, ka nang kiew bad nang iai kiew sted ha kine ki sngi ha Meghalaya, namar ka Sorkar ka la shu ieh lyngkrang ia kiba iabit jingpang ha ki long-ing lajong bad ha ki shnong ki thaw.
Kane ka long kaba bakla shibun, ki shnong kim dei ban kitkhlieh ban sumar ia kiba la iabit jingpang, ioh ki ngat syndon sa ialade ruh.
Uwei u paralok jong nga na Ri-Bhoi, uba dei uwei na ki nongialam barim, u iathuh ba u la ioh ia kane ka jingpang ha ka 11.5.21, haba ula leit ban pyni ialade ha uwei u doctor ha Nongpoh, namar ka kor (mashin) kaba peit ba thew ha Nongpoh Civil Hospital ka shimpor hana 2 kynta ban batai jingpang, nalor ba ka thut ruh (ki mar Sorkar kiba shu sniew lynter kat shaba phai).
Ban da iap, lah iap ei u briew hapoh 2 kynta.
Uta u rangbah, uba la dei ai peit shuwa ha ki doctor Sorkar ha Civil hospital Nongpoh, namar um lah ap shuh ba la sngew tlot bad la slem palat ruh ban ioh jingtip (ripod-report), namar ba thut artad kata ka kor Sorkar, um banse ban leit noh sha utei uwei u doctor paidbah, uba la batai ia u ba u la don katei ka jingpang bad u lah ban leit sumar hi noh sha ing.
Kumta u la leit phai noh sha ing bad dih da ki dawai ba ai utei u doctor paidbah.
Ula lyngoh ruh kumno ki nongsumar na Nongpoh Civil hospital kim shym leit wad ia u, wat hadien ba la dep kren ia ki bor Civil hospital bun sien.
U ong, hadien ba la iai kren ia ki nongsumar ha hospital Civil, ki leit wad ia u hadien 3 sngi, ynda ula kham pyngngad, ban pyntip ruh ba la thikna (positip) ba u la ioh Covid.
Haba la iakren bad utei u paralok ha ka miet sngi saitjain, u ong ba la lah ka Covid ban ia ka Sorkar, namar lymda dei ba u ioh jingsumar kloi na utei u doctor paidbah, katta lehse la dep iap.
Nga la kdew ruh ha u Chief Minister Conrad, ba ka jingphah sumar hi ia kiba iabit jingpang Covid ha ing lajong, kan nang pynpur sted ia kane ka jingpang, kumta kan ym long, dei ban buh ia baroh sha ki jaka sumar (containment areas) Sorkar, ba don ki doktor bad ki nongpeit nongsumar.
Nga la ong ruh ia u, ba ka dang kham suk ban leh mynta katba dang duna, ban hadien ynda la nang pur.
Nga la ong shuh-shuh ba ia ka jinglut jingsep, u lah ban nang shim shuwa na kiwei ki tnat Sorkar (divert) kiba dang long ban ap, ym kumba long kane ka jingpang iabit, kabym ap iano iano.
Ym tip balei ka Sorkar u Conrad kam pan jingiarap ruh na ka Sorkar India, kaba long ka bor kaba dei ban peit ia kine ki jaitkam ha baroh kawei ka Ri.
La ioh jingtip na ki nongniah kali Ambulance bad Mortuary (kali kit nongpang bad nongiap), ba ki don ki por ba sniew ka kali ha lynti-syngkien, khamtam ha ki por mynmiet, ba ki don ki shnong kiba sdang pynkulmar bad byrngem ia ki nongtrei, hynrei don pat ki Shnong kiba ai jingiarap.
Dei ka Sorkar kaba dei ban bthah ia ki SP, pulit, ki DC bad kiwei ki bor Sorkar ba kin kit khlieh ia kine ki bynta.
Don ruh ki khubor ba ka Sorkar kam pynbiang ia ki lad jingiada ia ki doctor, ki nos bad ia baroh kiba hap ban trei ia kine ki kam bakhraw bad ba buh jingma.
Ia kane ruh, tip ka Sorkar ka leh aiu?Ki bor Shnong ki dei ban ai kti ia ki jingpynbeit ki bor Sorkar, kum ia ki jingmana ban ialum ha ki iew ki hat, ki jaka ialehkai bad kiwei-kiwei, ban iada ia kane ka khlam.
Tang kawei kaba kim dei ban leh, ba kim dei ban shim jingkit khlieh da ki dorbar shnong ban peit, sumar bad pynbiang jaka ia ki nongpang ha ki Shnong, laitnoh tang lada ka Sorkar ka pynbiang ia ki doctor, ki nos kiban don lang hajan ban ai jingsumar bad ban pynlut ia baroh ki jingdonkam, namar ki Shnong kim don tyngka bad kim don ki nongsumar, kumta ka jingpang kan nang pur kylleng-kylleng.
Kiba ioh pang corona ha India, mynta ka sngi, ki don 3,11,170 ngut.
Kiba iap ki don 4,077ngut.
Baroh kiba ioh pang, haduh mynta, ki la poi sha ka 2.43klur bad kiba iap mynta, ki la poi sha ka 2.7lak ngut.
Ki san tylli ki jylla, kiba bun eh, kiba ioh pang, ki dei na  Karnataka, da 41,664ngut, Maharashtra da 34,848 ngut, Tamil Nadu da 33658 ngut, Kerala da 32,680 ngut bad Andhra Pradesh da 22,517 ngut.
Na kitei ki 4,077 ngut kiba iap, ki kynthup ia  ka Maharashtra (960), ka Karnataka da 349 ngut.
“Ki briew kiba koit bakhiah kim donkam ia u nongsumar, hynrei tang kito kiba pang"Ha ka wat kaba ar, ka khlam Covid19 ka la pynngiew bad pynher syrngiew shisha.
Ka mynsiem ka pang ban їohi ba ki briew ki їam paitdohnud bad mareh na kawei ka hospital sha kawei pat ban wad jingїarap na ka bynta kiba ieid bathoiῆ jong ki bad ban їohi ia ki met їap kiba ap pali ban їoh ia ka jinglehniam ba khatduh.
La palat shi snem la їakhun pyrshah ia ka khlam covid19 bad ka khlam ka la pynpaw pen ryngkew ia ki jingduna kiba bun, khamtam eh ha ka liang ka sumar pang bad ka jingkoit jingkhiah (Health care) ha ka Ri bad Jylla.
Ňiuma, hapoh ka Jylla ki Dorbar Shnong, wat la hapdeng shibun ki jingduna bad jingbym don ei ei na ka liang jong ki, pynban ki la long ka borbah kaba la kyrshan ia ka Sorkar Jylla bad lymda dei na ka jingshimkhia bad jingtrei shitom jong ki, ka Jylla bad ka Nongbah ki lah khyllem naduh mynno.
Shipor ngi la їoh ban ring mynsiem hadien ba la weng ia ka jingkhang dam bad pynjynsur ia ki kyndon, ki briew ki la їohlad biang ban leit bylla bad kamai jakpoh.
Ka Sorkar Jylla, lyngba ki lad pathai khubor, ka la ai jingkheiῆ ba ka la pynlut kumba haduh lai spah khyndai phew khyndai (399) klur tyngka ha ka thma pyrshah ia u khῆiang Covid19.
Phewse sa shisien tlam kajuh ka khlam ka tangon, wat la ki la don ki jingmaham na ka liang ki riewstad saian ba ka khlam kan wan biang bad mynta ka lap ia ngi kumne bad lah ban ong ba ngim shym la pynkhreh ei ei ruh em.
Ha kajuh ka por la shu sah ha ka umdum, kata ka spah klur tyngka kaba la pynlut, hato ym shym la pynlut mo ha kaba pynkhreh bad pynbiang ia ki jingdonkam ha ki jaka ai jingsumar? ne ym shym la pynlut mo ban kyntiew bad pynbha ia ki jaka ai jingsumar ha ki PHC, CHC bad kiwei ki Hospital paidbah kiba don ha ka Jylla? Hato ym shym la pynlut mo ha kaba ai jingkyrshan ia ki Dorbar Shnong ba kin pynkhreh khambha na ka bynta kane ka wat kaba ar? Kumba ka paw imat ym shym la pynkhreh ei ei ban їakhun bad їada na ka jinglynshop ka khlam ha ka wat kaba ar.
Hadien ba la pynbna ia ka jingkhang ba shipor ia ka їaid ka їeng bad ka trei ka ktah, ym shym la їohsngew ei ei pat ba ka Sorkar kan pynbna ban ai jingkyrshan pisa ia ki nongbylla sngi kiba im kyndoi jakpoh na ka bylla sngi, kiba kamai mynstep bad bam mynmiet.
Wat ki Dorbar Shnong kiba trei shitrhem ha ka snem ba la lah, i kumba kim їadon bynta shuh lane ka Sorkar ka khlem shim shuh ia ka jingshakri bakordor jong ki ha kane ka wat kaba ar? Kaei ka ban jia lada ka long kumne? Ha ka jingshisha ka khlam covid19 ka kham shyrkhei mynta ban ia kaba nyngkong.
Ka khlam covid19 ka la pynpaw pen ryngkew ia ka jinglong ka sumar pang paidbah bad ka koit ka khiah (Public Health Care) ha ka Ri bad Jylla.
Ňiuma, kane kam dei ka por ban pynkhyllem noh ia ki jaka ai jingsumar pang paidbah jong ka Sorkar bad ym lah ruh ban len ba ha kane ka khlam kine ki jaka ai jingsumar pang paidbah ki la kyrda dohїap bad da ka jingtrei shitom bad jinglen lade jong ki nongtrei naduh ki doctor, ki nos, ki kong, ki ward boy, ki nongniah kali kit nongpang, ki asha bad kiwei la lah ban kyrshan bad ai jingpynkhiah ia kiba bun ki nongshong shnong kiba la ngat ha u khῆiang Covid19.
Ha kajuh ka por pat, lah ban ong ba ka jinglong ka sumar pang paidbah bad ka koit ka khiah hapoh ka Jylla ka dang long kaba tlot bad duna shibun.
Ka Sorkar Jylla ha ka mang tyngka 2021 ka la mang kumba phra spah arphew klur tyngka (Rs 820 klur) na ka bynta ka sumar pang bad ka koit ka khiah, katba ka jingpynlut jong ka Jylla lane ki nongshong shnong ha ka Jylla baroh kawei ha ka koit ka khiah bad sumar pang ka long kumba ar hajar lai spah hynriew phew hynriew klur tyngka (Rs 2366) ha ka 2018 bad ar hajar ar spah arphew lai klur tyngka (Rs 2223 klur) ha ka snem 2019.
Lah ban ong ba ka bun shah ka jinglut bad ka paw ruh ba kiba bun bah ki nongshong shnong ha ka Jylla ki dei kiba pang bad kiba ῆiun met.
Shuh shuh katno ka long kaba shitom ha ka Jylla kaba duk ba ki nongshong shnong kin pynlut ia ka jingїoh ne jingdon jingem jong ki ha ka sumar pang bad ka koit ka khiah.
Ngim pat jop ha ka jingїakhun ban pynduna ne pynduh ia ka jingkhlad noh ki khyllung kiba hapoh san snem ka rta bad ruh ngim pat lah ban pynduh ia ka jingpang baraid ne ka jingbymsan ki khyllung.
Ka jingpang duna snam ki kynthei kiba pun ba kha ka long kaba jur ha kine ki shipew bad khatsan snem kiba la lah bad kine kim dei ki dak kiba bha ha ka liang ka koit ka khiah bad ka sumar pang.
Kumta donkam ban pynthymmai bad pynkhie im naduh tynrai ia ka tnat ka koit ka khiah bad ka sumar pang paidbah.
Naduh ki jaka sumar pang paidbah ha ki shnong kyndong, ki Sub Division, ki District Headquarter haduh ka Nongbah ki dei ban long kiba khlaiῆ bad kiba bha.
Ban ai ka sumar pang bad ka koit ka khiah kaba janai donkam nyngkong eh ban pynkhlaiῆ ia ki nongtrei jong ka tnat ka koit ka khiah, ban kyntiew bad pynbiang ia ki jaka ai jingsumar pang ha ki shnong kyndong, kata ki Rural Health, Primary bad Community Health Centre.
Kaba ar, dei ban pynlong ia ka sumar pang bad ka koit ka khiah kum ka hok bad nongkynti jong baroh ki nongshong shnong.
Ka Sorkar ka dei ban tehlakam bad pynїoh ha ki nongshong shnong ia ka sumar pang bad ka koit ka khiah ha ka dor kaba jem.
Ka khlam covid19 kam dei tang ma ka ka khlam kaba la lynshop ia u khun bynriew ha ka pyrthei.
Ha ka snem 166 HK ka khlam kaba la tip kum ka khlam Antonine ka la sar kylleng ka Hima Rom bad ka la neh kumba arphew snem kynthih.
Ka jingїap ki shipai bad ki nongshong shnong ka long kaba shyrkhei bad katkum ka jingkheiῆ ka jingїap ki briew ka long hapdeng 13 bad 15 ngut na man la ka shi spah ngut.
Ha katei ka snem ka pyrthei Greek ka la pynmih ia u Dr Galen, u “anatomist" bakhraw uba la im, la shakri bad sumar ia ki briew ha ka nongbah Rome da ka stad saian jong u, katba ka imlang sahlang bad ki nongshong shnong ki dang їabunkam ban phai shawei pat bad ban pynthymmai ia ki jaka mane blei jong ki.
Ha kajuh ka por hi ki nongbud u Jisu Khrist ki la їawanlang kawei ban їakyrshan iwei ia iwei bad ban їaraplem ia kiwei, kumta ka Balang bad ka kynhun ka nangroi bad nangkhlaiῆ.
Naduh ka snem 251 haduh 266 HK sa kawei pat ka khlam, kaba la tip kum ka Cyprian Plaque ka la tangon tyngeh ia ka Hima Rom.
Katkum ki jingkheiῆ kumba san hajar ngut ki briew ki їap ha ka shi sngi ha ka por ba jur bha ka khlam.
Hynrei ki nongbud u Jisu Khrist bad ki Khristan kiba nyngkong ki khlem phet rieh na ka khlam, pynban ki pynthylli bad kheiῆduh їalade na ka bynta ban shakri, ban ai mynsiem, ban їarap bad kyrshan ia ki para briew kiba ngat ha ka jingpang khlam.
Ha ka spah snem ba nyngkong bad ba ar, ki Khristan ki dei ka kynhun kaba ritpaid tam ha ka Hima Rom, pynban ki la pyni ia ka jinglong ba shisha kum ki nongbud u Jisu Khrist, ki len bad aiti їalade na ka bynta kiwei.
Ha katei ka khlam ki la shakri bad kyrshan ym tang ia ki parabangeit, hynrei ia baroh ki para nongshong shnong kiba ngat ha ka jingpang khlam.
Kumjuh ruh haba ka khlam ka la lynshop ia ka Ri Switzerland ha ka snem 1519 bad kumba lai bynta na ki nongshong shnong ka Ri ki la їap.
Ha kata ka por u Ulrich Zwingli u don sha bar na la ka Ri bad kiba bun ki briew ki la phet shnong ban laitim na ka khlam, pynban u Zwingli u nongsharai bad nongїalam Balang Khristan uba khraw ha ka kato ka por u la wan phai sha la ka Ri ban shakri bad kyrshan ia ki parabriew hapdeng kata ka khlam.
Ha ka kynti ba mynta bad hapdeng ka jingsar jong ka khlam covid19 la sakhi ruh ia ka jingїatan tyllai hapdeng ka jingngeit Blei bad ka stad saian.
Ka jingartatien bad ka jingsngew khohῆioh jong ki briew ban ai injek tika ban їada na u khῆiang jingpang covid19 ka long kaba jur ha ka Jylla.
Ňiuma, ngim lah ban ong ba ka jingngeit Blei ka dei tang ma ka ka daw jong ka jingartatien shaphang ka injek tika, hynrei ka dei kawei na ki daw bad la sakhi ruh shibun ki jingїakren bad jingїapynksan nia khamtam eh ha ki rynsan jong ka social media.
Kane ka la pynktha khlieh ia ka Sorkar Jylla bad kumno yn leh lada jia ba kiba bun ki nongshong shnong kim wan shakhmat ban ai injek tika bad kane ka buh ia ka jingїakhun pyrshah ia ka khlam ha ka jingeh kaba khraw.
Kumta ka Sorkar ka dei ban thaw ki lad ki lynti ban їakren bad pynsngewthuh ia ki paidbah ha ka rukom kaba bniah bad janai.
Kan long ka jingleh kaba bakla lada ka Sorkar ka shu pynbor ne pyndonkam da ka bor, hynrei lyngba ki lad kiba bun ka Sorkar ka lah ban kren pynsngewthuh bad pynkohnguh ia ki paidbah.
Ha ka snem 1527 haba ka khlam kaba jur ka la syllad ia ka shnong Wittenburg ha Germany bad ha ka jingtieng ki briew ki la phet shnong ban laitim na ka khlam, hynrei u Martin Luther u la thoh ia kawei ka shithi kaba paw nam kaba ong, Whether One May Flee From A Deadly Plaque? Ha kane ka shithi u Martin Luther u ban jur ia ki briew, (i) ban dih thikna ia ki dawai (ii) ban pynkhuid ia ka їing (iii) ban kiar na ki jaka ba bun briew ne ban їakynduh briew lymda donkam bad (iv) ba ki Hospital ki long kiba kongsan.
U Martin Luther um shym pynrem ia kiba phet shnong, hynrei ha ka shithi u pynpaw ba kum ki Khristan ka donkam ban kyrshan ia ki para marjan, ban їarap ia ka shnong ka thaw bad ban їada ia kiwei.
Ha ka khlam covid19, ki Khristan, lait na ki jingduwai, ki khlem pat sei lut ka buit, ka bor bad mynsiem їatiplem jong ki.
Ka jingdon ki Khristan Methodist Presbyterian ha ka Jylla ka long kumba hynriew haduh hynῆiew lak ngut.
Lada ngi la sei lut ka bor bad mynsiem їatiplem, ngin lah ym tang ban pynduna ia ka jingsaphriang ka khlam covid19, hynrei khlem artatien ngin lah ruh ban khyllie na ka jingjulor ba ka khlam ka la lynsher halor ka їoh ka kot bad kamai kajih.
Katba ngi dang їa ap ia ka jingkyndit thiah ka mynsiem їatiplem to ngin weng noh shuwa ia ka jingkhohῆioh bad jingartatien halor ka injek tika.
U Dr Gareth Jones u ong, “ka stad medical saian ka dei ka kti jong u Blei kaba treikam ha ka pyrthei kaba pang bad kaba la jan khyllem".
Amen.
New Delhi: Ha ka khlam corona, ki don shibun ki jing batai bapher bapher.
Ki stad kot ruh ki batai bad wat ki stad politiks ruh ki batai hi.
U Vijay Kumar Sinha, uba dei u lamphang dorbar, jong ka Bihar, hynnin ka sngi, ula kynthoh, halor ka khlam corona, da kaba u ong, ba kiba bun ki nong India, kiba dei ki nongrep, kiba shah ia ka sngi bad ia u slap, kim dei satia ban tieng ia ka khlam corona, namar ba kan  nym ktah satia ia ki.
U Sinha, u ong shuh ba katei ka khlam, ka trei bha, ia kito kiba shong ha ki kamra  air-conditioned, lane kaba mut ia ki nong sor, hynrei, kan nym ktah satia ia kito kiba im ha ki nongkyndong.
Khyndiat sngi mynshwa, U Trivendra Singh Rawat, myntri rangbah barim ka  Uttarakhand, ula kynthoh, da kaba ong  “Haba shu peit na ka jing batai ka philosophy, u khniang corona virus, u dei u kynja ba im bad kumta, u don ia ka hok ban ia im lang bad ngi, hynrei haba ngi shim, ba ngi dei kiba stad, kumta ngi dei ban pyniap kein ia u", ong U Rawat.
Shillong: Ki 21 ngut kiba iap na ka jingpang khlam corona, hynnin ka sngi, ki long, ka kong Margradalin Marbaniang (56) na Mawlai Mawkynroh, nangta U Ramu Rai (66), na Barapathar, Jhalupara, nangta U bah Everest Wahlang (47) na Pdengshnong, Sohra.
U Bah Pherson Nongrum (52), na Laitlyngkot, nangta ka kong Daiadonlang Allya (51), na Jaiaw Mawbynna, nangta U Shakespeare Bamon (65), na Moopala, East Jaintia hills, U Bah Andrius Nongpyiur (54), na Lumparing, ka Stolina Muktieh (56), na Kolweng, Ribhoi District, ka Aiplimon Mawroh (73), na Smit, Mawiewduh, U Bah Kerlang Rymbai (55), na Umsaw Damsite, Ribhoi District, U bah Tiewbili Dhar (57), na Mupliang, East Jaintia hills, ka kong Lambok Shadap (66), na Rtiang, U Mantu Das (64), na Oakland, Bivar Road, U bah Rilan Dkhar (54), na Jowai, West Khasi hills, ka Jariel Lato (87), na Umshyngiar, West Jaintia hills, U bah Wanjop Phawa (42), na Wahiajer Ummulong, West Jaintia hills, U Kamal Muchahari (58), na Polo, East Khasi hills, U Bah Weltonsingh Kharmyndai (38), na Umbir, Ribhoi, U Mon Kumar Suna (48), na Jingkieng Nongthymmai, U Deepak Das Choudhury (69), na Rilbong, East Khasi hills, U Benhail Jerome Shullai (36), na Dongshaneng, Umpling, East Khasi hills.
BHOPAL: Ka jingjia, ka bym sngew lah ngeit, hynrei, ka dei pat kaba shisha bad kata ka long, ba ki don bun ngut, kiba shah injek, da ka dawai iada corona, kaba shu thok, hynrei, ki la jem pynban na katei ka jingpang.
La iathuh ba katei ka dei ka dawai remdesivir, kaba la shu thaw tuh bad shalan na Gujarat sha Madhya Pradesh.
Ki lad khubor, ki iathuh ba ki don 10ngut, kiba la iap noh, na katei ka dawai injekshon, kaba la shu thaw thok, hynrei ki don pat da ki spah ngut kiwei pat kiba la jem noh, na katei ka jingpang.
La iathuh ba katei ka injekshon remdesivir, ka dei kaba la shu khleh, tang da ka um glucose bad ka um mluh.
Kitei ki nong khaii tuh, ki iathuh ba ki la die ia 1,200 tylli kitei ki injekshon, kiba shu thok, ha kaba 700 tylli, ki la dei ha Indore bad sa 500 tylli ha  Jabalpur.
La iathuh ruh ba kitei ki nong khaii tuh, ki leit thied ia kitei ki bitor, kiba suda na Maharashtra bad ki sa wan rah sha Gujarat bad ki sa khleh, da ka um glucose bad ka mluh  bad ki sa pyniaid iew kylleng kylleng.
La jan man la ka sngi ka jylla ka la hap ban pdiang ia ka jingiap bad ka jingiohpang jong ki briew da ki phew ngut kiba la ioh ia ka jingpang Covid 19 kaba la syllad tyngeh ha kane ka sien kaba ar.
Ha kane ka sngi ka 15 tarik u Jymmang 2021, katkum ki jingtip ba la ai da ka tnad ka koit ka khiah kiba la ioh thymmai ia u Covid 19 ki don kumba 560 ngut katba kiba la koit na une u jingpang ki don 215 ngut.
Ka jingbun jong kiba la khlad noh na kane ka jingpang naduh mynnin ka janmiet tad haduh mynta ka sngi ka long kaba bun bha ban ia kaba ianujor ha kine ki sngi kiba la leit noh ha kaba ki la don haduh kumba 21 ngut eiei.
Mynta ka jylla Meghalaya ka la don haduh 4,338 ngut kiba don mynta ia kane ka jingpang Covid 19.
Ka East Khasi hills, ka don 359 ngut kiba ioh pang bad kitei ki kynthup ia 141ngut ki high risk, 55ngut ki ILI Case, 8ngut ha Jaiaw, 5ngut ha Laban, ngut ha Lumparing, 27ngut ha Mawlai, 8ngut ha Mawprem, 12ngut ha Mount Hermon School, 6ngut ha Nongmynsong, 7ngut ha Police Bazaar, 4 ngut ha Upper Shillong bad kiwei pat.
Ka West Jaintia hills, ka don 72ngut kiba ioh pang, ha kaba ha Ummulong, ki don 44ngut kiba ioh pang.
corona thok tea hap hi bn kiew.
Shillong:U Symbud Myntri rangbah ka jylla u bah Prestone Tynsong, u la iathuh ba na ka liang ka tnad ka koit ka khiah kin sa ai jingtip ha ki mobile phone jong ki briew ba la dep register, ia ka sngi bad ka por ban ioh Tikka.
U bah Tynsong u la iathuh ba ban kiar na ka jingialum ha ki jaka ai tika, ka tnad ka la pynbeit ba kin sa ai jingtip lyngba ka mobile Phone ia ka sngi ba ka por ia ki briew ba la dep register ban ioh tika.
U bah Tynsong, u la iathuh ba ki briew ki ba 18 snem ka rta haduh 44 snem ka rta ki ba don jingthmu ban ai vaccine ki la bun kiba la dep register ia lade bad ia kane la lap hadien ba la plie ia ka portal.
“Hynrei ban weng na ka jingialum ki briew ha ki jaka ai Vaccine ka tnad ka la pynbeit ia ka sngi bad ka por ia ki briew ba la dep register ba kin wan ai Tikka bad ia kane yn sa phah jingtip ha ki mobile phone jong ki," u la ong.
U symbud myntri rangbah u la iathuh ba kine ki 42,000 tylli ki vaccine kin dei na ka bynta ki district headquarter kaba kynthup ia ka East Khasi Hills District, ka Ri Bhoi District,ka West Khasi Hills District,ka East Jaintia Hills District ,ka West Jaintia Hill District,ka West Garo Hill, ka North Garo Hill bad ka South Garo Hills District.
Nongpoh: Ka District Magistrate ha Ri Bhoi, ka la pyntip paidbah ba ka Byrnihat Police Outpost bad ka Primary Health Centre ha Umden, ki la shah pynhap ha ka thup Micro Containment Zone, kaba la sdang naduh ka 15 tarik haduh 25 tarik mynta u bnai.
Nalor kitei ki jaka treikam sorkar, ka shnong Sohkyrbam Domphlang bad kumjuh ia lai tylli ki longiing hapoh ka shnong Iewmawlong ha Nongpoh, kin ngat ha katei kajuh ka thup.
La pynhap ia kitei ki jaka ha ka thup Micro Containment Zone, ka dei hadien ba la lap ba ki don ki briew kiba la ioh ia ka jingpang khlam COVID-19.
Kumta na ka bynta ban khanglad ban saphriang stet katei ka Khlam, ia mynta shipor yn khangdam shwa ia kitei ki jaka ba la kdew hangne tad haduh ban da pynbna da kumwei pat.
Kumta la maham pyrshah ia ki briew ba kim dei ban rung ban mih ha kitei ki jaka ba la pynbna Micro Containment Zone bad kiba leh pyrshah, kin sa shah pynshitom katkum ki kyndon Ain.
Shillong:Ka Deputy Commissioner, East Khasi hills, ka pyntip, ba mynta bad la shai ka sngi, yn khang ia baroh ki dukan die mar bam, kiba don, ha ki dong bad ki shnong bapher, hynrei, yn shah tang ia ki dukan die lang ba kin plie.
La bthah ruh ia ki paidbah, ba kin shong khop ha la ki iing bad ba kim dei ban mih shabar, lait noh, tang haba don ki kam kiba kyrkieh eh, kum ka jingleit shim dawai, leit injek bad kiwei de ki kam ba kongsan lem bad ki pass kiba biang.
La bthah ia ki BDO bad ki SDO, ba kin pyniaid, sha kiwei pat ki jaka, lait noh, na kaba la pynbeit ha ka nongbah Shillong.
Nongpoh: Ka la long shisha ma jingjynjar kaba khraw eh ia kiba bun ngut ki riew paidbah ha ka thain Nongpoh, khamtam eh ia kito kiba donkam pisa kyrkieh, namar la jan baroh ki kor sei pisa (ATM) kiba don ha sor Nongpoh, ym don kawei ruh kaba don pisa.
Kumba ka long, ha Sor Nongpoh, ki don kumba 7 tylli eiei ki ATM, hynrei ha kine ki khyndiat sngi, ym shym la don wat tang kawei ruh ka ATM kaba don pisa, ha kaba katei ka jingbym don pisa ha kitei ki ATM, ka la wanrah jingeh kaba khraw eh ia ki paidbah bad khamtam eh ia kito kiba donkam pisa kyrkieh.
Goa:75 ngut ki nongpang covid, ki la shu iap ei, ha kine ki saw sngi ba ladep ha ka jingshah sumar, ha Goa Medical College and Hospital (GMCH), ha kaba la iathuh ba ka dei na ka daw jong ka jing bym biang ka oxygen.
Kiba iap mynta ka sngi, ki long 13ngut, hynnin ka sngi, ki don 15ngut bad ha ka sngi balang, ki long 21ngut bad ha ka sngi hat majai, ki long 26 ngut.
Ka Goa bench jong ka Bombay high court, ka shi khia bha halor kane ka jingjia, ha kaba kitei ki nongpang, ki ju iap, hapdeng ha por 2baje haduh ka por 6baje man ka step.
U Devidas Pangam, u Advocate general ka Goa, u iathuh ba ka jingkhlad jong kitei ki briew, ka dei, ba ka don ka jingthut ha kaba pynpoi ia ka oxygen, sha ki kamra thiah jong ki nongpang.
U doktor ka GMCH, u iathuh ba ha ka sngi palei, ka jingwan ka lyer, ka hiar kynsan, ha ka por 1baje mynstep jong ka sngi palei bad kumta, ki don 3ngut kiba iap na katei ka daw.
Haka sngi balang ruh, la iathuh ba ka don ka jinghiar jong ka lyer oxygen, kaba la jia, haduh 5, 6 sien kynthih, ha ka por shiteng miet.
Na ka liang jong ka seng Congress, ka la rai, ba kan mudui, da ka mukotduma pyniap briew, pyrshah ia U Pramod Sawant, uba dei u myntri rangbah bad kumjuh ia U Viswajit Rane, myntri ka koit ka khiah ka sorkar Jylla.
Ka seng Congress, ha Goa, lyngba U Girish Chodankar, President jongka, u kren sngew lyngngoh ruh, ba haba u myntri ka koit ka khiah, ula ioh jingtip, ia ka jingiap briew, kaba hapdeng 2 baje haduh 6 baje mynstep, balei, ba um shym la shim ia ki lad ki lynti, ban pyn sangeh na katei ka jingthut, kaba don ha katei ka hospital.
Ka Congress, ka ong shuh shuh, ba u myntri, ula pdiang hi dalade, ba kiba iap, ki lah ban poi hapdeng ka 200 haduh 300ngut ha ka shisngi, hynrei, um shym la leh eiei ban khang ia katei ka jingiap jong ki mynsiem briew.
Shillong:U symbud myntri rangbah ka jylla u bah Prestone Tynsong, u la ong ba ka sorkar kan jynjar ban iarap ia ki briew kum ba long mynshem snem.
Haba iakren bad ki lad pathai khubor u bah Tynsong u la ong ba ban ia nujor ia ka jingkhangdam ka ba mynta bad ka ba mynshem snem ka pher shibun namar ha ka jingkhang dam mynta ki bun ki kam ki jam, ka sorkar ka pynlait ban trei.
“Haba ong ha ki thain nongkyndong ka bylla 100 sngi ka sorkar ka shah ba kin trei bad ha baroh kawei ka jylla ia ki kam construction ka sorkar ka shah ban trei"u la bynrap.
U Symbud myntri rangbah ka jylla, u la ong ba ka jingpynjari ia ka jingkhang dam bad kumjuh ka jingpynlait ia ki katto katne ki kam, kan ym don ka jingshah ktah palat ha ka ioh ka kot mynta ka kynti.
La iathuh ba ki bor pyniaid jong ka District Administration ka la ithuh ia ka Lad Smit bad ka Upper Shillong ban long ka iewdielang na ka bynta ban pyniaid iew ia ki mar rep.
Ha ba iakren bad ki lad pathai khubor u bah Tynsong u la ong ba hadien ka jingphah khang ba shipor ia ka iewdielang ha Iewduh, ka sorkar ka la plie ia ki jaka iewdie lang ha Lad Smit bad ha Upper Shillong.
U la iathuh ruh ba na ka liang ka district, mynta ka dang wad shuh shuh ia ki jaka ban pynlong ia ki iewdie lang ban ioh ban pyniaid iew ia ki marrep.
U bah Tynsong u la iathuh ba na ka liang ka sorkar India ka la ai jingiarap ia u khaw na ka bynta u bnai Jymmang bad u bnai Jylliew bad une u khaw un long na ka bynta ki 21,5000 tylli ki longing kiba ioh ia u khaw ration NFSA, ha kaba ki briew ki ba ioh ia u khaw u ba 3 tyngka 1 kg, kin ioh ei ruh sa 5 kg shi khlieh briew na ka bynta u bnai Jymmang bad u bnai jylliew.
Kali taxi pat kumno um ioh kamai de.
leh kumno pat leit die jhur lang bad jhur ioh ei ban dieConstruction works te shah kein tangba dukan die cement,shyiap, rod,dieng,hardwares ym don.
Te naei yn ioh tiar? Ki  nongbylla local jong ngi kim ju sah miet ha ka jaka trei kat dang don ka lad ban poi iing khamtam haba trei hapoh shnong.
Tang kibar jylla kiba iohnong na kane ka rai sorkar.
Nongpoh:U Bah Bandary Ryntathiang, President ka Confederation of Ri Bhoi People (CoRP), u la ong ba ka seng ka pynpaw ia ka jingpyrshah kaba jur halor ka jingai wai ka sorkar jylla ia ki 56 tylli Power Sub Station ba 33/11 KV sha kawei na ki kompani bar jylla.
Katei ka kompani ba nabar jylla, kaba la thmu ban shimti ha ka ban pyniaid ia kitei ki Power Sub Station kiba don hapoh ka jylla, ka dei kaba la tip kum ka Broadcasting Engineering Consultants India Limited (BCIL) kaba dei na ka jylla Uttar Pradesh.
U Bah Bandari Ryntathiang, u la ong ba ka seng ka pynrem jur ia ka sorkar jylla, namar ka jingai wai ia kitei ki Power Sub-station sha katei ka kompani na shabar jylla, da kaba ong ba ka jingai wai ka sorkar jylla sha katei ka kompani bar jylla, kan sa long ka jingduhnong kaba khraw ia ka jylla bad khamtam eh ia kito ki samla kiba la im ban pyndap ja kpoh da kaba trei ha kitei ki jaka pynmih bording.
Utei u nongialam ba rangbah ka CoRP, u la ong ba ka seng ka pyrshah ia katei ka rai jong ka sorkar ban aiwai sha katei ka kompani bar jylla bad uba la ong ruh ba lada ka long ha kano kano ka rukom ruh, na ka liang ka seng kam pdiang ia katei ka rai ka sorkar bad kan iai buh beit ia ka jingpyrshah.
NEW DELHI: Kiba ioh pang corona, ki don sa  3,26,098 ngut bad kumta kiba ioh pang baroh ha India, ki la poi sha ka  2,43,72,907 ngut.
Kiba iap, ki long 3,890 ngut bad kumta kiba iap, ki la poi mynta sha ka  2,66,207 ngut, ong ka khubor jong ka  health ministry ka sorkar India.
Kiba dang don ia katei ka jingpang, mynta, ki long  36,73,802.
Shillong: U bah Bindo M Lanong, MDC shu sieh ka Khasi District Council, uba dei ruh u nongialam ba rangbah jong ka seng United Democratic Party (UDP), ula kynnoh, ba ka jingpang covid 19, ka la nang kiew ha ka jylla, hynrei ha kajuh ka por, u ai daw, ba kane ka dei, na ka jingtlot jong ka sorkar jylla.
Ha ka jing iakren badU Bah Bindo, u ong “Mynta ka jingpang covid, ka nang kiew stet, ha Meghalaya, te nga iohi, ba ka dei ka pop jong ka sorkar, ka jingtlot jong ka sorkar, namar haba ka iohsngew ba ki don kiba ioh covid ha ki shnong ki thaw, ki ong pynban, buh ha ki iing lajong, contain ha ki iing la jong.
Te pyrkhat kiba duk kiba pli, shi kamra, ar kamra, kin contain kumno kein kiba pli, ha ki iing lajong?" ong U Bah Lanong.
“Kiba ha iing, kin nang kumno ban sumar, ia kane ka jingpang, kaba jur haduh katta katta.
Te haba kumta iathuh ia nga, hato kan pynkoit noh ia uto u briew, ne kan nang ia pur ha iing ha sem, te ka mut kito kiba ha iing ha sem ruh kin ia ioh lang" ong shuh U Bah Bindo.
Utei u heh ka seng UDP, u ong shuh shuh “Nga sngew halor kane ka bynta, ka sorkar, ka la bakla palat bad ka sorkar, kam dei shuh ban ong ia ki shnong, ki thaw ne kiba ha iing ha sem, ban buh ha iing lajong, hynrei wut wut, ka tang shu tip, ka dei ban leit shaw ia ki bad kan buh ia ki, ha ki jaka jongka, khnang ba ki nongtrei jongka, ki doktor bad ki nos, kin peit ma ki, kein ia kito kiba pang".
La ong biang U bah Bindo, ba mynta, kiba pang covid, ki dang duna bha ha ka jylla, haba ia nujor bad kiwei pat ki jylla jong ka India.
“Kumta, lada ha kane ka por, ba ngi dang duna, ruh ka sorkar kam lah peit shuh, te ynda la nang jur lashai kan leh kumno ka sorkar?" ula kylli.
U Bah Lanong, ula ther tyngeh bad ong “Pynlut ruh kam pynlut shuh bad ka ong pynban, ia ki shong ki thaw bad kiba ha iing, ba kin pynlut hi ma ki?" bad ula kylli biang “Hangno ka covid fund, kaba poi na ka sorkar India?"Utei u heh UDP, ula ong shuh ba ka sorkar, ka la dei ruh ban ai jingmut kyllum, ba ki paidbah, ki dei ban iarap bad ban nym pynwit, na ka bynta kito kiba kit ia ki nongpang, lane ki kali kit met iap, ha kaba ia katei ka jingbthah, ba dei ban pynmih da ki pulit lane ki bor District, namar ba ka la don ka jingjia ha ki khyndiat sngi, ba ladep, ba kitei kiba kit met iap, ha kawei ka shnong ha East Khasi Hills, ki la dei ban poi ha ka jingeh, lada kim poi kloi ki bor pulit, ula ong shuh shuh.
U Bah Bindo, u ong shuh shuh, ba ka tnat ka koit ka khiah, ka dei ban peit kyrpang, ia ki nongtrei ba rit, ia ki doktor, ia ki nos bad kiwei, kiba kit met iap bad kiwei, de ki kam iarap jongki, namar ba ki trei shitom, ha ka miet ka iong, hynrei kaba sngewsih, ka long “Ba kim ioh tang ka bam ruh" ula pynkut.
Ka khlam corona, ka la wan rah ia ka jing jah burom kaba khraw ia kito kiba mad ia katei ka lanot khop bad ha ki khyndiat sngi ba ladep, la thoh, da ki kotkhubor bapher, ba ki don haduh 200 tylli ki met iap, kiba la leit tep ha u shyiap, harud ka Wah Ganga, ha ki bynta jong ka  Ghazipur, ka Unnao jong ka jylla Uttar Pradesh bad nangta, kaba mar khap bad ka Bihar.
Kiba ha iing ha sem jong kiba iap bad ki trai shnong, jong ka  Unnao bad ka Ghazipur, ki kren lyngngoh shi katdei, halor ka jing wan poi kynsan ki met iap sha katei ka thain, ha kaba la shim ruh, ba la shu leit tep sha katei ka rud wah bad kiba khlem don jingkhein eiei satia.
Ha  Gahmar Ghat, kaba don 7 km na khappud bad ka  Bihar, ki pulit lem bad ki trai shnong, ki ia bunkam ban thang noh ia kitei kiba iap, lane ban tep bha ia kitei kiba la shu leit tep malu mala ha utei u shyiap.
Ka khubor jong ka Indian Express, ka iathuh ba na ka daw jong kane ka khlam, kumta tang ka bai thang met iap, ka shongdor haduh T.10 hajar, na bynta kawei ka met iap.
U Pradeep Kumar, uba na Baksar Ghat, u iathuh ba dang 15 sngi mynshwa, la tep ia kawei ka met iap, ha katei ka rud wah; hynrei mar ia dep tam, ula wan u slap uba jur bad ka um, ka la rong noh ia katei ka met iap bad ki la ia lum sa ki ksew shnong bad ki ia bam noh ia katei ka doh briew.
Nangta ki don sa shibun bah, ki met iap, kiba ki la ioh bam shngiam ki ksew.
Nongpoh: Ka District Magistrate, Ri Bhoi District Nongpoh, ka la pynjari da ka kyndon ain 144 Cr.
P.C hapoh ka Jingkieng Dwarksuid bad kaba la maham pyrshah ba baroh ki kali kim dei ban iaid lyngba ka Jingkieng nar kaba don ha Dwarksuid ha surok (Shillong Bye-Pass) bad kaba hap ha shnong Umroi.
Katei ka ain kaba la khang pyrshah ba ki kali kim bit ban iaid lyngba katei ka Jingkieng kan treikam ha ka 14 bad 15 tarik mynta u Bnai.
La pynjari ia katei ka kyndon Ain bad kaba la maham ban iaid ia kitei ki kali ban iaid lyngba katei ka Jingkieng ka dei namar ba la don ki jingthut kiba malu mala hapoh katei ka Jingkieng.
New Delhi: Ki don sa  3.43 lak ngut, kiba ioh pang COVID-19 mynta ka sngi bad kawei kaba kham sngew shyrkhei, ka dei, ba ki don ruh kiba don ia ki dak jingpang prum, na kito kiba ioh ia ka khlam corona.
Kiba iap, ki don 4hajar ngut mynta ka sngi bad baroh kiba iap, ki la poi sha ka  2,62,317 lak ngut baroh ha India.
Ki san tylli ki jylla, kiba ka trei jubor katei ka jingpang, ki long ka  Maharashtra, kaba don 42,582 ngut, ka  Kerala da 39,955 ngut, ka  Karnataka, da 35,297 ngut, ka Tamil Nadu da 30,621 ngut bad ka  Andhra Pradesh da 22,399ngut.
Kiba don ia katei ka jingpang mynta ki don 37lak bad ki jylla, kiba kynthup ia ka  Karnataka, Maharashtra, Kerala, Rajasthan, Uttar Pradesh, Andhra Pradesh, Tamil Nadu, West Bengal, Gujarat, Chhattisgarh, Madhya Pradesh bad ka Haryana, ki dei kiba don haduh  79.67 per cent, na ka jingdon jong kito kiba pang khlam ha ka Ri India.
Shillong: Kiba ioh ia ka jingpang khlam corona mynta ka sngi, ki long 627ngut.
Ka East Garo hills, ka don 5ngut, ka East Jaintia hills, ka don 18ngut, ha kaba ki high risk contact, ki long 7ngut, ki ILI ki long 7ngut hi.
Ka East Khasi hills, ka don 361 ngut bad ki high risk, ki long 208 ngut, ki ILI 77ngut, nangta ha Laitumkhrah, ki don 4ngut, ha Lummawbah 3ngut, ha Nongthymmai 7ngut nalor kiwei pat.
Ha Ribhoi, ki don 101 ngut bad kitei ki kynthup ia 28ngut ki high risk contact, 9ngut ki ILI, 29ngut ha Khweng, 18ngut ha Umiam nalor kiwei pat.
Ka West Jaintia hills, ka don 55ngut, ha kaba 36ngut ki dei ki high risk contact bad 17ngut ki ILI.Ka West Khasi hills 24ngut, ha kaba ki high risk, ki don 10ngut bad ki ILI 10ngut.
Kiba iap 12ngut, ha kaba 11ngut, ki dei ha East Khasi hills bad iwei ha West Garo Hills.
Baroh kiba ioh pang, ki la poi mynta sha ka 4,014ngut, ha kaba ka East Khasi hills, ka don 2,251 ngut.
Shillong: Kiba iap mynta ka sngi, na ka khlam corona, ki long ka kong Sherlina Hynniewta (38), kaba na Mawphlang, East Khasi hills, kaba khlad ha Civil Hospital, Shillong, nangta ka kong Tiewmeris Mawthoh (67), na Umpling, kaba khlad ha Civil Hospital, Shillong.
Ka Promila Das (97), kaba sah ha Laban, East Khasi hills, bad kaba khlad ha NEIGHRIMS, Shillong, nangta U bah Ellias Lyngwa (69), na Nongrim hills, ula khlad ha NEIGHRIMS, Shillong, nangta U Stim Khriam (63), na Nongpathaw, Nongshilliang, ula khlad ha Dr HG Roberts Hospital, Shillong.
U Mirul Islam Mondal (46), na Namabilla, West Garo hills, ula khlad ha Tura Civil Hospital, Tura; nangta U Ram Bahadur Sunar (71), na Iewmawlong, Nongpoh, Ribhoi, ula khlad ha Civil hospital, Shillong.
U Bellington Marngar (63), na Nongkasen Nongstoin, ula khlad noh ha Civil hospital, Shillong bad U Khlurstep Khonglah (55), na Byrnihat, Ribhoi, ula khlad noh ha NEIGHRIMS Hospital, Shillong bad U Vicky Warjri (37) na Byrnihat, ula khlad ha NEIGHRIMS Shillong.
Ka Ribansuk Khyriemmujat (34) na Smit, ka la khlad noh ha Robert Hospital, Shillong bad ka Priyalata Dey (86), na Last Stop Laban, ka la khlad ha Woodland Hospital, Shillong.
Kaba kut kita ki sngi, ka mut ki sngi kiba khadduh tam.
Te ha shwa kaba kut kita ki sngi kiba jynjar ia u bynriew pyrthei, ki don ki dak (signs) ban ithuh ia kata ka por.
Kawei na kita ki dak kadei ka jingiohpat ki Israel ia la ka Ri ne Hima ha u snem 1948 A.D.Ia kane u Jisu u la dep iathuhlypa da kaba ong – To nang ia ka Pharshi u Diengdymbur, haba ka tnat kala khie lung bad sei sla, phi tip.
Ka lyiur kala jan.
Mathaios 24:32.
U Diengdumbur u thew ia ki Israel, ka tnat ka khielung bad sei sla, kadei ka jingiohpat ki Israel (Jewish) ia la ka Ri hadien bun hajar sngewbala pynsakma ia ki da u Blei sha kylleng ki Ri ka pyrthei.
Kawei pat kadak shwa kaba kut kita ki sngi, kadei ka jingbunkam ki briew shane shatai ban ia beh spah hajan hajngai bad ka jingkiew sted ka jingtip (knowledge).
Daniel 12:4.
Kine ki long kita ki sngi hashwa kaba kut jong kiei kiei ha pyrthei, kiba long ki dak.
U briew u hap ban ia beh spah naduh u barit haduh u ba khraw khnang ban pyndep jingthoh ka ong, bun ki iaphet shane shatai.
Ka jingtip ka roi, ka long sakawei pat kada kaba kut jong kita ki sngi ha kaba u briew u la ioh ia ka jingstad ha ka science bad technology kat haduh ba ki la klet pynban  ba u don  u Blei uba la ai ha kita ia kata ka jingstad hashwa kaba kut kita ki sngi.
Shwa kaba kut kita ki sngi (End of the age) kan long ka por kaba jynjar bha kat kata ym shym la don naduh ba la long ka jaidbynriew haduh kata kein ka por.
Daniel 12:1.
Kane kan wan hap ha kata ka por ka jingsynshar u Mrad khlaw kein.
Ia kaba u Jisu ruh u la ong – ka kordit bah ka bympat julong na myndanglong ka pyrthei Mathaios 24:21.
Kane kan jia tang shu pynieng pat ia ka Temple kaba lai ha Jerusalem hakaba u briew ka pop u khun ka jingjot un shong  hangta unleh ialade kum  u Blei.2 Thessoloni 2:4.
Bad hashwa ia kane kan don ruh ka jingphaidien kiba bun bah ki Khristan ha ka pyrthei, namar ka jingsheptieng jongki.2 Thessoloni 2:3.
Ha shwa kaba kut kita ki sngi kin don ruh bun ki briew kin pynkhuid ialade naka pop ynphrang ruh ia ki ba kin long kiba janai.
Daniel 12:10.
Kine kilong ki sngi jong kata ka por kaba kut la hajan eh, kidon shibun bah ki dak (signs) ban iathuh ia ngi.
Kawei kadei ka dak ki jingjia barabor ha Ri Israel bad haka Nongbah Jerusalem ia kaba u Ksuid u Soitan u pynkhih ir shi ir ban ialeh thma, bad lada ka thma kan long kaba jur ka lah ban wallam ia ka thma Bah pyrthei Balai (Third world war) namar khlem pep, lada kan don ka thma bah kata kan sdang na Israel, bad dei nangne u mrad khlaw un wan mih ban pyniasuk bad ka Israel da kaba un kular ban ai lad ia ka Israel ban ioh pynieng pat ia ka Temple Balai iakaba u Blei u khlem hukum.
Ngi long kapateng bynriew (generation) kaba iohi ia kine kiei kiei jong kaba kut noh kita ki sngi.
(End of the age).
Suk uta uba pule, kita kiba iohsngew ia ki ktien jong kane ka jingiathuhlypa kiba sumar ia kita kiei kiei ba la thoh ha ka.
KATA KA IA KA LA JAN.Jingpynpaw 1:3.
Amen.
Shillong: Halor ka jingnang iai syllad tyngeh jong ka khlam Covid 19 ha ka jylla bad ha ki district bapher bapher jong ka jylla, kumta ban nang iai tehlakam ia kane ka khlam ba kan nym pur ha ki thaiñ ka West Khasi Hills, na ka liang u Deputy Commissioner jong ka West Khasi Hills District, u Bah T Lyngwa u la pynmih ia ka hukum ba ka jingpynjari ia ka curfew kan dang iai bteng ha baroh kawei ka West Khasi Hills District naduh ka 15 tarik u Jymmang 2021 naduh ka por 5 baje mynstep bad kan kut ha ka 17 tarik u Jymmang 2021 ha ka por 5 baje mynstep.
Hapoh ki kynta ba la pynjari ia kane ka curfew yn pyrkhing ia ka iaid ka ieng jong ki kali bad ki paidbah lait noh sa tang kiba la ioh jingbit na ka Sorkar bad kino kino kiba ialeh pyrshah ia kane kin shah pynshitom katkum ka aiñ.
Shillong:Ka kynhun Ka Sur u Paidbah kabri Hyn niewtrep myn hynnin ka sngi ka la phah da ka dorkhas sha u myntri rangbah ka jylla u Conrad K Sangma ban shim ia ka rai ban sumar ei ia kiba pang COVID-19 na ka Megha Health Insurance Scheme (MHIS).
Haba kren sha ki lad paithai khubor myn hynnin ka sngi, U general secretary jong ka kynhun Ka Sur u Paidbah kabri Hynniewtrep, u bah Egenstar Kurkalang, u la ong ba kum ka seng ka la phah da ka jingthoh sha ka sorkar ba kan ai jingsumar ei ia kiba ioh ia kane ka jingpang lyngba ka kard MHIS.U la ong ba ki pynpaw ia ka jingsngewnguh ia ka sorkar kumba la kren da u bah Prestone Tynsong, symbud myntri rangbah ka jylla ba la pynrung ia ka jingpang COVID-19 hapoh ka MHIS, hynrei ka ei kaba ka seng ka kwah ka long ba ka sorkar kan sumar ei ia kiba pang COVID-19 lyngba kane ka kard MHIS.Ha kajuh ka por ka KSUP, ka kyntu ba ka sorkar ka dei ban wat lad wad lynti na ka bynta ki nongniah Taxi bad kiba bylla ieng briew ban iarap ia ki, namar bun ki trai kim shah ban wan trei sha ki iing bad ki kali lei khlem kamai shuh.
Ka long ka jingeh ia ka sorkar bad kum juh ia ki paidbah, wat ha pdeng kane ka jingeh ka sorkar jylla ka dei ban wat ki lat ki lynti ia ki nongrep kumno ba kin ioh ban die ia ki marrep jong ki namar ka jingkhang dam ia ka iew dielang ha Iewduh, ka la buh ia ki nongrep ha ka jingeh kaba khraw.
U bah Thomas Passah, u la kynnoh ba ka sorkar, ka la bakla ha kaba ia dei bad ka jingiada na kane ka jingpang COVID-19, namar kumba ka long mynta ka paw ba ka sorkar kam shym la long kaba la pynkhreh ban ia khun pyrshah ia kane ka jingpang.
Kala long kaba don kam ba ka sorkar kan khot ia kren ia baroh 60 ngut ki MLA ban ia mir jingmut, namar kumba ka long mynta ka dei namar ka jinglaitlan, ha kine ki bor kiba la dep ha ki jaka rung kum ha Umling bad ka jylla ka sa mat haduh katne ia ka jingeh; kane ka dei ka jingphah beit sha ki iing ki sem bad u to u ba leit sha iing hato u bud ne em ia kita ki kyndon kiba la buh da ka sorkar.
Nongpoh:Katba nangmih ki sngi, ka khlam Covid-19 ka la nangsar ha kiba bun ki shnong ha Ri Bhoi bad halor kata, la iohi ba ka la don ka jingnangkiew ha ka jingdon ki briew kiba ioh Covid-19 ha kylleng ki shnong bad nalorkata ki la don ruh kiba la duh noh iala ka jingim ha kane ka khlam Covid-19.
Haba phai halor ka jingdon ki longiing, kiba la shah pynhap ha ka thup Micro Containment Zone, ki kynthup ia ka kawei ka Karkhana (Rapsang Group of Industries) ha Umiam, nangta shibun ki longiing kiba kynthup ia ka iing ka kong Thiorida Shadap bad Dahunlang Malieh na ka shnong Nongthymmai, Umsning, ka iing u Bah Iohborlang Kshiar, Cicilia Lyngdoh, Joplin Lyngdoh, Ester Syngkli, Bankitbor Syngkli, Everest Thapa, Ethios Shadap, Rophina Kshiar, Welder Thangkhiew, Markor Makri, Bishnu Rijel, Theini Nongshli bad Lasting Roy Makri na ka shnong Umdihar, ka ha Umlangpur, Killing, kiba katei ka Micro-containment Zone, kan treikam naduh ka 11 haduh 21 tarik mynta u Bnai.
katba ka iing u Bopi Diengdoh na Umling, ka iing u Phyrnai Nongkharai na Pynthor, ka iing Ioanis Surong na Nongtariang bad ka iing u (L) Bah Wording Syiemlieh na Umbir, kan treikam naduh ka 12 haduh 22 tarik mynta u bnai.
Ka Deputy Commissioner ka la maham ruh ba kino kino kiba leh pyrshah khlem da bud katkum ki kyndon ka ain, kin sa shah pynshitom katkum ka Disaster Management Act 2005 bad IPC bad kane ka kyndon ka la treikam ruh katkum ka jingdonkam ka por bad kan dang treikam haduh ban da pynbna da kumwei pat.
Shillong:Kan Hynñiew trep Integrated Territorial Organization (HITO) ha ka dorkhas ba la phah sha u Myntri Rangbah ka jylla, u Conrad Sangma ka la pynpaw ïa ka jingsngew khia kaba jur halor ka jingdon jong ki Ventilator na ka bynta jong ki nongpang Covid 19 kiba lah shitom jur bha kum ha kane ka por ba dang don ka jingïakhun thma ïa ka jingpang khlam Coronavirus hapoh ka jylla.
Katkum ka kyrwoh khubor ba la phah da ki nongïalam ka seng, lyngba ka dorkhas ki la pynpaw ba katkum ka jingkheiñ kyllum kumba long mynta halor ka jingdon ki nongshong shnong kaba shu antad, kumba 5 lak ngut ki don ki nongshong shnong tang hapoh Shillong, khlem da kynthup lang ïa ka jingwan ne kiew jong ka jingbun briew.
La ong ba kin lah ban don haduh 25,000 hajar ngut ki nongshong shnong kiba shitom jur na ka khlam Covid-19 kiba donkam ïa ka jingsumar kaba donkam bha ne kyrkieh, kynthup ruh ïa ka jingdonkam ban pyndonkam da ki ventilator.
La shem ruh ba tang ha u bnai Lber jong u snem ba la dep ne u snem 2020, U Myntri ka Sorkar Pdeng ba khmih ïa ka tnat ka Koit ka Khiah, u Dr.Harsh Vardhan u la pynthikna ban pynïoh kumba 300 tylli ki ventilator sha ka jylla Meghalaya.
“Ïa kitei ki tiar la pynïoh sha ka Sorkar jylla ban pynthikna ba kan duna ka jingdon ki briew kiba khlad na ka jingpang khlam Coronavirus, hynrei ngim lah pat ban tip khyndiat ruh la ki bor pynïaid ki la pyndonkam ne em ïa ki ne ïoh ba ki dang don hapoh jaka pynlang tiar ne store room," ong ka dorkhas ba la phah da ka seng.
Ka la pynpaw ruh ba ha kiwei ki jylla ki la sdang ban ai jinghikai ïa ki nongtrei bad kiba mih shakhmat ha ka Koit ka Khiah halor kumno ban pyndonkam ïa ki ventilator bad kumjuh ruh kumno ban sumar ïa ki nongpang ba pyndonkam ïa ki ventilator.
“Kumba long mynta ïa ngi la pynsngewthuh ba kam shym la don kum kitei ki jaitkam kiba la sdang hapoh ka jylla ne lada ka la don ka jingsdang, hynrei ka dang long kaba dang jngai bad kane ka pyni ba kam shym pat don ka jingpyndonkam ïa kitei ki tiar, watla ki la don.
Baroh ngi dei ban sngewthuh ba kane ka khlam kam dei shuh kaba thymmai, hynrei kadei kaba neh bad kaba la pynmong ïa kiba bun balang bad ïa kane ka jingpang kiba tip bha dei tang ki longïing kiba hapoh u laiñ jong ka jingkyrduh kiba hap ban ïa ksaid, ban trud bad ïam na ka bynta ka jingim ha ki 12 bnai jong u snem ba lah dep," bynrap ka dorkhas.
Ka seng ka pynpaw ruh ba khlem da pynrem ïa ka jingshim khia jong ka sorkar jylla halor ka jingpyrshang kaba dang ïaid ban ïakhun ïa ka khlam, ka seng ka kwah banjur ïa ka jingdonkam ban pyndonkam mardor ïa kitei ki ventilator bad kino kino ki tiar kiba don ha shwa ba kan wan ka jingduna ne kyrduh hadien habud, ong ka dorkhas ba la soi da u Donbok Dkhar bad u Wanbun N Dkhar, President bad General Secretary ka seng.
Sylhet:Katkum ka jingïathuh jong ka Bangladesh Khasi Catholic Youth Association (BKCYA), U Kpa Bakhuid, u Pope Francis u la thung ïa u Most.Rev.Bishop Shorot Francis Gomes kum u Nongsharai mynsiem ne Bishop jong ka Jyllaniam Sylhet ne Sylhet Catholic Diocese ha ka 12 tarik, sngi Balang mynta u bnai.
Kum u Bishop ba lah shah jied, u Rev.Shorot Francis Gomes, u la shakri kum u Auxiliary Bishop jong ka Jyllaniambah Dhaka ne Dhaka Archdiocese naduh u snem 2016.
U Archbishop jong ka Dhaka Archdiocese bad u Apostolic Administrator jong ka Sylhet Diocese u Most.Rev.Bejoy N.D’Curze, OMI, u la pynbna ïa katei ka jingshah thung u Bishop Gomes hapoh Ïing Bishop, Sylhet ha jingdonlang ki Lyngdoh sohblei, ki riewniam Sister bad ki Brother na ki 8 tylli ki Parish kiba la sakhi ïa katei ka sngi kaba khraw.
Na ka liang jong ka Sylhet Catholic Diocese ka pynpaw ïa ka jingai khublei ïa u Bishop Gomes ba la shah jied bad pynpaw ka jingkyrmen ba U Mynsiem jong U Blei un ïai don ryngkat bad u Bishop baroh shi jingim jong u kum u Nongsharai mynsiem ka Balang Katholik hapoh Bangladesh, kane ka long katkum ka jingïathuh jong ka Bangladesh Khasi Catholic Youth Association (BKCYA).
Ka Israel, ka la hiar thma ia ka Gaza na suin, hynnin ka miet bad ha kajuh ka por, ka la khot biang ia ki 9hajar ngut ki shipai jongka, ba kin wan phai, sha ka kam, bad katei ka long, ba kan sdang sa ka thma ha khyndew, pyrshah ia ki ehrang Hamas.
Ka Israel Defence Force (IDF), ka kam ba ka jinghiar thma, na suin bad na ryngkew, ka iaid beit thik, ha ki jaka, ba ki la lum jingtip thikna, ha ki bynta jong ka  Gaza Strip.
Ka IDF, ka kam ruh, ba ki shipai jongka, ki don kiba la rung sha ki bynta jong ka Gaza, katba ki liengsuin iapom, ki nang khyrwit bad pyntwa ia ki ktem jong ki Hamas ha Gaza.
U Jonathan Conricus, uba dei u nongkren jong ki shipai Israel, u iathuh ba ki shipai, ki don ha madan, kiba ther tyngeh, ia ki ktem jong ki Hamas bad nangta sa ki shipai suin, kiba iarap na suin; hynrei ha kawei pat ka khubor, ka IDF, ka kyntait ba ka la buh ia ki shipai khyndew ban iakhun pyrshah ia ki Hamas.
Ka jingiap, haduh mynta, ka la poi sha ka 110ngut, ha katei ka jing ialeh thma, ha kaba ki kynthup ia ki khynnah bad ki kynthei ruh.
Naduh ka Lah Sngi U Blei, ki Hamas, ki la siat ia 2hajar tylli ki roket sha Israel, katba ka Israel, ka jubab kylliang, da kaba ther bom na suin, sha kitei ki ktem bapher.
Ka tnat ka koit ka khiah ha Gaza, ka kam ba ki don 103ngut kiba iap ha katei ka Ri, kynthup ia 27ngut ki khynnah, 11ngut ki kynthei bad 530ngut kiba la mynsaw.
Ka hamas bad ka  Islamic Jihad, ka kam ba ki don 20ngut ki briew jongka, kiba la iap, ha ka jinghiar thma ka Israel.
Ki don 7ngut kiba la iap ha Israel, ha ka jingther nam ding, ba kynthup ia uwei u khynnah rit, uba dang san snem ka rta, uba kyrteng U  Ido Avigal.
Shillong: Kiba iap corona mynta ka sngi, ki long 18ngut bad kitei ki kynthup ia U Lumson Nongkhlaw (65), na Nongpoh, Ribhoi District, uba la khlad ha Civil Hospital, Shillong, nangta ka Lhakpa Dikki Sherpa (32), na Upper Mawprem, kaba khlad ha Civil Hospital, Shillong, nangta ka Ladaplin Bank (45), na Iewduh, Lyngkyrdem, kaba la khlad ha iing, ha ka 12tarik Jymmang 2021.
Ka Ambrosina Ksing (68) na 5mer, kaba khlad ha Nazareth Hospital, Shillong, nangta U Repkolin Wanniang (69), uba na Golflink, uba la khlad ha NEIGHRIMS, Shillong, nangta U Rajendra Singh (63), na Pdengshnong Golflin, ula khlad ha Civil Hospital, Shillong, nangta ka Sibon Lyndem (78), na Mawkdok, kaba khlad ha iing ha ka 12tarik mynta u bnai.
U Rai Langstang (63), na Muthlong Rim, West Jaintia hills, ula khlad ha MCH Hospital, Jowai.
Ka Lucia Tngen Wahlang (66), na Nongmynsong, ka la khlad ha NEIGHRIMS, Shillong, ka Tioris Nongdhar (58), na Mawkdok, Mawphlang, ka khlad ha Pomlum PHC.U Wording Syiemlieh (49) na Umbir, ula khlad ha HG Roberts Hospital, Shillong, nangta U Khlainbor Kharbuki (43), na Mawlai Umthlong, ula khlad ha H Gordon Robert Hospital, Shillong, nangta U Ashok Burman (37), na Upper Mawprem, la leit rah ia uba iap ha Woodland Hospital, Shillong.
U Blansing Marwein (78), na 3mer, Nongkseh, ula khlad ha Woodland Hospital, Shillong.
U Phum Lyngdoh (58) na Lawsohtun, ula khlad ha HG Robert Hospital, Shillong, nangta U Bhimsen Thangkhiew (79), na Lumpondeng, Umlyngka, ula khlad ha Super Care, Shillong, nangta U Paul L Syiemlieh (87), na Umsaitsniang, Umsning, ula khlad ha Woodland Hospital, Shillong bad ka Shem Dkhar (27) na Rngad, East Jaintia hills, ka la khlad ha Woodland WK Hospital, Jowai.
Nongpoh: Ka jingpang khlam Carona, ka la sar tyngeh ha kiba bun ki shnong, kina don ha ki thain bapher bapher ha Ri Bhoi.
Tang mynta ka sngi, ki la don haduh 101 kiba dang shu ioh thymmai bad Haduh ka Distrik, kat haduh mynta ki don 570 ngut kiba dang don ia katei ka jingpang Carona.
Lah ruh ban kdew, ba la jan man ka sngi, ki don shibun ki longiing na ki shnong bapher bapher, kiba la shah pynhap ha ka thup Micro Containment Zone bad mynta ka sngi ki la don ki longiing ha ka shnong Pynthor, kiba kynthup ia ka iing jong ka Kong Melina Rynghang, Kong Merinda Rynghang bad Kong Herisda Rympei, katba na ka shnong Umeit, ki kynthup ia ka iing u Mackorean M.Khonglah, ka Kong Christabell Wanniang, u Draikut Marbaniang, Baiales Dhar, Risonroy Mawrie, Probinus Suting bad Starboklang Malngiang.
Kitei ki iing bad jaka kaba la shah pynhap ha ka thup Micro Containment Zone, ka sdang mynta ka 13 bad kan kut ha ka 23 tarik mynta u bnai.
Lamaham tyngeh ba ki briew ba kim dei ban rung ban mih sha kitei ki jaka ba la mana bad lada don kiba leh pyrshah, kin sa ngat ha ka jingshah pynshitom kiba katkum ka kyndon Ain.
Ka Kong RM Kurbah, DC Ri Bhoi, ka la kyrpad ia ki paidbah ba kin kohnguh ia kaei kaba la btah da ka sorkar bad ki briew ka koit ka khiah, khnang ba yn lah ban tehlakam ia ka jingsaphriang stet ka khlam Carona.
Na ka daw ba duh u transformer ki staff PHC Pongtung kila hap shong dum lah palat shita iew mynta.1.
Kiba bun na ki staff ki ia sah family bad pyn donkam da Ka light na Ka bynta ban shet ban tiew.2 Ban charge ia ki mobile ruh my ioh.3.
ki Khun hap leh online class4.
sum ruh ym ioh bha na lor hap attend nongpang lai phew jait.
Hato ki ba dei peit ki matlah ki kyllut ne kumno.
Shillong: Ha kane ka sngi ka 13 tarik u Jymmang 2021, ka jylla ka la shah syllad tyngeh ha ka khlam Covid 19 ha kaba kiba la ioh ia kane ka jingpang ki la kiew bha mynta ka sngi ban ia kaba ianujor ha kine ki sngi kiba la leit noh bad tang mynta ka sngi kiba ioh thymmai ia kane ka jingpang ki la don kumba 591 ngut bad kiba la koit ha kane ka sngi ki long 228 ngut.
Katkum ka jingpyntip ba la ai da u Dr Aman War u ba dei u DHS(MI), u la iathuh ba kiba dang don mynta hapdeng kane ka jingpang ha kane ka jylla ki la kot sha ka 3,726 ngut ha kaba 2,121 ngut ki dei napoh East Khasi Hills bad 502 ngut ki dei napoh Ri Bhoi.
Kiba la khlad noh na kane ka jingpang naduh mynnin janmiet haduh mynta ka sngi ki don kumba 18 ngut ha kaba 16 ngut ki dei napoh East Khasi Hills District, 1 napoh East Jaiñtia Hills District bad 1 napoh West Jaiñtia Hills District.
Kiba ioh corona, na ki 591 ngut, ki kynthup ia 9ngut ha East Garo Hills, ha kaba 5ngut ki dei ki high risk bad 3ngut ki ILI, iwei ba wan phai na shabar jylla.
Ka East Jaintia hills, ka don 14ngut, ha kaba 5ngut ki high risk, 6ngut ki ILI bad kiwei pat.
Ka East Khasi hills, ka don 318ngut, ha kaba 12ngut, ki dei ki nongtrei ka koit ka khiah, 132ngut ki high risk contact, 77 ngut ki ILI, 6 ngut ki pulit, 27ngut ki SARI case.
Ka North Garo  hills, ka don 8ngut, ka Ribhoi 93ngut, ha kaba ki high risk, ki don 37ngut, ki ILI 13ngut, ha Khweng 6ngut, ha Rangmen 15ngut, ha Umiam 19ngut.
Ka South West Garo hills, ka don 32ngut, ki high risk 9ngut, ki ILI 3ngut.
Ka South West Khasi hills, ka don 9ngut, kiba dei ki high risk contact.
Ka West Garo Hills, 63ngut, ha kaba ki high risk ki don 20ngut, ki ILI 15ngut, kiba wan na shabar jylla 14, ka West Jaintia hills, ka don 37, ha kaba ki ILI, ki long 15ngut, ka West Khasi hills, ka don 7ngut.
Kiba jem na ka jingpang, ki long baroh 228ngut.
Mynta baroh kiba don ia ka khlam corona, ki long 3,726 ngut bad ka East Khasi hills, ka don 2,121 ngut, ka West Khasi hills 124 ngut, ka South West Khasi hills 17ngut, ka Ribhoi 502ngut, ka West Jaintia hills 147ngut, ka East Jaintia hills 156ngut, ka West Garo  hills 352ngut, ka South West Garo hills  137ngut, ka South Garo hills 64ngut, ka East Garo hills 58ngut, ka North Garo hills 48.
Baroh kiba la jem, ki long 17,582ngut bad kiba iap baroh, ki long 268ngut.
Shillong: U Symbud myntri rangbah ka jylla, u bah Prestone Tynsong, u la kyntu ia ki nongialam niam bapher bapher ha ka jylla ba kim dei ban don ka jingsheptieng, haba ki leit ban lehniam khadduh ia ki briew ba khlad na ka jingpang Covid-19, namar ba ka sorkar mynta kan pynbiang noh da ki PPEs na ka bynta jong ki.
Haba iakren bad ki lad pathai khubor u bah Tynsong, u la iathuh ba mynta ka sngi ha ka jingialang la ia kren halor ka jingsheptieng jong ki briew ban pyndep ia ki briew ba khlad na ka jingpang Covid-19, ha kaba wat na ka niam ne ki kynhun ruh ki tieng ban pynlong ia ka jinglehniam ba khadduh kat kum ka niam ka rukum ba ki shait leh.
U symbud myntri rangbah, u la ong ba ka jingtieng kam dei tang ha kiba ha ing kiba ha sem, hynrei wat ki nonglehniam ruh ki don ka jingsheptieng, hynrei ka sorkar ka kyntu ba kim dei ban sheptieng, namar ba ka sorkar kan pynbiang da ki tiar iada (PPEs) ia baroh ki ba don ha kine ki ingiap briew.
“Wat ju sheptieng haba ki mut ban rah ia ka met na hospital sha ing ne na ing sha u lumjingtep ne jaka thang namar ka sorkar kan pynbiang ia ki tiar iada (PPEs) ia baroh kito ki ba leit ban pyndep ia ka met ba dang sah" u la ong.
U bah Prestone u la pynshai ruh ba ha shuwa ban aiti ia ka met sha kiba ha ing, ki hospital ki la dep ban bud ia ki protocol kiba iadei bad ki briew ba khlad na kane ka jingpang.
HYDERABAD: Ki nongtrei jong ka kompeni, kaba shna ia ki dawai, ban iada ia u paidlang ka India, na ka khlam corona, hynrei, mynta, ki la ioh jingpang corona ialade bad kitei, ki dei ki nongtrei ka Bharat Biotech.
Ka Joint Managing Director jong ka kompeni, ka Suchitra Ella, ka thoh ha ka tweet jongka, ba ki don 50ngut ki nongtrei, kiba ioh ia ka jingpang khlam corona.
Ka Bharat Biotech, ka dei kaba shna ia ki dawai Covaxin.
Ka jing ioh pang, ki nongtrei ka Bharat Biotech, ka la pyn kyndit ia kiba bun bad ki jing kylli, ki la mih ia katei ka kompeni bad uwe na ki nong kylli, u ong “Kumno kan lah ban long, ba haduh 50ngut ki nongtrei, kin ioh ia ka khlam? Hato kim pat shah injek ialade?".
Nangta, u don sa uwei uba kynthoh “Lada ki nongtrei jongphi, ki ioh ia ka jingpang covid, katei hi, ka la kren shai, shaphang ka jingtrei kam jong ka dawai jongphi".
Ki jylla, kiba ka Cavaxin, kan ai ia ki dawai jongka, ki long ka  Andhra Pradesh, Haryana, Odisha, Assam, Jammu & Kashmir, Tamil Nadu, Bihar, Jharkhand bad ka Delhi.
Nangta sa kiwei pat, ki long ka Chhattisgarh, Karnataka, Telangana, Tripura, Madhya Pradesh, Uttar Pradesh, Gujarat, Maharashtra bad ka West Bengal.
