Ki briew kiba iabit thymmai iaka jingpang khlam ki kynthup na EGH: 2, EJH: 1, EKH: 68, RBD: 89, SWKH: 16, WGH: 5, WJH: 13 bad WKH: 69.
Ki nongpang kiba la ioh pat iaka jingkoit ki don haduh 162 ngut.
Kine ki kynthup na EGH: 2, EJH: 2, EKH: 62, RBD: 7, SWGH: 1, SWKH: 18, WJH: 9 bad WKH: 61.
Ka jingdon jong ki briew bala ïabit ïa kane ka jingpang khlam ha Jylla baroh ka long 80246 ngut bad napdeng kine 76892 ngut kila ïoh ïa ka jingkoit bad 1386 ngut kiba ïap nalor ki briew ba dang shitom.
U Additional Deputy Commissioner (Supply), Mairang Civil Sub- Division ula pynbna paidbah sha baroh ki longïing jong ka Sub-Division ba la pyllait paidbah ia u khaw National Food Security Act, 2013 bad u khaw hapoh ka scheme PMGKAY (Pradhan Mantri Garib Kalyan Awas Yojana) jong u bnai September, 2021 sha ki dukan die rashon.
Ia u khaw hapoh jong ka NFSA 2013 PHH bad AAY la bthah ban sam katkum ka jingthew ba la buh da ka Sorkar kumne harum: – PHH       – 5 kilo shi khlieh briew ha ka dor 3/- shi kilo AAY        – 35 kilo shi card ha ka dor 3/- shi kilo Non-NFSA- 7.215 kilo shi card ha ka dor 13 tyngka shi kilo Pradhan Mantri Garib Kalyan Awaas Yojanaa (PMGKAY) PHH       – 5 kilo shi khlieh briew khlem da shim pisa AAY        – 5 kilo shi khlieh briew khlem da shim pisa Ym bit ban ai duna ne ot na ka bhah ba la buh ne mang da ka Sorkar ha kaba iadei bad ka jingsam ia uno uno u marbam ba la ai lyngba ka shkim PMGKAY, NFSA bad Non- NFSA bad la bthah ruh ia baroh ki FPS dealer ba kim dei ban pynduh khaw ia kito ki nongbam lada kim pat don ia u Aadhaar Card bad ia kito ki ba la pynjah ia ki ration card jong ki.
Shuh shuh iaka bai kit bad bai kali ban pynpoi ia kine ki marbam hapoh jong kitei ki lai tylli ki skhim yn bei pisa da ka Sorkar sha ki Wholesaler ne Dealer kumba ju leh na ka por sha ka por.
Ha ka jaka sam khaw la bthah ba baroh kin ieng la kumno kumno shi mitar ka jingjngai iwei na iwei pat ha u lain bad baroh ki nongshim rashon kin hap ban deng ia ki jingda dur khmat (Mask) ha ki jaka sam khaw.
Shuh shuh, u Additional Deputy Commissioner (Supply) in charge ka Mairang Civil Sub- Division u pyntip ba la pyllait ia ka umphniang sharak naka bynta u bnai September, 2021 ha ka jingthew kaba 2.72 liter shi iing na ka bynta kito kiba la ring ding elektrik bad 3.00 liter naka bynta ki shnong ne dong ki bym pat ring ding elektrik.
Ka dor kalong kat kum ka jingpynbeit jong ka Vigilance Committee jong ki shnong bapher bapher.
Lada lap ia kino kino kiba pynkhein ia kitei ki kyndon haneng yn pynshitom katkum ka ain, bynrap shuhshuh ka kyrwoh na u Additional Deputy Commissioner (Supply) in charge ka Mairang Civil Sub- Division.
Ka Khasi Students’ Union, Wapung unit kan pynlong iaka jingpynpynkup burom iaki samla kiba pass bha haka SSLC bad HSSLC jong un u snem 2021.
Kane ka jingpynkup burom kadei kaba la tip kum ka 2nd Maitshaphrang Academic Award bad ia ka tarik ka KSU kan sa pynbna hadien.
Ki shnong kiba ka KSU Wapung kan ai khusnam ki kynthup iaka Mookhep, Wapungskur, Wapungshnong, Tuberkmai Shnong bad ka Shohshrieh.
Ka KSU kala wer iaki samla pule kiba ioh 65 percent haka SSLC bd HSSLC ban pynpoi iaki marksheet naduh 21 tarik Nailur haduh 30 Risaw da kaba phone ha kine ki number 9678091106/9383052286/8837348828.
Ha ka sngi Balang ki don 166 ngut ki briew kiba iabit thymmai iaka jingpang khlam COVID-19, 4 ngut ki briew kila khlad bad da kane ka jingiap baroh kala kynjoh sha ka 1385 ngut.
Kine kiba la khlad 4 ngut ki dei na East Khasi Hills District: 2, mar iwei na Ri Bhoi bad West Khasi Hills.
Kat kum ka jingpyntip ka Tnad ka Koit ka Khiah, 166 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1868 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 3, EKH: 97, RBD: 6, SWGH: 1, SWKH: 2, WGH: 4, WJH: 10 bad WKH: 42.
Ki nongpang kiba la ioh pat iaka jingkoit ki don haduh 172 ngut.
Kine ki kynthup na EJH: 2, EKH: 60, NGH: 1, RBD: 31, SWGH: 3, SWKH: 14, WGH: 4, WJH: 41 bad WKH: 16.
Ka jingdon jong ki briew bala ïabit ïa kane ka jingpang khlam ha Jylla baroh ka long 79983 ngut bad napdeng kine 76730 ngut kila ïoh ïa ka jingkoit bad 1385 ngut kiba ïap nalor ki briew ba dang shitom.
Ka West Jaintia District Badminton Association (WJDBA) kala pynbna ba kan pynlong iaka 12th District Open Badminton naduh ka 18 tarik haduh 23 tarik u bnai Risaw 2021 ha Indoor Hall ka Seinraij Jowai, Tpep Pale.
Ka bai rung kalong T.300/- haka single bad haka double T.600/-.
Ka WJDBA kala ong ba kane ka jingiakhun kan sdang haka por 5 baje nohphaisngi bad kala khot ka wer ia baroh ban wan iashimbynta ha kane ka lympung.
Ha kane ka lympung yn shah tang ia kiba la kynjoh iaka rta 18 snem shaneng bad kiba la dep ai tika COVID-19.
Ki kyrdan iakhun ki kynthup iaka Open Men’s Single, Men’s Double, Mixed Double, Women’s Single, Women’s Double.
Nalor kata kan don ka jingiakhun kaba kynthup iaki 35 snem bad 50 snem shaneng.
Shuh shuh ka WJDBA kala dep jied ruh iaka tournament committee ha kaba khlieh da u ma Nangebormi Suting kum u chairman, secretary u Richard Mylliem.
Kino kiba kiba kwah ban ioh iaka jingtip bad ai kyrteng phone ha kine ki number 9612167214 (Rimilan Passah).9612623103 (Dauru Laloo).
(chairman) 7085452889.
(secretary) 9436566773 shuwa ka 15 tarik Risaw (October) 2021.
Ka Society for Urban and Rural Empowerment (SURE) ha ryngkat ka jingïatreilang bad ka jingkyrshan ka ophis jong ka District Social Welfare Officer West Jañtia Hills haka sngi ba ar kala pynlong iaka jingai jinghikai ïa ki khynnah jong Nongtalang College halor ka jingsniew bad kumno ban kiar naki kynja jingdih buaid kiba la kynrei ha kane ka distrik.
Hashwa ban sdang ïa kane ka jingai jinghikai la ïoh ïa ka jingïalang kaba lyngkot ïa kane la pynïaid da u Firstborn Myrchiang uba long u Head Department ka EVS department ka Nongtalang College.
La ïoh ïa ka jingkren na u Secretary jong ka SURE u HH Mohrmen uba la ïathuh ïaka jingïalang ba ka West Jañtia hills distrik ka dei kawei na ki districk hapoh ka ri baroh kawei kiba la shahktah bha ha ka jingbun jong kiba kyrni ha ka jingdihbuaid bad dei namar kata ka sorkar kala jied ban pynlong ïaka ‘ Nasha Mukt Campaign ’ ha kane ka distrik.
Ula ong ruh ba ka jingma kaba ar kaba ïabud ryngkhi bad ka jingkyrni haki jingdihbuaid ka dei ka jingbun jong ki briew kiba ïoh ïa ka jingpang HIV/AIDS kaba lah ban mih na ka jingpyndonkam ïa ki tiar injek haba dih ïa ka drok.
Ne na ka jingïashongkha klumar khlem kano kano ka jingïada khamtam ha ka por ba ki briew ki buaid.
Ïa ka jingai jinghikai ïa ki samla pule jong kane ka skulbah shaphang ka jingma jong ka jingkyrni ïa ki kynja jingdih buaid kaba kynthup ïa ka kiad la ai da ka kong Dakapaïa Bareh Field Coordinator ka SURE.Ka Kong Dakapaia kadei ka briew kaba la don shibun ki jingtip bad kala trei bad ki briew kiba ngop haka jingdih iaki kynja pynbuiad.
Hadien ka jingai jinghikai, ki samla pule ki nonghikai kiba la bun ki jingkylli ha kaba iadei bad ki lad jingiada bad ban kiar na ki kynja jingdih pynbuaid.
U Ajay Kumar Adhikari uba long u Head department jong ka subjek Political Science ha kane ka College ula ai iaka kyntien ai khublei.
U Deputy Commissioner (Supply) West Jaintia Hills District, Garod LSN Dykes haka sngi ba ar ula khot thep kyrteng thymmai iaki cooperative society, ki sengtreimon sngewbha, bad ki SHG na ka bynta ba ka sorkar kan thung iaki kum ki nongdie rashon na ka bynta u snem 2022 ha ki wholesale centre.
Kine ki Wholesale Centre ki kynthup ha ki shnong ha sor Jowai,  Ummulong, Nartiang, Shangpung bad ha Sahsniang.
Ki ba kwah ban aplai ïa kane ka kam ki lah ban ïoh ïa ki aplikeshon Form –I na ka ophis jong u Deputy Commissioner (Supply) ka West Jaintia Hills District.
Ka tarik ba khadduh ban pynpoi ïa ki aplikeshon ha ryngkat ki kot ki sla ba donkam kan long ha lane shwa ka 4 tarik u October (Risaw), 2021.
Ki kot ki sla ba donkam ba ki kynthup ïa ka Court Stamp fee Rs.25/-, lai tylli ki dur shiteng, ka Bank guarantee T.1 lak tyngka na ka bynta ki riewlum bad T.2 lak tyngka na ka bynta ki bym dei riewlum haka non judicial stamp ba T.10/- Donkam ruh ban ïoh jingthoh na ki Rangbah Shnong halor ka jingdon jong ka jaka buh iaki mar, ka dur jong ka jaka buh mar, ka Trading license na ka bynta ki bym dei riewlum, ka sale tax clearance certificate, ka Schedule Tribe/caste Certificate, Residential Certificate na ki Rangbah Shnong bad ki Certificate kiba ïadei bad ka jingdon jingtip halor ki kam internet.
Kino kino kiba shah jied katkum kane ka hukum, ka por ka long haduh 31.12.2022 lane lah ban bteng ïa ki haduh ka 31.03.2023.
Shuh shuh U Sub Divisional Officer (Supply) Amlarem Sub Division ruh ula khot thep kyrteng thymmai ia ka kam die rashon ha ki whole centre ha Amlarem (2 ngut), ha Nongtalang (1-Iwei), ha Dawki (I iwei) bad ha Muktapur (1 iwei).
Ia ki phorm lah ban leit shim na ka ohis treikam naduh 21 Nailur (September) haduh 4 tarik Risaw (October).
Ka tarik ba khatduh ban thep ka long 20 Risaw (October) 2021.150 ngut ki briew kiba iabit thymmai iaka jingpang khlam COVID-19, iwei ila khlad naka jingpang bad da kane ka jingiap khlam kala kynjoh sha ka 1381 ngut ha Jylla haka sngi ba Ar.
Ine iba khlad dei iba na Ri Bhoi District.
Kat kum ka jingpyntip ka Tnad ka Koit ka Khiah, 150 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1878 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 5, EKH: 66, RBD: 26, SGH:1, SWGH:1, SWKH: 2, WGH:4, WJH: 22 bad WKH: 23.
Ki nongpang kiba la ioh pat iaka jingkoit ki don haduh 167 ngut.
Kine ki kynthup na EGH: 2, EKH: 78, NGH:1, RBD: 16, SGH: 1, SWGH: 2, WGH: 12, WJH: 45 bad WKH: 10.
Ka jingdon jong ki briew bala ïabit ïa kane ka jingpang khlam ha Jylla baroh ka long 79817 ngut bad napdeng kine 76558 ngut kila ïoh ïa ka jingkoit bad 1381 ngut kiba ïap nalor ki briew ba dang shitom.
U Deputy Commissioner (Supply) East Jaintia Hills District, Bah E Kharmalki haka sngi ba ar ula khot thep kyrteng ia kino kino ki briew, ki kynhun ban die rashon (wholesaler) naka bynta u snem 2022.
Ki jaka ban buh iaki wholesaler centre ki kynthup ha Khliehriat (6 tylli), Sutnga (2 tylli), Rymbai (1 iwei), Lumshnong (2 tylli) bad Umkiang (2 tylli).
Ki ba kwah ban aplai ïa kane ka kam ki lah ban ïoh ïa ki aplikeshon Form –I jong ka Meghalaya Foodgrains (PDS) na ka ophis jong u Deputy Commissioner (Supply) ka bad ban submit shuwa ka 15 tarik Risaw 2021 haka por longtrei.
Ki kot ki sla ba donkam ba ki kynthup ïa ka Court Stamp fee Rs.25/-, lai tylli ki dur shiteng, ka Bank guarantee T.1 lak tyngka na ka bynta ki riewlum bad T.2 lak tyngka na ka bynta ki bym dei riewlum kaba hap ban leh haka non judicial stamp ba T.10/- Donkam ruh ban ïoh jingthoh na ki Rangbah Shnong halor ka jingdon jong ka jaka buh iaki mar, ka dur jong ka jaka buh mar, ka Trading license na ka bynta ki bym dei riewlum, GST/Professional Tax Clearance Certificate/ Certificate of exemption.
Yn jied ban die rashon ia kiba don jingnang jingtip iaki kor ki bor bad ka internet.
Katkum kane ka hukum kino kino kiba shah jied ka por ka long haduh 31.12.2022 lane lah ban pynjlan iaka por haduh ka 31.03.2023.
Ka Jaintia Students’ Union (JSU), Syndai Unit haka sngi Nyngkong kala phah leit phai iaki katto katne iaki bar jylla naka jaka ba ki wan hadien ba kim lah satia ban pyni iaki kot ki sla kiba biang.
Ha kane ka jingkhyra ka JSU ia kine ki bar jylla la iadonlang ki pulit jong ka Muktapur.
La iathuh ba ki don haduh kumba 9 ngut eiei ki bar jylla kiba wan treibylla haka shnong Syndai, hyrnei hadien ba kim lah ban pyni iaki kot ki sla ba biang ka JSU kala pynsangeh shi syndon ia ki ban trei bad phah leit phai ia ki sha ki jaka ba  ki wan.
Ha kane ka jingkhynra bar jylla la ialam da u general secretary JSU Syndai u Heiplanmiki Tariang, assistant general secretary Banteilang Suliang nalor kiwei kiwei.
Kane ka jngkhyra bar jylla ka JSU kadei shibynta ka jingdawa ILP haka jylla, la ong u Heiplanmiki Tariang.
Ula ong ka JSU ka kyntu ia u kontrak ba wan rah ia kine ki bar jylla kumjuh ia kiwei ruh ki kontrak haba ki wan rah ia kino kino ki nongtrei bar jylla ki dei ban wanrah da kiba la dep register ne da kiba lah biang lut ki kot ki sla.
Ka Meghalaya Editors’ and Publishers’ Association (MEPA) ka pynrem jur ia ka jingjia kaba la jia haka sngi Nyngkong pyrshah ia u nongthoh khubor ba la rangbah u EM Jose uba la shah ktah kti ha ki katto katne ki riewshimkabu ha ka jingialang kaba la pynlong da ki seng bhalang ha u Mot Kiang Nangbah ha Barik, Shillong.
U Bah R Monarch Shabong president MEPA ula ong “Wat la ki dkhot bad nongialam sengbhalang kiba la panmab halor kane ka jingjia, ka MEPA ka kyntu ia ki ban thwet kum ia kine ki riewshimkabu kiba donkti ha kane ka jingjia bad ban pynshitom ia ki khnang ba kum kine ki jingjia kin ym jia shuh hadien habud.
" Ka MEPA ka pynkynmaw ruh ba ki lad pathai khubor ki don ka bynta kaba khraw kumba long lem ki kynhun bapher bapher na ka bynta ban pynsngew ia ka sur jong u paidbah jong ka jylla.
Ki dkhot jong ka village court jong ka elaka Nongjngi kila pynpaw iaka jingpyrshah kaba jur halor ka jingleh bymsuidniew u Dolloi ka Elaka ma Copiousness Daw iaka jingbthah jong u Revenue Officer, JHADC halor ka kam khajia jaka hadpeng ka shnong Namdong A bad u Romario Sungoh ia kawei ka jaka kaba don ha Lamanang.
U Riyoo Pulang bad u Kiton Samati kiba dei ki dkhot jong ka village court kila pynrem ia u dolloi halor ka jingbym khot jong u kum u chariman iaka village court wat hadien bala bthah ia u da ka konsil ban pynbeit iaka jingiakhajia jaka.
“Ngi kum ki dkhot ka village court ngi sah haka umdum halor kane ka jingleh lyndet u dolloi iaka jingbthah u RO ka JHADC.U dolloi kum u chairman u la buhrieh halade ia kane ka kam ioh lehse ka don ka ei ka ei sha lyndet.
Kumba la paw une u dolloi um shym la sngap ia ka jingujor jong ka shnong bad u khlem iaid ruh lyngba ka shnong halor kane ka kam ia khajia jaka," la ong kine ki ar ngut ki dkhot ka village court.
Ha ka juh ka por kine ki dkhot ka village court kila kynthoh iaka jing rikomen ne mynjur u dolloi ban pynkylla LHC ia ki lai tylli ki jaka ba aplai une u Romario.
Une u briew u don ia ka patta kaba heh 4548 square metres kaba u la pyndam bad thmu ban kylla sha ka LHC.Kine ki ar ngut ki dkhot kila ong ruh ba une u Romario u don tang katto katne ka jaka kaba dei ka patta, hynrei la kynnoh ba u dolloi ula mynjur ban pynkylla sha ka LHC iaka jaka kaba heh da ki acres.
Ki dkhot ka village court kila pynrem ia kane ka jingleh u dolloi bad kyntu iaka ophis u RO ka JHADC ban bishar bniah halor kane ka jingthmu pynkylla LHC iaka pata ha katei ka shnong.
U Revenue Officer, ka JHADC haka shithi kaba u la phah sha u Chairman bad Secretary village haka 19 Nailar (August) 2021 ula ai por haduh 15 tark Nailur ban pynbeit ia kane kam iaknieh jaka hapdeng ka shnong bad u Romario Sungoh, pynban ka shnong Namdong A kala ong ba haduh bala kut ka tarik bala buh, u Dolloi ka Elaka Nongjngi u Copiousness Daw um shym la shim bishar ia kane ka kam.
Ka Meghalaya Cricket Association (MCA) ka la wan shakhmat ba kan pynbna ia ki kyrteng ka kynhun jong ki thei ialehkai U-19 ki jong ka ban khreh ban ia aireng ha ka lympung ialehkai ban pynlong da ka BCCI ha Bhubaneshwar, Odisha.
Kumban shu pynbkynmmaw ba ia kane ka kynhun jong ki thei ialehkai, ka MCA ka la shim ia ka sien jam ba kan da phah ba kin leit ban ia kilan bad ban da shah hikai kyrpang ialade ha kawei na ki shlem ai jinghikai ba don ha sorbah Bengaluru katta haka Just Cricket Academy.
Shwa ba kane ka kynhun kan leit sha kane ka shlem ai jinghikai ki la pynlong ia ka jingiakynduh lang kaba shi taiew hangne ha nongbah Shillong.
Ki thei ialehkai ka Jylla kin iakhun nyngkong haka 28 tarik Nailur pyrshah iaka Manipur, 29 tarik Nailur pyrshah iaka Nagaland.
Haka 1 tarik Risaw ka jylla kan aireng pyrshah iaka Sikkim, haka 2 tarik pat pyrshah iaka Arynachal Pradesh bad haka 4 tarik pyrshah iaka Jammu and Kashmir.
Ki kyrteng jong ki nongialehkai: Suriti Kumari Ra (Shillong)-Captain Ankita Sharma (Ri Bhoi) Sanchisa M Sangma (Phulbari) – Vice Captain Mansi Anand – Shillong Abiezer K Syiem – Mairang Awesha G Momin- Tura Neelam Roy – Shillong Sistilin Ryntathiang- Mairang Emisakani Warjri – Mairang Dubleen Nengnong- Mairang Monica L Phawa – Mawryngkneng Marme M Sangma- Nengskonh Monycable Marbaniang- Mairang Janika R Marak- Nongalbibra Thymmeiingbakor L Mawnai – Mairang Pilika R Marak – Tura Icyful Mary Lyngkhoi – Nongstoin Fenny Nongrum- Nongstoin Dianchi N Sangma- Nongalbibra Ritreki Pohshna- Jowai Support staff : Miss Kikam Bhutia- Head Coach- BCCI certified.
Mr.Leonard Wankhar- Asst.Coach- BCCI certified.
Miss.
Sushma Thapa- Physio- MCA certified.
Miss Darishesha Mawroh- Trainer- MCA certified.
Miss Chingche Ch.
Marak– Manager.
Ka West Jaintia District Sports Association (WJDSA) haka sngi Nyngkong kala pynbna ba kan pynlong da ka Open To All League cum Knock Out Football Tournament na ka bynta ki samla ialehkai kiba la kynjoh 18 snem shaneng.
U Hony.General Secretary WJDSA, Lammat OO Laloo ula ong ia kane ka lympung yn shah tang iaki nongialehkai ne pleïar kuba pyniasoh bad ki club kiba iasoh (afiliated club) bad ka WJDSA.Ula ong ruh ba la rai ban ym donkam ban transfer iaki pleïar na ka bynta kane ka lympung.
Iaka khusnam pisa bad ka tarik ialehkai ka WJDSA kan sa pynbna hadien.
U Ma Lammat OO Laloo ula baka bai rung (Entry) kalong T.2500/- kawei ka affiliated club, bad 50/- tyngka ka bai registration ia uwei u pleïar bad yn shah ym duna 20 ngut ne palat 25 ngut.
Haka juh ka por baroh ki nongialehkai bad ki nongpyniaid kin hap ban pynbiang iak syrnod dep ai tika COVID-19.
Ka tarik ba khatduh ban poi iaka entry kalong hashuwa ka 9 tarik Risaw (October) 2021.
Ka West Jaintia District Sports Association (WJDSA) kala pynbna ba ka iew die lilam iaka jaka ba thylli ha 1 st bad 2 nd Division kan long haka 25/9/2021 ha ka por 1 baje nohphaisngi ha ophis treikam ka WJDSA, Ladthadlaboh, Jowai.
U Hony.General Secretary ka WJDSA, u ma Lammat OO Laloo ula ong ba kine ki ar tyyli ki jaka kila thylli hadien baka Khliehmyntang Ialong SC bad ka Loomiongkjam SC kiba don haka kyrdan 1 st bad 2 nd Division kila weng ialade na katei lympung.
“Ban pyndap ia kine jaka ba thylli, ngi la rai ban lilam ia kane ka jaka haka 25 tarik une u bnai Nailur khnang ban pynbiang iaka thup ki kynhun ha kine ar tylli ki lympung ialehkai," la ong ma Lammat OO Laloo.
U Bah John Kharshïing, president Shooting Association Meghalaya (SAM) ula shah jied kum u vice president jong ka National Rifle Association of India (NRAI) nalor 7 ngut kiwei pat ki vice president.
Kane ka jingshah jied vice president naka thain sahtei lammihngi kan dei ka sien kaba nyngkong eh haka history jong ka NRAI.Kane ka jingjied nongkitkam ka NRAI kala long haka sngi Saitjain ha IS Bindra.
Cricket Stadium, Mohali, Punjab.
U Raninder Singh ula shah jied biang kum u president bad kane ka dei ka sien kaba saw ba un shah jied kum u nongialam ka NRAI.U Neil Sootinck general secretary SAM ula shah jied kum u dkhot jong ka governing body ka NRAI ha ryngkat ki 15 ngut kiwei pat ki dkhot n aka bynta ka samoi treikam 2021-25.
U Kanwar Sultan Singh u la shah jied khlem da don ki nongialeh pyrshah kum u secretary general, u  Randeep Mann ruh u la jop suk khlem da don kano kano ka jingiakhun kum u treasurer.
U MP barim na Odisha u nongiasiat u ba paw u Kalikesh Narayan Singh Deo ruh u lah shah jied khlem don nongialeh pyrshah (unopposed) kum u Senior Vice-President.
Haka sngi Nyngkong 174 ngut ki briew kila iabit thymmai iaka jingpang khlam COVID-19 bad iwei ila khlad naka jingpang bad da kane ka jingiap ki briew kiba ioh pang kala kynjoh haduh 1380 ngut haka Jylla.
Ine I ba khlad iwei I dei na West Jaintia Hills District.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 174 ngut bad kiba dang shitom ne ki active case ki don 1896 ngut hapoh ka Jylla.
Kine ki kynthup EJH: 4, EKH: 110, RBD: 13, SGH: 1, SWKH: 2, WGH: 2, WJH: 23 bad WKH: 19.
Ki nongpang kiba la ioh pat iaka jingkoit ki don 168 ngut.
Kine ki kynthup na EJH: 1, EKH: 89, RBD: 12, SWKH: 7, WGH: 6, WJH: 6 bad WKH: 47.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 79667 ngut bad napdeng kine 76391 ngut kila ïoh ïa ka jingkoit bad 1380 ngut kiba ïap nalor ki briew ba dang shitom.
Ka KSU Thangraiñ Unit ka la pynkup burom ïaka khynnah bad samla kiba pass bha haki kyrdan bapher bapher kiba na ka shnong Thangrain da ka Maitshaphrang Academic Award.
Ïaka jingïalang pynkup burom la pynlong haka sngi Saitjain bad iaka jingialang la pynïaid da u Chanbor War General Secretary Nartiang Circle.
Kane ka jingpynkup burom kala pynlong kum shibynta ban ai mynsiem shuh shuh ïaki khun samla ka shnong ban trei shitom haki jingpule jong ki.
La ïadonlang ha kane ka jingialang pynkup burom naduh Reuben Najiar Assistant Education Secretary KSU central body, u Laitphar Syngkrem vice president KSU Jaintia Hills District Unit, u Leningrad Tariang Organising Secretary Jaintia Hills District Unit bad ki dkhot naki Unit bad Circle bapher bapher kumjuh ki nongïalam shnong.
U Reuben Najiar Assistant Education Secretary ula ai ka jingïaroh ïaki samla kiba la wanrah nam ka burom ymtang ïalade shimet hynrei ïaka ïing ka sem bad ula ai ka jingkitbok kitrwiang bad ka jingkyrkhu kyrdoh ba kin nangkiew shaphrang haki jingpule puthi jong ki.
Ha katei kajuh ka sngi ka KSU Thangraiñ Unit ka la kner kti jingïarap da ki marbam sha ki khun swet ba don haka shnong.
La pynkut ïaka jingïalang da ka jingot ïa u cake kum ka dak ka jingkynmaw burom ïaka jingdap shisnem ka jingïaid lynti jong ka Unit.
Ki Seng Sain Pyrthei kiba don hapoh ka jylla Meghalaya ki la sdang ba kin ia khynniuh bad mih paw ki dak jong ka jingorpait, hadien ka jingkylla jong ki nongkit kam, bad kaba itynnad lei lei ka long ba wat lada kam shym la don satia ka jingiapynpaw ne bym ia hun ia ka rukom ban jied nongialam, pynban ki kam hi ki kren shai kdar ban ia ka ktien, kaba lehse u paidbah uba stad ba shemphang mynta u la shem bad iohi lut ia kaei kaba la jia.
Ka jingpep leit u nongialam ka liang pyrshah bad ha ka juh ka por u nongialam jongka Congress Legislative Party (CLP) hapoh ka Iing Dorbar Thawain ka jylla u Dr Mukul Sangma sha ki artylli ki prokram ka seng Congress ba kynthup ia ka jingpdiang rung dkhot ia san jngut khamtam ia u bah R.G Lyngdoh, bah Pynshngain Syiem bad kiwei kiwei bad ka jingbym shym la poi shuh syndon wat ha ka jingai aiti ne shimti kam jong ka Meghalaya Pradesh Congress Committee, ki pynpaw ia kane ka dak jingkhynniuh ha ki ki seng sain pyrthei hangne hapoh ka jylla Meghalaya.
Ban shu ia kren beit ia ka jingshisha, ka Congress wat ha ka ri hi baroh kawei, man la ki jylla kiba ka dang don, kam lah satia ba kan wanrah ia ka jingiaid beit iaid ryntih hapoh ka party ka jong ka, katno tam lei lei kaba mynshwa ka la don wat ka jingiapynher shithi da ki nongialam ba snar bad ba la rangbah jong ka seng, ban dawa  ia kata ka jingdonkam ban wanrah noh ia ka jingkylla ha ki nongialam, hakaba ki la don ruh kiba pynpaw ba lada ka Congress ka dang pyniaid da ka iing ka sem ki Gandhi, ka seng hi nangne shakhmat kam lah shuh ba kan poi shano shano ruh.
Kane ka jingmaham da ki nongialam kiba la rangbah ka la wan ba kan mihpaw haduh ka jylla Punjab kaba satang khyndiat por kan khreh ba kan leit sha ka elekshon, hynrei u Capt,.
Amrinder Singh u la rai ban hiar noh shi syndon na ka shuki kum u myntri rangbah jong ka Punjab, kaba hangne ruh ka daw ka dei namar ka jingbakla ban jied nongialam.
Lada yn ia phai biang sha la ka jong ka jylla, ka 2023, kan dei biang ka snem, kaban wanrah ia ka jingkylla ha ka liang ka sain pyrthei, hynrei lada sdang ban buddien lypa naduh mynta, kumba mihpaw na ki dak ki shin, ka Congress kan khreh ba kan pra, hadien  ba u Ma Vincent H Pala, u la bat mynta kum u nongialam jong ka MPCC.Ban shu ia kren ka Congress hangne hapoh ka jylla haba ia nujor bad kiwei pat ki seng sain hima kiba don, ka long ka seng kaba bat bha ia kata ka kyntien ba juh ong ha ka ktien phareng ‘discipline’ kaba bunsien wat haba la wan ban mihpaw ka jingkynad, hynrei ha kaba kut, ka rai na ki bor ba halor na Delhi ne ka High Command, la juh pdiang bad pyniaid ia ka  party, dei kane, kaba iai pynlong ia ka Congress kum kawei na ki party kaba u paidbah u ieit u da niew burom bad pdiang ia ka kum ka party kaba don shisha ka nongrim ki jong ka.
Pynban, ha kine ki khyndiat snem namar ka jingiapher jingmut kaba la kyan lypa naduh na nongbah Delhi, da kumta ha kane ka kynti kaba mynta, wat hangne hapoh ka jylla Meghalaya, ym lah ban tip ba ia kata ka discipline jong ka Congress yn dang lah ne em ban pynneh, bad lada lah ban pynneh, ha kano pat ka rukom yn lah, kane kan long ka drama, kaba itynnad ban ia khmih ha kine ki arsnem shiteng shwa ba ka jylla kan leit sha ka elekshon.
Haba phai sha ka seng NPP ba ialam ia ka sorkar MDA, ka ruh ka don ia la ki jingeh, katno tam lei lei ba ha ka iing dorbar synrai kaba dang shu dep ban long shen, u Conrad K Sangma, u la shah thalain na kadiang na kamon ha ki liang pyrshah, khamtam lei lei na ki MLA ka Congress, kiba la kdong shisha ha kyndong ia kane ka sorkar MDA kaba mynta, kaba la pheil lut kat shaba phai.
Kaba kham ima lei lei  iaka sorkar jong ka MDA ka long ba na ka por sha ka por, ka la don ka jingpynkylla ia ka rukom bate kam ne portfolio ha la ka jong ka kynyhun myntri bad shuh shuh ka jingthung ia u bah AL Hek bad kumjuh ia u bah Ernest Mawrie kum ki Adviser ia u Chief Minister ha ka sorkar kaba mynta.
Kumta ia mynta u paidbah un hap shwa ba un ia khmih kai narud nakiar shano ka jingkhynniuh ki seng sain pyrthei kan ialam, bad tang kawei kaba kham paw shynna hi ka ong ba  imat ym I slem ba ha kine ki arsnem shiteng, imat kan sa wan ba kan mihpaw kawei na ki seng sain hima kaba thymmai hangne hapoh ka jylla, kaba mano ban ialam bad mano ban ia synrop ban pyniasnoh kan dang iai long pat ka drama, kaba u paidbah un khreh ban sakhi nangne shakhmat.168 ngut ki briew kiba iabit thymmai iaka jingpang khlam COVID-19, 5 ngut ki briew kila khlad bad da kane ka jingiap kala kynjoh sha 1379  haka jylla haka Sngi U Blei.
Kine kiba la khlad 5 ngut ki dei na East Khasi Hills District: 3 bad West Jaintia Hills: 2.
Kat kum ka jingpyntip ka Tnad ka Koit ka Khiah, 168 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1891 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 60, NGH: 1, RBD: 2, SWKH:20, WJH: 13 bad WKH: 71.
Ki nongpang kiba la ioh pat iaka jingkoit ki don haduh 148 ngut.
Kine ki kynthup na EGH: 2, EJH: 4, EKH: 66, NGH: 5, RBD: 13, SWGH: 2, SWKH: 7, WJH: 10 bad WKH: 39.
Ka jingdon jong ki briew bala ïabit ïa kane ka jingpang khlam ha Jylla baroh ka long 79493 ngut bad napdeng kine 76223 ngut kila ïoh ïa ka jingkoit bad 1379 ngut kiba ïap nalor ki briew ba dang shitom.
Uwei u koidi Jowai District Jail uba iabit khlam COVID-19 ula bthah jubor ïala ka jingim ha Maternal and Child Health (MCH) Hospital, Panaliar, Jowai.
Ka khubor kaba iohlum kane ka jingjia kala jia haka step Sngi U Blei.
Ki nurse kiba trei ha katei ka hospital kaba pynthiah iaki nongpang COVID kila lap ia kane ka jingjia ha ka por mynstep.
Ka khubor ka iathuh ba une u koidi ba iabit jingpang COVID-19 ula sdien phasi ialade haka jingkhang ïit da kaba pyndonkam da ki drip pipe dad khlad.
Halor kane na kaliang ka bor synshar district kala phah ia u magistrate ban tohkit katkum ka jingdonkam jong ka aiñ.
Ka Meghalaya Swimming Association (MSA) haka sngi Saitjain ka la pynlong ïa ka jingpyrshang ne ka trials ia ki khynnah ia jngi jong ka jylla, kaba long kum shi bynta ban ioh ban jied pat ia ki ban leit ban mih khmat sha ka jingiakob jngi, ba la tip ia ka kum ka Glenmark 37th Sub Junior bad 47th Junior bad ka 74th National Aquatics National Championship kaban sa long ha Bengaluru ha u bnai Risaw u ban wan.
Ia kane ka jingpyrshang, ka MSA kala lah ba kan pynlong ha pung jngi Crinoline Swimming Pool, ba la wan ban iashim bynta da kiba bun ngut ki khynnah ba dang rit bad ruh kiba la sdang ban khie ban san.
U Bah Joe Marwein uba dei u nongialam ka synjuk, u iathuh ba u kyrwoh shah khot iashim bynta ia ka MSA u la wan poi na ki bor ba dei khmih jong kane ka jingiakob, kaba pynlong ia ka MSA ba kan hap ba kan shim mar mar ia ka jingpynlong ia kane ka jingpyrshang.
Ka jingkhot ka long ruh na ki katto katne ki synjuk ia jngi ba don ha ka jylla khamtam lei lei ia kito ki synjuk ne ki kynhun kiba la lah ban sei ia ki khynnah ia jngi kiba la kham paw, hynrei don ruh pat ki synjuk, kiba ka MSA kam shym la lah satia ba kan khot, na ki da bym lah ban kiar.
Hadien ba la dep ban pynlong ia ka jied ia ki khynnah, ka MSA kan sa khreh pat ba kan pynlong ia ka jingai jinghikai ne ka training ia ki khynnah ban sa wan ban ai da u nonghikai jngi ba dei napoh ka Assam Rifles.
Shuh shuh Bah Joe ula bynrap ba ha kane ka kynti leit iakhun kaba mynta, ka MSA kan sa khreh ruh ba kan pan ia ka song iarap pisa, kum shi bynta ban lah ha kaban pyndonkam haba iadei bad ka jingpynkhreh bad ruh ka jinghiar ban leit iakhun jong kane ka kynhun ka jylla sha katei ka rynsan iakob ban sa long ha Bengaluru.
Ka Dorbar Shnong Namdong – A kala pynpaw ka jinglyngngoh hadien ba u Dolloi ka Elaka Nongjngi u khlem khot bishar haka village court iaka jingiaknieh iaka jaka kaba don ha Khlieh Lamanang kaba hap ha Elaka Nongjngi hadpeng ka shnong Namdong A bad u wei u briew uba kyrteng u Romario Sungoh.
U Revenue Officer, ka JHADC ula ai por haduh 15 tark Nailur ban pynbeit ia kane kam iaknieh jaka hapdeng ka shnong bad u Romario Sungoh, pynban ka shnong Namdong A kala ong ba haduh bala kut ka tarik bala buh, u Dolloi ka Elaka Nongjngi u Copiousness Daw um shym la shim bishar bad ka shnong ka sah haka umdum.
U Ma Shiningstar Thubru, Secretary Shnong Namdong – A, ula ong ba kila phah ia ka ujor sha u Revenue Officer jong ka JHADC hadien ba kila ioh jingtip ba u Romario Sungoh ula thmu ban leh Land Holding Certificate iaka jaka jong ka shnong ne patta kaba la pyndam.
Katba u Ma Romario katkum ka report bala phah u Revenue Officer sha u Chairman/ Secretary Village Court Elaka Nongjngi ba kane patta bad ka lumkseh kadei kaba ula thied duh na uwei u briew ba shong basah ha Mookyrdup, Ladthadlaboh, Jowai katkum ka dostabit dieduh 30/06/20.
Ka shnong Namdong A kala kynnoh ba u dolloi ula leh donbor wat ha dien ba kila buh ia ki jingujor ba um bit ban rekomen ia kane ka jaka pynban um shem la sngap bad iaid shakhmat khlem da bishar bniah bad khlem kohnguh ne burom ruh iaka jingbthah jong u Revenue Officer JHADC.Ka shnong Namdong A kala pynrem jur ia u dolloi Elaka Nongjngi namar um tip eiei ia ki jaka putta jong ka Elaka bad ki shnong ki thaw namar ba ia ka jaka kaba tip kum ka Khlieh Lamanang Mynksing Thadthawi u la pynkylla da ka kyrteng Myrlein kaba ym don hapoh u pud u sam ka shnong Namdong bad Raij Namdong.
Ka Sein Kur Shylla Khasi Jaintia kala pynkup burom ia ki 33 ngut ki khun samla ka kur Shylla kiba ioh first division ha ka eskamin SSLC bad HSSLC mynta u snem haka jingialang kaba long ha Ialong, West Jaintia Hills haka sngi Saitjain.
Ha kane ka jingpynkup burom la iadonlang lang ki nongialam ka kur Shylla naduh u president u ma Pyrkhat Shylla, u kongsan ma Wailadmiki Shylla nalor kiwei kiwei.
U Ma Pyrkhat Shylla haka jingkren maitphang ula ïathuh ba ka jingthmu ban pynlong ïa kane ka jingpynkup burom ka long ban ai mynsiem bad ban pynshlur ïaki khynnah bad ki samla pule jong ka kur ban nangïai trei shitom haki jingpule puthi.
Kiwei kiwei kiba kren ki kynthup ia u kongsan, u president ka kur Shylla na East Khasi Hills District, Bah Banshanlang Shylla bad kiwei kiwei.119 ngut ki briew kiba iabit thymmai iaka jingpang khlam COVID-19, 3 ngut ki briew kila khlad bad da kane ka jingiap kala kynjoh sha 1374 haka jylla haka sngi Saitjain.
Kine kiba la khlad 3 ngut ki dei na East Khasi Hills District.
Katkum ka jingpyntip ka Tnad ka Koit ka Khiah, 119 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1876  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 1, EKH: 63, RBD: 4, SWGH: 1, SWKH: 3, WGH: 2, WJH: 30 bad WKH: 14.
Ki nongpang kiba la ioh pat iaka jingkoit ki don haduh 192 ngut.
Kine ki kynthup na EGH: 01, EJH: 8, EKH: 90, RBD: 27, SWGH: 2, SWKH: 15, WGH: 11, WJH: 13 bad WKH: 25.
Ka jingdon jong ki briew bala ïabit ïa kane ka jingpang khlam ha Jylla baroh ka long 79325 ngut bad napdeng kine 76075 ngut kila ïoh ïa ka jingkoit bad 1374 ngut kiba ïap nalor ki briew ba dang shitom.
Ka Balang Unitarian Jowai haryngkat bad kiwei pat ki balang Unitarian ha rilum Khasi Jaintia, Ri Bhoi bad Karbi Anglong kala rakhe pyndonburom ïaka lyngkhuh snem ba 134th ka balang kaba la sdang naduh u Nailur 18, 1887.
Ka jingrakhe ïala ka lynkhuh snem ka balang Unitarian kala sdang da ki jingïaseng ïing ha baroh shitaiew bad mynta ka sngi haka por 10 baje mynstep kum ka dak ban burom ia u nongseng ka balang ha Jowai U Babu Hajom Kissor Singh Nongbri la buh syntiew ha u mot jong u uba don ha phyllaw ka iing mane ka Balang Unitarian Jowai, kaba la pyndep da u ma Marki Passah bad pynher ruh iaka lama jong ka senglang.
Ka matpdeng jong ka lyngkhuh snem kadei “Ba kin ïohi ka Bor bakhraw, ka Niam ka jingïohlait".
Hadien kane pynbud sa ka jingïaseng paidbah ba la pynïaid da u Homeland Lamar uba la thang ruh ïaka sharak katba ïaki kyntien kyntu kynpham sha ki riewngeit ka Balang la sam da u Rev.HH.Mohrmen.
Ha ka por janmiet la pynhiar ïaka lama ka Senglang da u Ohiwot Laloo bad ka jingthang ïa ki 6 tylli ki Dongmusa ha phyllaw jong ka ïingmane kum ka dak ban pyni sha ka pyrthei ïaka jingshai mynsiem ba ka Balang kala ïoh pateng na ka jinghikai Niam Unitarian.
Ka Khasi Students’ Union (KSU), War Jaintia Circle kan pynlong ia ka jingsam khusnam “4 th Maitshaphrang Academic Award 2021" ia ki samla pule ba pass bha ha ka SSLC, HSSLC & CBSE Examination 2021 ha ka 29th October 2021 ha Enowell Hall, Amlarem Ha kane ka juh ka sngi kan don ruh ka jingpynkup burom kyrpang ia kito kiba la trei shitom met bad mynsiem ban shakri ia ki paidbah ka thain War Jaintia baroh kawei.
Ka jingthmu jong ka KSU ban sam khusnam ka long ban ai mynsiem bad kitbok kitrwiang ia ki samla pule ka thain ba kin jam shaphrang bad ban jop haka jingim pule puthi.
Ha kane ka kynti ka KSU kan pynkup burom ia kito ki samla pule kiba ïoh ïaka percentage 70 shaneng.
La klyntu iaki samla pule ban pynpoi ia ki marksheet xerox copy ha shwa ka 14 u bnai Risaw, la ong u Education Secretary KSU Shiningstar Khongiong.
Ia ki jingtip ba khambniah phone ha kine ki number 7005879956, 8730959245, 9366652830, 8787529534.
Ka Swachhta Pakhwada-ka prokram ban ialap iaka jingkhuid jingsuba kaba la maitphang da ka Ministry of Human Resource jong ka sorkar pdeng ar taïew lynter kala sdang naduh ka 1 tarik haduh 15 tarik Nailur ha ki skul ha sor Jowai.
Ka Swachhata Pakhwada kadei ka prokram ban pynshlur ia baroh u nongshong shnong ha kaliang ban pynlong iaki shnong ki thaw, ki shlem ai jinghikai bad kiwei kiwei kiba khuid ba suba.
La sakhi ba ki nonghikai bad ki khynnah skul ryngkat ka jingïatreilang ki dkhot  SMC, ki longkmie longkpa bad ki nongshong shnong kila shim bynta shitrhem ha kane ka prorkam ba ar taiew.
Hapdeng ka jingshah tynjuh ka ri hadien bala wan lynsher ka khlam COVID-19 ha une u snem ka Ministry of Human Resource la pynkyrpang ia kane ka prorkam da kaba kren iaka khubor halor ka jingpang khlam bad ki lad ïada ba ki khynnah kidei ban bud kumjuh ki nonghikai, ki longkmie longkpa bad ka imlang sahlang hi baroh kawei.
Ki khynnah bad ki nonghikai ban wanrah ïaka jingkhuid kila shimbynta haki jingïakop kum ka jingdro dur, ka jingïakop shna tiar da kaba pyndonkam ïaki tiar kiba ym donkam ban thied ne ki Waste materials.
Haka jingrakhe ia kane ka prorkam ha Pohmusiang UPS SSA la pynïaid da ka Head Teacher ka Kong Sonita Passah ka la don ka jingsam khusnam sha ki nongjop haki jimgïakop bapher katba ha Chilliangraij SSA Upper Primary School, Jowai la ïadonlang da u Damehiwot Pde, Waheh shnong Chilliangraij kum u kongsan.
U Damehiwot Pde ula kren ai mynsiem ïaki khynnah ban long kiba imsngi bad ban pynlut por ïalade haki kam kiba bha ki ban tei ïaka lawei jong ki bad ula kyntu ban shimkhia ban bud ïaki adong adit ba la pynbna ka sorkar kiba long ki lad ïada na ka jingpur ne ïoh ïa u khñiang jingpang COVID-19.
Ka Handakaru Ïakai, Head teacher Chilliangraij SSA Upper Primary School, Jowai ka la kyntu ïaki khynnah ban bat ban ksoh ïa kino kino ki jinghikai ne ki jingbatai ba ki la ïoh ha kine ki ar taïew jong kane ka prokram bad ba kin long ki khynnah kiba tip ban bat ïaka akor ka burom bad ban pyndep hok ïaka kamram kum ki khynnah skul.
Ka bor synshar district jong ka West Jaintia Hills ha ryngkat ka ophis jong ka District Social Welfare Officer kala pynlong iaka jingai jinghikai halor ka Nasha Mukt Bharat Campaign lane ka campaign ban iakhun pyrshah iaka jingsniew u drok bad kiwei ki kynja jingdih pynbuiad ha District Library Auditorium, Jowai haka sngi Thohdieng.
Kane ka jingai hikai kaba don ar bynta, nyngkong la pynlong iaka jingai jinghikai iaki nongialam shnong, ki sengtreimon sngewbha bad kiwei kiwei halor kane ka campaign bad ki jingthmu ki jong ka.
Ka West Jaintia Hills District, khamtam ka sor Jowai kala shah ktah bha haka jingkynrei ki nongdih drok bad ia kiwei kiwei ki jingdih pynbuaid bad la kynthup iaka district kum kawei na ki district ba shah ktah bha ha u drok na ki 272 tylli ki district ne ki hotspot area (Ki jaka ba don jingma).
Ha kane ka jingai jinghikai ka samla Dakapaia Bareh, Field Coordinator, Society For Urban & Rural Empowerment (SURE) ka ai jinghikai halor ka jingsdang ka jing kyrni ia u drok bad ka jingktah u drok ne ‘Basic of drugs, cause of drugs abuse and addiction’.
Ka Dr JN Shullai, Project Director, MCSWA halor ka mat ‘Ill effect of drugs abuse on family and individual health (Physical Mental Symptom Treatment)’ bad halor ka aiñ ‘Narcotic drugs and psychotropic substance Act 1985’ la ai jinghikai da SI D Dympep.
Ha ka pali kaba ar u Rev HH Mohrmen Secretary SURE haka jingkren ula kyntu ïa baroh ban ym kyntait ïa kito ki lanot kiba pyndonkam ïaki jait jingdih pynbuaid hynrei dei ban ïarap ïa kito ki briew ne ki khun samla kiba pyndonkam bad kiba la shah teh shah khum haki jait jingdih pynbuaid.
U Superintendent of Police, West Jaintia u BD Marak haka jingkren kum u kongsan ula ïaroh ïaka tnat Social Welfare bad kynhun seng treimon sngewbha kiba la shim bynta bad shim khia ban pynlong ïa kiba bun ki jingpynshai paidbah hapoh ka District ban pynduh jait ïaka jingpyndonkam drok.
Haba ïadei bad ki jait jingdih pynbuaid, u Marak ula ong ba kidei jingdih ba sniew kiba la ktah bha ïa ki longïing longsem bad ïaka imlang sahlang khamtam ka jingpyndonkam drok ka ïalam lut sha ki kam beaiñ kiba sneiw.
Ban rat dyngkhong ïaka jingsniew ula khot ka jingïatreilang jong ka imlang sahlang namarba tang ki pulit kim lah ban ïaleh pyrshah.
I aka jingialang hakla pali kaba ar la pyniaid da u President ka Synjuk Waheh Shnong Jowai u ma Alan Niangti uba sngewkhia bha iaka jingkynrei kiba kyrni kiba dih drok haka district.
Ha kane ka sngi la sam ruh ïaki syrnod shaki seng treimon sngewbha ba kynthup ka Manbha Foundation, Jowai, ka Society for Urban and Rural Empowerment, Jowai, ka Industrial & Institutional Ministry KJP Synod Mihngi, Jowai, ka SANKER bad ka Mihmyntdu Community & Social Welfare Association, Jowai kiba ïatreilang haka ban ïalap ïaka jingsniew ki jait jingdih haki shnong ki thaw bapher bapher.
Kiwei de kiba la ai jingkren ki long ka Kong J Synnah, District Social Welfare Officer, West Jaintia Hills, u A Mukhim MCS ADM West Jaintia, u MA Challam MCS EAC West Jaintia Hills.
Ka All Jaiñtia Muster Rolls Workers & Labour Union (AJMRW&LU) kala ai por ïaka sorkar Jylla ban pynkiew ïaka bai nongsngi jong ki bad dawa ban pyntreikam noh mardor iaka Meghalaya Regular Casual Workers Scheme 1996 (MRCW) hapoh 30 tarik u bnai Risaw bad lada ka jingdawa jong ki kam urlong, kane ka synjuk kala byrthen ban mih biang sha surok ban iakhih pyrshah ban ujor ka ïingbishar.
Ïa kane ka rai la shim haka jingïalang kaba long ha ïungwalieh ka shnong Chilliangraij Jowai haka sngi Thohdieng.
U President u Khroo Lamsalanki Pariat haka jingkren ula pynkynmaw ba naduh u snem 2018 ka AJMRW&LU ka la dawa na ka sorkar Jylla ban pynkiew ïaka bai nongsngi bad ban pyntreikam ïaka Meghalaya Regular Casual Worker Scheme 1996.
Ula ïathuh ba ka Meghalaya Regular Casual Worker Scheme 1996 kadei ka jingïarap na bynta kito ki Muster Roll kiba la trei palat ïaka 10 snem ba kidei ban ïoh ïaka Fourth Grade Post kaba lah ban long ka kam Chowkidar ne kam Peon lada thylli bad ula kynnoh ba ha rilum Jaintia, pynban ki sahep ba don haki tnad treikam sorkar bapher bapher hapoh ki ar tylli ki District ki pynduh ïaka hok jong ki Muster Roll namar ki khlem pyntreikam ïaka.
Haba ïadei bai bylla thymmai ne ka revise wages kaba ka sorkar ka pynbna naka por shaka por ula ong ba katkum ka Minimum wages Act 1951 ka la kren shai ba ïaki nongtrei bylla dei ban pynkiew ïaka nongsngi jong ki la kumno kumno arsien shisnem ka ban treikam naduh 1 tarik bnai April bad 1 tarik bnai October hynrei na ka liang ki muster roll bad ki nongtrei bylla sngi ki pynpaw ka jingkyndit namar ba la jan poi sa ka bynta kaba ar ka sorkar ka sngap man man bad kim don jingtip eiei iaka daw b aka sorkar kam pyntreikam ia kane kabai bylla thymmai.
Ka dor jong ki bam mar dih haki ïew ki hat kila nangkiew hynrei ki nongtrei bylla sngi ki mad ïaki jingeh namar ba ka bai bylla sngi jong ki ka neh kumjuh kaba la ktah bha ia baroh ki nongtrei bylla, la ong u Bah Pariat.
Ka seng ki muster roll bad nongbylla sngi ki pynpaw ka jingsngew nguh ïa u MLA ka Ribhoi u Bah Mayralborn Syiem uba don ka mynsiem na bynta ki nongtrei bylla sngi da kaba ula wanrah ïa kane ka mat hapoh ka ïing dorbar thawain ka Jylla haka dorbar synrai ban iakren ia kane ka mat.
Ha kane ka juh ka sngi ki nongtrei bylla sngi bad ki muster roll kila pynrung kyrteng ruh haka pension skim kaba kynthup iaka E – SHRAM ka skim ai jingiarap sha kiba khlad ne ki lanot aksiden haba trei ba ktah bad PM- SYM ne ka pension skim.248 ngut ki briew kiba iabit thymmai iaka jingpang khlam COVID-19, i wei iba la khlad bad da kane ka jingiap kala kynjoh sha 1371 haka jylla haka sngi Thohdieng.
Ine iba khlad i dei na West Jaintia Hills District.
Kat kum ka jingpyntip ka Tnad ka Koit ka Khiah, 248 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1952 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 104, NGH: 1, RBD: 37, SWGH: 1, SWKH: 15, WGH: 4, WJH: 8 bad WKH: 77.
Ki nongpang kiba la ioh pat iaka jingkoit ki don haduh 99 ngut.
Kine ki kynthup na EGH: 1, EJH: 2, EKH: 56, NGH: 1, RBD: 8, SWKH: 2, WGH: 9, WJH: 4 bad WKH: 16.
Ka jingdon jong ki briew bala ïabit ïa kane ka jingpang khlam ha Jylla baroh ka long 79206 ngut bad napdeng kine 75883 ngut kila ïoh ïa ka jingkoit bad 1370 ngut kiba ïap nalor ki briew ba dang shitom.
I Kong Hunmon Rangad, kmie jong i (L) Mr Colinson Rngad, Mrs Juliana Rangad, Mrs Estar Mary Rangad i la khlad noh ha ka 17 tarik u September, 2021.
Ka jingleit ontep kan long ha ka 18 tarik u September, 2021 ha u Lum Jingtep ka Balang Presbyterian Jowai.
Ka Khasi Students’ Union (KSU) Namdong Unit bad ka Federation of Khasi Jaintia and Garo People (FKJGP) Thadlaskeiñ Unit kala pynher krad ïa u wei u doktor jakoid uba ai dawai klumar iaki paidbah haka shnong Namdong.
Ki nongialam ka FKJGP bad KSU hadien ba kila ioh jingtip ba don u doktor jakoid uba leh mynleh kum u doktor bad leit ha manla ki thliew ïing ban ai dawai kila apthap ia u bad haka miet sngi Balang kila ioh bat bad beh krad ia u na katei ka shnong.
Une u doktor jakoid udei uba na West Karbi Anglong bad u don iaka pharmacy ha Umpawiang, la ong ki nongialam ka KSU bad FKJGP.Ha kane ka jingioh bat ia une u doktor jakoid la iadonlang ruh u secretary shnong ka Namdong B ma Apostol Shadap.
Haba kylli, ki nongialam ka KSU bad FKJGP kila iathuh ba une u briew ula ioh ban ai drip ia kawei ka briew bad um lah satia ban pyni iaki kot ki sla ba u dei u doktor.
Ka shnong bad kine ki sengbhalang kila beh ia u bad maham ba um bit shuh ban wan sha katei ka shnong.
Ka SK United XI kala jop pyrshah iaka AB FC da 2-1 kol haka sngi sdang iaka lympung ïalehkai ka 11 th Cash Prize Knock-out Football Tournament 2021 kaba pyniaid da ka Moopynieiñ Socio Cultural & Sports Organization (MSCSO) ha Wapungpungskur, East Jaintia Hills District.
Ia kane ka lympung la wan ban plie pyrda da Rilamki Dkhar kum u kongsan bad u Kyrshan Blah president MPUF East Jaintia Hills kum u symbud kongsan.
U Rilamki Dkhar ula iaroh iaka MSCSO kaba la pynlong ia kane ka football tournament bad u kyrmen ba lyngba kane ka jingialehkai kan pynmih ia ki sap ki phong kiba nylla jong ki khun samla ka thain.
U Sub-Divisional Magistrate ka Mairang Civil Sub-Division, Mairang haka sngi Palei ula pynngat containment zone iaka Kynshi Pyllun, Mairang Civil Sub-Division hadien ka jingiaikiew ka jingiabit iaka jingpang khlam COVID-19.
Ki shnong kiba shah pynngat haka containment ki kynthup ia ki shnong Kynshi Mawria, Kynshi Bangla, Kynshi Raishan, Kynshi Mawteijrong, Kynshi Mawtadain bad Kynshi Mawphanain.
Katkum kane ka hukum, yn ym shah iano iano ruh ban rung ha katei ka Containment Zone lait noh ki nongtrei jong ka tnat ka koit ka khiah bad kito kiba la ioh jingbit na u Incident Commander ba dei peit bad baroh ki nongshongshnong ki dei ban shong khop ha la iing lait noh ki nongrep bad kito kiba don bynta bad ka kam bylla 100 sngi.
Ki nongshong shnong kiba leit rep leit riang kidei ban leit beit tang sha ki lyngkha rep bad wanphai pat sha la iing khlem da iakhleh bad kiwei pat bad ha kaba iadei bad ka jingpyntrei ia ka kam bylla 100 sngi, ki Secretary jong ki VEC ki dei ban pynthikna ba baroh nongtrei kidei ban bud ryntih ia baroh ki protocol jong ka sorkar ha kaba iadei bad ki lad iada na ka khlam COVID-19.
Shuh shuh, baroh ki dukan kin khang lut lait noh ki dukan die marbam ki ban plie katkum ka por ban pynbeit da ki bor pyniaid shnong, ki CCMT bad u Incident Commander.
Kino kino ki kam shna iing shna surok ki dei ban sangeh noh mardor bad baroh ki ophis ne ki bank kiba don ha u pud u sam jong kane ka Containment Zone ruh kin ym plie katba kane ka hukum ka dang treikam.
La kyntu ia baroh ki paidbah ba ki dei ban da deng mask tikna, kim dei ban iakhleh bad kiwei pat bad ki dei ban sngapthuh bha lada ki don kano kano ka jingsngewshitmet ne jyrhoh ne dap shadem bad jynjar ban ring ne pynhiar mynsiem.
Ki dei ruh ban leit shimbynta ryntih ha kino kino ki jingtest ia kiba ka tnat ka koit ka khiah kan sa pynbeit ha ki shnong ki jongki.
Kino kino kiba pynkhein ia kane ka hukum kin shah pynshitom katkum ki kyndon ain jong ka Disaster Management Act, 2005 bad ka IPC.Kane ka hukum kan treikam  naduh ka por 5 baje mynstep lashai ka sngi ka 17 tarik u September 2021bad  kan iai neh tat ynda pynbna da kumwei pat.
Lah ban kdew hangne ba naduh ba la sdang ka khlam COVID-19 bad haduh mynta  mynne, haduh 236 ngut ki paidbah nongshongshnong jong ka thain Kynshi Pyllun ki la shah ktah ha kane ka khlam bad kat haduh mynta ka sngi dang don kumba 51ngut  ki nongshongshnong na kane ka thain  kiba dang don ia u khniang jingpang COVID-19.
Ka Dorbar Shnong Panaliar, Jowai kala maham ia kino kino kiba pynwit pynthud iaki tngaw Capped Langur kiba la wan poi hapoh shnong ha kine ki khyndiat sngi.
Kine ki tngaw kila mih pyrthei naduh u snem 2020 harud ka Wah Myntdu bad kila kiew sha ki jaka ba shong briew ha Jowai.
Mynta ka kynti ruh kila wan ha Panaliar ban bam iaki soh kiba don harud ka shnong kiba don ha katei ka jaka.
U Waheh Shnong Panaliar Riquoma RQ Laloo ula kyntu iaki nongshong shnong ban sumar ia kine mrad kiba la jan duhjait bad ym dei ban pynwit pynthud iaki ne ban siat iaki.
Ula ong ka dorbar shnong lada lap ia kino kino kiba ialeh pyrshah kan pynshitom katkum ki aiñ shnong bad ban aiti ruh iaki sha ki bor jong ka aiñ.
U Ma Laloo ula khot ka jingiatreilang jong baroh kum ka dak ban pynneh pynsah ïa kine ki mrad khlaw khnang ban pynneh pynsah bad ban pynitynnad iaka sawdong sawkun ka mariang.
Ka Tamu Tourist Vehicle Association (TTVA) kala ioh ban jied bad pynskhem iaki nongkitkam ba thymmai haka jingialang kaba long haka shnong Tamu, West Jaintia Hills District haka sngi Palei.
Ha kane ka jingjied nongkitkam ba thymmai ka TTVA la iadonlang u Paila Kordor Lyngkot u president ka All Jaintia Commercial Vehicle Association (AJCVA) bad iaka jingialang la pyniaid da u Eborlang Myrchiang u ba la shah jied kum u president ka TTVA.La jied vice pesident Kyrkhulang Chen, secretary Handres Chen, assistant secretary Peinlang Laloo.
La jied ruh 15 ngut ki executive members.
Kiwei kiwei kiba iadonlang ha kane ka jingjied nongkitkam ki dei JL Pariat Waheh Chnong Tamu, Wil Dkhar u Advisor AJCVA bad kiwei kiwei.229 ngut ki briew kiba iabit thymmai iaka jingpang khlam COVID-19, 3 ngut ki briew kila khlad bad da kane ka jingiap kala kynjoh sha 1370 haka jylla haka sngi Palei.
Kine kiba la khlad 3 ngut ki dei na East Khasi Hills District.
Kat kum ka jingpyntip ka Tnad ka Koit ka Khiah, 229 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1804 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 6, EKH: 132, NGH: 3, RBD: 10, SGH: 1, SWKH: 13, WGH: 3, WJH: 53 bad WKH: 7.
Ki nongpang kiba la ioh pat iaka jingkoit ki don haduh 86 ngut.
Kine ki kynthup na EJH: 1, EKH: 48, RBD: 20, SWKH: 1, WGH: 5 WJH: 2 bad WKH: 9.
Ka jingdon jong ki briew bala ïabit ïa kane ka jingpang khlam ha Jylla baroh ka long 78958 ngut bad napdeng kine 75784 ngut kila ïoh ïa ka jingkoit bad 1370 ngut kiba ïap nalor ki briew ba dang shitom.
Ka East Jaintia National Council (EJNC) ha ryngkat ki saw tylli ki shnong ba kynthup iaka Pala, Kseh, Muknor bad Khahnar kiba hap hapoh ka Saipung Block, East Jaintia Hills District kila mih paidbah sha surok ban rah iaki lama iong ban dawa na ka sorkar ban shna iaka surok kaba pyniasoh ia kine ki shnong kaba la iehshrah mynta la bun bun snem.
Kane ka jingiaid paidbah ha ryngkat ka jingrah lama iong kala sdang naduh na Lad-Sutnga haduh ha DC ophis Khliehriat haka sngi Balang.
Ha kane ka jingïaid paidbah la wan iashim bynta da ki spah ngut ki nongshong shnong na ki saw tylli ki shnong ryngkat ka EJNC.Kila pynrem ïaka sorkar MDA bad dawa ban pynioh iaka surok ba bha ha kitei ki shnong.
Hadien ka jingïaid paidbah la pynlong ka jingïalang lyngkot ha kaba baroh ki nongkren naduh ki Waheh Shnong jong kitei ki saw shnong bad ki dkhot ka EJNC kila pynpaw ka iaka jingbitar halor ka shah iehbein katei ka surok khlem shna mynta la 15 snem.
Ha kane ka juh ka sngi ka EJNC ryngkat ki nongialam shnong kila ai iaka dorkhat sha u myntri rangbah lyngba u Deputy Commissioner ban dawa ban shna mardor ia katei ka surok kaba pyniasoh iaki tei ki shnong ha katei ka thain.
I Pastor N.Starling langrai ba shong ba sah ha Mawlai Umjaiur i la leit sha ka jingjahthait bymjukut ha ka 15.09.2021.
la ka met jong i, yn rah na Mawlai Umjaiur ha ka janmiet, por 3 baje jong ka 16.09.2021 sha Amtapoh, West Jaintia Hills, Meghalaya ban tep donburom ha u lum jingtep Balang U Blei (M & A) ha ka 17.09.2021.
Ka Moopynieiñ Socio Cultural & Sports Organization (MSCSO) kan pynlong ia ka lympung ialehkai football kaba tip kum ka ‘11th Cash Prize Knock-Out Football Tournament 2021’ bad kane ka lympung kan sdang naduh mynta ka sngi 16 tarik Nailur ha madan Moopynieiñ, Wapungskur East Jaintia Hills District.
Ka jingiakhun ban plie pyrda ia kane ka lympung kanlong hadpeng ka AB FC pyrshah SK United XI FT haka por 1 baje nohphaisngi.
Ha kane ka lympung ki don haduh 32 tylli ki kynhun kiban iashimbynta.
U Hamewanpynhun Ryngkhlem, Publicity secretary MSCSO ula iathuh ba jingthmu ba pynlong ia kane ka lympung ialehkai football ka long ban pynshlur bad ban kyntiew  iaka sap ka phong ialehkai ki khun samla ka thain.
Da ki spah ngut ki samla pule ka rilum Jaiñtia kiba la pyndep ïaka SSLC ne matrik kumjuh ruh ïaka HSSLC kiba angnud ban bteng ïaka jingpule jong ki, kila shah kyntait ban ïoh rung klass ha Kiang Nangbah Government College bad kiwei kiwei ki skul sorkar hadien ba la pynmih ïaka thup kyrteng kaba khatduh (3rd list) ha kine ki sngi ba lah dep.
Kumta haba ïadei bad kane ka jingduh klas ki khynnah, ka All Jaiñtia Muster Roll Workers & Labour Union (AJMRW&LU) hapoh ka jingïalam u President u Khroo L Pariat haka 15 tarik une u bnai ka la ïakynduh ïaka Principal bad Vice Principal jong ka Kiang Nangbah Government College.
Haka jingïakynduh ka Vice Principal ka Kong N.Bthuh ka la ïathuh ba haduh 400 ngut ki khynnah la pynrung haka Class- 11 (Arts) na ki 1800 ngut kiba la buh application.
Ka seng ki nongbylla ka pynpaw ka jingsngewdiaw namar ba bun bha ki samla ki bym ïoh shuh ban rung klass khamtam ha ki skul bad kolej ba pynïaid da ka sorkar ha West Jaintia Hills District.
U President u Bah Pariat ula kynnoh ba ki skul sorkar ki buh da ka percentage ban pdiang ïaki khynnah haka klass 11 bad kane ka jingpynïaid jong ki Principal ka long pyrshah ïaka aiñ pule puthi.
Ha kawei pat ka khubor ki dkhot ka Khasi Student Union (KSU) Jaintia Hills District Education Cell haka jingïalam u Justice Paul Lyngdoh Education Secretary ki ïakynduh ia ka Principal jong ka Kiang nangbah Government College, Jowai haba ïadei bad ka jingpynrung klas ïaki samla pule kiba la duh ban rung ha katei ka kolej.
Haka jingïakynduh ka Khasi Students’ Union (KSU) Jaintia Hills District Unit ruh kala leit ban iakynduh iaka bor pyniaid jng ka kolej Kiang Nangbah Government College.
Ka KSU kala dawa na ki bor pynïaid kolej ba ymdei ban don iwei ruh i samla pule kiba la thep kyrteng ban duh ban pule ha katei ka kolej namar ba kim don lad shuh shawei nalorkata kiba bun hi kiba thep kyrteng ha katei ka kolej dei kiba wan na ka longïing baduk.
Ka JSU ruh kala ïakynduh ka Joint Director bad District School Education Officer bad kala pynpaw ba ka jingbym ioh klas ki khynnah bad samla ban bteng iaka jingpule ha Kiang Nangbah Government College, Government Boys Higher Secondary School bad Government Girls Higher Secondary School.
Ka JSU kala ong ba haduh 1700 ngut tam ki khynnah pule ki bym pat ioh ban rung klas XI ha ki stream bapher bapher bad ka JSU ka dawa mardor naka sorkar ba ka dei ban pynrung klas ia baroh ki khynnah bad samla ba kin ioh ka lad ban bteng iaka jingpule ha kine ki sklu sorkar.
Ka seng JSU ka ai jingmut sha ka sorkar ba ka dei ban pynlong noh daka skul step bad skul miet iaki ki klas XI bad klas XII khamtam iaka Arts Stream namar kham bun ki khynnah kiba duh klass kidei na ka Arts stream Ka JSU ka phah iaka kyrwoh sha ki khynnah pule ba kim dei ban duh jingkyrmen ha kum kane ka por bad ka seng kan ym shong thait bad ka seng kan iakren biang bad ka bor sorkar ban wad ki lad ki lynti ban pynrung klas ia baroh ki khynnah bad samla hapoh district.
Haka sngi Balang ka tnad Water Resources bad ka tnad PHE Electrical Division ha ryngkat ka Khooid Ya Ka Wah Myntdu (KYKWM) kila hiar jurip iaka jaka tan umbam umdih ka Jowai ha Mupiah ka bynta jong ka Wah Myntdu hadien bala ioh iaka report ba ka jingjngut ka um ka long palat liam.
Katkum ka report kaba la iohlum ka KYKWM ha u bnai Naitung 2021 ba ka turbidity ne ka jingjngut ka um kala long haduh 72 -82 NTU, katba ka jingthew kaba biang ban dih iaka um kalong tang hapdeng 1-5 NTU.Ka KYKWM hadien ba kala ioh iaka report Water Analysis Report halor ka jingkiew ka jingngut ka um ha Wah Myntdu kala ujor sha ka bor synshar district jong ka West Jaintia Hills.
Haka jingjurip ia ka Wah Myntdu, u Executive Engineer, PHE, Electrical Division ma Paul Synnah ula kubur ba ka jngut ka um bad kane ka dei na jingwan ka roi ka par ne ka kam tei jingtei harud ka wah Myntdu.
Ula ong ba nakaliang ka tnad PHE naka por sha ka por kala lap ia kane ka jingjngut bad khamtam eh ha ka jingwan u slap ba nyngkong ka jur bha.
“Ban pynduna iaka jingjngut ka um kadei tang da ka jingiatreilang jong baroh kiba don bynta naduh u nongshong shnong, ki kontrak ba tei jingtei kum ki surok kim dei ban theh ïaka khyndew sha ka liang ba khyndew kan tuid sha ka wah kumjuh ki nongtih maw tih syiap," la ong u Ma Synnah.
Ula ong shuh shuh ba lada ioh ban tei ïaka dam kan iarap shibun ban ïoh pynlang iaka um bad ba iada iaka jingjngut ka wah Myntdu.
U Ma Synnah ula ong ruh ba nakaliang ka tnad PHE ha kane ka aiom tlang ban wan kin pynkhuid iaka dam ha Mupiah bad ban maramot iaka dam.
Ha kane ka jingleit jurip iaka wah Myntdu la iadonlang u waheh shnong Khimusniang nalor ki dkhot jong ka KYKWM bad kiwei kiwei.
Na ka liang ka seng Khooid Yaka wah Myntdu hadien ba ka la ïohi ïaka jingdap khyndew ka wah Myntdu ka pynpaw ba ka dap da ka jingsngewkhia bad ka kyrpad jur ïa u DC ba un sngewbha ban shimkhia ban wad ki lad ki lynti ban pynbha ïa katei ka bynta jong ka wah Myntdu khnang ban lait na ka jingtyrkhong um dih haka por tlang.
Ka seng Khooid Ya Ka Wah Myntdu ka la kyrpad ruh ïaka bor synshar District kumjuh ka JHADC ban pyntrei hok ïaka hukum jong ka NGT kata ban khang ïaka jingtih shyiap, theh khyndew bad pom dieng harud ka Wah Myntdu.
Kum shi bynta ban pyntbit bad ban pynkhlain ia la ka jong ka kynhun ialehkai, ki bor pyniaid ka Meghalaya Cricket Association (MCA), ki la shim sa ia kawei pat ka sien jam bad katta ka long ka jingphah ban ia kilan ia la ka jong ka kynhun ialehkai U-19 Cricket sha ka shlem ai jinghikai jong ka Vadodara Cricket Academy.
Kane ka jingioh lad ka MCA ba kan phah ia la ki jong ki khynnah ban ia kilan sha kane ka shlem ai jinghikai ka la wan lyngba ka jingiakren bad ki bor ba dei khmih jong ka Baroda (vadodara) Cricket Association, ba don ha jylla Gujarat.
Haba iadei bad kane, u Hony.Secretary ka MCA u bah Gideon Kharkongor, ryngkat u vice president u bah Dipul Ryntathiang, ki la ioh ia ka lad ba kin ia shem ne ban ia kynduh ia u CEO  ka BCA u  Shishir Hattangadi bad kumjuh ia u Director ka VCA U  Harendra Patel, kane ka jingiakynduh ka long ban iakren bad ban ia pyunbeit naka bynta ban thaw ia ki lad ki lynti da kumno ban lah ha kaban kyntiew ia ka jingialehkai ia ka cricket hapoh ka jylla Meghalaya.
Ka daw bah ba pynlong ia ka MCA ba kan hap ba kan wad ia ki lad ki lynti kiba kum kine ban phah kilan ia la ki jong ki khynnah ialehkai shabar jong ka jylla ka dei tang namar ba ka jinglong jingman jong ka suin bneng ha Meghalaya ka long ba ki nongialehkai ki ioh tang kumba lai bnai ban ioh ban ia kilan ne ban ialehkai pura ia ka cricket, kaba lait nangne, ka jinglong jingman ka suinbneng ka long u slap uba jur u khanglad ban ioh ban ialehkai pura ia ka cricket ha la iing.
Khyndiat shaphang ka vadodara, ka dei kawei na ki pneh jong ka kam kyntiew ia ka cricket ha India, kaba na ka liang ka jong ka, ka don ruh ia baroh ki jait jingdonkam kiba ka lah ba kan ai ne sam lem sha kiba bun ki khun samla kiba sliang ne thrang ban long kum ki nongialehkai kiba kynsai ha ka ri.
Tang kum ka nuksa ba ha kane ka kynti hiar ia kilan ka kynhun ba mynta ka MCA, ki khynnah ialehkai ka Meghalaya ki ioh lut ia ka lad ban ialehkai kylluid ha ki madan ba kyrpang, nangta ki don sa ki jaka ban lah ban ai ia ka rukom ia kilan met ne gym kiba pura ia ki khynnah, nangta ki pung jngi bad kaba kham kongsan tam eh napdeng kine, dei ka jingioh lad ban iakhun pyrshah ia ki khynnah ialehkai ba dei na kiwei pat ki kynhun jong ki shlem ialehkai kriket ba dei jong ki synjuk ialehkai ba don ha ka ri.
Kane ka shlem ai jinghikai ka la dep ba kan sei  na ka shlem ka jong ka ia ki rang ialehkai ba la paw bha ha ka ri kum u Munaf Patel bad ki arngut shipara ki Yusuf Pathan bad Irfan Pathan.
Ka jingphah ia  kilan ka MCA kam shym la shu kut tang ha kane ka kynhun, pynban, kham ha shwa jong kane, ka kynhun ki thei ialehkai U-19 mynta ki don hapoh ka shlem ai jinghikai jong ka Just Cricket Academy ha Banglaore, katba ka kynhun ialehkai U-25 ki khynnah shynrang ki don mynta ha ka shlem ai jinghikai ha VCA, Vizag bad ka kynhun ualehkai jong ki senior ki don ha Pondicherry.
Image Credit: Vadodara Cricket Academy.243 ngut ki briew kiba iabit thymmai iaka jingpang khlam COVID-19, 6 ngut ki briew kila khlad bad da kane ka jingiap kala kynjoh sha 1367 haka jylla haka sngi Balang.
Kine kiba la khlad 6 ngut ki dei na East Khasi Hills District: 5 bad East Jaintia Hills: 01.
Kat kum ka jingpyntip ka Tnad ka Koit ka Khiah, 243 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1664 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 109, NGH: 1, RBD: 32, SWGH: 1, SWKH: 10, WGH: 7, WJH: 7 bad WKH: 75.
Ki nongpang kiba la ioh pat iaka jingkoit ki don haduh 262 ngut.
Kine ki kynthup na EGH: 01, EJH: 3, EKH: 118, RBD: 12, SGH: 2, SWKH: 3, WGH: 16, WJH: 16 bad WKH: 91.
Ka jingdon jong ki briew bala ïabit ïa kane ka jingpang khlam ha Jylla baroh ka long 78729 ngut bad napdeng kine 75698 ngut kila ïoh ïa ka jingkoit bad 1367 ngut kiba ïap nalor ki briew ba dang shitom.
Kane ka long ka jingpyntip sha phi kur ki kha bad ki paralok ki para jor ba I Kong Liolana Laloo ka hynmen U Ma Lammat.
OO Laloo ba shong ba sah ha Loomkyrwiang, Jowai ila khlad haka 14.9.21.
Ka jingpyndep ia kaba sah jong i kan long haka 16.9.21 por 10 baje mynstep ha Khnap Thangbru, Khimmusniang Jowai.
Kum shibynta ban ai ha ki paidbah ia ka lad ban ioh jingtip bad ki jingpynshai halor jong ka Vaccine ne tika ban iada na u khniang jingpang COVID-19 khlem da donkam ia ki paidbah ban leit mih shano shano ruh, ka bor pyniaid District jong ka East Khasi Hills District ka la buh da u Toll Free Helpline.
La buh ia ki Doctor kiba long ki expert ha kane ka phang ban ai jingtip bad ban pynshai ia ki paidbah ha kaba iadei bad ka vaccination ban iada ia u khniang COVID-19.
Kumta, la kyrpad ia ki paidbah ban shim ia kane ka lad bad ba kin ia phone ha une u helpline number, kumba la pyni harum, ban ioh ia ki jingtip bad ia ki jingpynshai halor kano kano ka mat ka ba iadei bad ka Vaccination ban iada na u khniang COVID-19 kaba ki paidbah ki kwah jingtip lane ki kwah jingpynshai.
Ka bor pyniaid District ka buh khnang ia une u Helpline ban ai ka lad ha ki paidbah ban iakren para marwei bad ki Doctor lane ki expert ba kin ioh iaka jingbatai halor kino kino ki jingartatien kiba ki paidbah ki lah ban don.
Ki sngi bad ki por ba ki paidbah kin lah ban phone ha une u Toll Free Helpline number ki long naduh ka sngi nyngkong haduh sngi saitjain man la ka taiew, ha ka por 10 baje mynstep haduh 12 baje shiteng-sngi bad naduh ka por 4 baje janmiet haduh 6 baje janmiet man la ka sngi.
Une u Helpline number, un sdang treikam naduh ka 15 tarik jong u bnai Nailur, 2021.
U Toll Free Helpline Number ba phi lah ban phone ban ioh jingtip lane jingpynshai halor ka Vaccination ban iada na u khniang COVID-19 udei une u ba la pyni harum 1800-890-1191 Sngi Nyngkong haduh Sngi Saitjain Por Mynstep- 10 Mynstep – 12 Shiteng Sngi janmiet- 4 Janmiet – 6 janmiet.
Ka Bouncer Association Meghalaya (BAM) Jaintia Hills ka la rakhe iaka lyngkhuh snem ba shisnem ka jingiaid lynti jong ka ha rilum Jaintia da kaba pynlong iaka jingai jinghikai halor ka jingai dawai tika COVID-19 ban pynshlur iaki samla kiba la dap 18 snem haduh kiba la rangbah ban ai iaka tika ban iada ialade n aka jingpang khlam haka sngi ba Ar.
Ha kane ka jingrakhe dap shisnem pura, la pynlong da ka jingpynsngewthuh paidbah ne Awareness Programme shaphang u dawai tika COVID-19 bala batai da ka Dr.Mary Pajat District Extension Educator DM&HO.Haba ïadei bad ka jingpang khlam COVID-19 ka Dr Mary Pajat kaba la ong ba kadei ka khlam kaba pher bha na kiwei ki jait khlam.
Kane ka khlam COVID-19 ka ktah ymtang ïaka koit ka khiah jong u briew hynrei ka ktah nadong shadong kynthup naduh ka kamai kajih, ka pule puthi, ka rukom leit rukom wan, ka rukom im rukom ktah bad ka ktah ruh wat ïaka jingmane blei jong ki briew.
Haba ïadei bad u dawai tika, ka la ong ba tang ka tika hi ka lah ba lah ban ïada na ka jingïabit jingpang khlam COVID 19.
U kongsan u Ma Ebor Lyngdoh District Transport Officer, West Jaiñtia Hills ula ong ka BAM ymtang ba ka kyntiew ïaka jingkoit jingkhiah jong ka met u briew hynrei ka kyntiew ruh ïaka jingshem phang ha baroh ki liang.
Ha kane ka sngi ka BAM ka la pynkup burom ruh ïaki rang bad thei ïalehkai kiba la wanrah jingjop ïaka Jylla haka lympung ïalehkai Kickboxing ha Dayanand Bandodkar Stadium, Mapusa, Goa, haka jingïalehkai kaba la long naduh ka 26 tarik haduh ka 29 tarik Nailar 2021 haka jingïalehkai jong ka WAKO India Seniors & Masters National Kickboxing Championship 2021.
Kine ki rang bad thei ïalehkai Kickboxing ki long u Hame Shaniah Suïam uba la ïoh khur artylli ki takma ka takma ksiar bad takma rupu, ka Nisanshwa Lyngdoh bad u Bantei Sungoh mar kawei ka takma bad kiwei kiwei.
Ïaka jingïalang la pynïaid da u Forme Bina bad la ïoh ka jingkren lamkhmat na u President BAM JH u Yoosar Kynjing, na u President Central Body u June Kharbuli, u Adiviser u Iahmi Khyriem bad kiwei kiwei haka jingïalang kaba la long ha Infinity Hall, Mooralong, Jowai.
U Deputy Commissioner, West Jaintia Hills District, Garod LSN Dykes ula hukum ia baroh ki nongdie jingdie ha madan kynthup kiba die jingdie haki lynti iaid kjat paidbah ban kynriah na ka jaka kaba ki die jingdie naduh 15 tarik une bnai September namar ba ka pynthud iaka ïaid ka ieng u paidbah bad ki kali motor.
U DC ula ong ba kane ka rukom die jingdie ki nongdie madan ha Jowai kala wanrah ka jingeh iaka iaid ka ieng u padiabh bad ki kali motor naka por sha ka por.
Ki nongdie kila shong die kat shaba lap ba shem kynthup ha ki lynti iaid kjat, kaba la pynlong iaki paidbah ban shem jingeh bad hap ban iaid na surok bad pynthud iaka iaid ka ieng ki kali motor kaba la wanrah ruh iaka aksiden namar ka jingkhappngiah ki lynti iaid.
La sakhi ba la sakhi ba ki nongshong shnong kim shym la bud ryntih iaki adong adit COVID-19.
U DC ula bthah ia baroh ki nongdie jingdie lane ki nongpynthud iaka iaid ka ieng ban kynriah na ka jaka kaba ki die jingdie naduh ka 15 tarik September ban suk ka iaid ka ieng u paidbah.127 ngut ki briew kiba iabit thymmai iaka jingpang khlam COVID-19, 2 ngut ki briew kila khlad bad da kane ka jingiap kala kynjoh sha 1361  ha jylla haka sngi ba Ar.
Kine kiba la khlad 2 ngut ki dei na East Khasi Hills District bad Ri Bhoi District.
Kat kum ka jingpyntip ka Tnad ka Koit ka Khiah, 127 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1689 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 5, EJH: 4, EKH: 75, RBD: 3, SWKH: 3, WGH: 5, WJH: 14 bad WKH: 18.
Ki nongpang kiba la ioh pat iaka jingkoit ki don haduh 295 ngut.
Kine ki kynthup na EGH: 2, EJH: 4, EKH: 92, NGH: 3, RBD: 9, SWGH: 1, SWKH: 49, WGH: 12 WJH: 16 bad WKH: 107.
Ka jingdon jong ki briew bala ïabit ïa kane ka jingpang khlam ha Jylla baroh ka long 78486 ngut bad napdeng kine 75436 ngut kila ïoh ïa ka jingkoit bad 1361 ngut kiba ïap nalor ki briew ba dang shitom.
I Bah Kortlin Roy Thangkhiew iba la shongthait kum u Registrar, Directorate of Fisheries bad iba shong basah ha Nongkseh Block-4 i la khlad noh ha ka 13 tarik Nailur (September) 2021.
Ka jingleit ontep ia i kan long ha ka 15 tarik Nailur (September) 2021 ha ka por shi baje mynsngi ha u lum jingtep ka Balang Catholic Nongkseh Lai Mer.
I la long teng ruh u Rangbah Shnong Nongkseh bad u Secretary, Raid Saw Kur Nongkseh.
U Deputy Commissioner (Supply), East Jaintia Hills District, Khliehriat u pynbna paidbah baka Sorkar Kmie lyngba ka UJJWALA 2.0 Scheme kan ai ei iaka gas connection kaba kynthup ia ka gas (stove) bad yn ioh ei ruh ia ka tyndong gas (gas cylinder) kaba nyngkong.
Ka jingthmu jong kane ka scheme ka long ban iada ia ki longkmie kiba duk ban lait na ki jingshitom kiba lah ban mih na ka tdem haba ki shet jingshet da kaba pyndonkam da ki kynja ba mih tdem kum u rnga, ka dieng bad kumta ter ter.
Shuh shuh, ka Pradhan Mantri Ujjwala Yojana (PMUY) Scheme ka dei ka scheme na ka bynta ki longkmie jong ki longiing ba duk.
Ki kot ki sla kiba donkam ban apply ia kane ka Scheme ki long ka Voter ID, Ration Card bad ka Bank Passbook.
La kyrpad ia ki longkmie kiba duk ba kin shim iakane ka kabu bad la pyntip ruh ba yn ai shwa ia kito kiba apply nyngkong.226 ngut ki briew kiba iabit thymmai iaka jingpang khlam COVID-19, 3 ngut ki briew kila khlad bad da kane ka jingiap kala kynjoh sha 1359 ngut ha jylla haka sng Nyngkong.
Kine kiba la khlad 3 ngut ki dei na East Khasi Hills District: 2 bad iwei na West Jaintia Hills.
Kat kum ka jingpyntip ka Tnad ka Koit ka Khiah, 226 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1859 ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 1, EKH: 64, RBD: 31, SWGH: 1, SWKH: 28, WJH: 38 bad WKH: 63.
Ki nongpang kiba la ioh pat iaka jingkoit ki don haduh 177 ngut.
Kine ki kynthup na EGH: 1, EJH: 5, EKH: 114, NGH: 1, RBD: 26, SWKH: 6, WGH: 4, WJH: 10 bad WKH: 10.
Ka jingdon jong ki briew bala ïabit ïa kane ka jingpang khlam ha Jylla baroh ka long 78359 ngut bad napdeng kine 75141 ngut kila ïoh ïa ka jingkoit bad 1359 ngut kiba ïap nalor ki briew ba dang shitom.
Ka Hynñiewtrep Integrated Territorial Organization (HITO) kala ai da ka dorkhat sha u Lat ka Jylla ban kyrpad ban pyntreikam ïa ka Annexed Agreement ba la soi bad pdiang da u C Rajagopalachari, u Governor General jong ka ri bad ki Khlieh Nongsynshar jong ka Federation of Khasi States ha ka 17 tarik Nailar 1948.
Ka HITO ban pynkhlain bad ïada ki riti ki dustur kynthup ïa ki hok katkum ka dulir ïasoh (Instrument of Accession bad Annexed Agreement -17 August 1948 jong ki Khasi States kynthup ïa ka ri lum Jaintia, kala buh ïa kine ki mat ki jura harum: Ka HITO kala kyrpad ia u Lat ban iakren bad Myntri Rangbahduh ka ri bad u Myntri Kampohïng jong ka sorkar India bad thaw ïa ka komiti kaba kyrpang ka ban khlieh da u Myntri Kampohïng ban pyntreikam ïa ka soskular ba la thoh ha ka Instrument of Accession bad pyntreikam iaka jingbthah jong ka National Commission for Schedule Tribes (NCST) sha ka MHA ha u bnai Iaiong (April) 2012 bad bnai Risaw Naiwieng (Oct/Nov) 2014.
Katba ym pat lah ban pyntreikam ïa ka soskular ba la soi ha ka Annexed Agreement jong ka Instrument of Accession, ngi kyrpad ïa u Myntri Rangbahduh ka ri ba un pynkhat khia halor kine ki mat harum ha kaba ïadei bad ka jingpynkylla (amendment) kaba 125 jong ka riti synshar jong ka ri India ba la tyrwa ha ka snem 2019.
Jingbatai: Jingbatai: Jingbatai : Jingkynmaw: Ka rukom jied MDC da ka ilekshon kam biang ha kaba uba ïoh bun ka bud u jop wat lada um ïoh ka jingkyrshan kaba pura na kiba bun.
Donkam ba phiah thymmai ïa ki constituency jong ki council khnang ba ki nongthep vote kin ïadon marryngkat.
Ka HITO ka artatien ïa ki rukom treikam jong ki council bad kumta ngi kyrpad ïa ka sorkar India ba kan peit halor kane ka kam ban pynthikna ba kine ki council ki treikam pura kumba la mang ïa ki.
Haduh mynta ym pat shym lah ban thaw aiñ kiba paka halor ki jingsynshar trai ri.
By: Donbok Dkhar President (H.I.T.O) Wanbun Dkhar Secretary (H.I.T.O).
Anti-influx groups have demanded the Conrad K Sangma-led MDA government to immediately implement the Meghalaya Residents Safety and Security Act (MRSSA) for checking influx and illegal immigration into the state.
The groups have also asked the government to fulfill the pending issues including seeking the Centre’s approval for implementation of the Inner Line Permit (ILP), relocating the Sweeper’s Colony from Them Iew Mawlong.
“The government, the chief minister and the cabinet should take the responsibility of fulfilling the long pending aspirations of the people to avoid agitations in the state," the four NGOs – KSU, FKJGP, HNYF and RBYF, said in a statement issued here on Sunday.
They said the government should ensure implementation of the MRSSA as promised by inaugurating the entry-exit point at Umling, Ri Bhoi district and to notify the District Task Force Committee in order to regulate the entry of outsiders into the state.
“With regards to ILP, the government should come out clear on the stand of the government of India on whether it will give ILP to Meghalaya or not.
Twice we have met the union home minister Amit Shah but he refused to speak on the issue keeping the people of the state in the dark," the NGOs said.
The NGOs also demand the state government to start relocating the Sweeper’s Colony from Them Iew Mawlong in the interest of the people of the state.118 ngut ki briew kiba iabit thymmai iaka jingpang khlam COVID-19, 4 ngut ki briew kila khlad bad da kane ka jingiap kala kynjoh sha 1356 ha jylla haka Sngi U Blei.
Kine kiba la khlad 4 ngut ki dei mar ar na East Khasi Hills District bad West Jaintia Hills.
Kat kum ka jingpyntip ka Tnad ka Koit ka Khiah, 118 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1813  ngut hapoh ka Jylla.
Ki briew kiba iabit thymmai iaka jingpang khlam ki kynthup na EJH: 3, EKH: 63, NGH: 1, RBD: 4, SGH:1, SWGH: 1, SWKH: 3, WGH: 8, WJH: 24 bad WKH: 10.
Ki nongpang kiba la ioh pat iaka jingkoit ki don haduh 214 ngut.
Kine ki kynthup na EGH: 2, EJH: 10, EKH: 128, RBD: 16, SWGH: 1, SWKH: 5, WGH: 10, WJH: 18 bad WKH: 24.
Ka jingdon jong ki briew bala ïabit ïa kane ka jingpang khlam ha Jylla baroh ka long 78133 ngut bad napdeng kine 74964 ngut kila ïoh ïa ka jingkoit bad 1356 ngut kiba ïap nalor ki briew ba dang shitom.
Ka Dorbar Shnong Pamrapaithlu haka sngi Thohdieng kala pynkup burom ia 19 ngut ki samla pule kiba pass bha haka eksamin SSLC bad HSSLC.Ia kane ka jingpynkup la pynlong haka ïing dorbar ka shnong Pamrapaithlu haka jingialang pyrkhat kam ka dorbar shnong Pamrapaithlu kaba pyniaid u Chairman u ma Cornelius Dkhar haka jingiadonlang u waheh shnong Leningstar Rymbai bad ki nongialam jong ki committee shnong badpher bapher.
La sneng la kraw ia ki samla kiba la pass ban trei shitom bad kiar na ki jingmlien ba sniew ban jop haka jingim pule puthi.
Ka Dorbar shnong Pamrapaithlu haka jingialang pyrkhat kam kala ai iaka report bad iakren sani ruh halor ki kam pynroi iaka shnong ka thaw khamtam iaki kam ban pyntrei ka VEC shnong kaba pyntrei iaka skim bylla 100 sngi ba kan iaid beit iai ryntih hapoh shnong ban myntoi ka shnong.
La iakren ruh naka bynta ban pynbha iaka rukom treikam ka VDP, SMC, Sports committee, bad kiwei kiwei ki committee.
Ka jingialang jong ki riew rangbah, ki Sordar, ki Rangbah Shnong, ki nongialam sengbhalang jong ka War Mihngi bad ka War Jaintia, la pynlong haka 11tarik Nailur 2021 ha Dawki, ha ka jingpyniaid U Bah M Ryngksai, Rangbah Shnong Dawki.
Ka jingialang ka sngewkhia shibun eh, halor ka jingshah lehbein jong ki para Khasi jongngi, ha ki shnong bapher jong ka Ri Bangladesh bad kumta la dawa ia u myntri rangbah, ba un iakren bad ka sorkar Bangladesh, na ka bynta ban pyn sangeh shi syndon, ia kine ki jingshah lehbein nangne shakhmat.
La mynjur ruh ban thaw ia ka komiti ba shipor, lane ka Co-ordination Committee of Indo Bangla Riwar People, ha kaba U bah RM Shabong un dei U Chairman, bah Kmen Myrchiang Vice Chairman, Bah SS Manners General Secretary, Bah Matthew Kongwang Asstt Secretary bad U Bah Edmund Khongngai Spokesperson and Publicity Secretary.
Haka sngi Saitjain, u Waheh Shnong Sabahmuswang u Tellme Phawa ula pyllait paidbah iaka youtube channel kaba la tip kum ka PK@28 production, kaba dei kawei na ki rynsan ban ailad iaki samla samhoi kiba don ka sap ka phong ha kaban rwai siaw, shad bad ka kam ak phlim.
Kane ka channel ka dei dei trai da u Paila Kordor Lyngkot u nongialam All Jaintia Tourist Commercial Vehicle Association (AJTCVA) bad Rilum Jaintia Trader Assocaiton (RJTA) bad u Ombormi L Tariang u nongialam ka JYF bad sengbhalang ha Jaintia Hills.
Na ka liang jong U Paila Kordor Lyngkot ula ong ba lyngba kane ka channel kin pynlong iaki prokram jingiakop khnang ba ki khun samla kin ioh ban iashim bynta khlem kano kano ka jingsiew ha ki kam pyni ia la ki sap ki phong ba ki don.
Kiwei kiwei kiba iadonlang ha kane ka jingpyllait paidbah Dapoiwanmi Laloo nongialam ka MPUF, Rapmiki Pohti, Shaphrang Pajuh, Never care Passah, Kong Nidaialam Dkhar bad Kong Bynta DB Lyngdoh.
Ka Block Congress Unit, Wapungskur haka 10 tarik une u bnai kala ai da ka dorkhat sha u Deputy Commissioner, East Jaintia Hills ban dawa siew dep ïaka bai musur khyndew sha ki longïing kiba shah ktah haka jingpynheh surok bah NH6 ka NHAI haka shnong Wapung.
Ka Block Congress Unit Wapungskur, haka dorkhat kaba kala ai sha u DC kala pynpaw ba kila ioh bun ki jingujor na ki nongshong shnong kiba shah ktah ki iing ki sem bad ki jaka puta na ka jingpynheh surok haduh mynta kim pat ioh ïaka bai musur khyndew naka NHAI.Nakaliang u DC u la kular shimkhia bad pynioh iaka bai lutksan ki longing ba shah ba shaktah haka jingpynheh surok, la ong u kyrwoh bala phah Congress Wapungskur.
Ka Rotary Club Jowai haryngkat ka Rotary Club Orchids City Shillong haka sngi Saitjaiñ ki la pynlong ka jingthung dieng ha St.Paul Secondary School, Mookaswan, West Jaintia Hills District.
Kane ka jingthung dieng ka long shi bynta ka project Hariyali-Trees for Future kaba la kyrshan da ka Mahindra Finance.
Hashwa ka jingthung dieng la pynlong ïaka jingïalang lyngkot ba la pynïaid da u president ka Rotary Club Rtn.
SK Lato haka jingdonlang ki dkhot ka Rotary Club na Jowai bad Shillong.
U Vivek Kumar Secretary Rotary Club City Shillong uba long ruh u Project Chairman Hariyali haka jingkren ula ïaroh ïaka Mahindra Finance kaba la synñiang da ki dieng bad bynrap ruh ba ki dieng kidei kiba donkam tam namar ki shu ai ei ïa u khun bynriew ïa ka lyer khuid ban ring mynsiem.
Ula ïathuh ba ka Rotary Club of Orchid City Shillong ka la shimkhia bha ban thung ïaki dieng ha kylleng ka ri Khasi bad Jaintia.
U Rtn.
Vincent H.Darlong Vice Chancellor ka Martin Luther Christian University uba long u kongsan, ula pynsngew ba ka jingdon ki dieng ka ïarap ban pynmih ïaka lyer bad ka pyni tynnad ïaka mariang.
Ula kyntu ïaki nongshong shnong ban thung ïa ki dieng bad sumar sukher ruh ïa ki.
Ula ïaroh ïaki bor pyniaid jong ka skul St.Paul Secondary School kiba la pynlong ïaka jaka kaba itynnad da ka jingdon ki dieng ki siej.
Kiwei kiwei kiba la ai jingkren ki long u Rtn.
James M Pohsngap, u A.Khonglah uba uba mihkhmat ïaka Mahindra Finance bad u Rtn.
Anthony War.138 ngut ki briew kiba iabit thymmai iaka jingpang khlam COVID-19, 6 ngut kila khlad na ka jingpang khlam bad da kane ka jingiap kala kynjoh sha 1352 haka jylla haka sngi Saitjain Kine kiba la khlad 6 ngut ki dei na East Khasi Hills District: 4 bad mar wei kiba khlad na Ri Bhoi bad West Garo Hills.
Kat kum ka jingpyntip ka Tnad ka Koit ka Khiah, 138 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1913 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 6, EKH: 66, NGH: 1, RBD: 18, SWGH: 4, WGH: 11, WJH: 16 bad WKH: 15.
Ki nongpang kiba la ioh pat iaka jingkoit ki don haduh 226 ngut.
Kine ki kynthup na EGH: 01, EJH: 4, EKH: 88, RBD: 27, SWKH: 20, WGH: 13, WJH: 23 bad WKH: 50.
Ka jingdon jong ki briew bala ïabit ïa kane ka jingpang khlam ha Jylla baroh ka long 78015 ngut bad napdeng kine 74750 ngut kila ïoh ïa ka jingkoit bad 1352 ngut kiba ïap nalor ki briew ba dang shitom.
Kan dei ka sien kaba nyngkong eh ba ki shnong kin ithuh bad pynkup burom ïaki nongtrei ka Jowai Municipal (JMB) kiba don bynta ban wanrah iaka jingkhuid jingsuba ki shnong ki thaw bad kumjuh ki iew ki hat wat hapdeng ka jingeh kaba ki iakynduh khamtam ka jingbym ioh tulop thikna.
Kane ka shnong kaba ithuh iaka jingshakri ki nongtrei jong ka JMB ka dei ka Dorbar Shnong Mynthong kaba la pynkup burom iaki da ki tiar sah kynmaw bad ki tiar ba kin pyndonkam man ka sngi bad ka song pisa haka sngi Thohdieng haka jingialang kaba long ha community hall ka shnong.
Na ki sengtreimon sngewbha kaba la ithuh iaka jingai jingshakri ka JMB ka dei ka Society for Urban and Rural Empowerment (SURE) kaba la ai da ki tiar jingiada iaki nongtrei haka por ba dang long CEO u Bah SS Syiemlieh.
Ha kane ka jingpynkup burom ka dorbar shnong Mynthong la iadonlang naduh u waheh chnong Mynthong Ma Lamphrang Pohktai, u secretary shnong ba Ryum Khonglah, president seng kynthei Mynthong ka Stately Suting nalor kiwei kiwei.
Na kaliang ka JMB la iadonlang naduh ki nongtrei haduh u Chairman JMB u F War, Executive Officer JMB S Amse, u Assistant Engineer JMB u H Passah.
Ka shnong Mynthong kala pynkup burom haduh 24 ngut ki nongtrei JMB bad Ar ngut ki ASHA kiba trei hapoh ka shnong Mynthong.
Kane ka jingpynkup burom ka shnong Mynthong iaki nongtrei ka JMB ka long kum ka dak ka jingsngew burom ïa u synñiang u bynhei ba ki nongtrei jong ka Jowai Municipal Board (JMB) ki la noh sha imlang sahlang khamtam ban ïakhun pyrshah ïaka khlam jingpang COVID-19.
U Ma Lamphrang Pohktai haka jingkren maitphang ula ïathuh ba ka jingthmu jong ka Dorbar shnong ka long ban pynshlur bad ai mynsiem shuh shuh ïaki nongtrei jong ka JMB kumjuh ki ASHA kiba long ki nongtrei kiba hakhmat eh ban ïakhun ïaka khlam jingpang COVID-19.
Sa T.40 lak tam ka pisa bai lum ñiut ka Jowai Municipal Board (JMB) ka dang shah ram na ki shnong kiba ka leit ban lum iaki ñiut ki ñier kiba mih na man la ka thilew ïing ha sor Jowai.
Ïa kane la ong da u Chairman jong ka JMB ma F War haka jingialang pynkup burom jong ka Dorbar Shnong Mynthong iaki nongtrei jong ka JMB kaba long haka sngi Thohdieng.
U Chairman JMB ula ong ruh ba mynta la 6 bnai kynthih ki nongtrei jong ka JMB kim shym la ioh tulop, hynrei kim shym la sangeh pat ban pyndep iala ka kamram ban wanrah iaka jingkhuid jingsuba ki shnong ki thaw bad ki iew ki hat.
U Chairman ula kyntu ia baroh ki shnong bad ki nongialam shnong bapher bapher ka sor Jowai ba kin shimkhia ban siew noh ïaka bai ñiut kaba ki dei ban ai sha ka JMB khnang ba kan lah ban pyniaid shakhmat iaki kam ki jam jong ka.
Ka JMB kam don kiwei kiwei ki lad ban pynmih pisa lait noh tang ka bai lum ñiut bad ki skim sorkar pdeng.
Ngi na ka liang ka ïing ka sem jong (L) S.K Sunn, MLA, ngi kyrpad ïa phi ki paralok parajor, ki parakur parakha ba sngwbha ban nym wan paidbah ban sngewlem, namar ka jingkhlad noh ka jong I ka dei na ka daw jong ka COVID-19, kaba donkam lang ïa ngi baroh ban ngin kiar ne ban pynïajngai kyrpang, khnang ban lait na ka jingsaphriang jong ka.
Kum ka ïing ngi tip ba ka mynsiem bad ka dohnud ka jong phi kam hun kam suk ban khlem da wan jngoh ne ai khublei khatduh  ïa I, pynban ka por kam shah, hynrei ngi da kyrpad rit ïa phi baroh, ba to buh lem tang ha ka jingdwai ba ka mynsiem ka jong I kan poi suk poi saiñ sha  dwar u Blei bad kumjuh  ban buh jingdwai lem ka ïing ka sem ba ngin ioh ïa ka mynsiem jong ka jingtngen bad kaba palei ha kum kane ka por kaba ngi la duh noh ym shuh tang ïa u rishot ka ïing, hynrei u riew pyrkhat ba khraw uba kwah ban ïohi ïa ka lawei ba phyrnai ka ri ka jaidbynriew bad ïa ka jylla hi baroh kawei.
Khublei shibun Kiba burom ïaphi Na ka ïing ka sem.
Hadien ka jingsngap man man ka sorkar iaka jingud jingnam jong ka Environment Coordination Committee (ECC), Elaka Sutnga haka sngi Thohdieng sa shisien kala rai biang ban mih paidbah sha surok ne public rally ban pynbor ïaka sorkar ban khang khyrdep ïaki karkhana Coke haka 13 tarik Nailur 2021.
Ïa kane ka rai la shim haka jingialang kaba long haka shnong Lamyrsiang, kaba la khot da ka ECC ryngkat bad ka ECC Women Wings bad ki Waheh Shnong ryngkat ki riew rangbah jong ka thain Elaka Sutnga.
La iadonlang ki nongmihkhmat naka shnong Narwan bad iaka jingialang la pyniaid da u Chairman jong ka ECC ma DH Malang.
Ka ECC ka khot bad wer ia baroh ki shnong kiba shah ktah na ki tdem Coke Factory, kiba hap hapoh ka East Jaintia Hills District ban mih paidbah ban pyrshah ia ka jingkuman ka Sorkar Jylla ban khang khyrdep ia ki Coke Factory hapoh ka district.
Kane ka rally kan sdang naduh ka por 9:00 Am na madan football jong ka shnong Moopala, nangta kan don ka jingiaiad paitbah na 1 kilo sha ka ophis jong u DC bad yn pynkut ia ka jingiaid Rally haduh ka por 1:00 Pm katkum jingbit bala ka ECC kala ioh na u Deputy Commissioner, East Jaintia Hills U ma Pynbait Sutnga, general secretary ECC ula ong ba ha kane ka jingialang la iakut ruh ban mudui da ka mukotduma sha ka ïingbishar Meghalaya High Court ban khang shisyndon iaki Coke Factory baroh kiba don haka thain jong ngi namar ba ki jaboh jabain kiba mih na kine ki karkhana kila ktah iaka koit ka khiah u briew bad ka sawdong sawkun ka mariang.
Ka ECC kala kynnoh shuh shuh ba dangshen ka sorkar kala ai consent to operate sa 4 tylli ki karkhana, bad kiba dang ialeh ban ioh CTE (consent to establish) ki don sa 31 tylli na ka Meghalaya Pollution Control Board (MSPCB) bad kine ki karkhana ruh dei kiba la dep lypa ban shna.
Ka ECC kala pynpaw ruh iaka jinglyngngoh ba wat ka JHADC kala leh bymsuidniew iaka jingujor ka ECC, hyrei haduh mynta ka konsil ruh kam don kino kino ki dak ki shin ba kan leh eiei ban pynshitom ia kine ki karkhana.188 ngut ki briew kiba iabit thymmai iaka jingpang khlam COVID-19, 7 ngut ki briew kila khlad bad da kane ka jingiap kala kynjoh sha 1346 ngut ha jylla haka sngi Thohdieng.
Kine kiba la khlad 7 ngut ki dei na East Khasi Hills District: 5 bad mar iwei na South West Khasi Hills bad West Jaintia Hills.
Kat kum ka jingpyntip ka Tnad ka Koit ka Khiah, 188 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 2007  ngut hapoh ka Jylla.
Na kine, ki briew kiba iabit thymmai iaka jingpang khlam ki kynthup na EGH: 2, EJH: 2, EKH: 101, RBD: 17, SWGH: 1, SWKH: 6, WGH: 3, WJH: 12 bad WKH: 44.
Ki nongpang kiba la ioh pat iaka jingkoit ki don haduh 144 ngut.
Kine ki kynthup na EGH: 6, EJH: 3, EKH: 87, NGH: 1, RBD: 3, SWGH: 1, SWKH: 3, WGH: 7, WJH: 9 bad WKH: 24.
Ka jingdon jong ki briew bala ïabit ïa kane ka jingpang khlam ha Jylla baroh ka long 77877 ngut bad napdeng kine 74524 ngut kila ïoh ïa ka jingkoit bad 1346 ngut kiba ïap nalor ki briew ba dang shitom.
U Ma Romeo Suchiang, president VDP Raliang ula iathuh ba la lap ïaka metïap u Ruhi Synnah uba la jah naduh 31 tarik u bnai Nailar 2021 na kawei ka nan dohkha hapoh shnong Raliang haka sngi Palei.
U Ruhi Synnah u dei u nongshong shnong ka Raliang, West Jaintia Hills bad u don ka jingshitom haka bor pyrkhat.
Ula ong ba kam don kano kano ka jingsuba sniew halor kane ka jingjia bad la pyndep iaki jingdonkam jong ka aiñ.
Ula ong ba na kaliang kiba haiing, ka VDP bad ka shnong kila wad paidbah ia u la bun bun sngi bad dei mynta ka sngi kila lap iaka met jong u kaba la per ha sla um ha katei ka nan dohkha.
Ka Shillong Sports Association (SSA) kala pynbna paidbah ba naduh 2 tarik u bnai Risaw kan sdang noh iaka lympung ïalehkai football haka U-20 bad ka 4th Division Football Tournament ha madan ialehkai jong ka Second Ground Polo.
U Hony Secretary ka SSA u bah S.S Rapthap, u ïathuh ba ka SSA ka la shong jingïalang haka 28 tarik u Nailar bad ha kane ka jingïalang, ka rai ba la shim ka long ban phah sha ka Tournament Committee ba kan pyndep ïa ki kam kiba donkam baroh, bad dei ha ka 4 tarik jong ka taïew kaba la dep, ba ka Tournament Committee ka la pyntip ba kan sdang shwa ban pynlong da kane ka lympung.
U Bah Rapthap u ïathuh ba ka rai ban pynlong ia kane ka lympung ka long ba man la ki kynhun ban ïashim bynta kin hap ba kin da bud ryntih ïa ki kyndon kat kumba la dep ban pruid dak da ki bor synshar jong ka district khamtam lei lei haba ïadei bad ka jingpyndep ban ai ïa ka tika ne ka Covid 19 Vacination ïa man la ki player ba la register ban ïashim bynta ha kane ka lympung ïalehkai.
Ha kane ka kynti yn don broh 16 tylli ki kynhun ban ïashim bynta, ïa kaba la phiah ïa ki ha ki ar bynta ne group.
Haba ïadei bad kiwei kiwei pat ki kyrdan ïakhun jong ki lympung kum ka Third, Second First bad Super Division, u bah Rapthap ula ïathuh ba mynta ym pat lah ban kren ne ong eiei hynrei ka SSA hi kan sa shim ïa ka rai ha ka por kaba biang ïa kine baroh.
Ka Meghalaya Football Association (MFA), ka pyntip ba ka jingpynkhreh na ka liang ka jong ka ban pynlong ia ka National Futsal League ka la sdang ba kan jam shakhmat.
Ia kane ka pynpaw da ki nongkit kam jong ka MFA hapoh ka jingialam u bah S.S Rapthap kum u Secretary, haba iakren bad kane ka lad pathai khubor mynta ka sngi.
Kumban shu pynkynmaw ba na ka liang ka All India Football Federation, ka la wan shakhmat ba kan tyrwa sha ka MFA, la ka kloi ne em ban pdiang ha kaban pynlong ia kane ka lympung ialehkai Phutbol, da ka jingwan iakynduh ka jong u CEO ka I.League u Sunando Dhar ia ki nongkitkam ka MFA bad ruh ban ia kynduh markhmat ia u Myntri ba dei khmih ia ka tnat Sports u bah Bantdeidor Lyngdoh ha u bnai u ba la dep.
Na ka liang u nongai ktien jong ka MFA u  Arki Nongrum, u iathuh ba kan sa don ka jingpynlong ia ka National Futsal League hangne hapoh ka jylla, ha kaba ki kynhun ban wan iashim bynta kin kynthup naduh ki klob ba iakhun ha ka lympung ialehkai ka Indian Super League, I.League, bud pat sa ki jylla ne ki kynhun kiba dei na kiwei pat ki synjuk ialehkai Phutbol jong ki jylla kiba don hapoh ka ri, tangba kin dei pat ban lah ban pyndep ia la ki lympung ialehkai state futsal league.
Ia kane ka lympung ialehkai, la rai ban pynlong ia ka ha madan ialehkai Phutbol jong ka Assam Rifles, ba don ha Laitkor.
Nalor katta u bah Arki u iathuh ba wat na ka liang ka MFA ka la shim ia ka rai ba kan da pynlong shwa ia ka state futsal championship ban iashim bynta da 16 tylli ki team ban sa phiah ia ki sha ki saw tylli ki group bad ia ki jingpynkhreh jong kane mynta ki dang jam shakhmat bad khmih lynti ba ha kine ki khyndiat sngi kiban sa wan yn sa lah ban nang tip kham bniah kiei kita ki kynhun ne ki team ban iashim bynta ha kane ka lympung ban pynlong sha  NEHU.U Arki u la iathuh ruh ba ia kane ka rai ban pynlong ia ka National Futsal League ka dei kaba la wan hadien ba ka MFA ka la dep ba kan buh ia kane ka jingtyrwa ka jong ka sha ka AIFF, hadien ba la dep ban plan ruh syndon naka bynta ban sain dur janai ia ka jingialehkai jong ka futsal hangne hapoh ka jylla.
Haba jubab halor ka jingkylli kaei ka kular ba ka sokar jylla ka la ai haba iadei bad ka jingpynlong ia kane ka lympung, na ka liang u Secretary u bah SS Rapthap bad Arki, ki pynpaw ba ka sorkar jylla, ka la ai dak ia ka MFA ba kan iaid beit shakhmat ha kaban pynlong ia kane ka ka National Futsal League hangne hapoh ka jylla.
Ka Food Corporation of India (FCI), Divisional Office Shillong ha ka 04 tarik u Nailur, 2021 ka la pynlong ia ka prokram thung dieng kum shi bynta ka jingrakhe ba shi bnai lynter ia ka Rashtriya Poshan Maah ka la sdang naduh ka 1 tarik u Nailur, 2021 bad kan kut pat ha ka 30 tarik u Nailur, 2021.
Ha katei ka prokram ba lyngkot la wan ban ia donlang da u Paishuni Kumar, Executive Director (NE Zone), u G Kartikeyan, Dy General Manager (Gen) bad u Devesh Kumar Yadav, General Manager (R) lem kiwei ki ophisar ka FCI Shillong.
Ka jingrakhe ia ka Poshan Maah 2021 ka la iaid lynti ha ka Jylla bad ha u bnai Nailur la rakhe man u snem ban wanrah ka jingshai ha ki Jylla, ki district, ki Block bad ha ki shnong ki thaw ban wahrah ïakhun pyrshah ia ka jingduna ki jingbam ba tei (malnutrition) na ka bynta ki longkmie armet bad ki khynnah.
Ka Poshan Maah ka dei ka thong treikam ka Sorkar India naduh u snem 2018 ban rat dyngkhong ia ka jingduna ki jingbam ba tei na ka bynta ki longkmie armet kumjuh na ka bynta ki khyllung ki khynnah.
Ka jingrakhe ia ka Rashtriya Poshan Maah 2021 kan kynthup saw tylli ki phang na ka bynta 4 taïew- ka jingthung dieng ha ka dur ka Poshan Vatika ha ki jaka ba lait kum ki skul, ki shnong bad ki ophis lem kiwei ha ka taïew ba nyngkong.
Ha ka taïew ba ar kan pynleit jingmut na ka bynta ka Yoga bad AYUSH na ka bynta ki jingbam (ki jinghikai yoga na ka bynta ki longkmie armet, ki samla bad khynnah kynthei).
Ha ka taïew ba lai pat kan don ka jingsam ia ki jingbam ba tei sha ki nongtrei Anganwadi bad ki tiar Information Education Communication (IEC).
Ha ka taïew ba saw kan don ka jingpynshai halor ka Severe Acute Malnutrition (SAM) bad ka jingsam ia ki jingbam batei sha kiba dei ban ïoh myntoi.
Hadien ka jingthung dieng, ki heh ophisar ka FCI ki la hiar ban jurip ia ka jaka buh khaw kaba don ha Mawlai ban peit ia ka jingbit jingbiang ki jaka buh bad u khaw ruh kumjuh na ka bynta ban sam.
Ki khynnah skul na ki shnong bapher bapher ha West Jaintia Hills District kila ïasnohktilang bad ka pyrthei shityllup kumjuh bad ka ri ban rakhe iaka World Literacy Day (WLC) lane ka sngi kyrpang jong ka sngi nang thoh nang tar haka sngi Balang.
Ïa ka WLC la rakhe manla u snem haka 8 tarik u bnai Nailur (September) naduh bala pynbna ïa kane ka sngi kum ka sngi kyrpang ka sngi nang thoh nang tar da ka United Nations Educational, Scientific and Cultural Organization (UNESCO) ha u snem 1966.
Ka 8 tarik u bnai Nailur kylleng ki ri ka pyrthei ba ki snohktilang ban iatreilang ha ka ban ialap iaka jingmyntoi ka pule puthi bad ka thoh ka tar haman ki dong ki shnong bad ruh ban pynshlur ia ki khynnah ba kin leit sha skul khnang ba kin ioh ia ka jingnang jingstad bad ruh ban ioh ia ka lawei ba phyrnai.
Mynta la ar snem ka jingrakhe ia kane ka sngi kala long kaba pjah bad kam don than ki prokram baheh namar ki adong adit ka khlam COVID-19 kaba khang iaka jingialum paidbah, hynrei ka jingshimkhia ka tnad SSA, West Jaiñtia Hills District ki khynnah kila ishimbynta hala ki jong ki iing ki sem bad ki skul nalor kiwei kiwei ki jaka.
Ka mat pdeng jong kane ka sngi kalong “Literacy for a human centered recovery.
Narrowing the Digital divide".
La sakhi iaki khynnah skul na la ki ïing ki sem bad ruh na skul kila iashimbynta shongshit ban sei bad pyni ia la ki sap bapher kum ha kaba dro ia ki dur, thoh bad pule ia ki poitri bad kiwei kiwei kiba iahap kat kum ka thong jong kane ka sngi.191 ngut ki briew kiba iabit thymmai iaka jingpang khlam COVID-19, 4 ngut ki briew kila khlad bad da kane ka jingiap kala kynjoh sha 1337 ngut ha jylla haka sngi Balang.
Kine kiba la khlad 4 ngut ki dei na East Khasi Hills District: 2 bad mar iwei na  West Jaintia Hills bad West Khasi Hills.
Kat kum ka jingpyntip ka Tnad ka Koit ka Khiah, 191 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1888 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 2, EKH: 89, RBD: 28, SWGH: 2, SWKH: 18, WGH: 9, WJH: 17 bad WKH: 25.
Ki nongpang kiba la ioh pat iaka jingkoit ki don haduh 228 ngut.
Kine ki kynthup na EGH: 2, EJH: 2, EKH: 109, RBD: 46, SGH: 2, SWGH: 2, SWKH: 13, WGH: 10, WJH: 10 bad WKH: 32.
Ka jingdon jong ki briew bala ïabit ïa kane ka jingpang khlam ha Jylla baroh ka long 77471 ngut bad napdeng kine 74246 ngut kila ïoh ïa ka jingkoit bad 1337 ngut kiba ïap nalor ki briew ba dang shitom.
U Chief Executive Member jong ka Khasi Hills Autonomous District Council (KHADC) Bah T.W Chyne ula phah khubor sngewlem sha kiba haïing hasem jong I (L) Mihsalan Suchiang MLA/MDC barim ka rilum Jaintia.
“Nga pynpaw ka jingsngewsih bad sngewbynnud iaka jingkhlad noh jong I (L)Mihsalan Suchiang, MLA barim haka 7tarik Nailar, 2021.
Ka jingkhlad noh ka jong I (L)Mihsalan Suchiang ka long ka jingduh kaba khraw ym tang iaka iing ka sem, hynrei iaka Party UDP bad iaka Ri bad ka Jaidbynriew hi baroh kawei," la ong u Bah Chyne.
Ula ong ba I (L) Mihsalan Suchiang I long uwei napdeng ki nongseng (Founder Member) iaka United Democratic Party bad I long ruh u briew uba sngewrit, uba shida bad ka jinglong beit haka rukom pyrkhat pyrdain.
I long ruh u briew uba skhem ka nongrim bad uba ieid bad ba iaineh ha ka seng riewlum.
I (L) Mihsalan Suchiang I long u briew u bym da bunktien than hynrei wei bala kren ma I ki kyntien ki long kiba shongnia bad khia jingmut bha.
I la long ruh kum u nongmihkhmat sha ka iing Dorbar Thawain la lai sien bad kum u Nongmihkhmat sha ka District Council la saw sien na Mowkaiaw Constituency.
Haduh ka sngi ka jingkhlad noh jong I, I la bat kum u State Party Adviser jong ka Seng United Democratic Party.
Hapdeng kine ki snem ila noh synniang shi katdei eh iaka thain Mowkaiaw ha baroh ki liang ia kaba ngam lah kdew lut hangne.
Nga sngew ban ong ngi sah ram haduh katta katta ha kaba ia nujor bad ki kam kaba I la leh naka bynta ka thain Mowkaiaw bad ka Jylla hi baroh kawei.
U Bah Chyne ula phah iaka jingsngewlem sha ka iing ka sem khamtam ia I Lok, ki Khun ki Kti, ki Hynmen ki Para, bad kumjuh ruh iaki bahaiing hasem jong I.“Nga buh ruh ha ki jingduwai ba U Blei Trai Kynrad un pyntngen bad pynshaitbor iaka jingmynsiem kaba la mong bad lwet ka jong phi.
To U Blei ka jingsuk un don ryngkat bad phi ha kum kane ka por ba phi mad ia U Lyoh uba kah dum ha ka longiing longsem ka jong phi.
To ai ba ka mynsiem jong I kan ioh iaka jingjahthait bymjukut.
" la ong Bah Chyne.
Ka Jaintia National Council (JNC) hadien ba la ioh ia ka jingujor na ki paidbah halor ka jingsniew tasam ka surok bah National Highway 6, kala ujor sha u GM Cum Project Director, NHAI, PIU-Shillong Lower Lachumiere haka sngi ba Ar.
Ia kane ka jingujor ka JNC la ai lyngba u Deputy Commissioner, East Jaintia Hills Bah E Kharmalki.
“Ka jingsniew palat u surok NH-06 ka la pynshitom ia u paidbah ba bun ba lang ha ka ban leit ban wan sha ki kam ki jam jong ki, bad ka buh jingma ruh ia ki kali ba leit ba wan man la ka sngi, namar ka jingdon ki thliew ha kiba bun ki bynta jong u NH-06 bad lada ba ki nongngiah kali kin ñiah sted khlem poi pyrkhat kin lap iaki thliew ki syar hapdeng u surok NH-06 kaba lah ban wanrah iaka aksiden, bad ka lah ban buh wat ia jingim briew ha ka jingma kaba khraw namar kane ka jingsniew ka surok," la ong ka JNC.Ka JNC kala pynpaw iaka jinglyngngoh wat ka surok ha ka shnong Khliehriat kaba dei ruh ka Headquarter jong ka East Jaintia Hills ka surok u dang sniew, ha ka por ba slap ka surok ka shlei um bad haba shit ka suinbneng kine ki thliew ki syar ki pynmih pat sa iaka pum pum, Ka JNC ha ka jingujor jong ka, ka la dawa na u GM cum Project Director NHAI ba ka dei ban maramot mardor iaka surok NH-06 kumba ka smat ka sting ban shim pisa na ki kali ha ki Toll Gate khnang ba kan long ka jingmyntoi ia ki paidbah bad ban shngain ka leit ka wan u paidbah.
La kum pynhap iaka pla pisa kaba don ryngkat bad ka Pan card bad ATM Card ba dei trai da ka Unity Sna.
Ia kane ka pla la pynhap ha lynti na lad Kynruhsaphlang sha lad Wan Nangbah, Iawmusiang, Jowai.
Kiba shem pyntip ha une u number 8794604407.
Ka jingpyrshah iaki Coke Factory ne ki karkhana saiñ rnga dewiong kiba la kynnoh bala shna beaiñ kala nang sawa jam hadien ba ka Nongkhlieh Area Socio and Cultural Development (NASCD) kala mih shakhmat ban pyrshah iaka jingshna ia kine ki karkhana hapoh ka elaka Nongkhlieh, East Jaintia Hills District.
Ka Nongkhlieh Area Socio and Cultural Development hapoh ka jingialam u Embok Pajuh chairman bad u Embhah Sukhlain secretary haka sngi ba Ar kila leit ban ai da ka dorkhat ha u CEM ka Jaiñtia Hills Autonomous District Council (JHADC).
La ai ruh iaka dorkhat sha u Chief Forest Officer ka Jaiñtia Hills Autonomous District Council (JHADC) ban ujor pyrshah iaka jingai NOC sha ki Coke Factory ne ki karkhana saiñ rnga dewiong  hapoh ka Elaka Nongkhlieh khlem ka tip lang ki para marjan shnong.
Ka Nongkhlieh Area Socio and Cultural Development kala pyrshah jur iaka jingai NOC ban shna ia kine ki karkhana tang da ka jingmynjur u Dolloi ka Elaka Nongkhlieh bad ki waheh shnong, khlem ka jingtip u paidbah nongshong shnong kiba shah ktah bad ki shnong ba marjan.
“Ka jingdon jong kine ki karkhana coke kam ktah tang ïa kawei ka shnong hynrei ka ktah ïa kiwei ruh ki para marjan shnong naka tdem jaboh kaba pynmih na kine ki karkhana kaba la ktah shikatdei eh iakakoit ka khiah u nongshong shnong bad iaki jingthung jingtep," la ong ki nongialam ka Nongkhlieh Area Socio and Cultural Development bad bynrap ba ka jingshna iaki karkhana coke hapoh katei ka elaka kala ktah iaka Tongseng, Shnongrim, Khaidong, Shnong Thymme, Shnong Lumbangla bad kiwei de ki shnong ba don marjan.
Ka EJNC-Khliehriat circle haka sngi Nyngkong kala ai da ka dorkhat sha u Myntri Pule Puthi ka Jylla ban kyrpad ia u ban shimkhia ban iarap iaki khynnah skul da kaba map marshiteng iaka bai skul namar ka jinghiran haka ioh ka kot ki kmie ki kpa khamtam kiba im da kaba bylla sngi naduh bala wan lynsher ka jngpang khlam COVID-19.
Ia kane ka dorkhat ki nongialam ka EJNC haka jingialam u Synjoy Bareh president ryngkat u general secretary EJNC Khliehriat Mebanteilang Sukhlain kila leit ban aiti ha u Deputy Commissioner, East Jaintia Hills E Kharmaliki.
“Ngi kyrpad ban map noh mar shitieng ka bai skul hapoh ka district namar naduh ba la wan lyngshop ka jingpang khlam COVID-19 kala ktah lut ia ka kamai kajih jong ki kmie ki kpa khamtam ia kito kiba shaniah tang na ka bylla sngi," la ong ka EJNC haka dorkhat sha u myntri.
Ka EJNC kala iathuh iaka jingeh ki kmie ki kpa jong ki khynnah skul naduh u snem 2020 haduh mynta ki kmie ki kpa jong ki khynnah skul kiba im tang da kaba bylla sngi kila hap ban im iaka jingim hapdeng ka jngsyrtok namar ba kila shah ktah haka kamai ka kajih bad kila shem jingeh ban pynbiang iaka bam ka dih bad ka bai skul.
Ka EJNC kala kyrpad u myntri ban tuklar ban pynjem iaka jingeh ki kmie ki kpa.
Ka EJNC kala ai ka jingiaroh ia ki bor pyniaid jong ki skul bad ki nonghikai kiba la ialeh shitom ban pynbiang bad sam jingnang jingstad sha ki khynnah online, hynrei ka jingeh kaba iakynduh ki kmie ki kpa pat kalong ba ki hap ban pynbiang iaki laptop ki mobile ba rem bad ka internet.
Ha kaba iadei bad ka online klas ruh ka EJNC kala dawa ruh naka sorkar ban pynbiang iaki network sha baroh ki shnong nongkyndong ha East Jaintia Hills namar ba kiba bun ki khynnah kila shah ktah haka pule puthi jong ki.
Ka EJNC kala ban jur ia u myntri ban shimkhia ban iarap bad ban pynbeit iaka rukom siew bai skul ki khynnah khnang ban iabit iabiang lang salonsar.136 ngut ki briew kiba iabit thymmai iaka jingpang khlam COVID-19, 4 ngut kila khlad naka jingpang bad da kane ka jingiap khlam kala kynjoh sha ka 1333 ngut ha Jylla haka sngi ba Ar.
Kine ki 4 ngut kiba khlad ki dei na 3 ngut na East Khasi Hills bad I wei na Ri Bhoi District.
Kat kum ka jingpyntip ka Tnad ka Koit ka Khiah, 136 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 1929 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH:2, EJH: 2, EKH: 63, NGH:1, RBD: 21, SWKH: 3, WGH:15, WJH: 13 bad WKH: 16.
Ki nongpang kiba la ioh pat iaka jingkoit ki don haduh 307 ngut.
Kine ki kynthup na EGH: 3, EJH: 7, EKH: 132, RBD: 12, SGH: 1, SWGH: 4, SWKH: 19, WGH: 5, WJH: 47 bad WKH: 77.
Ka jingdon jong ki briew bala ïabit ïa kane ka jingpang khlam ha Jylla baroh ka long 77280 ngut bad napdeng kine 74018 ngut kila ïoh ïa ka jingkoit bad 1333 ngut kiba ïap nalor ki briew ba dang shitom.
Kum shibynta ban snohkti lang bad ka Ri baroh kawei, ka tnad pule puthi ka district East bad West Jaintia ruh kila rakhe kynmaw burom iaka sngi kyrpang ki nonghikai ka Teachers’ Day.
Ka jingrakhe ia kane ka sngi kyrpang ki nonghikai ka dei naka bynta ban burom iaka jingshakri baradbah jong ki ha kaban kyntiew ia ka jingnang jingstad ha kane ka ri bad kylleng satlak ka pyrthei.
Mynta ka kynti ki nonghikai kiba la ioh iaka State Award ki kynthup iaka Kong Bliss Lyngdoh, Vice Principal, Jowai Public School bad ka Kong Mary Beautiful Dkhar, Assistant Teacher, Tluh Secondary School, Khliehriat.
Iaka District Award pat na West Jaintia Hills haka Secondary Level, ka dei ka Kong Jeane Bita Manners, B.Sc.
, (Zoo) B.Ed.
Assistant Teacher, Sohkha Govt.
Higher Secondary School.
Haka Upper Primary Level ka dei ka Kong June Disuk Sumer, B.A., Assistant Teacher, Sohkha Govt.
Higher Secondary School bad haka Lower Primary Level ka Kong Thiangmon Suting, I.T.T.C.E,CPE Head Teacher, Sohmynting Govt.
L.P.School, Na East Jaintia Hills, haka kyrdan Secondary Level, la ioh da u Ma Heipor-Uni Bang, M.Sc.
Headmaster, K.B.Memorial Secondary School, Wapung.
Haka Upper Primary Level ka Kong C.Tympangmon Pohing, B.A., Headmistress, Wellington Jungai Memo.
U.P bad haka Lower Primary Level Phahdakaru Vicomevity Siangshai, HSSLC, Head Teacher, Wapung Skur Govt.
L.P.School.
Na ki Scout Master bad Guid Captain na East Jaintia Hills- la ioh pdiang da U Ma Ronaldo Dkhar Asstt.
Teacher Lumjingshai Sec.
School, Tluh bad ka Kong Porkey Chyrmang Asstt.
Teacher, Good Shepherd Sec.
School, Ladrymbai Na West Jaintia Hills- U Ma Adiam U Bthuh Scoutmaster of Jowai Open Unit, Jowai bad ka Kong Deigracia War Asstt.
Teacher, Tome Memorial Sec.
School, Jowai.
U ma Mihsalan Suchiang, uba la don haka rta kaba 79 snem ula khlad noh hynne ka step sngi ba Ar hadien ka jingshitom kaba la bat ia u la kham slem.
U Ma Mihsalan u udei u kpa jong u MLA ka Mowkaiaw u ma Nujorki Sungoh.
Ka jingleit on tep ia ma Mihsalan kan long haka sngi Balang haka por 1:00 PM ha u lum jingtep Mukhap Presbyterian Church.
U ma Mihsalan Suchiang shuwa ban rung sha ka jylli jong ka sain ula pyndep iaka jingpule haka kyrdan MA (English) na Guahati University, Assam ha u snem 1968.
U la jop kum MLA la lai sien kynthih kum u kyrtong ka UDP ka 4-Raliang Constituency (Kaba tip mynta kum ka 4 Mowkaiaw) Ka sien kaba khatduh kaba ula mih madan ban aireng iaka elekshon ka dei ha u snem 2013 ha kaba um shym la shah jied ha u paidbah.
U Principal ka North Liberty Higher Secondary School (NLHSS) , Jowai B Richard Uriah haka sngi Nyngkong ula pynbna paidbah ba ka NLHSS kan sdang da ka online class kaba leh ki ri sepngi ban sam jingnang jingstad sha ki khynnah skul kiba pule ha North Liberty HSS.U Richard B Uriah ula ong ia kane haba pynkup burom ïa ki khynnah kiba pass bha ne ki topper haka eksam SSLC bad HSSLC ka MBOSE.Ula ong ba ka jingpynkhreh kala iaid nadong shadong ha kaba wat iaka studio ne ka class ruh la dep ban shna bad kaba sah sa tang ban pyndait iaki tiar ki tar kaba biang ka internet bad ki kor ki bor.
Kine ki khynnah kiba bteng iaka jingpule class XI bad XII ha North Liberty Higher Secondary School kila ioh pdiang da ki BYJU’S tablet na ka bynta ba kin pyndonkam haka pule ka puthi jong ki.
Kine ki kynthup ia u Jayden Magni Pde, Daffodil Langstang kiba pule ha North Liberty HSS bad kiba rung haka top 20 ka resol SSLC MBOSE.Nalor kine ar ngut ka Marvellous Shabong kaba na St Joseph Girls Higher Secondary School, Shillong kaba wan haka kyrdan 14th Position bad u Wanteibok Pator uba wan ba 2nd Position na Saw Lyngdoh Higher Secondary School, Mookaiaw.
La pynkup burom ruh ia u Luigi Dalian Pasweth uba pule ha kane hi ka skul bad uba wan haka 3rd Position haka resol HSSLC.Shuh shuh u Richard, ula kyntu ia ki khynnah skul ban trei shitom bad banjur ia ki khynnah ba kin buh ruh iaka thong ne ka jingangnud ba kin long haka jingim khnang ban jop haka jingim pule puthi.
Ula ong ruh ba kum ki khynnah skul dei ban pynthikna ba ym dei ban duh klas la ka dei ka online ne ka offline (ha skul) namar ba shisien bala duh klas ki khynnah kin shem jingeh haka pule puthi.
“Baroh ngi dei ban iakhun ban ioh ïaka award haka jingim namar ba ka award hi kadei u soh jong ka jingjop haka jingim jong uno uno u briew uba trei shitom la ha kano kano ka kam kaba u/ka ki leh ne trei ktah.
Kumta phi ki khynnah kiba ioh ia kine ki tablet na ka BYJU"S kaba ngi (NLHSS) kala iatreilang ban sam iaka jingnang jingstad haduh ki coaching na ka bynta ka eksam NEET, JEE bad kiwei kiwei phi dei ban treishitom bad pyndonkam hok ia kine ki tablet nalor ka jinghikai ka ba phi ioh na skul khnang ba phin jop haka jingim," la ong u Richard.
Uwei u briew bala tip kyrteng kum u Ruhi Synnah ba shong ba sah haka Dong Wah Chnong Raliang, West Jaintia Hills District ula jahrngai naduh ka 31 tarik u bnai Nailar (August) 2021.
Katkum ka khubor kaba iohlum la iathuh ba ki paidbah kila pyrshang ban wad ia u mynta la 6 sngi, hynrei kim lap satia ia u.
La kyntu ia kino kino kiba ïohi ne lap ia u Ruhi Synnah ban pyntip sha kiba haiing hasem bad ka bor shnong Raliang lyngba kine ki number 9856202904 (president VDP), 8787602609 (Waheh Shnong Raliang) bad 7005591640 (kiba ha ïing).
Haka sngi Nyngkong, 123 ngut ki briew kila iabit thymmai iaka jingpang khlam bad 253 ngut ki briew kiba la ioh pat iaka jingkoit bad ym don mano mano ba khlad.
Katkum ka jingpyntip ka Tnad ka Koit ka Khiah, ki briew kiba la ïabit thymmai ïa kane ka jingpangkhlam ki don 123 ngut bad kiba dang shitom ne ki active case ki don 2104 ngut hapoh ka Jylla.
Kine kiba iabit thymmai ki dei na EGH: 1, EJH: 4, EKH: 93, RBD: 8, SWKH: 1, WGH: 4, WJH: 3 bad WKH: 9.
Ki nongpang kiba la ioh pat iaka jingkoit ki don 253 ngut.
Kine ki kynthup na EGH: 3, EJH: 11, EKH: 166, RBD: 20, SWGH: 2, SWKH: 17, WGH: 11, WJH: 7 bad WKH: 16.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 77144 ngut bad napdeng kine 73711 ngut kila ïoh ïa ka jingkoit bad 1329 ngut kiba ïap nalor ki briew ba dang shitom.
Ka Jaiñtia Students’ Movement (JSM) lyngba ka Ka Education Cell jong kala pynkup burom ïaki 22 ngut ki khynnah kiba pass bha haka eksamin SSLC bad HSSLC kaba tip kum ka 3rd Academy Excellency Award 2021.
Ïaka jingpynkup burom la pynlong haka 4 tarik Nailur ha Jaiñtia Eastern College, Khliehriat haka jingïalang ba la pynïaid da u General Secretary JSM Central Body u R Dkhar bad la ïoh ki kyntien pdiang burom na u Heyboyme Myrphet Secretary Education Cell Central Body.
Ka jingthmu ba pynlong ia kane ka jingpynkup burom kalong ban ai mynsiem bad ban pynshlur iaki khynnah bad ki samla ban nang iai treishitom haka jingim pule puthi.
U Leningstar Rymbai President JSM haka jingkren u kyrmen ba kine ki samla kin kylla long kum ki ophisar ban shakri na bynta ka bha ka miat jong ka imlang sahlang.
U Dr.Phervision Nongtdu, Principal Jaiñtia Eastern College, ula ai khublei bad kitbok kitrwiang iaki khynnah kiba shah pynkup burom bad ula ong ba ki dei ban nang iai treishitom haka jingim pule puthi.
Ula ong ki khynnah skul bad samla pule ki dei ban iai beh iaka jingstad katkum ka jingdawa jong ka por ban poi sha ka thong.
Kiwei kiwei ki kren ki dei ka Dr.B.Papang Assistant Professor Jaiñtia Eastern College, Dapoiwanmi Laloo President MPUF nalor kiwei kiwei.
Ka Dorbar Shnong Moolamylliang lyngba ka Village Education Committee kala pynkup burom ïaki 21 ngut ki samla pule kiba pass bha haka eksam SSLC bad HSSLC haka sngi Saitjain Ia kane ka jingpynkup burom la pynlong ha Moolamylliang U P School ha kaba u Chairman jong ka Jaintia Hills Autonomous District Council (JHADC) Dr.Sankey Shangpung ula ong kum u kongsan bad iaka jingialang la pyniaid da u Ngeitskhem Syrti  u ba long u Chairman jong ka VEC.La ioh jingkren pdiang na u Knerlang Pala u ba long u Secretary jong ka VEC, u Damewanhi L Rymbai, Asst Waheh Shnong, Apmon Pachiang, Waheh Shnong bad ka kong Ngeitmon Dkhar ka nonghikai ka Moolamylliang UP School.
Ka bor shnong jong ka Moolamylliang lyngba ka Village Education Committee ryngkat Dorbar Shnong  Moolamylliang  da kawei ka jingmut  kala rai ban pyrshang  ban wad ia ki lad ki lynti ban seng iaka skul Secondary namar ba kane ka shnong haduh mynta kam pat don kawei ruh ka skul haka kyrdan secondary bad kiba bun ki khynnah hadien bala dep pule haka kyrdan UP ki hap ban bteng iaki jingpule sha ki skul ba don marjan bad ka shnong bad sha kiwei kiwei ki jaka.
U Dr Sankey haba kren ula haba sneng ba kraw iaki samla pule ula ong ban jop haka jingim pule puthi kadei ban kiar na ki jingmlien ba sniew.
Ka jingpass bha haka SSLC bad ka HSSLC ki dei tang ki mawjam ba nyngkong ba ar bad ban poi sha ka thong haka pule puthi, ula ong Dr Sankey.
Hadien kane ula sam iaki syrnod sha ki samla kiba pass bha bad ula pyllait paidbah ruh iaka kot Curious Brain ka kot ban iarap iaki khynnah ba pynkhreh iaka eksamin SSLC kaba la thoh da u Kamphereiei Pala u nongshong shnong ka Moolamylliang.
U Kamphereiei u dei uba la wan haka Top 10 Position haka HSSLC Science Stream jong ka MBOSE ha u snem 2019.
Hadien bala wai ka prokram la pynlong ruh iaka ka jingthung dieng kaba la iashimbynta ruh da u chairman ka JHADC.U Chairman jong ka Jaintia Hills Autonomous District Council (JHADC) u Dr Sankey Shangpung haka sngi Saitjain u la pyllait paidbah iaka kot kaba kyrteng ka ‘Curious Brain’ ka kot iarap ne ka question banks na ka bynta ki khynnah kiba pynkhreh ban iakhun iaka eksam SSLC kaba la thoh da u Kamphereiei Pala , uba na ka shnong Moolamylliang, East Jaintia Hills District.
Kane ka kot kadei ka kot ïarap naka bynta ki khynnah kiba pynkhreh iaka eksam ialeh Secondary School Leaving Certificate (SSLC) ne matrik.
Ia kane ka kot la pyllait paidbah haka prorkam pynkup burom iaki samla pule kiba pass bha haka eksam SSLC bad HSSLC ha Moolamylliang UP School.
U Kamphereiei Pala u dei u wei na ki samla uba ju leit skul ha North Liberty Higher Secondary School , Jowai.
U Kamphereiei haka jingiakhun eksam HSSLC 2019 ula rung haka thup jong ka First Ten Positions haka Science Stream ka MBOSE bad ula wan haka kyrdan kaba phra.
U Kamphereiei Pala u dei u khun jong ka Kong Kratis Pala bad u Ma Emle Pachiang.
U Kamphereiei ula pyndep ïaka matrik jong u na Tluh Secondary School, hynrei hadien ka jingkhangtih dewiong une u khynnah ula jan ban pep skul namar ba hiran ka ïoh ka kot jong ki kmie ki kpa jong u, kiba im ja da kaba bylla tih dewiong.
Hynrei ula bteng iaka jingpule ha North Liberty Higher Secondary School khlem da hap ban siew eiei bad kaba kaba sngewtynnad une u samla ym shym la kut tang haka jingpule doktor, kaba mynta u dang pule ha Guahati Medical College, hynrei ula pynmih da kane ka kot ban ïarap iaki khynnah ban pynkhreh bad ban ioh iaki buit ban pynkhreh iaki eksam.
U Kamphereiei ula pynmih ia kane ka kot haka kata ka dur ba kan long ka kot iarap iaki khynnah ha kawei pa kawei ka lynnong bad buh ruh iaki jingkylli namar ka jingduna ïaka buit ha ka rukom ban pyrkhreh ia ki exam bapher bapher ka ktah iaka jinglah ne ka jingioh marks ki khynnah ha ka eksam.
Ula thoh ia kane ka kot katkum ka jinglap jingshem jong u haka por pynkhreh SSLC bda HSSLC kumjuh ka eksam NEET ka entrance ban ioh leit pule doctor hapoh ka ri.
Kane ka kot kan iarap iaki khynnah ban kynmaw ia kaei kaba ki pule bad leh ha ki skul nalor ban pynrung haka bor pyrkhat iaki lad jingtip kiba thymmai.
Ula ong ba kaba nyngkong ka dei ka anterograde amnesia (ka bor ban kynmaw ia kaba la dep pule ne ban kynmaw iaki lad jingtip ba thymmai) kaba dei ka natural method kaba ki khynnah ki hap ban kynmaw ia kaei kaba ki leh ne pyndep ia kaei kaba ki nonghikai ki ai iaki bad ha ka jinglap jong u kane kam da biang pura ban iakhun eksam.
Ka ba ar ka dei ka retrograde amnesia (ka jingkynmaw ia kaba la dep pule) bad ha ka ne la phiah iaka ha ki ar bynta ka diect bad ka indirect.
Ha ka direct ki khynnah ki dei ban lum iaki jingkylli bad kin shuh peit nuksa, kane ruh kam iarap bad haka indirect pat, ki khynnah ki shait ki pynlang pynlum iaki jingkylli bad lynnong ne analyse bad evaluate kawei pa kawei ka lynnong.
“Ki jingmyntoi kiba ngi ioh na kane ka buit ka dei hadien ba ngi lah dep pynbeit ia ki questions bank ha ka chapter wise pattern kan iarap ia ngi ban tip ia ka jingsam ia ki jingkylli na kawei pa kawei jong ka lynnong jong ka kot, kan airap ban tip ia kiba kumno ki jait jingkylli ki buh bad kiba kum kino ki jait jingkylli kiba ki buh na kawei pa kawei ka lynnong , ia ki marks distribution bad ia ka level jong ka exams.
Kumta da kaba don kiba kum kine ki jait kot kaba long ka kot ba nyngkong ha ka MBOSE kaba wan ha kane ka dur  kan iarap bha iaki khynnah ha kaba ki donkam ban apply ia baroh ar kitei ki methods haneng," la ong u Kamphereiei.
U Kamphereie ula shym la buh satia iaki jubab ha kane ka kot ban pynmlien bad hikai ia ki khynnah ban nym shaniah beit ha kiwei (spoon feed) namar kane kan pynjynjar ia ki khynnah hadien habud bad baroh ki jubab ki don beit hapoh ki kot pule.
Da ka ba pynmlien ban wad dalade bad pan jingiarap naki nonghikai kan pynkiew iaki khynnah ha ka jingpule bad kan pynshlur bad kan iarap iaki khynnah haka kam pule puthi jong ki.
Ia kane ka kot lah ban ioh na ki dukan die kot ba paw  ha ka jylla bad lah ban order online ruh na ka Amazon bad Flipkart ha ka dor T.295/- U Dr Sankey Shangpung ,Chairman ,JHADC  uba long u kongsan ula aiti ruh ia ka jingaisngewbha ban sah jingkynmaw sha u Kamphereiei kaba la pynkhreh da ka Village Education Committee ryngkat Dorbar Shnong  Moolamylliang.254 ngut ki briew kiba iabit thymmai iaka jingpang khlam COVID-19, 4 ngut ki briew kila khlad bad da kane ka jingiap kala kynjoh sha 1329 haka jylla haka Sngi U Blei.
Kine kiba la khlad 4 ngut ki dei na East Khasi Hills District: 03 bad I wei na South West Garo Hills.
Katkum ka jingpyntip ka Tnad ka Koit ka Khiah, 254 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 2234  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 4, EKH: 81, RBD: 6, SGH: 2, SWKH: 2, WGH: 15, WJH: 10 bad WKH: 133.
Ki nongpang kiba la ioh pat iaka jingkoit ki don haduh 222 ngut.
Kine ki kynthup na EJH: 7, EKH: 82, NGH: 2, RBD: 25, SGH: 1, SWGH: 2, SWKH: 28, WGH: 7, WJH: 18 bad WKH: 50.
Ka jingdon jong ki briew bala ïabit ïa kane ka jingpang khlam ha Jylla baroh ka long 77021 ngut bad napdeng kine 73458 ngut kila ïoh ïa ka jingkoit bad 1329 ngut kiba ïap nalor ki briew ba dang shitom.
Ki nongleit nongwan na Shillong Jowai kila pynpaw iaka jingbitar ia ka jingsniew tasam ka surok bah National Highway 6 namar ba katba nangmih ki sngi ka surok kala nangjot bad bun sa tang ki thliew ki syar.
U Dr.R Phawa uba leit ba wan khlieh la sngi sha Jowai Shillong ula ther tyngeh iaka sorkar bad ki nongmihkhmat kiba la leh bymsuidñiew ban shna ne marmot iaka surok bah na Mookyndur-Puriang kumjuh ka surok Jowai Bypass (kaba iaid lyngba ka shnong Khliehtyrshi bad Mihmyntdu).
“Ka jinglong jingman kane ka surok kaba la dap da ki thliew ki syar ka kren khamjam iaka jinglong mutlop kane ka sorkar ban peit iaka jingshngain ka iaid ka ieng u paidbah," la ong une u doktor.
Ia kane ka surok bah National Highway 6 kumjuh ka Jowai Bypass la palat 1 snem tam mynta la shu ieh khlem da maramot bad ki thliew kiba heh kila paw bad kylla long kum mki pung um.
Une u doktor ula kynthoh ba ki toll gate ne ki jaka khrong pisa ka NHAI kila nang bun nang jyllei ha kaba ha Rilum Jaintia ki don ha Lumshnong bad kawei Ialong nalor ka Ri Bhoi bad East Khasi Hills.
“Kine ki toll gate ki khrong pisa da ki lak ki klur ban pynbha ia ki surok hynrei phewse da markhongpong.
kam don jingmyntoi ei ei haba peit kam wanrah ia ki surok ki highways kiba kat kum ka standard ba lah thew lah mang.
Tip shaei jah ka pisa katba ia ka surok long kum ka nurok ka ksew kum ka jaka sum ki sniang haba iaka surok ki ong ka dei u budlum ka roi ka par," la kren bitar u Dr R Phawa bad bynrap ba ki surok national highway ki dang shah iehbein sha nongkyndong ym tip shuh.
Ula ong shuh shuh “Ban iaid ban niah kali ym long shuh, ha baroh shi lynter ka surok national highway 6 satang ki thliew ki syar (potholes) suda.
Iaid ruh tyngkhuh sangeh ruh blok sa ka aksiden.
" Une u doktor ula ong naduh u CM, Myntri Transport, Myntri PWD bad ki nongmihkhmat ka rilum Jaintia shaei ki jah.
Ula buh jingkylli hato kim iohi iaka jingsniew ka surok ne ki ia her na suiñ na shnong sha Shillong, Tura,  Williamnagar, Ampati, Khliehriat Wahiajer, Mairang, Pynursla ter ter.
“Ko sorkar sngewbha peit lem ia ngi ki ba pyndonkam surok.
Lada niah da kali private ne kali kamai ba ngi hap hi ban siew tax ym donlad ia ngi ban her ban ioh escort ban ioh vip vvip tag," la ong u doktor Phawa.263 ngut ki briew kiba iabit thymmai iaka jingpang khlam COVID-19, 2 ngut kiba khlad naka jingpang bad da kane ka jingiap khlam kala kynjoh sha ka 1325 ngut ha Jylla haka sngi Saitjain Kine ki ar ngut kiba khlad ki dei na East Khasi Hills bad West Khasi Hills District.
Katkum ka jingpyntip ka Tnad ka Koit ka Khiah, 263 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 2206 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH:1, EJH: 6, EKH: 84, NGH:3, RBD: 22, SWGH: 01, SWKH: 47, WGH: 7, WJH: 17 bad WKH: 75.
Ki nongpang kiba la ioh pat iaka jingkoit ki don haduh 350 gut.
Kine ki kynthup na EGH: 3, EJH: 2, EKH: 235, NGH: 3, RBD: 51, SWGH: 7, WGH: 10, WJH: 11 bad WKH: 28.
Ka jingdon jong ki briew bala ïabit ïa kane ka jingpang khlam ha Jylla baroh ka long 76767 ngut bad napdeng kine 73236 ngut kila ïoh ïa ka jingkoit bad 1325 ngut kiba ïap nalor ki briew ba dang shitom.
Ka Jaintia Students’ Union (JSU) bad ka Bouncer Association of Meghalaya (BAM), Jaintia Hills kala pdiang hurom iaki nongialehkai Kick Boxing ka district hapoh ka lama jong ka Meghalaya State Kickboxing Association (MSKA) kiba la wan ban iashimbynta na ka WAKO India Seniors & Masters National Kickboxing Championship 2021 kaba long haka 26 haduh 29 Nailar ha Dayanand Bandodkar Stadium, Mapusa, Goa.
Kine ki nongialehkai kiba shah pdiang burom ki dei u Hame Shaniah Suiam uba la khur iaka takma ksiar hadien ba ula jop haka jingiakhun Senior Men Point Figting -57 kg bad ka takma rupa haka Senior Men Point Figting -63 kg.
Kiwei kiba ioh takma rnong na katei ka lympung ki kynthup iaka Nisanshwa Lyngdoh (Senior Women K1 -48 kg), Bantei Sungoh (Senior Men Low Kick – 60 kg), Arthur Cornelli N K (Senior Men K1 – 75 kg) bad Pynnehbor Mylliemngap (Senior Men Musical Form Hard Style).
Ha kane ka lympung 7 ngut na Rilum Jaintia kila leit ban ia shimbynta.
Ka JSU bad ka BAM kum ka dak ban pynpaw iaka jingkmen halor ka jingjop jong kien ki nongialehkai kiba la wanrah iaka nam ka burom ka district bad ka jylla kala pdiang burom ia kine ki nongialehkai ha jingkieng Pamblah, Wah Myntdu shuwa ban rung ka sor Jowai.
La iadonlang u general secretary ka JSU u Treiborlang R Suchen bad kiwei kiwei ki dkhot nalor u president ka BAM Yoosar Kynjing bad kila ai ruh iaki jingai sngewbha katba ioh ei sha kine ki nongialehkai.
Ka National Institute of Fashion Technology (NIFT) Shillong, ka la ïa soi ïa ka Memorandum of Understanding (MoU) bad ka North Eastern Handicrafts and Handlooms Development Corporation Limited (NEHHDC) jong ka tnat Development  of  North  Eastern  Region  (DoNER),  ka Sorkar India.
Kane ka MoU ka long u mawjam ban sah jingkynmaw ha kane ka bynta ka NIFT kaba dei ka shlem pule hapoh ka tnat Ministry of Textiles jong ka Sorkar India bad ka dei ka jaka pule kaba nyngkong eh ha ka ri ban ai jinghikai shaphang ka lain pule ha ka riam ka beit bad ka jingpynïaid ïew ïa ki.
La seng ia ka NIFT Shillong ha u snem 2008 bad ka dei ka jaka pule kaba nyngkong eh ha ka thaiñ Shatei Lam Mihngi ban ai jinghikai ïa ki samla ha kane ka bynta.
Kum ka jaka pule ha ka riam ka beit, ka NIFT Shillong ka don ïa ka thong ban kyntiew ïa ki kam bad ki jingtrei kti ha ka jingpynmih ïa ki jain, ki riam ki beit bad ki tiar shna kti.
La seng ïa ka NEHHDC ha u snem 1977 da ka jingthmu ban pynroi bad kyntiew ïa ki kam thaiñ jain bad tiar shna kti na kane ka thaiñ da kaba ïarap ban pynïaid ïew ïa kine ki tiar bad ban kyntiew ïa ka ïoh ka kot jong ki briew kiba ju shna ïa kine ki tiar.
Ka NEHHDC ka ju thied ïa ki tiar shna kti bad ki jain thaiñ kti na ki nongshna tiar bad ki nongthaiñ jain na kylleng ka thaiñ Shatei Lam Mihngi bad die ha ki dukan ba la buh kyrpang ha nongbah Shillong, Guwahati, New Delhi, Varanasi bad Kevadia (Gujarat).
La mihkhmat ban soi ïa ka MoU da u Dr.Arindam Das, Director jong ka NIFT Shillong bad u Brigadier Rajiv Kumar Singh (Retd), Managing Director jong ka NEHHDC ka ban treikam na ka bynta ka lai snem shuwa,  bad ka jingthmu ba kongsan ka long ban ai jingkyrshan ïa ki nongshna ïa ki tiar shna kti bad ki nongthaiñ jain ban pyntbit shuh shuh ïa ka kam jong ki bad ban kyntiew ïa kane ka jait kam ha ka thaiñ Shatei Lam Mihngi.
Ki bynta ba kongsan ban ïatreilang ha kane ka MoU ki long: Ka jingsam ïa ki jingnang jingtip bad lad jingïarap ki ban ai jingmyntoi ïa ki nongthaiñ jain bad nongshna tiar kti jong kane ka thaiñ ban pynmih ïa ki tiar shna kti kiba la pynwan dur thymmai ha ki shlem pynmih tiar shna kti (clusters) ba la ithuh da ka NEHHDC.Ban kyntiew ïa ki kam thaiñ jain bad tiar shna kti jong ka thaiñ Shatei Lam Mihngi lyngba ki lympung bapher bapher kiba ïadei bad ka jingpynwandur (Design), ka buit stad saian (Technology) bad ka jingseng kam (Business).
Ki jingleit jngoh jong ki samla pule bad ki nonghikai jong ka NIFT sha kine ki shlem ba la ithuh da ka NEHHDC ban lum jingtip bad khmih ïa ka rukom shna tiar bad thaiñ kti.
Ka NEHHDC kan ïatreilang ruh ha kaba ïadei bad ki ‘Internship’ bad ‘Field Trip’ ïa ki samla pule ka NIFT Shillong bad kiwei ki NIFT Campus.
Ka jingsam ïa ki jingtip ba la dep lum (data) bad ki lad jingïarap lyngba ki shlem jingtip (Resource Centre/Knowledge Management Centre) ba don ha kine ki jaka.
Ka jingpynlong ïa ki jingwad bniah, ki projek bapher bapher, ki prokram ai jinghikai, ki jingïalang bad ki rynsan pyni riam (Fashion Show), ter ter.
Ka NIFT Shillong kan ïatreilang bad ka NEHHDC ha kaba ïadei ban pynjanai ïa ki rukom jingbuh bad jingsong pynitynnat ïa ki tiar shna kti, ka jingjer kyrteng ïa ki tiar ki tar ba la pynmih bad ban khring ïa ki nongthied bad ïa ka iew.
MIPR.Ka Jaintia Students’ Movement (JSM), Eastern Region kala ujor sha u Deputy Commissioner, East Jaintia HIlls District halor ka jingsniew palat ka surok bah NH 6 naduh na Tuber Shohshrieh haduh Malidor.
Katkum ka jingujor ka JSM kala ong ba kam lah shuh ban niew ïaki thliew ki syar kiba paw ha shilynter kane ka surok bad bunsien kala wanrah iaka jingjia aksident namar ba sniew ka surok ha baroh shilynter ka surok naduh na Tuber Shohshrieh haduh Malidor.
Ka JSM kala ong ruh ba la sakhi baka surok bah kam don iaki nala kiba paka bad ka um ha ka aiom slap kala tuid sha surok kaba la wanrah iaka jingsma iwtung na ki jakhlia ba mih na ki nala ha Wapungskur, Ladrymbai bad kiwei kiwei ki shnong.
Ka JSM kala kyntu ia u DC ban shimkhia ban tuklar ia kane ka kam katba lah kloi bad kala byrthen lada ym lah ban maramot ne shna iaka surok, ka JSM kan khang ne pynsangeh iaka jinglum pisa ka NHAI ha Toll Gate ha Lumshnong.
Ia kane dorkhat kaba la soi da u president JSM Wellsong RD Siangshai bad u general secretary JSM u Suni Bareh la ai ruh sha u manager ka NHAI.193 ngut ki briew kiba iabit thymmai iaka jingpang khlam COVID-19, I wei ila khlad naka jingpang bad da kane ka jingiap khlam kala kynjoh sha ka 1323 ngut ha Jylla haka sngi Thohdieng.
Ine iba khlad I dei na West Khasi Hills District.
Kat kum ka jingpyntip ka Tnad ka Koit ka Khiah, 193 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 2295  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 3, EJH: 8, EKH: 138, NGH:1, RBD: 11, SWKH: 6, WGH: 7, WJH: 6 bad WKH: 13.
Ki nongpang kiba la ioh pat iaka jingkoit ki don haduh 172 gut.
Kine ki kynthup na EGH: 1, EJH: 6, EKH: 88, NGH: 2, RBD: 14, SGH: 6, SWKH: 2, WGH: 22, WJH: 16 bad WKH: 15.
Ka jingdon jong ki briew bala ïabit ïa kane ka jingpang khlam ha Jylla baroh ka long 76504 ngut bad napdeng kine 72886 ngut kila ïoh ïa ka jingkoit bad 1323 ngut kiba ïap nalor ki briew ba dang shitom.
Ka Hynñiewtrep National Youth Front (HNYF), Southern Riwar Circle haka sngi Palei kala ai dorkhat ha u Symbud Myntri Rangbah uba dei khmih ïaka tnad ka Koit ka Khiah Bah Prestone Tynsong ban dawa na u ban maramot iaka Dawki PHC kaba la donkam kyrkieh ban maramot.
U Tarson Lymba president HNYF Southern Riwar Circle ula ong ba dangshen kila wan jurip iaka Dawki PHC bad la iadonlang u Medical Health Officer Dawki PHC.“La lap shibun ki jingduna jong ka building PHC, kum ha ka jingorpait, bad kumba ngi la tip ba ka surok bah kan ïaid lyngba jong kane ka Dawki PHC kaba pyntrei da ka company Japanese International Cooperation Agency (JICA).
Kumta ngi wan ha khmat ka burom jong phi ban kyrpad bad ha ka juh ka por ban pynbor iaka tnad ka koit ka khiah kaba la khlieh da maphi ba phin sngewbha ban shna shuwa lane ban maramot shuwa iaka Hospital naka bynta ka jingbha jingmiat jong u ba bun ba lang hapoh ka thain, namar lada ki pynpra shuwa iaka PHC Dawki shibun ki jingeh ki paidbah ka thain kiba shem jingeh khamtam ha kum kane ka por ba wan lynsher ka jingpang khlam COVID-19," la ong ka dorkhat kaba la ai ka HNYF sha u Symbud Myntri Rangbah ka Jylla.
U Deputy Commissioner, West Jaintia Hills District Garod LSN Dykes haka sngi Palei ula pyntip paidbah iaka dor bai kali na Jowai ha Shillong.
U DC ula ong ba katkum ka jingpynbna jong ka sorkar dated 13 Kyllalyngkot 2020 ka bai kali Sumo, Bolero, Ertiga, Maxx, Scorpio, Innova, Force Cruiser kam dei ban palat iaka dor T.131.2 shi khlieh bad iaki kali swift, Alto, Santro, Kwid, Wagon R bad Celerio kam dei ban palat T.288 shi khlieh.211 ngut ki briew kiba iabit thymmai iaka jingpang khlam COVID-19, 7 ngut ki briew kila khlad bad da kane ka jingiap kala kynjoh sha 1322  haka jylla haka sngi Palei.
Kine kiba la khlad 7 ngut ki dei na East Khasi Hills District: 4 bad mar iwei na Ri Bhoi, West Jaintia Hills bad West Khasi Hills.
Kat kum ka jingpyntip ka Tnad ka Koit ka Khiah, 211 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 2275  ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 1, EJH: 2, EKH: 113, RBD: 24, SWGH: 1, SWKH: 22, WGH: 8, WJH: 25 bad WKH: 15.
Ki nongpang kiba la ioh pat iaka jingkoit ki don haduh 192 ngut.
Kine ki kynthup na EGH: 3, EJH: 2, EKH: 137, NGH: 1, RBD: 23, SWGH: 1, SWKH: 9, WJH: 8 bad WKH: 8.
Ka jingdon jong ki briew bala ïabit ïa kane ka jingpang khlam ha Jylla baroh ka long 76311 ngut bad napdeng kine 72714 ngut kila ïoh ïa ka jingkoit bad 1322 ngut kiba ïap nalor ki briew ba dang shitom.
Mynta ka sngi marsien tip iaka jingwan iuh kjat u Myntri ka tnad pule puthi sha Jaintia Eastern College, Khliehriat, ki dkhot jong ka JSM Eastern Region ki la pynlong da ka jingrah placard ha khmat ka khyrdop rung sha katei ka kolej ban dawa kolej sorkar ba pura.
Ka Jaintia Students Movement (JSM) ka la ud ki la nam ia ka Sorkar Jylla ban buh noh da ka Govt College ha Khliehriat na bynta ki samla pule jong ka East Jaintia Hills District, hynrei haduh mynta mynne ka sorkar ka la shu sngap mynthi halor ka jingdawa jong ka.
Ki placard ki la kren shai kdar ba ka JSM ka ieng skhem halor ka nongrim jingdawa jong ki ban buh ia ka Govt College ha ka thain.
U nongialam jong ka JSM Eastern Region Wellson Siangshai ula ong ba kane ka jingdawa ia ka Govt College kala sdang naduh u snem 2016 namar ba don tang kawei ka Govt College ha rilum Jaintia kata ha Jowai bad kam lah ban ai jaka ia baroh ki samla pule ka thain.
Hadien 29 snem ka jingïaid lynti ka Jaiñtia Eastern College ban sam jingnang jingstad sha ki khynnah, ki samla kiba wan na ki longïing kiba duk ba suk kala ioh ban kheit ïa u soh jong ka jingtrei shitom ba naduh mynta u bnai Nailur ka sorkar jylla kan siew iaka tulop jong ki nonghikai bad ki nongtrei haduh 31 ngut hapoh ka People’s College Grant.
Ia kane la pynbna da u myntri ka tnad pule pubthi uba long ruh u MLA jong ka Amlarem Constituency ma Lahkmen Rymbui haka jingialang kaba long ha Jaintia Eastern College, Khliehriat haka sngi Balang.
Ha kane ka jingialang la iadonlang u Myntri ka tnad Social Welfare uba long u MLA Khliehriat, ma Kyrmen Shylla, MLA ka Sutnga Saipung ma Shitlang Pale, Ryntihlang Rapthap, IAS Secretary ka tnad pule puthi, u Dr.Phervision Nongtdu, principal Jaintia Eastern College.
U Ma Lahkmen Rymbui ula ong ba naduh ba sdang ka sorkar MDA ka thong hi ka dei ban pynbha iaka pule puthi ym tang ha ki jaka sor, hynrei sha baroh ki jaka kyndong jong ka Jylla ba ki briew kin don ka jingsngew longtrai ha kino kino ki kam pynroi pynpar ka sorkar.
U ma Lahkmen ula ong “Ngi la pyndep hok ïaka jubanlak kaba la khlei bad ban ngin pyrshang shuh shuh ban rung sha ki jaka kyndong tam ban wanrah iaka roi ka par kaba salonsar.
" “Ka suk iaka sorkar ban pynlut na ka bynta kano kano ka kam trei jingtei, hynrei mynta ka sorkar kan hap ban pynlut ym duna 2 klur iaka Jaintia Eastern College ban siew iaka tulop," la ong u ma Lahkmen bad bynrap ba ka sorkar hapoh ka jingialam u Myntri Rangbah Conrad K Sangma ka don iaka thong ban wanrah iaka pule puthi kaba bha bad kaba janai bad kane ka jingiarap ka sorkar kam dei ka jingkut, hynrei ka jingsdang.
