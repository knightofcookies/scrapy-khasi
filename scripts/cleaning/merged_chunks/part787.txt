U la ong ruh ba lada kine ki karkhana pynmih dewbilat, ki dang kuman na ka liang jong ka JAC, kan sa shim da kawei pat ka lynti ban ïakhih tyngeh shuh shuh, pyrshah ia kine ki karkhana pynmih dewbilat.
U la ong  ruh ba ha ki karkhana pynmih dewbilat ki bun ki jingpyntrei  beain bad lada kine ki karkhana pynmih dewbilat kim leh ia kaba ki dawa na ka liang jong ka JAC, kan sa peit ia kaei kaba kin leh bad kine ki karkhana ruh kin sa  babe.
U la iathuh ruh ba na ka liang jong ka Sorkar jylla ka la pynthymmai ia ka dor da kaba ka la buh ia ka dor T.7 tyngka, hynrei na ka liang jong kine ki karkhana ki dang ai hi ia ka dor kaba long T.4 tyngka.
Shillong:Mynta ka sngi, la rakhe ia ka sngi jong ki nongthoh khubor ha Shillong, lane ka National Press Day.
Ha kane ka jingialang, la iakren halor ka mat, ka bynta jong ki kotkhubor, ha kane ka khlam jong ka Covid 19 bad ka jingktah jongka, ia ki kotkhubor lane “Role of Media during the Covid-19 Pandemic and its Impact on Media".
Haba kren ha katei ka jingialang, da ka video, U James PK Sangma, myntri ka tnat pathai khubor, u pynsngew ba ka lad pathai khubor, kaba laitluid, ka dei ka bynta jong ka synshar paidbah bad ka dei ruh ka bynta ba kongsan jong ki lad pathai khubor, ba kin pyntip, ba kin hikai bad ia don bynta lang bad ki paidbah, ha kaba iadei bad ka roi ka par jong u paidbah bad u James, u ong “Ka dei na kane ka daw, ba ngi donkam ia u paia uba saw jong ka synshar paidbah".
U James, u ai burom ia ki kotkhubor, kiba la trei shitom bad kiba la tur ban wad ia ki khubor, kum ha kine ki por kiba eh, na ka jing saphriang jong kane ka khlam covid ha ka Jylla, ha ka ri bad ha ka pyrthei hi baroh kawei.
U James, u ong shuh shuh ba ka sorkar Jylla, ka shim ba ki lad pathai khubor, ki dei kiba donkam shibun bad la shim ruh ba ki dei ki bynta jong ka sorkar jylla, ha kaba wan rah ia ka roi ka par jong u paidbah.
Ka Chayanika Sarma, ka doktor Psychiatrist, ka iathuh shaphang ki jing sngew rit mynsiem jong kiba bun ha kine ki sngi, na ka daw jong ka jingpang covid bad kumta, ka ai jingmut ia kiba bun ba kim dei ban sngew rit mynsiem, ha kiba kum kine ki sngi bad ka ai jingmut ruh ia ki kmie ki kpa, ba ki dei ban btin lynti bha, ia la ki jong ki khun, ha kiba kum kine ki sngi jong ka khlam, ha kaba kin pynlut por ialade, ha ki jingpule.
Ha katei ka jing rakhe, la kren ruh da ka kong M.War Nongbri, Secretary, Information and Public Relations Department, Bah B.S.Sohliya, Director, Information and Public Relations.
Ia ka jingialang, la pyniaid da U Bah DL Siangshai, uba dei u dkhot jong ka Shillong Press Club bad la kren mait phang halor ka bynta jong ki kotkhubor, ha kane ka juk jong ka khlam da U bah David Laitphlang, President ka Shillong Press Club.
U thied ki kynja basniew baroh, long kaba ieit sbai.
kaba ieit sbai kamut kaba ieit pisa pisa pisa.
Ban ia kren ia ka pisa te baroh tang uba ieit ia ka bad baroh ki ithuh ia ka namar khlem maka hakane kajuk stad te lah kut artad, wat     tang uwei u mitmit ruh ymioh khlem maka.
Kumta ka sbai ne pisa la I thuh iaka naduh I khynnah rit haduh u tymmen u stad bad u biej jakle ruh.
Ong u nongrwai khasi kat sha baleit ka pisa ka pisa.
Kata kein kata ka sbai.
Ha ki spah bad ki hajar snem mynshwa, ki por ka sotti juk, la ong ba ki briew kim pat tip shaphang kata ka pisa bad kim ju pylleit jingmut ruh haka, kumta ki jingmut jingpyrkhat ruh khuid.
Haba ki leit iew leit hat ki shait pyndonkam da kaba ia kylliang ia ki mar ki mata, (goods exchange).
Uwei u wan rah da u khaw, uwei pat da ka shriew bad kumta ter ter, ha kane ka rukom ki ia kylliang (exchange).
Kat kum ki jingtip, la ong ba ka pisa ka don naduh kumba 3000 snem mynta.
Kata ka mut baka pisa (sbai) ka ladon shwa u Jisu Khrist (before Christ).
Nakata kadaw u Judas u ladie ia u Jisu sha ki nongshun tang 30 ki sbai rupa (pisa rupa).
Katba ka jingstad ka la nangroi,ka pisa kala kylla bun ki dur bad  ki kyrteng kumba long mynta bad ka jingiaid jongka ruh ka stet, namar ka la long ka juk beh spah ha kane ka pateng na mynta.
Kumta la niew ba kiba don spah dei kiba don burom hakane ka pyrthei, uba duk um don burom wat la u long u riew don burom bad kata ka paw tyngkreng ha kane ka juk ba mynta, na kata kadaw u briew u ia beh ia ka.
Nakata ka daw la tip ia kane ka juk ka juk beh spah, naduh u rit haduh u khraw khlem da tip shuh ia ka jingsniew ba don haka, wat ban thom ia ka sang ka ma ruh, lada dei ha kano kano ka rukom ruh.
Ka jingpynjot jong ka sbai (pisa) ka la long shyrkhei ha kine ki sngi ha ki liang baroh.
Dei na kata ka daw u Blei u maham ia u briew da kaba ong – “U thied ki kynja ba sniew baroh, long kaba ieit sbai (ieit pisa)".1timothy 6:10.
Balei ki briew ki jot noh jot nadong sha dong ha kane ka juk dei namar ka sbai.
U Judas uwei naki 12 ngut ki synran u Jisu u la leit ha ki Rangbah lyngdoh ki Jiw bad aiti noh ia u Jisu ha ki kti jong ki, tang na kadaw ka pisa (sbai).
Te haba ki la iohsngew te ki la ia kmen eh ki la ia kular ban ai tyngka ha u Judas,, Markos 14:10-11.
Shwa iakane, u Judas u la kylli ia ki rangbah lyngdoh da kaba ong – “Phin ai aiu ia nga ba ngan die ia u Haphi? Ki la kular ia u Judas 30 ki sbai rupa (pisa rupa)".
Mathaios 26:14-15.
U Judas u die ia la u kynrad ha ki nongshun tang 30 ki sbai rupa, u kmen eh ba u la ioh pisa ne ioh spah bad kane ka mih naka dohnud kaba lalot spah u Judas.
Kane ka juh ka jinglong briew ha kine ki sngi ka mynsiem Judas ka trei ha ki briew baroh bun ki matlah ia ki jingshisha na kadaw ka pisa kum ba long u Judas.
Kadaw ba ki klet ia u Blei bad pyllong Blei ha ka spah, ki sheptieng ia ka spah ban ia u Blei.
Bun ki briew ki babe kum ba babe u Judas na kadaw ka jingieit spah palat.
Ka ktah ia ka dohnud u Judas.
U Judas u la kylla bamut ula wallam pat ia kita ki sbai rupa ha ki Rangbah lyngdoh bad ki tymmen Basan, u da ong – Nga la leh pop ia ka snam ba lui lui u Jisu.
Ki Rangbah lyngdoh ki ong ia u Judas ngin tip shano ma ngi iakata, ka mih hi ma me kein, Mar kumta hi u Judas u labret ia kita ki sbai ha ka Temple, u la leit noh bad u la sdien phasi (suicide) ialade Mathaios 27:3-5.
Kane kein kata ka dur jong ka jingieit sbai palat haduh ba ka long ka kynrad ymshuh kum ka shakri, te ki mih ki jing jia ba sngew sih haduh ban pyniap ialade kum u Judas, ka long ka pop kaba khraw tam ban pyniap ialade.
Nakata kadaw ka ktien u Blei ka ong – “Naba u Briew un myntoi aiu lada u ioh ia ka pyrthei baroh haba u la pynjot noh ialade.
Loukas 9:25,.
Naba u briew un myntoi aiu lada u ioh iaka pyrthei baroh bad un duh noh ia la ka mynsiem? Lane u briew un iapli da ei iala ka mynsiem? Mathaios 16:26.
Bunsien ha ka jinglong briew ngi pyrkhat tang ban ioh spah te la biang ngi la long riewbha riewmiat.
U Judas u khlem pyrkhat Ia kata.
Naka jingbabe dier por, u la pyniap noh ialade ha u tyllai phasi (suicide) namar ka jingtip lem (conscience) ka ktah ia u.
Hangne ngi iohi  ba ka spah ka long pleng u thied ki kynja ba sinew baroh.
Ka nuksa na u Judas, ba umlah shuh ban ioh ia ka bneng hynrei u hap ban leit sha dujok.
Te yn myntoi aiu kein, myntoi aiu ban ioh ia ka pyrthei baroh ruh, ymdon jingmyntoi eiei.
U Blei u maham- wat leh jubor iano iano, wat shim klop eiei, to sngewhun bad la ka bainong.
Do violence to no man, neither accuse any falsely nor be content with your wages.
Loukas 3:14.
Ka spah ka pynpisa ia u briew haba la beh palat ia ka.
U baduk u tharai ba un suk ynda u la riew spah, hynrei ka pat ka don la ka jong ka jingpynpisa ia kaba u baduk um tip eiei, ong ki phawar u Aesop.
Ka ktien u Blei ka ong – “kita kiba kwah eh ban riew spah, ki hap sha ki jingpynshoi bad jingriam bad sha kiba bun ki jingkwah brai kiba biej bad kiba pynsniew, kiba pynjyllop ia ki briew sha ka jingjot bad jingkordit.
Namar u Thied ki kynja ba sinew baroh, long kaba ieit sbai, for the love of many is THE ROOT OF ALL EVILS.1 Timothy 6:10.
Shillong: Ha ka 11tarik u Naiwieng, 2020, la pynkup burom ia u Lyngdoh barim ka Raij BhoiLasa, U Poulstar Lyngdoh kum ban burom iaka jing dap 50 snem kynthih ka jingtrei kamjong u bad ha kajuh kapor ban leh burom ruh ia jingshong thaid jong u na ka kam jing long Lyndoh.
Ha kane ka sngi la don lang ruh ki riew rangbah, ki kmie, ki khun ki kti ki kur, Ka kur Rynghang, Ka kur Makhroh bad ka Kur Lyngdoh bad U Sangot, ryngkat lang ruh bad u Lyngdoh ba Thymmai U Melycour Lyngdoh.
Ha kane ka jing ai burom la kren pdiang sngewbha da ka Kur Lyngdoh Nongrim-Nongladaw, bad la kren Phangpdeng da kakur Makhroh, kumjuh ruh la kren bynrap da ka kur Rynghang, la kren khana lyngkot da u Sangot, kumjuh ruh la kren kyrkhu kyrdoh da u Lyngdoh barim U Poulstar Lyngdoh, bad la kren ai khublei bad kyrkhu pynwai da U Lyngdoh bathymmai U Melycour Lyngdoh.
Ladon ruh ka jingai sngewbha bad pynkup jain, pynkup burom khatduh da I Pyrsa trai jong u Lyngdoh barim hi, I kong Jol Lyngdoh.
Da ka jingia don lang ki kur baroh, kane ka sngi ka long ka sngi ba I phuh I phieng bad kaba jop.
La pynkut ia kane ka jingia lang da ka jing ialehkai Phutbol hapdeng ki khun samla ka Nongrim pyrshah ia ki khun samlaka Nongladaw bad la bud lang ruh da kajing pyllait iaka jingrwai thymmai jong u Kaitor U Effrine Lyngdoh ba la ai kyrteng “Raikut" ha ka YouTube Channel ba la ai kyrteng “Khat Lyngdoh", haka ba khatduh la pynkut iaka ne kasngi da kajing ia shon dur lang bad kajing ia bam ja lang baroh.
Nongpoh:Da ka jingthmu ban nangpynkhlain ia ka Party, ha baroh san tylli ki Konstitwensi ha Ri Bhoi, ka Executive Committee ne ki nongkitkam ba hakhmat ka United Democratic Party (UDP), hynnin ka sngi Saitjian, ki la pynlong ia ka jingialang kaba kyrpang ha Nongpoh ha iing u Bah Donbok Khymdeit, President ka UDP ha Ri Bhoi bad uba dei ruh u MLA barim na Mawhati Constituency.
Ka kyrwoh kaba la phah da u Bah Lawrence Nongrum, General Secretary ka UDP ha Ri Bhoi, la ong ba ha katei ka jingialang, kaba la don da shibun ki heh ka UDP ha Ri Bhoi, kiba kynthup naduh u Bah Donkupar, Working President ka UDP ha Ri Bhoi, u Bah Rayonald Kharkamni, Vice-President ka ka UDP ha Ri Bhoi uba dei ruh u Vice-Chairman ka Meghalaya State Planning Board, ka Kong Rona Khymdeit, MDC barim ka Nongpoh lem bad baroh ki President/Secretary jong baroh ki san tylli ki Constituency kiba don ha Ri Bhoi.
Ha katei ka jingialang, kitei ki heh ka UDP, ki la iakren sani bha na ka bynta ban pynkhlain ia ka Party ha baroh ki san tylli ki Constituency ha Ri Bhoi, kata ha Nongpoh, Umsning, Jirang, Umroi bad Mawhati.
Ki la buh ruh ia ka thong ba wanrah ia ka jingkylla ha ka Election 2023.
Ka kyrwoh na utei u nongialam ka UDP, ka la ong ruh ba ha kine ki khyndiat sngi, ka Party kan sa pdiang burom ia bun ngut ki nongialam paidbah (Leader), ha ki Constituency bapher bapher ha Ri Bhoi, ki ban sa wan pyniasoh sha ka Party UDP.Nalorkata, ka Party ka la shim ruh ia ka rai ban iarap ia ka jingeh kaba la kynduh da ki samla pule haba iadei bad ka ioh kam ioh jam bad ban weng noh ia ka jingeh ki nongrep kaba ki mat ha kum kane ka por jong ka khlam COVID-19.
Ka Party ka la aibor ia ki Frontal Wing, kaba kynthup naduh ki Womens wing, Youth wings bad Farmers wing, ba kin shim ia ki mat (Issue) kiba iadei bad ka jingeh ki paidbah.
Ka Party ka la rai ba kan pynieng kyrtong ha baroh san tylli ki Constituency, pynkut ka kyrwoh na u Lawrence Nongrum.
Guwahati:Ka All Assam Students Union (AASU) myn hynnin ka sngi, ka la byrthen ban khang surok, ban leit sha Nagaland bad katei ka dei, ban khang ia ka leit ka wan ki kali kit mar kiba pynbiang bam ia ka jylla Nagaland.
Ka daw, ka long namar ba katei ka seng, ka kynnoh ba ka Nagaland, ka la kurup ia bun bah ki jaka jong ka Assam.
Ka All Assam Students Union (AASU), ka kren shai ba kan nym ailad wat shi inshi ruh, ba ka jaka jong ka Assam, kan leit sha ka Nagaland.
Ki dkhot jong ka AASU na Jorhat, ki la leit jngoh ia ka Nagajanka, kaba dei ka jaka ba ki briew jong ka Nagaland, ki la thaw ktem ha ka khlaw jong ka Dissoi Valley Reserve Forest, ha ka 10tarik Naiwieng 2020, kaba hap ha ka Jorhat forest division bad katei ka la pynmih ia ka jing iakynad hapdeng kitei ki ar jylla khappud.
Nongpoh:Myn hynnin ka sngi Saitjain, ki dkhot ka Hynniewtrep National Youth Front (HNYF) ha Ri Bhoi, ki la leit ban pynlut por shisngi ha ka ban iarap pynshna i aka Iing jong kawei ka Longkmie ha Umling, Ri Bhoi District, namar ba ka iing jong katei ka Longkmie, ka la shah bamduh ha ka ding dang ha kine ki khyndiat sngi ba la dep.
Ha katei ka sngi, kaba kitei ki HNYF ki la leit ban iarap pynshna iing ia katei ka Longkmie, ki la iarap ruh ha ka ban nohsyniang da ki iing tiar sem, kaba long kum ka dak ban iarap ia katei ka Longkmie, kaba la iakynduh ia katei ka Apot ba jynjar.
U Bah Marcus Marten, President ka HNYF ha Ri Bhoi, u la ong ba kaba la pynlong i aka seng ba kan leit pynshna bad ruh ban noh synniang khyndiat ki tiar Iing sha katei ka Longkmie, ka dei namar ba ki sngewsynei ia katei ka Longkmie, namar ka la duhnoh ia baroh ki jingdon jingeh hadien ba ka iing jong ka, ka la shah bamduh noh ha ka Ding.
Shillong:Ha ka 4 tarik u Nohprah, 2019, kan dei ka sngi jong u nongrep bad ia katei la pynbna, da ka seng nongrep Hill Farmers Union (HFU) sengkmie lyngba u President bah Commander Shangpliang lem bad u General Secretary bah Allfondbirth Kharsyntiew.
La iathuh ba ka 4 tarik u Nohprah kan dei ka sngi ban rakhe kyrpang ia ka sngi jong u Nongrep lane ha ka ktien nongwei kaba ngi ong ka (Meghalaya Farmers Day) namar dei ha kane ka sngi ka HFU ryngkat ka jingiatreilang bad ka sorkar ngi la pynlong ia ka Dorbar bah kaba nyngkong, 1st Meghalaya Farmers Parliament ha Shillong.
La ong shuh shuh ba ia ka Meghalaya Farmers Day, la mynjur ruh da u Myntri Rangbah ka jylla u Conrad Sangma ha ka Dorbar bah jong ki Nongrep lane ka 2nd Meghalaya Farmers Parliament kaba la long ha Tura, West Khasi Hills District ha ka 9 tarik Nohprah, 2019 kumta kane ka sngi kam dei shuh tang ka jingpynbna da ka HFU, hynrei la mynjur ruh da ka Sorkar jylla.
Ka Central body ka kyrpad namarkata, ba ha kane ka jing rakhe ym dei ban duna ia ka 50,000 bad la kyrpad ba ki nongrep, kin buh jingmut lypa ruh na ka bynta ka jingrakhe kaba ar kaba yn sa pynlong ha ka 4 tarik Nohprah 2021.
Shillong:Ki paid nongrep na ka shnong Mawryngkneng,Puriang bad Mawiong Sung da ki phew phew snem kim ju ioh ka surok kaba paka bad ki hap ban iaid lyngba ka ktieh,ki thliew bad khohruh khohram haba kit ia ki mar rep kum u kba baroh jait jhur ba rep sha kane ka thain.
Na ka liang ki nongrep Lad-Mawiong, Umkhynriam, Ka Jem bad Jaranong ki la shim ia ka sienjam mynta ka kynti da kaba kynshew pisa ban maramot ia ka surok da ka kor JCB ,khnang ban pynsuk lane ban weng noh ia ka jingeh kiba iakynduh man la ka por na ka jingbym don ka surok kaba paka.
Ki paid nongrep bunsien kiba ju sah shane ka thain ki mad ka jingjia kaba kthang haba kynduh ia kane ka jingjia na ka daw bym surok kaba paka.
Na ka liang ki paid nongrep ki la kyrpad ia ki bor ba halor lane ka sorkar sngewbha phai khmat lem ia ngi ki nongrep ban pynioh ka surok kaba paka, khnang ba kin nym mad shuh ia ka jingeh kaba ju mad da ki phew phew snem, hynrei ka sorkar jylla, kam shym la shah shkor satia.
“Ka surok ka dei ka lynti kaba pynkyntiew ia ka ioh ka kot ha ka jylla baroh kawei.
Lada ym don ka surok ngi ki nongrep ngin nym lah ban kyntiew ia ka rep ka riang ha ki liang baroh" ong ka kyrwoh na u Bah Ribadskhem Shadap Secretary Lad-Mawiong Sung,Umkhynriam, Ka Jem bad Jaranong Mawryngkneng.
Shillong:Ka National Students’ Union of India (NSUI), Meghalaya kum shi bynta ka jingrakhe ia ka sngi burom ki khynnah (Children’s Day) bad ka lyngkhuh sngikha u Myntri Rangbahduh ba nyngkong ka Ri, U Pandit Jawaharlal Nehru, ka la pyllait paidbah ia ka kot kaba kyrteng ‘Career Roadmaps’ kaba ka jingthmu jong ka ka long ban lam lynti ia ki khynnah pule ka jylla ban jied ia ki jingpule bad jingpyntbit ba shalor ha ka jingim jong ki, ha ka jingiadon ryngkat u MLA ka Mawsynram, u Bah H.M Shangpliang, Bah James Lyngdoh, Working President MPCC, Bah Kran Lyngkhoi, General Secretary, MPCC.Ha kane ka jingialang, u Bah H.M Shangpliang, u lah iaroh ia kane ka jingshim khia ka NSUI ban pyllait ia kum kane ka kot, u la ong ba kane ka kot kan long kum ka jingshai ban lam lynti ia ki khynnah pule ha kane ka juk was stad.
U la ban ruh ba ha ka jingim kum ki khynnah pule, wat hapdeng ki jingeh bad ki jingialeh, kin ym dei ba iaid lait na ka thong ba ki don ha ka jingim.
U President ka NSUI, Meghalaya, u Bah Bansharailang Pyngrope haba ai jingkren u la ong ba lyngba ka jing pyllait ia kane ka kot, ka jingthmu ka long ban pynjanai ha ka jingprat lynti ban pyndam ia ki jingeh ki khynnah pule ha kaba bun ki liang.
U la ong ruh ba lada kane ka kot ka iarap wat tang ia iwei ne ar ngut, kan jin da la long ka jingjop ia ki thong jong ka seng.
Lah pyniaid ia kane ka jingialang da u Bah Mewan Pariat, General Secretary, NSUI Meghalaya.
Shillong:U Bah Banteidor Lyngdoh, MLA ka Mawkynrew Constituency uba dei ruh u Myntri ba dei peit ia ka tnad Agriculture, ha ka sngi Saitjaiñ u la ia mir jingmut bad ki nongrep soh shan (Strawberry) ha Syntung, Mawkynrew Constituency kumno ban kyntiew ia une u jait jingrep nalor kiwei ki kam rep.
U Bah Banteidor u la kdew ba nalor kiwei ki kam rep kiba ki nongshong shnong ka Syntung bad ki thaiñ ba marjan ki shaniah na ka bynta ka jingim ba man la ka sngi donkam ban phai khmat sha kiwei ki jait jingrep kum u soh strawberry ban kyntiew ia ka ïoh ka kot ka kamai kajih jong ki.
U la ong ba ka thaiñ hi ka iahap bha ka jinglong jingman ka khyndew ka suinbneng ban rep ia une u soh strawberry uba dei u jait soh ba lah dor bha.
“Ia mynta ki dang don tang katto katne ngut shwa kiba rep, hynrei nga pynshlur ia kiwei ruh ba kin wan sha khmat ban shim ia kane ka jingrep soh strawberry kum kawei na ki lad ban kyntiew ia ka ïoh ka kot", u la ong.
Dang shen u ne u Myntri Sorkar u la pynpoi ia ki tynrai symbai sohmrit khlaw (black pepper) sha ki nongrep ka thain khnang ba kin thaw lad pynmih pisa da kaba rep ia une u mar rep.
“Ngi la ïoh mad ia u soh strawberry na kaba ki nongrep ka thaiñ ki la pynmih bad ngi lap ba u don ka jngmad kaba shngiam kaba kiba mlien ban bam ia une u soh ki la pynmynjur", u la ong.
Da kaba khmih lynti ba ka jingrep soh strawberry kan nang iai roi ha ka thaiñ, u la ong, “Ngan iai kner ia ki kti kum u nongmihkhmat ban kyntiew ia ki nongrep bad khnang ba ki briew jong ngi kin ym shaniah eh tang ha uwei u jait jingrep na ka bynta ka ïoh ka kot hynrei kin phai khmat sha kiwei pat ki jait jingrep ba kin ïoh kamai kajih".
U Bah Banteidor u la leit ban jngoh ia ki katto katne ki jaka rep soh strawberry ha katei ka thaiñ bad ia kren bad ki nongrep kiba la pynpaw ia ka jingai khublei ia une u Myntri u ba la lam lynti ia ki nongrep ha bun ki liang.
Ia u Myntri la synran lang da ki nongkitkam ka PDF, u Chairman ka Mawkynrew C &RD Block, Bah T Pohshna, ki riewrangbah bad kiwei pat.
Shillong: Ka Dorbar Khliehshnong, Sohra ka la shim sa shisien ia ka rai ha ka ban plie biang ia ki jaka jngohkai pyrthei kum ka Noh-Ka-Likai, Khlieh Kshiad Noh-Ka-Likai bad kiwei kiwei naduh 18/11/2020.
Ka pynbna iar ruh ba roh ki nongwankai ki dei ban bud thik ia ki kyndon ba la buh da ka sorkar bad aiñ shnong ha kaba ia dei ha ba ki wan kai.
Mynta ka kynti ruh ka Environment Committee bad ka Tourism Committee, Dorbar Khliehshnong, Sohra ka da ban jur ba sha baroh nongwankai ba kim dei ban pynjot ne pynjaboh ia ka mariang.
Hynrei kum ban ai nuksa ba baroh ki jingsong bam ne dih ki dei ban rah noh bad ki ym ban bret pathar.
Kino kino kiba leh pyrshah ym daiñ kuna ne pynshitom kat ba shah ki kyndon shnong.
Jowai:Ha kane ka sngi Saitjain ka ophis jong u Superintendent of Police West Jaiñtia Hills District ka la rakhe ïa ka sngi ba kyrpang ki khynnah lane ka ‘Children’s Day’, ha ryngkat ki khunswet kiba don ha Sahsniang kiba peit bad ri da ka North East India Mission Association (NEIMA).
Ki heh pulit ka District naduh u Superintendent of Police ka WJHD, Jowai u Bikram D.marak, u Deputy Superintendent of Police (HQ) bah M.J Marngar, ka Deputy Superintendent of Police (Crime) kong C.W Lyngdoh, bad u K.Suchiang Sub Inspector In-charge, Tiehwih Bn.
Camp ki la hiar sha Sahsniang ban ialehkmen bad ki khynnah kiba don ha Children Home ka NEIMA ha ryngkat ki jingai sngewbha sha ki khynnah bad ka jingiarap pisa sha katei ka Children Home.
Ka la don ruh ka jingiabam ja sngewbha hadien ba la wai ka jingialang ba lyngkot.
Ha katei ka jaka ri khunswet ki don haduh 22 ngut kynthup ia 10 ngut ki shynrang bad 12 ngut ki kynthei.
Ha shwa ban ïalehkmen bad kitei ki khynnah khunswet da ki jingai sngewbha la pynlong ïa ka jingïalang ba lyngkot bad la ai ïa ki kyntien pdiang da u Rev.B.D Shangdiar uba dei peit ïa katei ka jaka ri khunswet ka NEIMA ha Sahsniang.
U bah U M.J Marngar, MPS ula ong ‘Ngi la jied kyrpang ïa kane ka jaka ri khunswet kaba don ha ki thaiñ khappud ban ïalehkmen ryngkat bad ki shi bynta na kynmaw burom ïa kane ka sngi jong u Pandit Jawaharlal Nehru’.
U la ban jur ba ki khynnah rit ki dang donkam nadong shadong naduh ka jingkoit jingkhiah, ka jingnang jingstad, ban ïada na ka jingshah nioñ beiñ namar ki khynnah rit ki long kiba khuid.
Na ka liang ka kong C.W Lyngdoh, ka la sneng la kraw ïa kitei ki khynnah bad shaphang ki lai tylli ki hok jong ki kynnah, ka hok ban im ha ka imlang ka sahlang, ka hok ban ïashim bynta lang ha kino kino kam bad ka hok ban ïoh ïa ka jingnang jingstad khamtam ki khynnah hapoh ka rta kaba 14 snem.
Ka la kyntu ïa kitei ki kynnah ba kin long kiba minot, kiba kohnguh bad kiba don ka jingangnud ha ka jingim khnang ban kin poi sha ka thong jong ka jing jop.
Na ka liang u SP u la ong ba ki la wan khnang da kaba riam pulit namar ba bun kiba tieng ia ngi ki pulit bad ngi kwah ban pynkylla ia kata ka jijgsngew jong phi bad nginkwah ban long paralok bad phi.
“Hooid ngi long kiba pyrkhing bha ia kito kiba pynkheiñ aiñ hynrei ngi long paralok bha bad kito kiba burom ia ka aiñ", la ong u SP haba ai khublei kyrpang ruh ia ki khynnah katei ka jaka ri khunswet halor ka sngi kyrpang jong ki.
Ha kane ka sngi ka ophis u Superintendent of Police West Jaiñtia Hills District ka la ïoh lad ruh ban leit jngoh sa ïa kawei pat ka jaka ri khunswet – ka Sacred Heart SD Convent kaba don hapoh jong katei ka shnong.
[Kane ka wah ka neh um baroh shisnem.
Na ka bynta ban jingbhalang bad jingmyntoi lang, ka shnong ka la adong bym bit ban pom dieng ha shi lynter kane ka phud wah, ban bret jakhlia, ban khlong maw bad kumta ter ter.
Lai powa na ki nongshong shnong ki dei kiba duk bad tang shi powa ki dei kiba kham bit kham biang.
Ki don ka jingiaieid, jingiasngewtynnad shi shnong shi thaw.
Wat kito kiba la kiew sha sor ruh ki ju pyrshang thaw lad thaw buit ban kyntiew ia la ka shnong ban ia ryngkat lang bad kiwei pat ki shnong kiba la kham iaid shakhmat.
Kine ki shi para ki leit skul ha shnong kaba don tang haduh class VII.U Ksan, u Bhalang bad kawei ka para kynthei ki la leit pule ha ka skul sngi (M.E.school).
U Ksan u shong klass VII, u Bhalang klas VI bad ka para klas V.Ki para ba dang rit pat ki dang pule ha skul step.
“Kpa, ynda la pass u Ksan nangne na shong ngin ym phah skul shuh ia u namar ngim kot bor ban phah sha Nongstoin ne sha Shillong" ka ong ka kmie.
“Kata kein kmie, nga ruh nga dang pyrkhat bad kan jin da la bha shibun lada u Ksan un kyrshan lang noh ha iing ha sem.
Ngin pynsngewthuh biang por ia u mynta ba dang dei ka aiom lyiur ba un nym kyndit bapli u khun" la ong u kpa da ka sur ba lam sngewsynei.
“Kaba dei eh ka jingpyrkhat jong phi.
Ngin pynsngewthuh jai khnang ba kan nym ktah ia u bapli u khun.
Ki nonghikai ki ju iaroh ia ka jingstad jong u khamtam ha ka jingkhein" la ban ktien ka kmie bad ka khmat kaba i diaw.
“Katba dang ai lad u slap kumne ynda nga la dep dihsha, ngan leit khar lut noh kito ki dieng pria ha lum bad sa phah ia kito ki arngut ki shynrang ban da wanrah artat kato ka ratap ba ngan buh ha sem dieng ho" la bthah u menkpa ha la ka lok.
“To, kpa kin tang shu wan skul bad dep dihsha ngan phah iaid wut wut ioh lap ba slap" la ong ka menkmie.
Kumta u kpa u la leit bad rah artat ia ka wait-khmut u tan smuk pui shi pui katba u dang iaid lynti.
Tang shu poi ha lum khlem da pynslem shuh u la sdang ia kata ka kam kaba u la thmu lypa.
Shi kynta la iaid ka por, hynrei kita ki khun kim pat wan.
Katba u dang korbar mynsiem ia ka jingslem ki khun u da lah iohsngew noh ia ka jingwan jong ki.
Ka ju long ka rukom ba ki khynnah dang khie dangsan dang khluit ka ka snam ban rwai ha lynti ha syngkien khamtam haba duna ki nongiaid nongieng.
Ki tang shu poi, u kpa u la thep pynstet ia kita ki dieng ha ki artylli ki ratap – kawei ia u bad kawei ia u Ksan.
Ia u Bhalang pat u shu phah bah ia ki dieng rit artylli kiba jrong um duna ia ka 3 pruh ban sieh dieng thad jain.
Ba ki la kit bun, kine ki arngut ki la hap ban iaid suki bad ka shim por haduh shikynta shiteng ba kin poi iing.
Ki tang shu poi harud nong hynrei la lap ba ther noh u lapbah.
La u kpa u iohi ia ka jingkohnguh sneng, ka jingtipsngi bad ka jingproh jabieng u Ksan hynrei u hap pyndem toin ha ka bor ka jingkut lad bad jingduk.
Tang shitaiew hadien ka jingiakren bad ka kmie, u la kren bad pynsngewthuh ia u Ksan ba kin nym lah shuh ban kyrshan skul ia u.
U la pyni shibun ki j ingeh ba ki iakynduh ha iing ka sem.
Tang shu iohsngew ia kita ki kyntien na u kpa, u Ksan bapli ha ka jinglong khynnah lud bad dang kwah leit skul eh, u la leh sngewsih bad khni iam.
U kpa u la pynshai shuh ba jin da la don high school hangta hi ha shnong un nym jin da shlan phah pep hynrei un bteng ka jingpule bad yn shu ia bam saphit-maphit kam rat la lei lei eh.
U la iathuh shuh shuh ba kin nym kot bor ban phah skul sha Nongstoin ne sha Sor Shillong.
Da U Spiton KharakorU Khasi naduh ka por synshar ka Sorkar Phareng u la rakhe ia ka 1 Tarik u January man ka snem kum ka sngi New Year’s Day.
Watla u phareng u la phet noh ne kata ka British Empire ka la lip noh ha ka Ri India bad ha ka Bri U Hynniewtrep, U la phet noh naduh ka snem 1947.
Pynban ka bih phareng, ban leh tynneng phareng, tynneng dkhar haduh ka rukom khot kyrteng khun ruh, ki pynkyrteng khun da ka kyrteng phareng ne ka kyrteng dkhar.
Hynrei watla u phareng ne u dkhar pat wat la u sah katno katno ruh ha ka Ri jong ngi, ngi shem ba um ju pynkyrteng Khasi satia ia la ki khun ki kti.
Ha ka jingshisha u paid Khasi ba iar kumba ngi ong uta u Khun Hynniew Skum Hynniaw Wasa, ki don la ka rukom khein bnai kaba kyrpang.
Ki ju ong ha kata kata ka sngi un mih u bnai ha sahit bneng, bud nangta ngi ioh sa ka pyllun bnai, nangta pat ngi ong sa ka bam khyndew u bnai ne u ngen u bnai ha sahit bneng.
Te, ha ka jingshisha baroh shi katta ngi la klet ba ngi don ia ka jingkhein bnai jingkhein snem naduh barim bajah.
Une u nongthoh u long uba ju smat bha ban leit sah kai sha la shnong ha ki sngi ka jinglong khynnah hadien ba la dep ka eksamin kut snem, bad hadien ba la ioh result shuwa ka Khristmas man ka snem.
I kmie jong u, i ju ialam leit sah kai sha la ka shnong trai jong u ha ka shnong Laitlyngkot kaba jngai kumba 17 Mile ne 27 Kilometre na Shillong, sha ka surok ban leit sha Dawki.
U long u ba ju sngewtynnad ban sngapkai ia ki khana jong ki tymmen Laitlyngkot, ki ba ki iathuh ba u bnai January jong ka snem katkum ka tarik Gregorian calendar u long u bnai uba lai ha ka pyrkhat Khasi.
Kata ka mut u bnai December u long u bnai u ba Ar bad u bnai November u long u bnai ba nyngkong jong ka Khasi Almanac ne taiew khatduh u October.
Ha ka Bri U Hynniewtrep ka pyrthei ka iaid tawiar ia ka sngi ha ki saw samoi.
Nyngkong eh ka sdang ka por synrai kata u October ter ter ha duh u November taiew khatduh.
Ka samoi kaba ar ka sdang naduh ba kut u November, December haduh January.
Ka samoi kaba lai kadei ka por pyrem ha kaba ki dieng ki siej ki kynther ‘laiaw bad la hap lut ki sla da ka jing kaweh bad pyrsad ka lyer ia ka mei mariang haduh u bnai April.
Ka samoi ba khatduh ha ka aiom Khasi kadei ha ka por lyiur kaba sdang naduh ka taiew ba khatduh u April ter ter haduh ka taiew ka ba lai jong u October.
Ha ka rukom ngeit bad pyrkhat Khasi kim ju ngeit ba don 30 ne 31 sngi shi bnai.
Hynrei ki ngeit ba don tang 28 sngi shi bnai.28 sngi x 13 bnai long 364 sngi shi snem ha ka Calendar u Khasi.
Kane ka long kat kum ka Science poi jingpoi poi bnai jongno re jongno, kaba la iaid tawiar man la ka 28 sngi.
Shiteng na u 28 sngi, ngi mut ba ka dei shiteng bnai ne 14 miet 14 sngi.
Ha kata ka por u bnai ha sahit bneng u la shai u la shynna bha lyur ha ka miet ba dum jong ka miet.
Ngi ju sin ia uno uno u shynrang briew uba don ka main rangbah, ba kit khia ha ki kam iing kam sem, kam shnong kam thaw haduh ka hima.
Ki khot kyrteng ia u bad ki khot ieid ia u da u ‘Nai Khatsaw Synnia.
Une u dei u riewkraw pyrkhat ba baroh ka iing ka sem bad ka shnong ka thaw ki ieid ki burom bad niew burom ia u.
Ha ka pyrthei baroh kawei don hynniew tylli ki Continent.
Ka continent North Pole ne Arctic Pole bad ka South Pole ne Antartica ki don tang ar samoi ha ka shi snem.
Ki ioh tang ka aiom syaid, bad ka aiom khriat.
Ka thain jong ki la ka long ha North Pole kum ka ri Finland Norway ki ioh sngi 6 bnai lynter bad ka por miet ka por dum iong ngain ka long hynriew bnai lynter.
Hynrei ka bynta jong ka pyrthei kaba iaid ha u panpoh jong ka pyrthei ki ong ka Equator.
Hangne pat ki briew ba shong ha kito ki thain kum ha Singapore, Malaysia bad Indonesia ki ioh tang kawei ka samoi.
Baroh shi snem ki ioh tang ka por shit suda.
Kim ju ioh kum kata ka por khriat kum mangi shane.
Kane ka Bri U Hynniewtrep ka long ka Ri shong pdeng pyrthei talawiar u Sohpetbneng.
Nyngkong ka sngi U Blei u la phah ia ki 16 skum 16 trep bad U lawan rep wan riang ha ki ranab lum bad rngi u Sohpetbneng.
Hynrei ha ka por miet, baroh napdeng jong ki ki leit sahnoh sha bneng.
Mynstep pat ki hiar sha tbian ban rep ban riang.
Shisien ha kata ka sottijuk, la dkut kynsan ka ta ka dieng jingkieng ksiar.
U Hynniew Trep Hynniew Skum u shong u sah noh ha ka Raid Mawbuh Hima Mylliem mynta bad u Khyndai Skum Khyndai Trep Khyndai Wasa u sah noh shalor.
Ngi ki Khasi ngi ngeit ba uta u Khyndai Skum Khyndai Trep Khyndai Wasa u la iap.
U la kylla Khyndai.
U la iap duh junom.
Kata ka dei ka por ha ka ba dang lung ka sngi u bnai, bad ba dang kynthong ka pyrthei.
Ha ka pyrthei ba iar don bun jait ki jaidbynriew bad bun jait ki niam ha la ki jong ki jong ki jingngeit niam, bad ki khana long jaidbynriew jong ki naduh ba sdang.
Kita ki jaidbynriew ki ju da buh, ki khein sngi khein por katkum ka Almanac ne ka Calendar jong kata kata ka jaidbynriew.
Ha ka pyrthei sepngi shuwa ka Gregorian Calendar ne Almanac jong ka Holy Roman Empire la ju pyndonkam da ka Julian Calendar.
U patsha uba kham pawnam napdeng jong ki, u dei u Patsha Julius Ceasar bad ki don ki jingkhein sngi jong ki kiba iapher na kiwei pat.
Hynrei ha ka snem 1582 u khliehduh jong ka Niam Khristan Balang Catholic uba kyrteng u Pope Gregory the XIII uba ki khot kyrteng u Papa GREGORIUS Tertius Decimus u la pynkylla ia kata ka Almanac jong u Julius Ceasar.
Kumba ban biang, ka kyrteng iieng kyrteng sem bad ka kyrteng ha shnong ha thaw la tip ia u kum u Bologne, na ka ri Papal state jong ka ri Europe.
Une u dei u Pope ba 226 ha ka niam Khristan Balang Roman Catholic.
U la long Pope naduh u April 24, 1585 haduh u April, 10, 1585.
U la long u Pope u ba la bat slem kum u Kpa Bakhuid jong ka Balang Roman Catholic haduh 12 snem kynthih bad 125 sngi.
Dei une u Pope uba la pynthymmai ia ka Almanac u Julius Ceasar da ka kot tarik thymmai, kaba la tip kum ka Gregorian Calendar naduh ka snem 1582.
Une u Pope u la buh ba ka New Year’s Day ne ka snem thymmai jong ka Gregorian Calendar kan long ha ka 1 tarik u January man ka snem bad ka long haduh 365 sngi shi snem.
Tangba ha man ka shi sien ka saw snem, te u la buh ba kan don kata ka Leap Year ne ryngkang Sngi shi sngi, kata u bnai February un don 29 sngi.
Kata ka mut kan don noh 366 sngi ha man ka shisien 4 snem.
Ia kino kino ki briew ha kaba ka kmie ka la pun bad kha ha ka 29 tarik u February, ki bapli kin ioh khawai sngikha ban ioh lehkmen sngikha tang shisien saw snem.
Uwei na kita ki briew u ba la kha ha katei ka sngi 29 tarik February, u dei u Prime Minister u ba saw jong ka Ri India.
Ka kyrteng jong u ka long u Morarji Desai.
Kiwei pat ki hima ha Europe ki bym mynjur ne kohnguh ia ka Gregorian Calendar ki long kum ki Greek Orthodox, Russian Orthodox bad kiwei de ki ri ha Balkan Europe.
Kine ki khein sngi bad ki ngeit ba ia u Jisu Khrist la kha ha ka 6 tarik January man ka snem.
Katba ka Balang Roman Catholic ka khein bad ka niew burom ia ka sngi 25 tarik u December kum ka sngi kha ia U Jisu Khrist.
U Rangbah Hispreachingson Shylla u la thoh ia kawei ka kot kaba u ai kyrteng “Ki Hynniewphew taiew u Daniel", Une u Rangbah u la kubur ba ka sngi kha jong U Jisu Khrist ka dei 1 tarik u October man ka snem.
Sngew thamula, ba kat ia une u riewkhraw jong ka pyrthei, kumno ka Maria Theisotti kan kha laisien shisnem.
Pyrkhat para ri ia jingiapher ki kot tarik ne Almanac?.
Kumba la batai sha khmat ia ki jaidbynriew ba pher bad ki jait niam ba pher ki don la ki jong ki jong ka jingpyrkhat ia ka jingsdang snem ne ka New Year Day jong ki.
Ki khar Bengali ki don la ka jong ka Bengali New Year’s Day, ki Assamese ki don la ka jong ka Assamese New Year’s Day bad ki khar Nepali ki don la ka jong ka New Year’s Day.
Napdeng kita ki lai jaitbynriew ki khein ba ka New Year’s Day jong ki ka dei tang ha u bnai April.
Ki China ki don la ka jong ka Chinese New Year’s Day bad ka hap ha u bnai January.
Ka jaitbynriew Israel ne Jiw ki para jaidbynriew jong U Jisu Khrist ki ngeit ba ka New Year’s Day jong ki ka dei ha u bnai September.
Uwei u riew pyrkhat jong ka jaidbynriew Khasi u la ong ba baroh shi katto ngim ju tip ia la ka jong ka sngi sdang ne New Year’s Day jong ka jaidbynriew.
Watla u tip tiak tiak pat ban tip ba mih bnai sep bnai ne pyllun bnai.
U da kyndiah ruh ban bet symbai ha ba thung ba tep bad tip kyrpang ia ka sngi ban pynhap symbai ha ka kper ne hapoh lyngkha.
Ha kawei na ki jingkren jong u Rangbah Nishan B.Wahlang bad u Rangbah Herman Nongrum, u Sahep Nongbishar ba la shongthait jong ka Guahati High Court,Shillong Bench u la buh ka jingkylli ia u ba mynno ka dei ka sngi New Year’s Day u Khasi.
Ha kata ka por u Bah Herman Nongrum u la jngan tiang bad um nang kren shuh ban iathuh ia ka New Year’s Day jong ka jaidbynriew.
Kynsan Kynsan katba um pat lah ban ai ia ka jubab, hynrei u Rangbah Nishan B Wahlang u la khlad kyndit noh ha u November, 23 tarik, 2016.
U Rangbah Herman Nongrum u la sngew sahnud ia kata ka jingangnud jong u Rangbah Nishan B Wahlang u ba ju long teng u Editor jong ka kotkhubor Khasi kaba kyrteng ka “Ka Sur U Paidbah" bad hadien pat ka “Pateng bynriew.
" U Bah Herman Nongrum u la iathuh ia kata ka jingangnud u Bah Nishan kumno yn leh ban ioh ia ka New Year’s Day u Khasi ha u Rangbah Bindo M Lanong, Ex-Deputy Chief Minister ka Meghalaya bad u Rangbah Hispreachingson Shylla Ex-Chief Executive Member KHADC bad u Rangbah Spiton Kharakor uba long u nongthoh kot.
Kane ka la long ha ka iing treikam jong ka Riti Academyha ka snem 2018 ha Umsohsun.
Te u ba khatduh na kitei ki rangbah haneng, u la tyrwa ia ka sngi sdang snem thymmai u Khasi ne New Year’s Day ha ka snem 2019 ha ka Riti Academy ba la long President da u Rangbah Rafael Warjri.
U Rangbah Donbok T Laloo u la long teng u President ba nyngkong jong ka Riti Academy.
Kumta, la leh burom ia ka New Year’s Day Khasi nyngkong eh ha ka iing khun jong u Rangbah Nishan B Wahlang ha Mawpun, Golf Link ha ka 28 tarik October 2018.
Ki rangbah kiba iadon ha katei ka sngi leh burom New Year’s Day nyngkong eh u Khasi ki long u Rangbah Herman Nongrum, Bindo M Lanong bad kiwei kiwei.
La pynlong de ia ka jingtem bom tem ksing ha katei ka iing khun jong u tei u Rangbah Nishan B Wahlang (Bam Kwai ha Dwar U Blei).
Ha ka shiteng synia jong ka miet 27-28 October, 2019.
Ka New Year’s Day ne sngi snem thymmai U Khasi, mynta ka snem, ka hap, ha ka 16tarik U November 2020.
La leh burom ia kane ka sngi ha ka iing ophis jong ka Riti Academy, ha GS Road, hajan ka jingkieng Mawlai.
Hangto, u rangbah Herman Nongrum, ha ka por shiteng synnia, hynnin mynmiet, ula long uwei na ki kongsan, ha katei ka jing rakhe pyn don burom, ia ka snem thymmai U Khasi, ha ka snem 2021.
Kum ban shu pyn kynmaw, U Rangbah Herman Nongrum, ula ju long u nong bishar, jong ka Gauhati High Court, Shillong Bench bad U Registrar jong ka haduh ba un da shongthait.
Nangta U Rangbah Raphael Warjri, President ka Riti Academy, ula pdiang sngewbha hynnin mynmiet shiteng synnia, ia baroh kiba la wan ha katei ka jingplie burom ia ka snem thymmai U Khasi.
Ula kren ruh ia ki kyntien ba don jing myntoi.
La shem snem, kata ha ka snem 2022, ka snem thymmai U Khasi, New Year’s Day, kan hap ha ka 4tarik U November 2021, kata ka long, kat kum ka jingkhein sngi bad tarik mih bnai ha ka snem 2022, da u nongthoh.
Bunsien haba nga ju kynmaw,Ïa phi ko Pa jong nga;Dohnud ka pait, ummat ki jaw,Ban pyrkhat ïa phi Pa.
Jyndat phi la iehnoh ïa ngi,Hangne ha sla pyrthei;Mynta katno ngi sngew rangli,Ryngkat bad la i Mei.
Katno nga kmen ryngkat bad phi,Nga dap tang jingsngewbha;Ïa nga phi sneng phi ju pyni,Ïa lynti ka jingbha.
Ngam ju lah klet kito ki por,Mynba nga don bad phi;Ki por ba thiang, ki por kordor,Dap tang jingphuh-samrkhie.
Hooid ïa phi ngam lah shem shuh,Lait tang ha jingphohsniew;Na sha lyndet to nang kyrkhu,Ba ngan ïai im tip briew.
Ïa phi junom ngan ïai kynmaw,Ha ki jingmut jong nga;Kum dak b’la shon halor u maw,Phin sah ha dohnud jong nga.
Kyrteng:- Carmel Fedrick MalngiangAddress:- Wahkaliar, Sohra, EKH District Meghalaya 793108Ph.
no:- 6009594917Email: fedrickc11@gmail.
com.
Guwahati:Ki dkhot jong ka Karbi Students Association (KSA), ha ka jingialam U Bijoy Bey, mynta ka sngi, ki la rai ban khang ia ka leit ka wan ki kali sha Nagaland bad katei kan sdang naduh ka 17tarik Naiwieng 2020.
Ka KSA, ka la khot ia ka pakhang surok, halor ka nongrim jong ka jing kurup beain jong ka Nagaland, ia ki jaka puta jong ka thain Karbi Anglong.
U Simeon Rongphar, nongialam ka KSA, ula pynbna ruh ban khang surok 4 kynta ha katei ka District ruh, lada jia ba kam don ka jing iakren kam pud hapdeng ka Assam bad ka Nagaland, halor ka kam ia kajia pud.
Ki nongialam katei ka sengbhalang, ki kam ruh ba ka jing kurup jaka, ka jur bha, da ki kynhun Naga, naduh u risaw mynta u snem bad la iathuh ba ki la ju rung sha ka khlaw Daldali, ban pom ia ki dieng na katei ka jaka.
Shillong:Namar ka jingdon jong kiba ioh pang covid 19, ha ka iing jong U  Rev Nowin Karthak, uba dei na ka Church of Assembly of God, Keating Road bad ha iing jong ka kong  R Basaiawmoit, Riat Laban East hajan St John, Madan Laban bad ba ka donkam ban wad ia kiwei pat kiba lah ban iabit jingpang, kumta ka  District Magistrate, East Khasi Hills District, hynnin ka sngi, ka la pynbna ban khang dam ia kitei ki iing haneng, na ka bynta ban khang ia ka leit ka wan bad ka rung ka mih ha kitei ki iing haneng.
Shillong: Lashai ka sngi, ka sor Jowai, kan khang baroh shisngi, kaba long naduh 5 baje mynstep, haduh  baje janmiet.
Ka jingkhang shnong, kan dei kum ka dak jong ka jing pyrshah, halor ka jing kynriah noh ia ka ophis jong ka PWD North Division sha Shangpung.
U N Biren Singh, myntri rangbah ka Manipur, ula ioh pang covid 19, mynta ka sngi.
U Singh, ula pynthikna, da kaba thoh ha ka twitter jongu, mynta ka noh sngi.
U Singh, ula bthah ia kito kiba la ia kynduh ia u, ba kin phah test kyrkieh, na bynta ka jingpang covid 19.
Kane ka dei ka jingduwai u Nehemaiah.
Ka jingduwai kaba lyngkot ki kyntien, tangba ka long ka jingduwai kaba jylliew bad kit jingmut shibun.
Kane ka jingduwai kam dei kaba loi loi ne kaba jia shabar na ka jylli ka imlang sahlang.
Kane ka jingduwai ka iasnoh bad kawei jingjia histori, kumta ka donkam ban pule bad puson ia ka hapoh ka jylli jong kane ka jingjia histori.
Tang ban shu pynkynmaw ka Hima Babilon, ha ka por jong u Nebuchadnesar, ka la jop thma ia ka Hima Judah bad ka la ring mraw ia ki Jiw sha Babilon ha ka snem 587 SK.Ym tang katta ki shipai ka Babilon ki la pynjot ia ka Hima Judah, ia ki iing ki sem, ki jingtei ba don nam bad ka Temple ruh ka la shah pynjot bad pynjulor.
La thang ia ki kynroh bad ia ka Nongbah bad ka la long ka jingduh ba khraw.
Ha ki Jiw ka Temple kam dei tang ka jaka mane Blei, hynrei ka dei ka pdeng jong ka imlang sahlang, ka khaii-pateng, ka riti dustur, ka synshar khadar bad kumta ter ter.
Ka jingshah pynjot ka Temple ka ktah ia ka rain ka rem bad ka long ka jingjemdaw bad jingjem rngiew ba shyrkhei.
Ka Hima Judah bad Nongbah Jerusalem ka la kylla long ka ri khlaw ba kynjah bad ka bym don jingim shuh.
Ka jinglong mraw jong ki Jiw ha Babilon kam shym la neh junom bad ha ka snem 539 SK kawei pat ka Hima, kata ka Hima Persia hapoh ka jingialam jong u Cyrus ka la ieng rasong kum kawei pat ka Hima bakhraw bor bad ka la jop thma bad pyndem ia ka Hima Babilon.
Ka jingjop thma jong u Cyrus bad jingkhie rasong ka Hima Persia ka la long ka jingkyrkhu ia ki Jiw namar ba ka Hima Persia ka la pynlait luid ia ki na Babilon bad shah ia ki ba kin leit phai noh sha la ka Ri.
Ka Hima Persia ym tang ba ka ai ka jinglaitluid, hynrei ka ai ruh ka jingiarap bad jingkyrshan ia ki Jiw ba kin tei pat ia ka Nongbah Jerusalem bad ia ka Hima baroh kawei.
Ban tei pat ia ka Nongbah bad ka Hima kaba la shah pynjot bad kaba la kylla ri khlaw kam dei ka kam kaba jem, ka dei ka jingkit lyngkor kaba khia tam.
Nangno yn sdang? kumno yn leh? kiei ki mat kiba hakhmat eh ba dei ban shim? Nalor nangta donkam nyngkong eh ban thep ha ki briew ia ka jingsngew shngain bad ka jingsngewskhem mynsiem.
Ka Nongbah Jerusalem ka la jot bad ka la kylla long ka ri khlaw bad ka long kaba eh ban sdang thymmai biang ia ka jingim hangta.
Napdeng ki Jiw kiba leit phai tang khyndiat eh kiba leit buhai shnong biang sha Jerusalem, kiba bun ki leit shong bad sdang thymmai ia ka jingim ha Bethlehem, Geba, Bethel bad Jericho.
Ka lah ban long ba ki Jiw ki sngew syier bad sheptieng ban leit sha Jerusalem.
Hoid kine kiba leit phai kim dei  ka pateng kaba im ha ka por ba ka Jerusalem ka shah pynjot bad kim shym la iohi da la ki jong ki khmat ia ka jingshah pynjot ka Temple bad ia ka jingshah thang  ki kynroh jong ka Nongbah.
Kim shym la  iohi ia ka jingshah batbor ki khynthei, ki khynnah bad jingshah pyniap dusmon ki nongshong shnong, em kim shym la iohi da la ki khmat! Hynrei ki la iohsngew ia ki khana pateng la pateng ba ki iahtuh ia ka jingshah ring mraw bad ka jingkordit ka jingim.
Kumta ki  syier, ki sheptieng bad ki par niang khriat ban ong ia ki ban  leit  phai sha Jerusalem.
Kane ka dei ka jingshisha jong ka jingim jong ki briew kiba phetwir bad ba shah ring mraw, la ka long ha ka juk ka Hima Babilon ne ha ka spah snem ba arphew wei.
Ka suk ia ngi kiba im kynjai ha la ri ban bein, ban khoh bad ban nang pynsyier shuh shuh ia jingim ki phetwir ne ki mraw,katno pat ka jingkordit ka jingim jong kita kiba kylla long ki phetwir ne ki mraw.
Kumta ka long ka pop kaba khraw ban niewbein ne lehbein ia ki.
Ka jingjot bad jingjulor ka Nongbah Jerusalem bad Hima Judah ka la long kaba  shyrkhei haduh katta, wat haba ka jinglaitluid na Babilon ka la jan kynjoh sha ka shi spah snem, pynban ki Jiw kim pat shym la lah satia ban tei pat ia ka.
Ha Ka snem 445  SK shi kynhun ki Jiw ki la wanphai sha ka Nongbah Susa, ka nongbah ka Hima Persia ban iakynduh ia u Syiem Artaksersis bad ban iathuh ha u ia ka jinglong jingman ka Hima bad ka Nongbah Jerusalem.
Ka long kaba shitom ia ki Jiw ban sdang thymmai ia ka jingim bad ban tei pat ia Nongbah Jerusalem hadien ba ki la leit phai bad ioh ka jinglaitluid.
Ka kaiphot kaba ki la wanrah sha u Syiem ha Susa ka long kumne- “(Nehemaiah 1:3)Ha ka snem 445 SK ha ka por ba la wanrah ia katei ka kaiphot U Nehemaiah u long uwei na ki heh Sorkar ka Hima Persia bad u shakri ha ka iing Syiem ha Susa.
U Nehemaiah haba u la iohsngew ia kane ka kaiphot u la diaw bad noh mynsiem shikatdei bad u la pan bor na U Syiem Artaksersis ban shah ia u ban leit phai sha Jerusalem da ka jingthmu ban tei pat ia ka Jerusalem.
Katkum ka Baibl, u Syiem ruh hadien ba u la iohsngew bad bishar bniah ia kata ka kaiphot u la shah bad ai jingbit ia u Nehemaiah ban leit phai bad ban tei pat ia ka Nongbah Jerusalem.
Ki riewstad ki ong ba u Nehemaiah bad Esra ki dei ki khraw pyrkhat kiba la saindur bad tei thymmai ia ka Nongbah Jerusalem bad ka Hima Judah.
Katkum u Josephus u nongthoh histori hyndai uba paw nam u la ong ba ka shim por arsnem ban tei pat ia ka Jerusalem bad dei ha ka snem 433 SK ba u Nehemaiah u la leit phai biang sha Susa ban ai ka kaiphot ha u Syiem ba la lah ban tei pat ia ka Jerusalem.
Haba u Nehemaiah u la shim ia ka lyngkor ban tei pat ia ka Nongbah kaba la jot bad kaba la kylla ri khlaw, ngi lah ban mutdur ba kum u nongsaindur  u buh hakhmat eh ia kine ki mat kiba kongsan – (i) kumno ban pynieng bad saindur ia ka synshar ka bishar, mano bad kumno ban synshar? (ii) ka ioh ka kot ka la julor- hap ban khyllie pat ia ka trei ka ktah bad ka iohkam iohjam (iii) ka Jerusalem ka la dkut ka jingiadei bad kiwei pat ki Ri ne Nongbah bad kumno ban pynim pat ia kata ka jingiadei? (iv) ka khyndew ka la kylla shrah-hangno yn thung yn tep bad hangno yn rep? (v) donkam ban pynbha bad pynim biang ia ka koit ka khiah ki nongshong shnong bad ka pule dangle ki khun ki kti.
(vi) ka Temple kaba long ka pdeng jong ka jingim bad ka imlang sahlang ka la jot bad pra- kumta ka long kaba kongsan ruh ban tei pat ia ka Temple bad saindur thymmai ia ka imlang sahlang.
Nalor kitei ki mat kiba la don lypa ha khmat, la nang ban sa ki jingpynwit bad jingpynthut kiba bun rukom.
Ka kitab u Nehemaiah ka iathuh ia ngi ba ka la don ka jingthmu ba sniew bad ka jingpyrshang ban pynthut bad ban pynpulom ia ka kam bad ka jingtei thymmai ia ka Nongbah.
Ki jingpynthut bad ki jingthmu ba sniew ki la wan na kiba bun ki liang bad ha ki rukom ba pher.
Ynda haba u Nehemaiah u la lum lang ia ki nongkit nongbah bad ki nongtrei, ki jingpynwit ruh ki sdang ban wan na ka diang, na ka mon bad na ki phang ba pher.
Ha kaba sdang ki nongpynwit ki la khroh ia u Nehemaiah da kaba ong ban iapyrkhatlang  kat ia kane ka kambah-kamsan, hynrei ka jingthmu ka long ban pynpulom.
Nangta ki rkhie bein, ki byrngem bad pyrshang ruh ban pyniap ia u.
U Tobiah bad u Sanballat ym tang ba ki la rkhie bein ia u Nehemaiah, hynrei ki la pynbam pisa ia u Shemaiah bad ka Nodaiah ban maham tyngeh ia u ba u dei ban sangeh noh ia ka kam.
Kam kut tang ka jingbyrngem bad jingmaham, u Tobiah bad Sanballat ki la ap thap ban pyniap bad ban shim ia ka jingim u Nehemaiah.
Dei ha kane ka jylli ba u Nehemaiah u iakhun, iaksaid bad duwai- “(Nehemaiah 6:9)Ka jingduwai ka dei ka sobjek kaba jylliew bad ka kit la ka jong ka jingmut na ka bynta uwei pa uwei ne kawei pa kawei ka briew.
Lehse kaba long pdeng ia baroh ka long ba kano kano ka jingduwai ka dei ban long kaba shai, ba beit bad ba hok.
Nalor ki jingduwai ba bun ba lah ban shem ha ka Baibl, don artylli ki jingduwai kiba shoh ia ka jingmut jingpyrkhat jong nga bad nga shem ba ki dei ki jingduwai  kiba shai bad kiba pynpaw ia ka jingjylliew jong ka jingshem mynsiem.
Ka ba nyngkong ka dei ka jingialympat hapdeng u Jacob bad u Blei ha Peniel, ha kata ka jingialympat U Jacob u ong ia u Angel kumne "bad ka ba ar ka  dei ka mat Jingduwai u Trai kaba ong, "ka kyntien jingbam ka thew ruh ia ka umbam umdih kaba bha, ka lyer kaba khuid ban ring bad pynhiar mynsiem, ka khyndew ban rep, ka iing shong iingsah kaba paka bad ba shngain, ka kamai kajih ba biang ban kyrshan ia ka jingim bad ia ka iing ka sem, ka jingkoit jingkhiah bad ka sumar pang kaba biang bad ba jem dor.
Kumta man la ka step bad man la ka khyllipmat ngi duwai ban im ha ka imlang sahlang kaba biang nadong shadong bad ba ngi lah ban mad ia ka jingim ba dap kyrhai bad ia ka bneng hangne ha khyndew.
Ka jingduwai kam dei tang ka jingkyrpad,  ka jingiapan ne ka jingiasyllok bad u Blei, hynrei ka dei ruh ka jingialympat, ka jingiasaid, ka jingialeh bad jingiaksaid ha ka jingim.
Ka jingduwai kam dei ka jingleh jadu ne jingleh myntor.
Ym don bor jadu ha ka jingduwai.
Ka jingduwai kam dei ki ‘tien jali-ja um ba ngi padiah.
I Phadar Sngi Lyngdoh i batai kumne shaphang ka jingduwai, “Ka jingduwai ka dei ban treikam bad ka dei ban paw ruh ha ki kam.
Ka jingduwai ka bym treikam bad ka bym paw ha ki kam, kam dei ka jingduwai kaba shai, ba hok bad ba pura.
Ka jingduwai kam dei tang ban wanrah ia ka jingkylla ba mut ha ka jingim u briew ne ka briew shimet.
Ka jingduwai kaba shai, ba hok bad ba pura ka dei ban wanrah ia ka jingkylla ha ka imlang sahlang bad wat ha ka synshar khadar ruh kumjuh.
Ka jingduwai ka dei ban jia long bad ban urlong ha ki kam- haba ngi duwai bad ong ia ka jingduwai u Trai “to ai ha ngi mynta ka jingbam jong ngi kaba ha la ka sngi ka sngi" ka mut ka jingiakhun bad jingiaksaid ban ioh ia ki hok bad ki nongkynti jong ngi, kum ka bam ka sa kaba tei, ka kamai kajih kaba biang, ka khyndew ban rep ban riang bad ban shong ban sah.
Ka thew ruh  ia ka jingiakhun ban im ha ka shnong ne ka Ri ha kaba ka lyer bad ka umbam umdih ki long ki bakhuid bad kumta ter ter.
Ka jingiakhun ka dei ban jialong, ban urlong bad ban treikam.
Ka jingduwai ka long ruh kum kawei na ki lad ki lynti ban pynpaw ia ka jingpyrshah halor ki jingsniew bad jingrunar ka imlang sahlang, ban pyrshah ia ka jingban bein ia ki para briew, ban pyrshah ia ki Ain kiba khnoit bein, kiba pynkylla phetwir bad pynlong mraw ia ki khun bynriew.
Ka jingduwai ka dei ka jingiam, jinglynniar bad jingpyrta shla pyrshah ia ki bor kiba lehdon bor bad kiba khein dewthala ia ki hok, ki nongkynti jong ki briew.
Ka Baibl ka iathuh shaphang ka jingduwai bad ka jingiam jong ki mraw ha Ri Ijipt.
Ka iathuh ruh shaphang ka jingiakhun bad ka jingithuh paw jong  u Ioanis ha Patmos uba iathuhkhana ia ka jingkyang, ka jinglynniar bad ka jingpyrta shla jong ki briew kiba lui lui kiba shah khnoit ha ban da lwet, kiba shah set byndi bad kiba shah pyniap.
Ka jubab ia kata ka jingiam, jinglynniar bad jingpyrta shla ka paw shai kdar ha kine ki kyntien; “(Eksodos 3:7-8) bad  “(Jingpynpaw 21:1)Bad u William Watson u nongthoh poitri u iathuh khana lyngba ka poitri kaba u la ai kyrtengshaphang ka jinglong kyreit bad jingsarong jong kawei ka Nongbah.
Kane ka Nongbah ka ieng ha syndah jong ka pung kaba la tip kum ka Semerwater bad ka long ka Nongbah kaba don u dohnud maw uba dait thah slam slam bad ka bymdon mynsiem sngewlem.
Ki  nongsynshar bad ki nongshong shnong kim  don ka jingsngewlem na ka bynta kiwei pat bad ki la iap ka mynsiem ia tip lem.
Kane ka Nongbah kam don ka jingieit ha ka, kam pdiang bad ka kyntait bein ia ki briew kum ki nongkhrong, ki kup shilliang ki sem shilliang, ki bym don iing don sem bad kiwei kiwei.
U nongthoh ha kane ka poitri u iathuhkhana ba uwei u briew uba la mad ia ka jingshah kyntait bein u la ieng hapdeng ka Nongbah hakhmat ka iing paki dulan u Syiem u kmie bad u la ieng ban tim, ban lynniar bad ban pyrta shla pyrshah ia ka jinglong kyreit jong ka.
Man la ka por u ieng tad haduh ba ka Nongbah ka la ngam sha niamra bad ki iing paki dulan bad ka Nongbah baroh kawei ka la shah tap ha ka um bad ym don shuh ba lah ban iohi bad kynmaw ia ka.
Ngan pynkut da ki katto katne ki lain kiba nga la ringdur bad pynkylla ktien na katei ka poitri kumne:“.
"AmenRev Kyrsoibor Pyrtuh.
Nongpoh:Ha ka sngi kaba ka Khasi Student Union (KSU), ka la ioh ban ban pynskhem ia ar-tylli ki Unit kata ka Sohkhwai Unit bad Shakoikuna Unit ha Ri Bhoi, u Samla Lam bokstarwell Marngar, President ba Rangbah ka KSU, u la kyntu kynpham ia ki dkhot ka KSU ba ki dei ban longshlur na bynta ban iada iala ka jong ka Ri bad Jaid bynriew.
Haba kren ai mynsiem sha ki dkhot ka seng, u Samla Rangbah Lam bok starwell Marngar, u la pyni ia ka nuksa u Wickliffe Syiem, uba la long Nongpyrshah India (Anti-India) ha khmat ki nong Ri Thor, hynrei u la long riewkhraw pat ha la ka Ri bad ka Jaidbynriew bad uba baroh ki briew ki burom ne niewkor ia u, namarkata ka dang lah ban shah khein Anti-Indian ha ki nong ri thor, na ka bynta ban im ka Jaidbynriew.
Shuh shuh, utei u nongialam ba rangbah eh ka KSU, u la ong ba kam myntoi ban mane ia ki blei Ri thor, katba ki paia bad ki rishot ka Jaidbynyriew ki nangtor bad nangtlot katba nangmih ki sngi.
Namarkata ka jingrem ha madan Thma kam dei kaba jah burom, hynrei kaba pyndem khlem da shlan ban ia aireng ka dei ka ba jem rngiew bad pohdor eh.
Haba iadei bad katei ka jingpynskhem ia kitei ki ar-tylli ki Unit kiba hap hapoh ka KSU Arphew Mer Circle bad KSU North Khasi Hill District Unit (NKHDU), kiba la donlang ha katei ka sngi ki kynthup ia u Samla Biangbor Paliar Vice President KSU Sengkmie, u Samla Ferdinald Kharkamni President KSU NKHDU, u Samla Lambok Rymbai, General Secretary ka KSU, NKHD, u Vincent Makri Assistant Finance KSU NKDHU, Samla August Nongbri Finance Secretary KSU NKHDU, Samla Banjop Maring Education Secretary KSU NKHDU, u Samla Khraw Sylliang, President KSU Arphew Mer Circle, u Bah Jayand Sylliang Assistant G.S KSU NKHD lem bad kiwei ki dkhot ka seng.
Ia kitei ki ar-tylli ki Unit, la pynskhem da u Samla Rangbah Lambokstarwell Marngar President KSU CEC.Ki nongkitkam Shakhoikuna Unit, ki kynthup ia u samla Samla Rovinson Maring kum u President bad u Samla Chem Nongshli kum u General secretary, ha ryngkat ki 17 ngut ki dkhot ka seng.
Katba ki nongkitkam ka Sohkhwai Unit, ki kynthup ia u Samla Nat Namsaw kum u President bad ia u samla Arius Sylliang kum u General Secretary ha ryngkat ki 16 ngut ki dkhot.
Nongpoh: Hynnin ka sngi ki nongialam shnong ka thain Bhoirymbong ha ryngkat ki briew ka Market Committee, ki la leit ban jurip ia ka jaka kaba la thmu ban tei ia ka Traditional Market ha Bhoirymbong bad ha katei kitei ki riew rangbah ki la pynpaw ia ka jingbitar kaba khraw ia u Bah Bandary Ryntathiang, President ka Confederation of Ri Bhoi People (CoRP) bad uba dei ruh u Rangbah shnong ka Mawpun Lumkshiad, uba la pynthut halor ka jingiaid beit katei ka Iew Tynrai, da kaba u la ujor Mukotduma sha Iingkashari bad kaba la long kum ka jingpynthut ia katei ka Iew.
Kitei ki riew rangbah, kibala leit ha ka ban jurip ia katei ka jaka, ki kynthup ia u Bah S.Lamare, Chairman ka Shnong, u Bah Reading Rymbai, Secretary Shnong bad ka Market Committee bad u Bah Sainpyniar Mukhim bad kumjuh u Bah Banjop Maring, President ka KSU Eastern Border, ha kaba ki la pynpaw ia ka jingsngewsih kaba khraw halor katei ka jingwan pynthut da u Bah Bandary Ryntathiang, namar ka jingleit pynthud jong u halor ka tender ha ophis ka DRDA, ka la pyndkoh noh ia ka jingstet ban pyntrei ia katei ka Traditional Market.
Haba kren sha ki lad Pathaikhubor, kitei ki nongialam shnong bad market Committee, ki la ong ba naduh ka sngi kaba katei ka thain ka la ioh ia katei ka Traditional Market, ka jingkmen kam dei tang ia ki nongialam shnong, hynrei wat ki nongshong Iew ha Bhoirymbong ruh ki la kmen bad ki da kwah eh ba katei ka Iew kan pyntrei noh shaid shaid bad ban ioh pyndonkam noh, hynrei ka jingwan pynthud u Bah Bandary Ryntathiang, ka la pynbitar eh ym tang ia ki nongialam shnong bad Market Committee, hynrei wat ki nongshong Iew ha katei ka jaka ruh ki la bitar.
Ki la ong ruh, ba kum u riew rangbah u dei ban iohi ia ka jingeh kaba la iakynduh da ki paidbah halor ka jingkhapngiah ka Iew Bhoirymbong, ha kaba u la dei ban kyntu ia ka sorkar ba ka dei ban pynstet ha ka jingpyntrei noh ia katei ka Iew, hynrei katei ka jingleh jong u, ka la wanrah ia ka jingduhnong kaba khraw ia katei ka thain hi baroh kawei.
Lah ruh ban kdew hangne, ba katei ka jaka kaba la thmu ban tei ia katei ka Traditional Market, ka dei ka jaka kaba don ia ka jingheh kumba 5 Akar ei ei bad kaba don hajan ka Madan Kurkalang ha Bhoirymbong, ha kaba ki nongialam shnong bad ki Market Committee, ki kwah eh ban pynkloi noh ha ka ban pynstet ia katei ka Iew, khnang ba kan long ka jingmyntoi ia ki paidbah ha katei ka thain hi baroh kawei, namar katei ka thain ka dei kaba la longpdeng ha Ri Bhoi Mihngi.
Kitei ki riew rangbah, ki la kyntu ia ka sorkar ba kim dei ban pynsngap halor ka jingujor utei u Riew shimet, uba khlem don shuh kano kano ka jingpyrkhat, na bynta ka bha ka miat ha ka imlang sahlang bad khamtam eh, haba iadei bad ka jingsuk ki nongdie jingdie bad ki nongthied nongpet ha Iew Bhoirymbong.
Haba pyrshang ban kylli na kitei ki riew rangbah, ba ha kano ka nongrim, kaba la pynlong ia u Bah Bandary Ryntathiang, nongialam Sengbhalang bad nongialam shnong, ba un leit pynthut ia katei ka jaka, kitei ki riew rangbah ki la jubab ba kim tip na kano ka daw kaba la pynlong ia utei u rangbah ba un ujor Mukotduma sha Iingkashari, ha kaba wat na ka liang jong ki ruh ki sah ha ka umdum.
Dawki:Ka jingsniew ka jingkieng iaid kali kaba don ha Wah Amsku kaba hap hapoh ka shnong Amsku, ka la wanrah jingma bakhraw ia ki paidbah nongleit nongwan jong katei ka thain bad kiba pyndonkam ia katei ka jingkieng, namar ka dei ka jingkieng kaba la pyndonkam da kiba bun tylli ki shnong kiba don ha katei ka thain.
Katei ka jingkieng kaba don ha katei ka shnong Amsku, ka dei ka jingkieng kaba donkam bha na bynta shibun tylli ki shnong kiba don ha katei ka thain, ha kaba la ioh jingtip ba kumba ka long hi, ki don shibun ki shnong kiba kynthup ia ka shnong Amsku, Kyrweng, Muktapur, Sankhat, Hawai Bhoi, Lakroh, Hawai Sutnga, Lumpynngad lem bad kiwei, kin sa shah ktah lada jia ei ei kaba sniew ia katei ka Jingkieng.
La don ki riew rangbah katei ka thain, kiba la iathuh ba ka jingsdang sniew katei ka Jingkieng, ka wanrah jingma bakhraw ia ki paidbah kiba pyndonkam ia katei ka jingkieng bad katno tam lada katei ka jingkieng kan khein ha kano kano ka por bad khamtam eh ha kaba kum kane ka por ba ki briew kiba sah ha katei ka thain, ki pyndonkam ia katei ka Jingkieng ha ka ban iaid ki Kali kit Kwai.
Ka sur kaba la mih na ki riew rangbah jong katei ka thain, ki la kyntu ia ki briew ba dei peit ba ki dei jurip bha ia katei ka jingkieng, namar kumba ka long mynta hi, katei ka jingkieng, ka la tor shaba palat bad kam shngain shuh na ka bynta ban iaid ki kali kit mar.4 ngut ki shipai India, ki la iap mynta ka sngi, ha ka jing ia siat jong ki shipai India bad ki shipai Pakistan, ha u pud jong ki ar tylli ki Ri ha Jammu and Kashmir.
Nangta sa uwei u shipai BSF, uba dei U Sub Inspector, ula iap ha katei ka jing ia siat mar kylliang.
Ki don ruh sa 12 ngut kiba mynsaw ha katei ka jingjia.
Nangta ki don sa 6 ngut ki riew paidbah, kiba la iap ha katei ka jing ia siat mynta ka sngi.
Ka jing ia siat ka jur bha ha ki bynta jong ka Uri, ha kaba 2ngut ki riew paidbah, ki la iap, kynthup ia kawei ka kynthei briew bad nangta sa ar ngut ki shipai kiba shah siat iap ha ki shipai ka Pakistan.
Ha kawei pat ka liang, la iathuh ba 11 ngut ki shipai Pakistan, ki la iap ha katei ka jing ia siat  mynta ka sngi,  nangta sa 16 ngut kiwei pat kiba mynsaw.
Ka Pakistan, ka la khot hajir ia u nongmihkhmat ka India, uba don ha Islamabad, ban pan jingshai halor katei ka jingjia, mynta ka sngi.
Shillong: Na ka liang jong ka CoMSO hapoh ka jingialam jong u Chairman, u Bah Robertjune Kharjahrin, ka la pynpaw ia ka jingsngewsih ban iohsngew na u Myntri Rangbah ka Jylla, u Conrad K.Sangma ba ka Sorkar India kam pat dep pule ia ka ILP Resolution jong ka Ïingdorbar Thawain ka Jylla kaba don tang 2 peij, haba mynta la jan dap shisnem.
Kawei ka khristmas ka la leit bad sa kawei kan wan, ka Sorkar India kam pat don por ban pyrkhat ia ka jingthrang ki paidbah ka Jylla ban ioh ka aiñ iada Ri ka ILP.Kane ka jingleh meinah ka Sorkar India ia ka Jylla bad ka jinglong diengshaindoh ka sorkar Jylla kaba shu sngap katba kren ki heh BJP na Delhi ka long kaei kaei ka bym lah shuh ban pdiang.
“Ngi la iaishah bad khmih lynti ba ka sorkar Jylla kan iasaid ban pynioh ka ILP ha ngi hangtei ha Delhi hynrei imat mynta ngi don kam biang ban mih madan ha surok ban dawa ILP,"ong ka kyrwoh.
“Ngim lah ban pdiang ia kata ka jingleh u Lat ka Jylla uba ha ka jingshisha u dei ban sngap ia ka rai ki MLA ha Assembly ba u pynphai noh ia ka MRSSA Amendment Bill 2020 sha ka Jylla ha ryngkat ka jingkynthoh jong u.
Hato ka sorkar Jylla kam don briew ban peit ia ki Ain tyrwa ( bill) ba kin shah hikai skul pynban ha uta u Lat? Ngi dawa mardor ia ka sorkar ba kan phah biang ia ka MRSSA Amendment Bill sha u Lat lyngba ka ordinance lane Da kaba khot ia ka Special Session ba un shu soi noh khlem pynslem shuh".
Kyntang ia wai, na ka Liang ka CoMSO ka phah ia ka khubor bashai sha u hehduh ka BJP ba ha Meghalaya, ka CoMSO kan nym ai lad da lei lei ruh em ba yn pyntreikam ia ka CAA.Ki Bangladeshi baroh kiba rung beain ha ka Jylla ki dei ban mih noh mar mar bad ka la ong ba kim dei ban shong sah ha ka Jylla ioh kin shah sei da ka bor.
Na ka liang ka CoMSO la shym taiew kan sa shong jingialang ban ia pyrkhat noh da ki lad jingiakhih paidbah pyrshah ia ka jingkuman ka sorkar India halor ka ILP , ban pyrshah ia ka jing pynphai noh u Lat ia ka MRSSA Amendment Bill 2020 bad ban pyrshah ia ka jingpyntreikam ia ka CAA bad ban pyntikna ba ym don uwei ruh u khar Bangladesh uba la rung beain ba un ioh long nong India lyngba ba ka Citizens Amendment Act ( CAA) ha Meghalaya.
Shillong: Ka jing bymbiang network bad Internet ka shnong Namdong West Jaintia Hills, ka pyndiaw mynsiem ia ki khynnah pule, khamtam mynta ka por ba don ka online class.
La shi taiew kynthih bad haduh ba pynmih ia kane ka khubor, ki network ha kane ka thaiñ kim da biang.
Ki line phone bad ka internet ka thut bha ha kane ka thaiñ.
Ha kiba bun ki nong shong shnong bad ki paidbah ki pyndonkam ia ka kompeni Jio bad Airtel.
Shillong: Kiba ioh pang covid 19 mynta ka sngi, ki don 70 ngut bad na kitei ki don 31 ngut na East Khasi Hills, 19 ngut na Ribhoi District, 6 ngut na East Garo Hills, 6 ngut na West Garo Hills, 3 ngut na South Garo Hills, 2ngut na East Jaintia Hills, 2 ngut na South West Garo Hills bad iwei na West Jaintia Hills.
Kiba la jem na ka jingpang, ki don 87 ngut bad kitei ki kynthup ia 44ngut na East Khasi Hills, 18 ngut na West Jaintia Hills, 10 ngut na East Jaintia Hills, 8 ngut na West Garo Hills, 3 ngut na East Garo Hills, 2 ngut na North Garo Hills, iwei na Ribhoi Disrict bad West Khasi Hills.
Kiba dang don ha ka jingpang, ki long 1,028 ngut bad kitei ki kynthup ia 270 ngut ha East Khasi Hills, 29ngut ha West Khasi Hills, 324 ngut ha Ribhoi District, 64 ngut ha West Jaintia Hills, 56 ngut ha East Jaintia Hills, 114 ngut ha West Garo Hills, 104 ngut ha East Garo hills nalor kiwei pat.
Baroh kiba la jem ki long 9,455 ngut bad kiba iap ki long 98 ngut.
Nongpoh: U Samla Stevebass Nongrang, uwei na kiba la paw kyrteng ba u la donkti ha ka ban thad pynjah burom ha ki Sacial Media (Facebook), u la ong ba da ka jingsngewrit eh, u la panmab na kiba ha iing jong katei ka samla, kaba la shah thad pynjah burom dang shen lyngba ka dur kaba ka la iashonlang hapdeng kiba haiing ka katei ka samla lem bad uwei u bar jylla.
Haba utei u samla u kren sha u Nongthohkhubor, u la ong ba um don kano kano ka jingthmu ban thad ia katei ka longiing lane ban pynjah burom ia katei ka samla, hynrei katei ka u la kum share ne thad ha Facebook, ka dei tang ka kam kaba bakla bad khlem poi pyrkhat ba kan ktah eh ia ka burom ka ijot ia katei ka samla bad kiba haiing hasem jong ka.
U la ong ruh ba um tip ba katei ka samla bad kiba haiing jong ka ki dei kiba naei, hynrei u la kum Post ha Facebook lyngba ka kyrteng jong u, ka dei hadien ba u la ioh na Whatapp, pynban tang katto katne por ba u la post ha Facebook bad la don kiba la kylli u halor katei kaba u Post, utei u samla u la delete noh, namar u sngewthuh ba u la leh ia kaba bakla.
“Pynban wat haba nga la dep ban Delete ia katei ka Post, la don kiba briew kiba la pynsaphriang ia katei ka jingthoh jongnga bad kaba la saphriang kylleng kylleng, kaba la ktah ruh ia katei ka samla lem bad ia kiba haiing hasem jong ka" ula ong.
Utei u samla, u la ong ba da kaba mynsiem kaba sngewrit eh u kyrpad na katei ka samla lem bad ia kiba haiing hasem jong ka, ba kin mab ia u bad uba la ioh ruh ban iakren, hynrei watla katta u la ong ruh ba un sa leit sha jaka shong jong katei ka samla lem bad kiba haiing, na ka bynta ban leit panmab markhmat.
Jowai: Kawei ka kali maruti Alto 800 kaba don ia u No.MLO11 2139 bad u Driver uba kyrteng u Elias Chyrmang uba dei ba ka Shnong Jalaphet East Jaintia Hills.
Kane ka jingjah rngai katei kali bad u Driver ka la jia naduh hynnin ka ka sngi naduh ka por kumba hynniew baje eiei bad ia katei ka kali la iohi khadduh ha Ummulong, West Jaintia Hills.
Katkum ka khubor ba la ioh la iathuh ba u don u briew uba la suba jur halor kane bad la iohkem ruh ia u ha Nartiang Police Station.
La iathuh shuh shuh ba ka lok utei u driver ka la iathuh ba ka la ioh ban kren khadduh dei ha ka por kumba 7 baje eiei.
Guwahati: U  Michael Deka Phukan, Major General jong ka seng ULFA, ula shimti mynta kum U  Deputy Commander-in-Chief ba thymmai jong ka  United Liberation Front of Axom (Independent).
Ka jingthung ia U  Michael Deka Phukan, kum U  Deputy Commander-in-Chief, ka dei hadien ka jing pyndem wait jong U Drishti Rajkhowa, uba la ju bat ia katei ka kam.
U Drishti Rajkhowa, (50), ula bat kum U  Deputy-commander-in-chief jong ka  United Liberation Front of Asom (Independent), ula pyndem wait ialade ha ki khyndiat sngi ba ladep, ha  South West Garo Hills, ha khappud jong ka Bangladesh.
Ha ka sngi balang, la pahara skhem bha ha ka surok bah  National Highway-62, hadien ba la ioh jingtip ba U Drishti Rajkowa, u lah ban pyndem wait noh.
Ha ka por 6.30 la ioh ba bat ia ki ar tylli ki kali ba U Drishti, u don ha kawei na kitei ki kali bad ha ryngkat jongu, ki don lai ngut kiwei pat ki dkhot jong ka ULFA, kiba dei ki nongbud jongu bad kitei ki long U    Rup Jyoti Rabha (25),  U Babul Rabha (22) bad U  Rahul Hazarika (27).
Guwahati: U  Rupjyoti Kurmi, U MLA jong ka seng Congress, uba mih khmat na  Mariani Constituency kaba ha Upper Assam, u pynrem jur ia ka jingtam pud jong ka Nagaland ia ki jaka puta jong ka Assam, kaba dei ruh ha ka Constituency jongu hi bad U Kurmi, u kynnoh namarkata ba katei ka dei ka jingthmu jong ka Nagaland, na bynta ka  ‘Greater Nagalim’ ha kaba ka jingthmu jong ki kynhun Naga, ka long ban pynhap lut  ia baroh ki jaka ba ki shong ki Naga, ha u pud u sam jong ka  ‘Greater Nagalim’.
“Kane ka jing tampud, ka dei beit ka thong jong ki Naga, ban ioh kam jaka, kat kum ka jingthmu jong ka  Greater Nagalim, da kaba ki rung ha ki jaka puta jong ka Assam bad katei ka dei lyngba ka jingbthah hi jong U Narendra Modi, uba la kular ia ki ia ka Greater Nagalim.
Lada jia ba ka long kumta, ngin nym sngap jar satia" ong U Kurmi.
“Naei ki ioh bor ban thaw jingkieng, pynieng nar ilektrik bad sa ki ktem jongki ha ka jaka jong ka Assam?" ula ong biang.
“Wat ki Mizo ruh ki la nang tur sha ki jaka khappud bad ki Naga ruh ki la nang rung sha u pud jong ka Assam" ong shuh U Kurmi.
Lah ban pyn kynmaw, ba ka don ka jing ia kynad hapdeng ka Assam bad ka Nagaland ha khappud jong ka Jorhat, hadien ba ki pulit ka Nagaland, ki la leit thaw ktem ha Disou, kaba don ha Mariani.
La iathuh ba ka sorkar Assam, ka la bthah ia ki pulit Nagaland, ba kin mih noh na katei ka jaka, ha shwa ka 12tarik Naiwieng 2020, hynrei haba ki pulit ka Nagaland, kim shym la mih satia, kumta ki pulit Assam ruh, ki leit buh lem ia ka ktem jongki, ha katei hi ka jaka ban khanglad ia ka  jing kam trai ka Nagaland, ia katei ka jaka.
Shillong: Ka Dorbar Shnong Nongshken ha ka step Sngi Thohdieng, ka la lum ia ka jingialang ban pynpaw ka jingai khublei ia ka MDC jong ki, ka Kong Grace M Kharpuri kaba la aiti ia ki ding sngi kiba buh ha ki lynti shnong (Solar Street Light) bad ki tynghung kren paidbah (Public Address System) na ka bynta ka jingmyntoi ki paidbah nongshong hi baroh kawei.
Wat la ka MDC ka khlem lah ban ia donlang haka jingialang, na ki daw ki bym lah kiar; pynban ka la long kaba shongkun bha ha kaba la ia donlang ki dkhot ka Executive Committee ka Dorbar Shnong, ki riew rangbah, ki nongkyrshan kane ka nongmihkhmat lem, ki nongialam shnong barim bad ba mynta lem ki longkmie longkpa.
Ka jingialang, ban pyllait paidbah ia kine ki tiar ba la ai da ka MDC, ka la pyrto ia ki kam kiba kane ka nongmihkhmat ka la leh ha ka bor barit jong ka na ka por sha ka por ban ïarap ban tynrong ia ki jingeh kiba kum ka shnong bad kiwei kiwei pat ki ia kynduh bad kam ju iehnoh ia kiba donkam jingïarap.
Ki nongai jingkren ki la pynpaw ka jingai khublei kaba kyrpang eh na ka bynta ka jingkloi bad kylluid mynsiem kane ka nongmihkhmat ban aiti ia kitei ki jingdonkam kiba ka shnong hi ka la kyrpad ban ioh jingïarap.
“Kum ka Dorbar Shnong ngi ai khublei ia i Kong Grace M Kharpuri ym dei eh tang na ka bynta kine ki tiar, hynrei ia ka jinglong la kloi jong i na ka por sha ka por ban ai ka jingïatreilang bad ka Shnong ha bun ki liang", la ong u Bah T Marbaniang, Rangbah Shnong.
“Ngi la ïoh bynta ia ki jingïarap na ka skhim MDC jong i ha kaba ia dei bad ka jingïarap ia ki longïing ba kyrduh ha ka por ka lockdown.
I la wan jngoh bad la iarap ia ka Shnong na ka bynta ka jingpynlut ban pynshong Quarantine ia ki samla ka Shnong kiba wanphai na shabar Jylla ha ka por ka jingïaleh pyrshah ia ka khlam", u la ong.
Ka Kong Grace ka la aiti 14 tylli ki Solar Street Light sha ka Dorbar Shnong.
“Ka Shnong jong ngi kaba la heh bad ngi la donkam ia ki PA System bad I MDC jong ngi i la aiti ruh ia kine" u la ong da kaba ai khublei kitbok kitrwiang ia ka MDC ba kan iai don borabor ha ka met kaba khlaiñ ba shait ban nang iai kyntiew ia ka imlang sahlang.
Ka Shnong ka la pynpaw ka jingai khublei ia kane ka nongmihkhmat kaba la kner ia la ki kti ha ka ban iarap na ka bynta ka Qurantine Centre ha kane ka Shnong ha ka jingiakhun pyrshah ia ka khlam COVID-19 ha ki bnai kiba la dep.
“Ki kam jong i ki kam kren kham jam ban ia ka ktien", ong ki nongai jingkren.
“I la noh synñiang jingïarap da ki mar bam ha ka por ka jingeh ha ka por ka jingiakhun COVID-19", la ong uwei na kiba la ai jingkren.
Ki la ong ba ka MDC jong ki ka don ka jingangnud ban kyntiew bad trei na ka bynta ka jingmyntoi ki nongshong shnong.
Ka jingïatreilang ka bor shnong, ki nongkyrshan lem bad ka MDC hi ka la pynurlong ia ka jingangnud ban ïoh ia ki Solar Street Light bad kiba la ai jingkren ki la pynpaw ba kane kan pynlong ia ki nongshong shnong ba kin shngaiñ kin suk ha ka iaid ka ïeng ha ka por mynmiet myniong.
Ki nongkyrshan kane ka nongmihkhmat ba kynthup ki longkmie longkpa ki pynpaw ka jingsngewkmen ban ïohi ba ka nongmih-khmat jong ki ka don ia ka mynsiem ban ai beit ia ka jingïatreilang na ka bynta ki kam ba bha ban kyntiew ia ka imlang sahlang ha ryngkat ka bor pyniaid shnong.
Ki nongialam shnong barim ki la kyntu ruh ia ki nongkyrshan ka Kong Grace ban pynsngew lem ia ka jingdonkam ka Shnong ia ka Dorbar Hall, kaba kum ka Shnong hi kam pat don haduh mynta.
Da U Spiton KharakorU Babu W.Gasperly B.Marwein u la khlad la palat 2 snem tam mynta.
Hynrei ngi iai kynmaw ieid ia u haduh mynta.
U la long u khun rangbah ba nyngkong jong u (Late) Rev S.Wollington bad i Kong Kwilina Marwein kiba shong ba sah ha ka shnong Pariong jong ka Hima Mawiang.
La kha ia u ha ka shnong Nongdom Pariong ha u bnai November 13 tarik snem 1927.
U la long u kñi rangbah jong ka ïieng ki jait Marwein.
U la ju long ruh u nuksa ia baroh ki khun ki ksiew bad para pyrsa ha ka mynsiem jinglong riew rangbah jong u.
Baroh ki briew la ha ïieng ha sem, ha shnong ha thaw bad ha ka Balang ruh kumjuh ki sngew shngain haba ki ia kynduh bad iashem ia u harum haneng.
Naduh dang rit u la ioh ia ka jingpyrsad mynsiem na la ki kmie ki kpa ban long u briew ba kynsai.
Kumta u la long u rangbah uba tip briew tip Blei naduh na ïieng na sem haduh habar ruh kumjuh.
U la leit rung skul nyngkong ha la shnong jong u ha Pariong haduh Class 6.
U la bteng ia ka jingpule ha ka Government Boys High School ha Shillong.
U la jop bad pyndep ia ka Matriculation ha ka snem 1948 na ka Gauhati University.
Nangta, u la leit pule pat ia ka kyrdan Intermediate of Art ne I.A ha ka Union Christian College ha ka shnong Khwan (Barapani) harud ka Umiam Lake kaba mynta.
Tang shu pyndep ia ka Intermediate of Arts Examination ha kata ka por, u la leit hikai skul noh ha ka St.Anthony’s High School, Shillong.
U la bteng bad pynkhreh artad ia ka jingpule ha ka kyrdan Bachelor of Arts ne B.A.U kpa jong u, u la ju angnud ia u khun ba un trei ia ka kam hikai skul.
Kumta shisha, u la leit hikai skul sha la shnong naduh ka snem 1952.
Ha kito ki por, mynba ka Northeast Christian Council ka la pynkhreh ban plie ia ka College ba thymmai ha Ri Bhoi kaba kyrteng ka Union Christian College ha ka shnong Khwan.
Kane ka shnong Khwan mynta ka la jah noh bad ka la ngam ha ka pung Umiam Lake.
U la shimti ban long u nongialam ia ka kynhun Presbytery jong ka Mawphlang ban leit tih nongrim ïieng ban shna College thymmai ha ka shnong Khwan.
Ki la shna ia ki ïieng siej, ki ïieng skum ban pynlong class hangto.
Ki la iatei ruh ia ka jaka sah ne hostel ki khynnah pule College bad ka jaka sah ki nonghikai de.
U la long u Founding Student jong ka U.C.C.naduh bad sdang jong ka College.
Te, ynda u la pyndep ia ka jingpule hadien ba la pass ia ka College.
U sa leit shimti ia ka kam kum u Head Master ka United Christian High School ha Pariong naduh ka snem 1958.
Shuwa ia kane u Babu W.Gasperly B.Marwein u la iadon bynta kum u Boy Scout.
U la long u samla uba smat uba sting u bym ju tynkai bor ha ki kam ia treilang na ka bynta ka jingbha.
U la poi haduh ka kyrdan Scout Master uba ha khmat tam na baroh.
Kum u Scout, u la ioh ia ka khusnam kum u “King Scout" ha ka snem 1947-48.
U la ioh ruh ia ka nam “Himalaya Wood Badge" kaba long kaba ha khlieh duh ia uno uno u Scout jong ka Ri India jong ka snem 1959.
U la ioh pdiang ruh ia ka khusnam “Impeeca Scout", kaba mut u Suri u bym ju thiah na u Governor ka Meghalaya ha ka Platinum Jubilee kaba la long ha ka snem 2015.
Ha ka liang ka put ka tem, u la ju long u nonghikai tonic sulfa uba tbit.
U la long ruh u nonghikai jingrwai Choir uba ih bha ka sur ban ialam jingrwai.
U la long de uba nang bha ban tem ia ka Sitar nalor kiwei de ki jait jingtem tynria lajong bad jingrwai nongwei ruh kumjuh.
U Babu Gasperly B.Marwein u la iashim bynta ha kaba ialam ia ka jingrwai Khasi ieid ri kaba nyngkong tam ha ka All India Radio ha ka miet 14 tarik u August 1947 ha ka por shiteng synnia.
Ki jingrwai bad kynhun jong u shaphang “U Sier Lapalang", ka la long ba shongshit hi jling ha kaba record ha ïieng u Governor Assam.
La pynsawa paidbah (Broadcast) ha ka miet shiteng synnia 15 August 1947.
Kata ka dei ha ka miet ba nyngkong eh jong ka sngi laitluid jong ka India jong ka 14-15 tarik August 1947.
U la pynsawa ia kata ka jingrwai bad ka tem ka put, tang mar shu ia dep kren ‘tien laitluid u Prime Minister ba nyngkong ka ri India u Pandit Jawaharlal Nehru.
U Babu Gasperly W.Marwein kum u samla u long u ba ieid bha ia ka rwai ka siaw bad ka shad tynrai jong ka Hima Mawiang; kum ka shad khrong khaw, ka shad nongrep, ka shad rep kba, ka shad beh mrad, ka shad ksing bad kiwei kiwei de.
Dei ha kum kine ki jingrwai haneng ba u la lah ban pynneh ia ka nam ba ki riti ki dustur jong ka jaidbynriew.
Ka skul Pariong Higher Secondary School ka kiew bha ha jingnang jingstad bad ka burom naduh ba long Head Master ma u.
Te ki la leit pyni pyrthei ia ka rwai ka siaw bad ka shad tynrai ha NEHU Creative Arts.
Ka Troop na Pariong ka ju paw bha ha ki rynsan District, State bad National Level ha kita ki jingpyni nam bad ki jingrwai iakop ha ka put ka tem.
Ha ka liang ki kam long ïieng long sem ha ka kur Marwein, u long u rangbah ba ki shaniah bad ki burom bha bad u la bat iaka kam Secretary jong ka kur naduh ka snem 1965 ter ter haduh u da bat bad shimti ia ka kam Chairman haduh ar kylla ban ban.
Mynba ka Presbytery Lyngngam ka la seng ia ka “Ri Lyngngam Venture M.E School" ha ka snem 1963.
Te u Babu W.Gasperly B.Marwein u la long u Camp Director.
Kane ka jingkitkhia jong u ia katei ka skul thymmai, ka la sei soh ha kaba katei ka M.E School mynta ka la san bad kiew sha ka kyrdan Ri Lyngngam Higher Secondary School.
U la bat ruh de ia ka kam Advisor jong ka Hima Mawiang naduh ka snem 1984.
La ai khusnam ia u kum u nongaibuit ba tbit tam bad ba slem tam ha ka Hima Mawiang Syiemship ha ka snem 2014 u la ioh pdiang baroh ki khusnam nonghikai ba tbit naduh ka District Award ha ka snem 1976, ka State Award ha ka snem 1977.
U Babu W.Gasperly B.Marwein u la long u Head Master ka United Christian High School naduh ba sdang.
Hadien pat la pynkylla kyrteng thymmai ia ka sha ka Pariong Presbyterian Higher Secondary School, Pariong haduh 44 snem u la bat ia katei ka kam.
Khatduh u la ioh pdiang ia ka National Teacher’s Award ha ka snem 1989 na u President ka Ri India ha New Delhi.
U la shongthait na ka kam Head Master tang shu dep ka Golden Jubilee Celebration jong ka skul ha u bnai May 2002.
U la khlad noh ha u bnai May 5 tarik jong ka snem 2018.
Babu Shongsuk Kynjai bad la U Trai.
Khublei.
U Elon Musk, u heh spah jong ka pyrthei bad uba dei u trai jong ka SpaceX bad ka Tesla, ula ther tyngeh ia ka jingpang khlam covid 19, da kaba u ong ba kane ka dei ka jingpang thok.
Ka jing kynnoh jong U Musk, ka dei haba ula test ialade bad ba u ioh ia ka result kaba long positive bad kaba long negative ruh ha kajuh hi ka sngi.
U Musk, hynnin ka sngi, u don ka jing suh khriat ka met jongu bad kumta, ula test saw sien kynthih, hynnin hi ka sngi.
“Ka don ka kam thok kaba jubor tam kaba jia ha kine ki sngi.
Nga la test covid saw sien mynta ka sngi.
Ar tylli ki long positive bad ar tylli ki long negative.
Kajuh ka mashin, kajuh ka nos, kajuh ka tiar test.
Ka  Rapid antigen test da ka BD Veritor test" thoh U Musk, ha ka tweet jongu.
Katei ka dei ka test, kaba ju bsuh da u tiar test ha khmut bad kaba ai result, hapoh ka khad san minit.
Nongpoh:Ka Seng Samla Shnong Mawlasnai hapoh ka jingialam u Samla Shemphang Masharing kum u President, mynta ka sngi ka la pynlong ia ka Program lyngkot ha Plielad Secondary School, Mawlasnai, kaba long ruh kum ka jingsdang noh ia ka Free Coaching Class kaba Ar Bnai kynthih, na bynta kito ki khynnah kiba hap ban pynkhreh ia ka SSLC Examination 2021.
Halor katei ka Free Coaching Class, u Samla Shemphang Masharing, u la ong ba ki la iohi ia ki jingeh kaba la iakynduh da ki khynnah skul, khamtam eh kine ki bnai ba la dep ba bun na ki skul, colleges bad ki univSersities bapher bapher kim ioh lad shuh ban pynlong class naka daw ka jingkhanglad ka khlam COVID-19, ha kaba bun ki khynnah nongkyndong kim iohlad wat tang ban leh ia ka Online Class namar ka jingbym biang Network, kumta na bynta ban iarap ia kiba kum kitei ki samla, ka la pynlong ia ki Seng Samla Shnong Mawlasnai, ba kin shim ia katei ka sienjam, khnang ba kan iarap ia kito ki khynnah kiba pynkhreh ia ka Matric kaba mynta u snem.
U la ong ruh ba ka jingthmu jong katei ka Free Coaching Class, ka long ban kyntiew ia ka jingnang jingstad ki samla ha katei ka thain, namar ha katei ka Free Coaching Class kaba ar bnai, ki khynnah kim donkam ban siew pisa.
Ha katei ka sngi, la ioh ruh ia ka jingkren na u Bah Joplin Sten, Rangbah shnong Mawlasnai, ha kaba u la ai ka jingiaroh kaba khraw ia ki nongialam ka Seng Samla Shnong Mawlasnai, kiba la shim ia katei ka sienjam bad ka ban long shisha ka jingmyntoi, na bynta kito ki khynnah ki ban iakhun ia ka Matric.
La ioh ruh ka jingkren na u Babu Khonglah kum u nonghikai, u ban ai ia ka jinghikai ia ki samla pule, uba la ai ka jingkular ba un trei shitom na ka bynta ban ai ka jinghikai kaba paka ia kitei ki khynnah kiba leit sha katei ka Coaching Class.
Kiba la donlang ha katei ka sngi ba la sdang ia katei ka Free Coaching Class, ki kynthup naduh u Bah Fidalis Lynshiang, Secretary Shnong Mawlasnai , ki Executive Shnong Mawlasnai lem bad kiwei.
Shillong: Ka Shkenpyrsit, ka la rung sha ka Semi final, ha ka 20th Riwar cup invitation football tournament, ba la pyniaid da ka Bakur social Welfare sports Club ha madan bakur, da kaba ka jop ia ka emergency united da 1-0.
Ia ka goal la thep da U Kynsai Lyhuid ha ka 65minute.
Ka jingialehkai quarter final kan long ha ka 13tarik Rymphang, hapdeng ka Amdoh pyrshah ia ka R.Mukhim ha ka por 2.30 pm.
Ki player ka Skhenpyrsit bad Emergency united kiba ia shondur lang shwa ban sdang ka jingialehkai kai.
Shillong: Ha kawei ka jingjia kaba sngewsih kaba la jia ha ka step phyrngab jong ka sngi Balang kumba 2 baje eiei dangstep kata ha ka 10 tarik u Rymphang 2021, ha ka shnong Mawlynrei la don ka jingpluh jong kawei ka iing sah ha katei ka shnong ha kaba ha kane ka jingjia la don arngut ki mynsiem briew kiba la duh noh ia la ka jingim.
Kine arngut kiba la duh ei ia la ka jingim ha kane ka jingjia ki dei ki shi kurim ba la tip kyrteng kum u Bah Michael Myrboh u ba la don 40 snem ka rta bad ka Kong Belinda Kharumnuid kaba la don 39 snem ka rta.
Haba kren sha ki lad pathai khubor, u Rangbah Shnong jong kane ka shong, u Bah O Pyngrope u la iathuh ba kane ka jingjia ka la jia kynsan ha ka por ba ki nongshong shnong baroh ki dang iohthiah bha bad ynda ki la poi ha katei ka jaka la lap pynban ba ka ding ka la bam lut khoit ia ka iing baroh kawei bad ki khun ki kti jong kine ki arngut kim don satia haiing namar ki la leit ban sah kai sha iing jong i meiieid jong ki ha ka por ba jia kane ka jingjia.
Ia ka met jong kine ki arngut la pynkit sha Civil Hospital, Shillong ban leh ia kaba donkam.
I hymmen trai jong i Kong Belinda i la iathuh ba i dang ioh jingtip haduh da la step namar i sah shaduh sha Bhoi bad i kmie ruh i sah sha Nongrah.
I la iathuh ruh ba i Kong Belinda i don khun 3 ngut bad kine baroh 3 ngut ki ia sah kai bad i meiieid la jong.
Shuh shuh i la ong ba ka iing ba sah i Kong Belinda bad i Bah Michael ka dei ka iing lyntang kaba la rim bad la shu tharai ka dei na ka daw ba ki ieh ia ka shawla kaba rhem bad iohthiah lyngngai.
Shillong: Katba ha kylleng ki jaka ha ka jylla Meghalaya ki dang iakhih ha kaba iadei bad ka jingkiewdor palat ka petrol bad diesel ha ka jylla kaba la ktah shikatdei eh ia ki nongniah kali kamai bad ia u paidbah ruh kumjuh, phewse la iohi pynban ia ki nongniah kali shimet kiba la shim kabu ban kamai.
Na ka liang jong ki nongniah kali kamai na Laitlyngkot, ha ka sngi ba ar, ki la pynpaw ia ka jingbitar ban iohi ia kane ka jingleh jong kine ki riew shim kabu ban kamai beit wat hapdeng ka jingiakhih ban pynhiar dor ia ka petrol bad diesel.
U President ka Laitlyngkot Taxi Drivers And Owners Association, u Bah B Khongbuh bad u Bah M Rynjah u ba dei u President ka Laitlyngkot Taxi Welfare Association, ki la pynrem jur ia ki kali shimet kiba la shim kabu pynban ha ka jaka ba kin iasnoh kti lem ha ka jingiakhih ban dawa na ka Sorkar ba ka dei ban pynhiar mardor ia ka petrol bad diesel.
Ha katei hi ka sngi ki nongniah kali kamai ki la pynlong ia ka jingiakhih ryngkat ki placard ban pynrem bad pyrshah ia kine ki kali riew shimet kiba shim kabu.
Ki la don ruh ka jingialang ha madan phutbol ka Elaka Laitlyngkot bad na ka liang jong kine ki nongialam ki la byrngem ruh ia ka Sorkar ba lada ka ailad kumne ia ki kali shimet ba kin kamai paidbah, ki ruh kim banse ban aiti noh ia ka permit kali jong ki namar ki kali shimet kim hap siew ka bai khajna kumba siew ki kali kamai.
Shillong: U  Conrad K Sangma, myntri rangbah ka jylla bad U bah  Prestone Tynsong, Deputy Chief Minister, ki la ia kynduh mynta ka sngi, ia U Amit Shah ha Delhi.
“Ka jing iakren, ka dei halor ka mat jong ka  Meghalaya Residents’ Safety and Security Act (MRSSA), ha kaba u myntri kam poh iing, ula bthah ia ka sorkar jylla, ba kan ia kren ia beit halor kane ka mat bad ka tnat kam poh iing ka sorkar India bad ban poi sha ka mat kaba iahap jingmut halor katei ka  bynta" ong u myntri rangbah ha ka video mesej, kaba ula phah lyngba ka ophis jong u myntri rangbah.
La pynkynmaw ia U Amit Shah, halor ka jingkwah ki sengbhalang, ban ia kynduh ia u, ha ka por ba u wan sha Shillong, hynrei, kim shym la ia kynduh satia, na ka jingkhim eh ka por.
“U myntri kam poh iing, ula ai jingmut ruh, ia u myntri rangbah, ba ki dei ban iakren ia katei ka mat ruh ha Parliament bad ula pynsngew, ba u kwah ban wan sah ar sngi sha Shillong, ban thaw thymmai ia ka North Eastern Council bad un sa ia kynduh ia ki seng bapher, yn da un wan ha U Lber 2021" ong shuh u myntri kam poh iing.
Ha ka jing iakren, la iakren ruh halor ka mat jong ka jingtuid jong ki bar ri, ha kaba u myntri rangbah, u iathuh ba katei kam dei satia, tang ka mat jong ka jylla, hynrei jong ka thain shatei lam mihngi hi baroh kawei.
U myntri rangbah, u iathuh ruh ba U Shah, ula pynthikna, ba un iai pynneh ia ka kolshor, ka jinglong kyrpang bad ka ktien jong ki nongshong shnong jong ka Meghalaya bad ka thain shatei lam mihngi hi baroh kawei.
“U myntri kam poh iing, ula pynsngew ruh halor ka jingdonkam ban ia pynbeit noh kloi ia ka jingker sainar shiah ha ki khappud bad ula pynsngew ba ki don ki jaka, ki bym pat sdang satia ka jingtrei, na ka daw jong ki jing iapher jingmut bad ki trai shnong bad u ai jingmut ba ka sorkar jylla, kan iakren bad kito kiba don bynta, ba ka kam kan sdang noh kham kloi" ong shuh ka khubor na u myntri rangbah.
Shillong: Ka Meghalaya Pradesh Congress Committee (MPCC), mynta ka sngi, ka la sei ia ki 17 ngut ki kyrtong, ki ban iakhun ia ka elekshon MDC 2021 ha Garo District Council.
Katei ka dei ka thup ba nyngkong jong ki kyrtong, ong ka kyrwoh na katei ka seng, kaba la pynmih mynta ka sngi.
Kum ban ai jingmut, ha ri Khasi-Jaintia ki lah ban thung ha baroh shi lynter ka pynkiang jong ka ranab u lum da u riewhadem.
harum pat ki lah ban thung da u rymbaija, bad kumta ter-ter.
Kaba san pat ka rukom kaba ngi kwah ban ai jingmut ia ki nongrep ha ri Khasi-Jaintia khnang ba kin pynneh la ka khyndew ha la ka ri ka long da kaba shna ki kyrdon kyrdon lyngkha (terrace), kyrdan-pa-kyrdan, naduh khlieh u lum haduh kjat u lum.
Kane ka rukom shna lyngkha ha ki jaka kiba sharing kam long kaei-kaei kaba thymmai.
La ju shna kumne ha ki brisoh wain (vineyards) jong ka ri Europe, ha ki ba den kba ha ki dewlynnong Phillipine, ha ki lyngkha bad ki brisoh ha Japan bad wat ha ki lyngkha kba bad ki brisoh ha ri lum Naga ha ka jylla Assam jong ngi.
Haba peit na jngai ia kine ki terraces i kum ki maw kyrdon ha u ranab lum, bad katno ka jingitynnad.
Don tang kawei ka jingujor ia kine ki terrace, bad kata ka long kane, ba u phan, u lah ban kham p’ut, namar ka jingbun eh ka um ha ka khyndew ha ka por thung phan.
La katta ruh ka jingmyntoi ka long kaba kham khraw.
Nga pynrem ia ka rukom thung phan ha ri Khasi-Jaintia kumba ki ju long mynta da kaba shyrti ia ki khlaw khnang ban thung phan shisnem, bad hadien kata ban iehnoh ia kata ka khyndew bun-bun snem khlem thung ei-ei.
Kane ka rukom thung jingthung (shifting cultivation) ka long kaba pynjulor shibun ia ka khyndew.
Ka jingrep “Jhum", kumba ki khot ia kaba kum kane ka jingrep, ka long ka jingrep jong ki briew kiba phet wir na kawei ka jaka sha kawei pat (nomads).
Ka jingstad ha ka ri Kam lah ban long kaba iaineh katba ka jaid bynriew ka dang rep ha katei ka rukom.
Ka don lehse ka daw kaba biang balei ym lah ban rep phan ha ka jaka kaba la rep shisien; bad kata ka lah ban long ba ka jingpang iapiong jong u phan ka lah ban roi; hynrei kane kam long ka daw kaba biang balei ngim lah ban thung da uwei pat u jingthung ha kata kajuh ka lyngkha.
Kaba hynriew pat ka rukom kaba ngi dei ban leh ban iada ia ka jingsyntuid ka khydnew sha ri Dkhar ka long ba ngim dei ban shah iano iano ban wiang kai ia ki lum ki wah.
U Khasi bad u Pnar baroh u dei ban sngewthuh ba kaba wiang khlaw ne wiang phlang ka long ka jinglute ia ka ri, bad uba leh kumta u dei u dusmon lane u nongshun jong ka ri, bad u nongtuh nongthiem jong ka spah ka hajar jong ki khun ki pateng ka ri.
Kaba khadduh ka rukom kaba ngi kwah ban pyni ha kane ka lynnong ka long ba ki shnong Khasi jong ngi ki dei ban buh ki law adong na ka bynta la ki shnong shnong.
Kine ki law adong ki lah ban kynriah na kawei ka jaka sha kawei pat ka jaka.
Kata, ki shnong ki lah ban plie ia kine ki law adong na ka bynta ka jingrep tang haba donkam ia ki.
Hynrei lada ym donkam na ka bynta ka rep, ia kine ki jaka lah ban khnang ia ki shnong ba kin ym thoh dieng ne thoh phlang katba ki mon; ki lah ban thoh phlang ne thoh dieng hapoh ka jingpeit ki rangbah shnong kiba sngewthuh ia ki jingdonkam ka hima bad ka jingdonkam u khun u hajar lashai la shisngi.
LYNNONG – 8U PHANU phan u long u jingthung uba kham kongsan ha ri Khasi Jaintia; namarkata ngin sdang shuwa da une u jingthung.
U Phan, kumba ngi la ong ha ki lynnong kiba mynshuwa, u long u jingthung uba mih nyngkong ha South America (Ka America kaba shaphang shathie).
Imat une u jingthung u la mih nyngkong nyngshap ha ki ar tylli ki jaka ha kata ka ri: kawei ka long ha ki jaka lum jong ka ri Peru bad Bolivia, bad kawei pat ka long ha ki rud duriaw jong ka ri Chile.
Nangta ki la wanrah sha ri Europe, shen hadien ba la shem ia ka ha ri America da u Columbus (kynnoh Kolombos).
Nangta u la phriang sha kylleng ka pyrthei.
Shen hadien ba la wallam ia u phan sha kane ka ri India jong ngi, U Warren Hasting, u Viceroy (Lat Rangbah) jong kane ka ri India, u la ioh katto-katne u phan symbai uba la phah thung ha Sohra.
Kata ka la long ka jingthung phan kaba nyngkong ha ri Khasi-Jaintia bad hapoh laispah snem ka jingthung phan ha ri Khasi-Jaintia ka la roi katta-katta, ba ka long kaba eh ia u Khasi-Pnar ban pyrkhat ba laispah snem mynshuwa um ju tip ia une u jingthung.
Ka jingroi jong u ha ka pyrthei ruh ka long kaba phylla, namar u long mynta uwei na ki lai tylli ki jait jingbam kiba kongsan tam ha ka pyrthei.
Ka pyrthei baroh kawei mynta ka pynmih kumba hynniew hajar millian mon u phan, lai hajar bad shiteng mon u khaw.
Shisien peit, na kitei ki jingkhein, imat ba u phan u ong u jingbam uba kongsan tam ha ka pyrthei; hynrei namar ba don kham bun ka um ha u phan ban ia ha u kew lane u khaw, kumta u kew bad u khaw ki long, ha ka jingshisha kiba donkam ban ia u phan.
Ki ri ka pyrthei kiba pynmih shibun eh u phan ki long kine: (1) Russia, (2) Germany, (3) U.S.A (America), (4) Czechoslovakia, (5) Italy, (8) Ka Bilat (United Kingdom) bad kiwei kiwei.
Ka ri India jong ngi ka pynmih tang khyndiat eh haba ianujor bad kitei ki ri.
Ka jingmih phan ha ri Khasi-Jaintia ka long, kumba la pyni ha ka lynnong kaba nyngkong, duna ia ka shi millian mon.
U phan u long u jingthung uba long kham bha ha ki ri khriat.
Ngi lah ban iohi ba kane ka long kaba shisha lada ngi ianujor wat tang ia ka jingmih phan shi ekar ha ki ri ha kylleng ka pyrthei.
U phan u met bha eh, katkum ki jingkhein, ha ka ri Belgium kaba don hajan Bilat; nangta pat sa ha Bilat, nangta pat ha Germany.
Haba ha ri Bilat ka pynmih kumba 178 mon shi ekar, kane ka ri India jong ngi pat ka pynmih tang kumba 109 mon shi ekar.
Hynrei wat ha ri India ruh, ki jaka khriat ki ju kham pynmih kham bun u phan.
Haba ha Kashmir ki pynmih kumba 200 mon u phan shi ekar, ha ka Punjab ki ioh tang kumba 134 mon shi ekar, ha Bengal pat ki ioh 89 mon shi ekar bad ha Assam pat tang 67 mon shi ekar.
H’oid don kiwei pat ki daw nalor ka jingkhriat kiba pynlong ia u phan ba un met bha ha kawei, bad met sniew ha kawei pat ka jaka ha ka pyrthei.
Kane ka shong ha ka jingstad ne jingbieit jong ki nongrep, ha ka jinglong jong ka khyndew, bad kiwei-kiwei pat ki daw kum ka jingkhriat jingshit jong ka jaka.
Dei na kata ka daw ba ha ri India ki rep phan ha ka por tlang ha ki ri thor jong ka, bad ha ka por lyiur ha ki ri lum.
Katba ka jingiakhih bad jing strike ki nongniah kali hapoh ka lama MJACCV ki dang iaid shakhmat bad ki paidbah ki dang ia kynduh ia ki jingjynjar bad jingsohsat na ka daw jong ka jingpynlong jingiakhih ka MJACCV ha kylleng sawdong ka ri lum Khasi-Jaintia,kaba i lyngngoh pat ka long ba, ki Minister ba heh ka State jongngi kiba la jied da u paidbah kynthup ia u Chief Minister ter ter kim i salia bad kim i patiaw satia hynrei ki ia leit pynban ban leit pan scheme sha Delhi.
Ki shu ieh bein ia ki paidbah,imat, ki mat iap ne ki mat jynjar bad sohsat hangne ha Meghalaya kam lei lei satia tangba la ioh her bad phet krad pynban baroh baroh sha Delhi lah biang ia ki.
Wat la ka don ka thma ba jur,ne ka saw ka sian hangne,kim da salia than namar ba kam ktah satia ia ki.
Ki shu ia peit kai bad rkhie sam mut pynban nangthie na Delhi ia ka jingiakhih paidbah hangne ha Shillong.
Na ka rukom pyrkhat pyrdain kine ki nongsynshar jongngi,ka pyni ba ki kham pynleit jingmut pynban ban leit khrong scheme na ki Union Minister bapher bapher na Delhi khlem pyrkhat shuh ia ka iap ka im u paidbah hangne ha ri la jong.
Ki kwah ban pynkylla(diverse) ia ka jingmut jingpyrkhat(intention) u paidbah sha kata ka roi ka par(development) khnang ba ki paidbah bad nongialam seng bhalang kin klet noh ia kane ka mat(issues) pynhiar dor ia ka bai petrol bad khajna kali.
Ki la ai pat ki khubor ba heh ba heh ban ioh pisa na ka sorkar India ban shna Assembly Building,ki kam pynroi sport,ka rep ka riang,etc.Kim pyrkhat pat ba,lada iap ki paidbah kam don dor kata ka roi ka par bad ka jingsngew sarong jongki ban leit ia kynduh Minister Delhi man ka por.
Ha ka jingshisha,ha ki ‘riew shisha,la i poh dor bad jah burom hi khait ba tang ki nongsynshar na Meghalaya kiba leit Delhi khah khah ban leit khrong pisa na man ki Union Minister.
Kat haduh mynta,ka jingleit Delhi jongki ban iakren ILP,inter- state border problems,Ktien Khasi,etc ngim pat iohi satia ban kan mih soh kumba ki kam ban leit Delhi ia kita ki kambah(ILP).
Ka khubor aiu ba kin wanrah khubor na u Amit Shah sha Shillong? Ki paidbah ki dang ap ia kata ka kular bad ka jutang ba ki la khlei ha ki lad pathai khubor ba kin pynkohnguh beit ia ki nongialam ka sorkar India ha Delhi.
Lada ka ILP kam long kam sa mynta ka sien,kin sa wan thok bad wan shukor biang ia ki paidbah la kum ba kren kai ia ki khyllung ki khynnah.
Kin sa wanrah khubor ba u Amit Shah bad u Modi ki dang bunkam sa ha ka Session jong ka Parliament ne ba ki dang bun kam ha ki kam Election jong ka Assam bad West Bengal bad kumta ter ter.
Kin iai pynsah teng shi sah teng man ka por.
Kynmaw bha paidbah ia kum kine ki jait nongialam kiba dei ki ‘khlien la thang ki jwat la bam’ ioh phi shu ia biej kulmar.
Ki kloi ban kular bad ki kloi ruh ban kylla.
Ki batai stad ia ka ain la kham palat ia u Chief Justice jong ka Supreme Court ka Ri India ruh.
Ka ain ha ki,ka shong ha ka jingnang bad ka jingbatai ia ka.
Ki padiah u thlliej khlem shyieng jongki la kum bym liat shuh ka um ha kriah ruh.
Kim dei te kita kiba la kha ia ki ban long ki nongsynshar ne nongpyniaid hima sima(not born as stateman) hynrei kiba la kha ban shim kabu ia ka hok u paidbah, ban ioh kamai na ka bynta ka jingmyntoi shi met jongki(but born for their selfishness).
Shillong: Ki don 7 ngut kiba ioh pang covid thymmai myn hynnin ka sngi bad kitei ki kynthup ia 6 ngut ha West Jaintia Hills bad nangta sa iwei ha Ribhoi District.
Kum ba ka paw, mynta ka sngi, ka pyni ba ka East Khasi hills, kam don satia ia kiba ioh pang corona.
Kiba jem na ka jingpang, ki long 4 ngut, ha kaba 2ngut ki dei na East Khasi hills, iwei na West Jaintia Hills bad iwei na West Khasi Hills.
Kiba dang don ha ka jingpang, ki long baroh 137 ngut, ha kaba ha East Khasi hills ki long 87 ngut, ha West Khasi hills 3ngut, Ribhoi 23ngut, West Jaintia Hills 21ngut, East Jaintia Hills 2ngut, West Garo Hills iwei.
Baroh kiba la jem ki long 13,608 ngut bad kiba iap ki long 148 ngut.
Ki hynriew ngut kiba ioh pang covid ha East Jaintia Hills, ki kynthup ia 3ngut kiba leh screening bad sa 3ngut kiba dei ki high risk contact.
Ha Ribhoi, i don iwei iba leh screening.
Shillong:Ka Seng Samla Mawlai Pyllun (SSMP) ka dap da ka jing sngewkhia haba ïadei bad ka jinglong jingman kaba la mih namar ka jingsangeh ki kali kamai ban kamai khamtam ki taksi naduh ka 3 tarik Rymphang 2021 haduh mynta.
Ka Mawlai ka dei ka shnong kaba bun bha ki nongbylla ñiah kali kamai, ki nongshong ïew naduh ki nongdie doh, bad kiwei kiwei ki kam khaïi, ki nongbylla sngi, ki samla pule bad ki don ruh kiba trei kum ki shakri Sorkar.
Kane ka jingïakhih ka la ktah shisha ïa u duk u rangli khamtam eh kiba bylla mynsngi thied khaw da miet.
Ka Seng Samla Mawlai Pyllun ka sngewdei ban kynthoh tyngeh ïa ka Sorkar ka bym don jingkitkhlieh lem ia ka jingeh ki rangli ki juki, kham tam ïa u Myntri ka tnat Transport u Bah Sniawbhalang Dhar, uba leh bympatiaw ïa kane ka jingeh jong ki paidbah na baroh ki liang.
U Myntri ka tnat Transport u dei ban kynmaw ba ka Jylla Meghalaya ka dei ka Jylla jong ka jingsyn shar paidbah, bad ka Sorkar ka dei jong u paidbah, da u paidbah bad na bynta u paidbah.
U Myntri ka tnat Transport um dei satia ban mutdur ba ka Sorkar Meghalaya ka dei ka kompani, bad ma u pat un sngew ïalade kum u manager jong ka kompani bad un leh katba u sngewbit.
Ka long kaba dei eh ba ka Sorkar kan pynhiar lane map teng ïa ka khajna ba oh na ki kali kamai, khamtam ha u snem 2020, namar ki kali kamai ki la shahktah ha kito ki bnai ba treikam ka jingkhangdam (lockdown) bad ka khlam COVID.Ka long ruh kaba dei ba ka Sorkar Jylla kan pynhiar ïa ka khajna kaba oh na ka petrol bad diesel.
Ka Seng Samla Mawlai Pyllun ka buh ruh ïa ka jingkylli, shano kata ka khajna ba ïoh lum na ka petrol bad diesel ka leit namar kumba la paw paidbah, bun bah ki shnong nongkyndong bapher bapher ha ka Jylla ki shah iehbeiñ bad sahdien, namar wat ki surok ruh ki long kiba sniew bad shem shitom ka leit ka wan kumjuh ruh ban pynpoi ïa ki mar rep sha ki jaka ba long ïew.
Ka jingleh mynthi jong ka Sorkar ka la wanrah jingeh shibun ïa ki paid nongshong shnong jong ka Mawlai.
Lada ka Sorkar ka kwah ba ka ïoh ka kot (economy) jong ka jylla kan kiew, ka dei ban pyrkhat ïa ka jingtyllun jong ki kam ki jam ha ka jylla jong ngi.
Bad ki taksi kamai ki dei kiba don ka bynta kaba khraw ban pyntyllun ïa ki kam ki jam hapoh ka jylla ka jong ngi.
Na ka liang ka Seng Samla Mawlai Pyllun, ka kyntu ïa ki nongniah taksi kamai bad kumjuh ruh ïa u paidbah ba kin pynbor ïa ka Sorkar ba ka hap leh ïa kaba bha tam na ka bynta jong ngi lang baroh.
Namarkata, ka Sorkar Meghalaya lem bad u Myntri ka tnat Transport, ka dei ban shim kloi ki lad ban pynbeit noh ïa kane ka jingeh shisyndon, bad ka Sorkar kam dei ban pynbor ïa u paid nong Mawlai ban mih sha surok, ong ka kyrwoh na U BahS.Biam, President, Seng Samla Mawlai Pyllun bad U bah S.S.Syiem, General Secretary, Seng Samla Mawlai Pyllun.
Na ka Liang jongnga nga sngew ban ong ba haba dei ka ri shynshar paidbah balei ym dn pat ka aiñ kaba lah ban pynhiar shuki da u Paidbah haba um mon shuh ïa u ne ka candidate,,,,,Hato kam ïahap kata,,,…Nuksa Lada ngi jied ïa uno2 u Candidate ban long u Nongmihkhmat jongngi te mangi hi em ban pynkhyllem noh way Lada ka samoi jongu kam pat kut haba um leh ïa kaba udei ban lehNaduh ba nga kynmaw kane tang kane hi ka Sorkar ba I khynnah bad ba I long sorkar shimet.
Tang kawei ko paid bah to kyndit bynriew ban nym jied shuh ia kine ki juh lada ngim lah ban pynhiar khet ia ki mynta to sngewbha seh ban kynmaw  ban nym jied shuh ia ki ha u 2023.
Wat shah pynthame ha ki buit arsap jong ki.
Shillong:U Conrad K Sang ma, myntri rangbah ka Jylla, ha ryngkat U bah Metbah Lyngdoh, lamphang dorbar Jylla, ki la ia kynduh ia ka Nirmala Sitharaman, myntri pla pisa ka sorkar India, ha kaba ki pan jing iarap, na katei ka myntri, na bynta ki projek bapher ka sorkar Jylla, kaba ki ong “Special Central Assistance".
U myntri rangbah, ula iathuh ia ka myntri, halor ka jingiaid ki skhim um bam sha Tura, Nongstoin bad kumjuh ha ka nongbah Shillong ruh, nangta sa ka jingtrei ia ka iing dorbar kaba thymmai, ka jing kyntiew ia ki lad ai jing sumar bad kumjuh ka jingtei ia ki residential school bad ka sorkar jylla, ka pan T.200klur, na ka bynta ki projek bapher, kiba dei ban pyntrei ha ka jylla.
Halor ka iing dorbar thymmai, u myntri rangbah bad u lamphang dorbar, ki pynsngew halor ka jingthmu ban trei pyndep, ia katei ka jingtei ha u snem 2022.
“Ka jingtei, ka dang iaid shakhamt bad ngi khmih lynti, ban pyndep ha ka por ba la buh.
Ka sorkar jylla, ka la pynlut T.100klur, na lade hi bad kumta ka dang thawlad ban ioh sa T.150klur, ban pyntrei kam ia ka projek ha u snem 2022" ong u myntri rangbah ka Jylla.
Ula iakren ruh ia ka myntri, ba ki Bank, ki dei ban iarap lang, ia ki kynhun SHG, kiba don ha ka Jylla bad ba ki SHG, kin lah ban iarap, ha kaba bei pisa, lane ha kaba shim pisa, ba kin nang leit thep sha ki Bank.
U Myntri Rangbah jong ka jylla Meghalaya, u Conrad Sangma mynta ka sngi u la iakynduh ia u Myntri khynnah jong ka Sorkar Pdeng ba dei peit ia ka Tnat Development of North Eastern Region (DoNER), MoS PMO, Personnel, Public Grievances, Pensions, Atomic Energy and Space, u Dr Jitendra Singh bad u la ai khublei ia u na ka bynta ki jingkyrshan ba man ka por ba ka Tnat DoNER ka la ai sha ki projek jong ka jylla.
U la kdew kyrpang ruh ia ka projek surok ba dang shen ba la sanction hapoh ka skhim North East Special Development na ka bynta ban kyntiew ia ka surok Mawshynrut-Hahim-Boko.
U Dr.Jitendra Singh u la ong ha u Conrad Sangma ba u Myntri Rangbah duh ka ri, u Narendra Modi u shimkhia hi dalade ban buddien ia baroh ki jingeh ba iadei bad ki jylla ka thain shatei lammihngi.
U la ong ba hapoh ki jingbthah jong u Myntri Rangbah duh ka ri, la phaikhmat kyrpang ban kyntiew ia ka jingbiang ki lad ka leit ka wan lyngba ki kad lieng suin ba thymmai, ka jingpynher ia ki liengsuin bapher bapher, ka jingkyntiew ia ki lynti rel ha ka thain, ki surok bad ki lynti iaid lieng ba thymmai.
Katba na ka bynta ka jylla Meghalaya, u Dr.Jitendra Singh u la kren shaphang ka jingwanrah dang shen ia ka liengsuin direk na Shillong sha Delhi.
U la ong, kane kalong ka jingdonkam kaba la sahteng la slem bha bad namar ba ka nongbah Shillong kalong ka jaka jngoh kai ba pawnam kumjuh ruh ka nongbah tynrai jong ka jylla Assam ba mynshuwa, ka donhok ban ioh ia kane ka jingdonkam.
Kumjuh ruh, u Dr.Jitendra Singh u la kynmaw haba ka Sorkar Modi ka wan ha u snem 2014, bun ki briew ha Meghalaya kim pat iohi ia ka rel ha ka jingim jong ki.
Mynta ka projek ban siang lynti rel ar lain ka la sdang ha ka thain, u la ong.
U Myntri Rangbah jong ka Meghalaya u la pyntip ia u Myntri ka tnat DoNER ba ki jaka jngoh kai ha ka jylla ki la sdang ban bun biang ki nongwan kai na kylleng sawdong.
Halor kane, u Dr.Jitrendra Singh u la jubab da kaba ong ba u sngew skhem ba mynta u snem un long u snem ba kiew bha ki kam jngoh kai pyrthei ha ka thain namar bun ki briew kiba ju smat ban leit kai sha Europe ki la shah khang lad namar ka khlam Covid hynrei ki jaka jngoh kai ha ka thain ki la kham lait na ka jingktah jong kane ka khlam.
U Myntri Rangbah u la iaroh ia ka rukom ba ka Tnat DoNER ka la iarap ban pynbeit ia ki jingeh ba kongsan jong ki jylla ka thain shatei lammihngi.
La iakren ruh halor ka jingeh ba iadei bad ka jingmang pisa ha ki projek ba thymmai lyngba ka jingiarap na ka Sorkar pdeng.
U Sangma u la pynsngew ruh hakhmat u Myntri ia ki katto katne ki jingtyrwa ba thymmai ban ioh jingkyrshan na ka Tnat DoNER bad ka North Eastern Council.
U Myntri Sorkar Pdeng u la pynthikna ia u Myntri Rangbah ba un peit bniah ia kine ki jingtyrwa.
Shillong:U bah Samborlang Diengdoh u trai jong ka petrol pump, u ba la wan ban kyrshah ia ka jing iakhih ki nongniah kali u la ong ba ka jing kynnoh kam dei ban long tang ia uwei u myntri, hynrei baroh 60 ngut ki MLA kin hap tynrong lang ia kane ka jingeh kaba ki paidnah ki mad bad ki ba dei ban jubab bad ban pynshai ia kine, u dei u myntri ka tnad Taxation bad u myntri ka tnad Transport.
Ki nongniah kali hapoh ka shatri jong ka Meghalaya Joint Action Commitee of Comercial Vehicle, ki la iakhih da kaba ki shong kyllain myng ngor ha Madan Malki mynta ka sngi ba ar,ban pyrshah ia ka jingkuman jong ka sorkar jylla halor ka jingkiewdor ka petrol bad Diesel ha ka jylla.
“Ia kane la dei ban shim khia lang da ki 60 ngut ki MLA, ym ban niat tang ia uwei u myntri bad kiba dei ban jubab ia kane ki dei ki myntri ka tnad Taxation bad ka tnad Transport " ong U Bah Samborlang.
U la ong ruh ba u Myntri tnad Taxation u dei ban ai jingpynshai, halor ka Meghalaya Value Added Tax, kaba kiew na ka 22% sha ka 31 % ia ka petrol bad na ka 13% sha ka 22% ia ka diesel, katba u myntri ka tnad transport u dei ban pynshai halor ka tax kaba ki shim na ki kali.
U la ong ruh ba ka sorkar jylka ha u bnai Rymphang 2020, ka la buh ia ka khajna ia ka diesel 13% bad petrol 22% bad ka petrol bad diesel kim don GST namar ki hap ha ka MVATax.
Hynrei ha u bnai Iaiong ki la pynkiew ia kane bad ka jingpynkiew ia ka sorkar ka la shu leh khlem pyrkhat ia ki nongniah kali kamai.
U la ong ruh ba da ka jingpynkiew jong ka sorkar ia ka petrol bad diesel ka ktah ia ka dor jong ki marbam mar dih, namar ba ka jylla jong ngi ka dang shaniah tang ha ki surok na ka bynta ban pynpoi ia ki marbam mardih.
Aizawl: Ka la sdang biang, ka jing ia kynad khappud, kaba jur bha, hapdeng ka Assam bad ka Mizoram, hynnin ka nohsngi.
Ki don da ki bun phew tylli ki  iing, kiba la shah thang ingkhong bad sa shibun kiba la mynsaw, na katei ka jing ia kynad, ong ka khubor.
Ki nongshong khappud, ki ia kynnoh iwei ia iwei, halor katei ka jingjia jong ka jing ia thang iing thang sem.
Katei ka jingjia, ka dei ha Bairabi – Zophai jong ka Kolasib district jong ka Mizoram, kaba dei ka jaka ia kajia bad kaba la tip ruh kum ka Kachurthal ha Hailakandi district jong ka Assam.
Don ki khubor, kiba kam ba ki don 3ngut ki khar Assam, kiba mynsaw, katba ki don kiwei pat kiba iathuh ba ki don 10ngut kiba mynsaw bad  nangta, ki don ruh kiba kam ba ki don 3ngut ki nong Mizoram, kiba mynsaw, ha katei ka jing ia kynad.
La iathuh ba ki don 20 tylli ki iing, kiba la shah thang, sha ka liang jong ka Assam bad sa 6 tylli sha  ka liang jong ka Mizoram.
U Narendra Modi, myntri rangbahduh ka Ri, ula iam pangnud myn hynnin ka sngi, haba u ai khublei khadduh ia U Ghulam Nabi Azad, nongialam ka liang pyrshah, ha ka dorbar Rajya Sabbha.
“Uno uno, uba mih bujli ha ka jaka jong U Ghulam Nabi Azad, kum u nongialam liang pyrshah, un shitom bha ban pyn iadei ialade bad U Azad, namar ba ym dei satia, ba u pyrkhat tang ia la ka jong ka seng, hynrei u pyrkhat ia ka Ri bad ia ka iing dorbar hi baroh kawei" ong U Modi, haba kren ha Rajya Sabbha.
U Modi, u pyn kynmaw ia ka jing iakren jongki, ha ka por jong ka jinghiar thma ki lehnoh ha Jammu and Kashmir bad ka dei ruh, ha katei hi ka por, ba u jaw ummat artad jrup.
“Ka la don ka jinghiar thma ki lehnoh ia ki riew niam na Gujarat ha Jammu and Kashmir.
U Ghulam Nabi Azad, ula kren nyngkong eh shwa ia nga.
Ka phone, kam dei satia ban ai jingtip, hynrei, ki dei ki ummat, kiba tuid na utei u nongialam.
Ha katei ka por, U Pranab Mukherjee, u dei u myntri iada ri bad ula kyrpad, ba un ai da ka liengsuin, ban kit ia ki met iap.
Ula ong, wat khuslai, ngin wad lad ia kata.
Kham hadien, ula kren biang ianga bad u don ha kad liengsuin".
“Nga la tip bha ia U Ghulam Nabi Azad, la bun bun snem bad ngi ia long lang ki myntri rangbah bad ngi la ju iakren, wat ha shwa, ba ngan long myntri rangbah, ha ka por ba U Azad, u don ha ka kam sain hima sima bad u dei ruh uba ieid bha, ha ka kam puh kper".
“Ki kam ki leit ki wan, ki ophis kiba heh, ki leit ki wan bad kumno ban pyniaid ia ki, hynrei dei ban shim ia ka nuksa jong U Ghulam Nabi Azad Ji.
Nga shim, ba u dei u paralok, uba iajan eh jongnga" ong shuh U Modi.
U Azad, u shongthait mynta u bnai bad ka Congress, ka dang wad briew, ban mih bujli, ha kaba ka don ka jing iakren, ia ka kyrteng jong U Anand Sharma lane U Mallikarjun Kharge, ba kin shimti ia katei ka kam ban long u nongialam liang pyrshah ha Rajya Sabha.
Para Ri baroh, ha kine ki khyndiat sngi ngi ïohi ba ka Sorkar Jylla Meghalaya ka ong ngi pynheh ka Khajna na ka Petrol bad Diesel namar ka sorkar ka donkam pisa ban seng skul bad siew tulop ïa ki Nonghikai ! ! Tang hapoh 3 snem ka Sorkar Jylla ka lum kumba 1135.40 klur tam ka Khajna na ka Petrol & Diesel.
Kane dei ba lum tang ka sorkar Jylla ym pat kheiñ katno ka lum ka sorkar India bad katno ka commission ki ïoh ki dealer ( trai petrol pump).
La ïohi ha ki Social media ba ha India ka Khajna na bynta ka Petrol & Diesel ka la jan poi kumba 45%.
Kaba mut lada ka dor jong ka Petrol & Diesel ka poi 50 tyngka shi litar ngi hap thied 95 tyngka shi litar namar ka Khajna ka long 45%.
Ïa kane ka Khajna la ïoh ki bor sorkar bad ki dealer bad la siew pat da ki paidbah kynthup ia ki Trai kali bad kibu shu shong kali kum ki passenger.
Kamut ngi hap sei na ka pisa ba kamai da ka bor bad ka umsyep lajong bad ai sha ka sorkar.
Ka sorkar India bad sorkar Meghalaya kam shim khajna tang na ka petrol & diesel.
Ka shim na ki LPG ( Gas shet jingshet ), ka shim kata ka GST, VAT tax, Custom tax, Sale tax, Service Tax, Toll tax, income tax, wealth tax, gift tax, capital gain tax, secreurity transaction tax, corporate tax.
Nalor kine ki don sa ki cess ki jait pa ki jait.
ki don sa kita ki green tax, ki excise tax, ki land revenue & stamps duty bad ki local tax ba bun jaid kum ka professional tax, Road tax, property tax, water tax, electricity tax, ki sanitation tax bad kiwei.
Nangta sa ki toll jong ki forest, tax jong ki District council, ki syiem, ki Dolloi bad kiwei.
Hangta ki don sa kita ki insurance kiba ngi hap ban siew kiba ym lah shuh ban jer kyrteng.
Kam kut tang hangne dang don sa ki fee ha man ki tnat ne department.
Man ba phi leit don kam ha ki ophis kin shim ki fee kum ki bai form, ki administrative fee bad kiwei.
Da ngim siew lane slem ban siew ngin ngat sa ha ka Kuna ( fine ).
Nangta don sa kata ka Royalty halor ki mar khlaw bad ki marpoh khyndew.
Ka khyndew ne u dieng longtrai ki riewshimet.
sumar ki trai ïa kata ka khyndew bad ka khlaw.
haba ot bad kit ïa u ta u dieng lut hi na pla u trai.
haba tih ki marpoh khyndew lut nadong shadong ki trai par.
ka sorkar kan sa shu shim kata ka Royalty bad kata ka challan.
Ka sorkar ka lum lang ïa baroh kine ki tax, ki cess, ki fee, fine, Royalty, bad kiwei shi jaka bad ïa kine ki khot ka pisa u paidbah ne public money.
Ïa kane ka Public money ka sorkar ka sa leh shibun ki kam pynroi.
ka siew tulop ïa ki nongtrei jong ka, ka thied kali rem bad kali tat ïa ki minister.
ki ophisar etc.ka shna ki ïng sorkar.
ka thied ki shuki rem, shuki tat, ki TV, ki phone, ki internet, ki computer bad kiwei ha ki ophis sorkar.
ka pynlut ïa kane ka pisa ha ka ban siew bai leit bad wan (TA, DA etc) ïa ki minister bad ki ophisar bad kumta ter ter.
Te da shu kren lyngkhot, dei ki paidbah kum manga maphi kiba ïa siew bai tulop.
pynthied kali, pynshna ophis, pynsiew TA, DA ïa ki minister bad ophisar bad ki nongtrei sorkar baroh.
Ngi siew ïa kine na ka kamai ba ngi ïa kamai man ka sngi.
Da ngim siew ruh ngi shah set patok bad kiba bun ki mar bad ki kam lei ki la dep ot lypa ki khajna.
Ngi shu thied beit, ym don lad hi da kumwei.
Nuksa, ïa ki marbam ka sorkar ka la dep ot lypa ka khajna.
ngi shu thied beit bad siew ïa ka dor trai bad ïa ki Khajna.
Nangne shakhmat lada phi ïohi ba wan khap ribon ne plie nongrim ki minister.
MLA.MDC , ophisar leit beit ha khmat ha khmat ong ale khaplang ne plie lang ne thoh kyrteng lang namar ngi ïa lut lang ïa siew lang ban tei ïa kine ki kam.
Haba ai jingkren ruh dei ban leit pan kren lang bad baroh kiba kwah kren ki dei ban kren.
phah ap ïa kita ki minister ne ophisar ynda dep kren lut ki paidbah sa ong ïa ki ba kin kren.
Wat shah ba kin ong dei ma nga ne ka sorkar jong nga ba leh ïa kine, ong ngi ki paidbah baroh ngi leh ïa kane ka kam pynroi.
Wat ai lad ba ki ophisar ne ki Nongtrei sorkar kin poi trei katba mon.
Kin phai ïng katba ki mon.
Ne kin kren tohmet ne shim sting ïa ka kam namar siew tulop ki paidbah ïa ki bad ki paidbah ki long ki kynrad maki ki shakri bad ngim dei ban ailad horkit hordang ba kin ïatuh ïa bam klop noh ïa kane ka pisa paidbah.
Ngi dawa na ka sorkar ba kim dei shuh ban pyndonkam bakla, ban pyrsyrwa ei bad ban shu pynlut kai ïa kane ka pisa ki paidbah.
Sangeh ka siew tulop ïa ki briew ki bym myntoi kam kum kita ki political appointees kum ki chairman, Co- Chairman, Vice Chairman, member etc.Da ki kwah trei ai kin shu trei ei.
Ka Arunachal Pradesh haba ka thung ïa ki political appointees kum ki adviser ne ki chairman.
co chairman ne vice chairman ne member kam siew eiei ruh em, wat tang ka TA bad ka sitting allowance ruh kim ai.
Ka sorkar ka dei ban sangeh ka thied kali rem.
ne pynlut phut ban leit kylleng ki Jylla bad ki Ri ka pyrthei.
Ka sorkar kam dei ban pyndonkam da ka pisa paidbah ha ki kam bad ki function ki political party jong ki.
Ka sorkar kam dei shuh ban pynlong ki function bymlar kam kum ka jingplie mawnongrim ne ot ribon.
Da don pisa ban shna kano kano ka project shu ai work order sha ki kontraktor.
ynda dep shu aiti ha kino kino ki tnat ba dei peit ban pyndonkam ïa kita ki jingtei ne ai lad ïa ki paidbah kin pyndonkam beit khlem da ap ban plie lada ki la long ban pyndonkam namar ka jingïalang ban plie maw bad khap ribon kidei ki jingpynlut kai ïa ka pisa paidbah.
hap siew TA ïa ki minister.
ophisar.
hap shna pandal.
hap buh syntiew ba rem.
hap khreh bam.
hap pynbiang ki sound system.
hap siew bai shad.
bai rwai.
bai tem bai put bad kumta ter ter.
Nalor ba hap lut ka pisa paidbah.
ki sah kut sa ki kam bad ki paidbah ba donkam ïa kynduh ïa ki ophisar ne minister Kim ïoh lad shuh ba ki bun kam plie maw bad khap ribon.
Ka sorkar ka dei ban trei shitom ban rat dynkhong ïa ka bamsap.
ka sorkar kam dei ban ailad ba kan don ka over estimate ïa kano kano ka projek namar ka long ka jinglute ïa ka pisa paidbah.
Ki paidbah ki dei ban shlur ban wad jingtip lyngba ka RTI bad dei ruh ban buddien ïa ki audit report.
Ngi dawa na ka sorkar ban pynlong kaba donkam ne mandatory ïa ka social & public audit ïa baroh ki skhim bad ki projek, ki paidbah ki don ka hok ban tip ïa baroh.
Ïa baroh ki audit report dei ban buh ha ka public domain ne pyntip paidbah.
Ki paidbah ki siew da ka umsyep jong ki.
wat pyndonkam bakla ïa kata ka umsyep jong ki paidbah.
Shillong: Ki nonghikai SSA hapoh ka lama jong ka Meghalaya SSA School Assiociasion mynta ka sngi ki la wan ban buh ia ka dorkhas ia u myntri ka tnad pule u bah Lakmen Rymbui, ban dawa na ka sorkar ban pyntrei kam ia ka Salary Structure bad ban pynkiew ia ka tulop jong ki.
Haba ia kren bad ki lad pathai khubor, u bah  Aristotle Rymbai, President ka MSSATA u la iathuh ba ka jingwan jong ki ban buh ia ka dorkhas sha u myntri ka tnad pule jong ka sorkar, ka long ban dawa ban pyntrei kam ia ka salary structure bad ban pynkiew tulop ia ki kum ki nonghikai regular jong ki skul sorkar.
