Kumba U Blei Uba long U Nongthaw ia kiei kiei baroh, ha bneng  bad ka khyndew, U la buh ryntih ia ki baroh ha la ka jong ka jong ka aiom bad ka por, ba kin pyndep ia ka jingthmu jong U ha la ka jong ka aiom ba la buh.
Ym don kawei ruh ka ban shu jia khlem ka jingtip ba U la buh beit hi.
La ju tip tikna hi ba “ ha ki sngi kiba khadduh kin wan ki por kiba shitom.2 Tim 3:1".
Haba jia ki jingjia kumne, bun sien ki briew ki ia kynnoh iwei ia iwei pat.
Nga la ioh sngew da la ka jong ka shkor ba ki ong hana ba ki rit jingngeit ba ki pdiang  ban sangeh wat ia ki Jingiaseng, hynrei nga tip ruh ba kita kiba ong rit jingngeit ia kiwei, ialade pat tang shu ioh baiong khlieh ne suh kpoh ki la kloi ban leit shim dawai.
Nga sngew synei ba ki khlain jingngeit haduh ban bein ia kiba “Kohnguh ia ki bor ba ha khlieh" Rom 13:1.
Ki dei ban thew ia ka jingngeit jong ki la kan kham khraw ne em ia ka jong kiba “Kohnguh ia ka ktien U Blei".
Kane ka jingpang corona virus kaba jia mynta ruh kan dei kawei na ki dak ban pyndep ia ka jingiathuhlypa U Isaiah 26:20.
Kaba khot ia ki briew jong U Blei ban buhrieh ialade shipor.
“Ale, ko paitlang jong nga, to bsut ha ki pulit bad khang la ki jingkhang baroh sawdong jong Me; buh rieh ialade shipor haduh ban da wai ka jingkhih bitar".
Lada kam wan poi kane ka jingjia mynta, lehse ym pat pyndep ia kane ka jingiathuhlypa haduh mynta.
Pdiang ia kane ba ka long ka por U Blei hi.
Kum ki jaitbynriew ba la khraw eh ka pop, lyngba kine ki jingjia kan wan rah ia ka jingkyndit bynriew bad ban phai ki khmat sha U Blei, ba Un map, ba Un pyllait na ki jingjia ba sniew baroh.
Ha kiba kum kine kein ki por, ba yn pyndep ruh ia kaba U Apostol Paul U kren ba ngin tip ia ka kamram sha ki nongsynshar.
Rom 13:1-7, “To ai ba ka mynsiem baroh kan pynhapoh ialade ha ki bor ba ha khlieh.
Namar ym don kano kano ruh ka bor lymda na U Blei: kita ki bor kiba don, la buh beit ia ki da U Blei kein.
Kumta kein uno uno uba ialeh pyrshah ia kata ka bor, u ialeh pyrshah ia kata ka jingbuh beit ka jong U Blei, te kita kiba ieng ialeh kumta, kin ioh pdiang ka jingpynshitom ha lade hi.
"Ha ki por kiba kan wan kata ka ban pyndep ia kaba U Blei U la thmu, ma ngi ki briew ngin don ha ka shaiong ki jingmut ki jingpyrkhat, hynrei lada ngi phai sha U da ka dohnud ba puson, ngin nang ban niew kein ba la nang pyndep nang pyndep ba kaba kut kloi kan wan.
La slem ngi la “iai ialap"la ïai kren" bad pyrta U la jan wan, U la jan wan, kine kein ki dak ba yn sa pyndep namar Un nym wan katba ym pat pyndep baroh.
Katba nang wan kawei hadien kawei, kane kaba ngi dei ban kyrpad da kaba pynrit ha khmat  U Blei, “TO SUMAR IA NGA KUM I BRIEW KHMAT, TO BUHRIEH IA NGA HAPOH KA JINGKAH KI THAPNIANG JONG ME".
Salm 17:8.
Lada ngi long ka briew khmat jong U Blei, ngim don jingsheptieng ei ei.
Lada U Buhrieh ia ngi hapoh ka jingkah ki thapniang jong U, ngin hun ngin kmen namar met bad mynsiem ngi long ki jong U.Amen……….
Uwei u briew, uba 52 snem ka rta, uba sah ha  Karimganj, kaba don shathie jong ka Assam, ula ioh ia ka jingpang  Covid-19.
Kane ka dei ka jingjia kaba nyngkong eh ha Assam.
Utei u briew, u don ka jingpang khieshoh kaba jur bha bad ka jingktha khlieh.
La test ia ka snam jongu ha  Silchar Medical College Hospital bad nangta sa ka  National Institute of Virology ha Pune, ka pyn thikna mynta ka janmiet, ba u dei uba don covid 19.
Ka jingiap briew ha Spain, ha ki 24 kynta ba ladep, ka la poi sha ka 849ngut bad katei ka jingiap briew, ka kynthih sha ka 8,189ngut na kaba long 7,340ngut bad katei ka dei ka jingkhein, kaba long haduh ka Sngi U Blei.
Kito kiba ioh thymmai ia katei ka jingpang ki don 9,222ngut bad katei ka kiew sha ka 94,417ngut na kaba long  85,195ngut bad katei ruh ka nang bun jong kiba ioh pang, haba ia nujor hapdeng ka Sngi balang bad ka sngi palei.
Kitei kiba iap ki long 3,419 ngut na Madrid bad 2,616 na Catalonia, ong ka khubor nalor kiwei pat ki bynta jong katei ka Ri.
Ka jing bun eh kiba pang coronavirus, ka dei mynta ha United States bad kiba bun ki long sa ka Italy bad ka Spain.
Ka sorkar jong katei ka Ri, ka la pyn treikam da ka kyndon kaba eh, ban bthah ia ki paidbah, ba kin shong ha la iing bad la buh por ar taiew kynthih, ba kin shong iing, lait noh na kito kiba donkam eh.
U nongtrei bylla, uba na Meghalaya, uba trei ha kawei ka restaurant ha Agra, ula pyniap ialade hynnin ka sngi, ong ka khubor.
Utei u samla, ula sdien phasi ialade ha ka iing sah wai jongu ha katei ka nongbah.
La tip kyrteng ia utei u samla, kum U Aldrin Lyngdoh, ha kaba ula thoh ruh ha ka facebook jongu, ba u trai jongu, um shym la iarap lem satia ha kane ka jingkhang shnong kaba 21 sngi.
U Bah Aldrin, u iathuh ba ula ju im ha ka kam tuh ha Shillong, hynrei, ula mih noh na ka nongbah Shillong, namar ba u kwah ban ioh ia ka jingim kaba kham bha.
Ha kawei pat ka khubor, ka ophis u myntri rangbah ka Jylla, ka iathuh ba ki dang wad ia kiba ha iing jong utei u samla, uba trei ha Agra, Uttar Pradesh bad la bthah ia kito kiba ia ithuh ba kin pyntip sha ki pulit ka Jylla.
Shillong: Ha ka ing dorbar kyrpang ba la pynlong mynta ka sngi ban pdiang ia ka mang tyngka na ka liang u Chief Excutive Member ka Khasi Hills Autonomous District Council u bah Titosstarwell Chyne u la wan rah ia ka mang tyngka ka ba lai bnai ka ba long T 81,21,54,400/- hapoh jong ka KHADC ha ka ba khlem da don ka no kano ka jingiatai ha ka ing dorbar ki la pdiang ia ka.
Haba kren ha iing dorbar na ka liang u CEM u la ong ba wat ka don kane jingkhang ban ia lum briew hynrei na ka bynta ki nongtrei jong ka KHADC ki hap ban pynlong ia kane ka dorbar mang tyngka, khnang ban ioh ban siew ia ka tulop jong ki nongtrei bad kum juh ia ka jingdon kam ka Council baroh kawei.
Kane ka  jingmang tyngka ka ba 81,21,54,400/- ka long na ka bynta ki 9 tylli ki tnad trei kam ka Council bad kan long tang na ka bynta kine ki lai bnai ka ban sdang naduh ka 1tarik u Iaiong haduh ka 30tarik u  Jylliew 2020.
Shillong:  Kum ka sien jam ban iada ia ka jylla na ka jingsaphriang u khniang jingpang Covid-19, na ka liang ka Sorkar Jylla ka la pynjari noh da ka korphew ha ka jylla baroh kawei.
Hapdeng kane ka jing pakhang shnong (Lockdown) na ka liang ka sorkar ka la khang 2/3 sngi bad ka pynlait shi sngi lane ar sngi ia ki paidbah ba kin ioh ban thied ia ki marbam jong ki ha ryngkat ka jingkyrmen ba kin bud ia ki jingbthah ba la pynmih da ka tnad ka koit ka khia.
Ha kine ki sngi ba plie ym lah ban len ba don na ki dorbar shnong kiba la pyrkhing bha ban peit ia ki nongshong ba ki dei ban bud ia ki jing bthah jong ka Sorkar wat ha ki thain nongkyndong ruh ki bun na ki shnong ki ba bud bha ia ka ne ka jing bthah.
La shim ba ki briew ki basah ha ki jaka sor, ba kin long ki briew ki ba kham shemphang bad ki ba kham sngewthuh hynrei ha ka jing leit jurip jongha ki ne ki sngi ba plie ia ki dukan marbam haduh mynta ka sngi ruh la lap ba ki ha ki ja ka sor ki briew ki pynkhein ia ka jing bthah ka sorkar kham tam sha ki thain ka iew Laitumkhrah, ka iew Happy Valley la shem ba bun na ki briew ki ba ialum shi jaka, khlem da suh niew ne pyrkhat ia ka jing ma na ka ne ka jingleh jong ki.
Ka jingleh jong ki briew ba sah ha sor Shillong ka long ba kim sngewthuh ia ka jing shyrkhei u ne u khniang jing pang Covid-19 bad kim tip ruh ba ka long kaba donkam  ban bud ia ka jing bthah jong ka Sorkar jylla.
Shillong: Ka jingiaseng kynthei Church of God Meghalaya & Assam ka la pynsangeh noh shwa ia ka jingiaseng 5th Annual Women’s Assembly kaba dei ban long ha ka balang Church of God (M&A) Mawngaprim ha ki tarik 17th-19th April 2020 na ka daw ba ka sorkar ka la bthah ban pynsangeh noh shwa ia ki jingialang paidbah namar ka jingsaphriang sted jong u khniang jingpang covid-19.
Ia ka tarik kaba yn sa pynlong ia kane ka jingiaseng yn sa pyntip pat hadien, ong ka kyrwoh na I Kong WS Marbaniang, Secretary,  Jingiaseng Kynthei Church of God, Meghalaya & Assam.
Shillong: U Chief Executive Member  ka Khasi Hills Autonomous District Counci  u bah Titostarwell Chyne, mynta ka sngi u la pynbna ba na ka liang ka KHADC kin pynlait ia ka pisa ka ba T10 lak,  sha baroh ki MDC khnang ba kin lah ban iarap ia ki jingeh jong ki paid bah kiba ha ki Constituency jong ki.
Haba ia kren bad ki lad pathai khubor na ka liang u CEM u la ong ba ha kum kane ka por ba khang shnong khnang ban lah ban  tehlakam ia ka jing saphriang u khniang jing pang Covid-19  na ka liang ki nong mihkhmat ki don ka juh ka jing sngew khia na ka bynta ki paidbah ki ba iakynduh ia ka ne ka jing eh.
U la iathuh ruh ba bun na ki briew ki la pynsngew ia ki jingeh  ba ha kane ka jing pakhang ia ki shnong ki thaw kim shem la ioh ban leit bylla bad kane  ka la buh ia ka jing eh  ban pyndap ia ka ing ka sem jong ki kumta kum shi bynta ban ai  jing iarap ia kum ki ne ki longing ki ba kynduh jingeh la mang ia ka pisa ka ba T.10 lak ia ki MDC jong ka KHADC.U la iathuh ruh ba ia kane ka pisa ba kin sa pynlait kan long ban ai lad ia ki MDC ba kin pynthied ia ki mar bam na ka bynta ki long ing kiba don, hapdeng ka jing jynjar na kane ka jing khang shnong bad u la ong ruh ba ia mynta hi kin pyllait shuwa T10 lak bad lada ka jingkhang shnong kan dang iaid bteng kin sa peit bad leh ia ka ba donkam ban iarap ia ki paidbah ha kum kine ki por ba don kam jing ia rap.
Ka jingdon kiba pang  coronavirus ha kylleng ka pyrthei, ka la poi sha ka  8,00,049 ngut.
Ka khubor jong ka John Hopkins Coronavirus Resource, ka kam ba ki don  37,878ngut kiba iap haduh mynta ha kylleng ka pyrthei.
La iathuh mynta ka sngi, ba ki don 24ngut ki briew, kiba ioh ia katei ka jingpang ha Delhi, 11ngut ha Andhra Pradesh bad 10 ngut ha Andaman and Nicobar islands kiba la  thikna ba ki ioh ia katei ka jingpang bad kitei la iathuh ba ki la leit sha ka jing lehniam ha  ka Nizamuddin ha Delhi.
Lah ban pyn kynmaw ba 6ngut ki briew na  Telangana, ki la iap bad kitei ki dei kiba wan na katei ka jinglehniam.
Ka jingiap ha Iran, ka long 141 mynta ka sngi bad ki don 3,111 ngut kiba dang shu ioh pang thymmai.
Baroh kiba iap ha katei ka Ri, ki long mynta 2,898ngut bad sa 3,111ngut kiba ioh pang thymmai bad baroh kiba ioh pang ha katei ka Ri, ki long  44,606.
Shillong: Ka Shillong Markaz, mynta ka sngi, ka la thoh sha ki pulit ka Lumdiengjri, ban iathuh ba ki dkhot jongka, ki la leit ban shim bynta ha ka jing lehniam Hazrat Nazimuddin Markaz, kaba la long ha Delhi bad katei ka dei ha shwa ban don ka pakhang shnong jong ka sorkar India.
Kitei ki dang sahkut haduh mynta ha Delhi.
La iathuh ki dkhot jong katei ka seng, ki kwah namarkata ban iathuh sha ki pulit, namar ba ka leit jia noh kane ka khlam jong ka Covid 19.
Ki lad khubor, ki iathuh ba ki don hynniew ngut, na kitei kiba leit shakatei ka jingialang, kiba la thikna, ba kim don ia katei ka jingpang, katba sa arngut na kitei, ym pat tip la ki don ne em ia katei ka jingpang.
Nalor kitei la iathuh, ba ki don sa san ngut kiba na Garo Hills bad ka jingtip shaphang kitei, ka dang sahkut haduh mynta.
Shillong: Iwei i Doctor u ba la kyrteng Dr.Naomi Gonslaves 29 snem ka rta i la ioh ia ka jingpang H1N1 lane ka Swine Flu ha ka por ba i la wan sha Shillong ban attend ia ka Catholic Convention ha ka 18th October 2018….
Shillong:Ka la don ka jingbthei bomb hynnin ka miet ha East Garo Hills.
Ha ka tei ka jingjia ym shym la don mano mano ba mynsaw, la iathuh ba ka jingjia ka dei ha ka por kumba 10:35 hynnin ka miet hakhmat ka ophis jong ka State Co-operative, ha kaba ki don katto katne ngut ki misteri kiba thiah ha ka tei ka iing.
Katei ka jingjia ka dei ha ka jingjngai kaba tang 50 mitar eiei na ka ophis u Superitendent of Police ha Williamnagar.
La iathuh ba ka jingbthei ka dei kaba la thaw da ki kynja bitor kiba ym da khlain bor satia.
Ka Supreme Court mynta ka sngi ka la ailad ban thep kyrteng thymmai ha ka National Registration Certificate (NRC)haduh ka 15 tarik u Nohprah 2018.
Ka Kashari ba la khlieh da u Ranjan Gogoi Chief Justuice ka India, ka la ailad ruh ia kito kiba pyndap kyrteng ba kin pynbiang ia ki kot ki sla kiba don ha u snem 1951, ka kyrteng thep vote jong u snem 1966 bad 1971,ka Certiphicate jong ki kum ki poiwir kaba ha u snem 1971 bad ka kot rashon kaba ki la ioh ha u snem 1971.
Aizawl:U Lamphang Dorbar jong ka jylla Mizoram uba dei u wei na ki nongialam ba ratbah jong ka Congress ha ka tei ka jylla, u la kyntait ia ka tiket jong ka tei ka seng ban iakhun ia ka ilekshon jong ka dorbar jylla na ka constitwency Palak.
U Hiphei u la pynkyndit ia ki nongialam Congress da ka tei ka rai jong u bad la sngewthuh ba u la leit mar mar sha Guwahati ban ia kynduh ia u Himanta Biswa Sarma uba dei u nongialam ka BJP ha Assam.
Ym pat ioh khubor kaba shai la u Hiphei un iakhun na ka tiket BJP ne na ka wei pat ka seng sain pyrthei,ha ka ilekshon ban sa long shen ha Mizoram.
Shillong : Ka Supreme Court, ka la bthah ia ka sorkar India, ba kan pynbiang ia baroh ki kot ki sla na ka bynta ban sdang biang ka jingtih dewiong ha Meghalaya.
Ka Supreme Court ka la ai por, hynriew taiew ia ka sorkar India, ba kan pynbiang ia baroh ki jingdonkam.
Jowai: Ka VDP jong ka Shnong Rymbai ka la khang pyrshah ia ki briew ki ba na bar Shnong ban wan ialap Election naduh ka 24 haduh 27 tarik mynta u bnai.
Ha kajuh ka por ruh ka la khang pyrshah ba kino kino ki briew kiba pyrshang ban pynthut bad pynkulmar hapoh u pud u sam jong ka shnong yn pynshitom bad aiti ia ki sa ka bor jong ka Ain.
Ka eriong bah Fani, ka la pynmih ia ka jingther lapbah kaba jur ha kylleng ka Ri Khasi Jaintia.
Mynta ka sngi, la iohi ia ki surok ba ki la shlei hi smam, da ka um kaba tyllun ha ki surok bah ha kiba bun ki bynta jong ka nongbah Shillong.
U Rupang, ula ioh khubor ruh ba u lapbah, ula pynshlei ia ki surok kali ha kiba bun ki bynta sawdong jong ka Ri Khasi.
Ha ka surok ha Mawsynram, la iohi ba ka Bazar Bus, ka la hap ban sahngeh noh ka jingiaid lynti jongka, namar ba la kynthih ka kshaid kaba khlain bor bha, ha ka surok bah iaid kali.
Ym tang katta, la iohi shuh shuh ba ka kshaid Krang Suri, ka la kynjat da ka um kaba phaloh bad kaba kynjih najrong shapoh bad kaba la ima shi katdei ia ka iaid ka iew jong ki briew.
Jowai: Ki paidbah katba ki dang thep vote, ki la lap ba hadien ba ki la dep ñion ia ka vote jong ki, ka mih tang ka symbol jong ka BJP (Lotus) wad lada ki ñion ha ka symbol jong ka wait ruh.
Kane ka la jia ha ka shnong Kyndongtuber ha ka Polling Station Kyndongtuber S A – 15 kaba hap hapoh ka 3 Raliang Constituency.
Katkum ka khubor, hadien ba ka VVPAT machine kaba pyndonkam nyngkong ka la thut ha ka por 12:30 baje mynsngi bad la bujli da kawei pat ha ka por 2:15.
Hynrei ynda la dep bujli, la mih pynban ka jingklumar hadien ba la mih tang da ka symbol Lotus wad lada ki nongthep vote ki ñion ha kiwei pat ki symbol ruh.
Hadien ba ki nongthep vote ki la lap ia kane, ki la ujor sha u Polling Officer, bad ynda la lap ba ka dei shisha, la pynsangeh ban thep vote ha kane ka jaka.
Ki paidbah hadien ki la tip ia kane, ki la sdang banlum paidbah da ka jingthmu ban pynmih jingkulmar, Hynrei ka jingkloi jong U SP bad ki pulit ban wan, la lah ban pynjaijai ia u paidbah.
Source:.
Shillong: Ki thuk thuk Rapido, ki la sdang treikam naduh mynta ka sngi, ha ka nongbah Shillong.
Kitei ki nongniah thuk thuk, kiba la tip kum ki kapten, ki la sdang ia la ka jong ka kam naduh mynta ka sngi, ha kaba la iathuh ba ki la don kumba 100ngut ki kapten, kiba la sdang ia katei ka kam jongki.
Ka Rapido, ka dei ka kompeni, kaba na Bengaluru bad ka jingthmu jongka, ka long na ka bynta ban pynsuk ia ki nongleit nongwan, lyngba katei ka jingiaid da ki kali ar shaka bad mynta ka la don ha ki 40 tylli ki nongbah ha kylleng ka ri India.
Ka dor pat kumno.
Ka ing U bah Michael Warjri, Secretary, ka Hima Nongspung, kaba la shah pynjulor thiaw ha ki riew runar ha ka Sngi Balang, ha kaba U Bah Michael, ula shah kem ruh ha ki pulit Assam.
Shillong: U Bah HS Shylla, kandidet jong ka KHDA, ula jop suk, ia ka elekshon CEM jong ka KHADC.U la jop khlem donkam ialeh elekshon, namar ka Kong Grace Mary Kharpuri lem bad 11ngut ki MDC kim shym la wan dorbar satia.
Ha kine ki sngi, ki don bun kiba ud halor ka duh kam duh jam, hynrei kane ka longkmie, ka pyni ialade, ba kam salia ban trei ia kano kano ka kam, wat lada ka dei na ka bynta ban lum pisa hapoh bos ruh.
Ka la don ka jingjia kaba phylla mynta ka sngi, ha kaba ka diengphna kaba don bad ka dur Jisu, kaba la shah sah narphna bad kaba la sah pynskhem ha u dieng, ka la iai khih baroh shi sngi.
Katei ka jingjia ka dei ha ka shnong Kongwang, ha kawei ka iing briew.
La iathuh ba katei ka jingkhih jong ka diengphna, ka la sdang naduh ka por 11baje mynta mynstep bad katei ka jingkhih, ka bteng na ka bynta 15,20 sekhon bad hadien kata ka sangeh bad hadien kata ka sa khih biang bad ka iai khih la jan baroh shi sngi.
U Rupang.
com, u dang wad bniah ia katei ka jingjia bad yn sa pynmih bniah ia ka khubor lashai ka sngi ha U Rupang.
Shillong: Haduh mynta, u Vincent Pala, kandidet ka seng Congress u la ioh 416565 votes, katba u Bah Jemino Mawthoh, kandidet jong ka seng UPD u la ioh 265452 votes.
U Bah Shanbor Shullai, kandidet ka seng BJP pat u la ioh 75705 votes.
Also Read:.
Shillong: “Kiba ha shuwa jong ngi ki lah ban ïap ynda la ïaw ka rta hynrei mangi ki khun samla ngin sa ïap shiteng por lada ngim leh eiei ban ïada ïa ka mariang," la ong ki khynnah samla ha ka jingïalang kaba la long ha phyllaw jong ka State Central Library hynne ka sngi ka 24 tarik u Jymmang 2019.
Kumba shispah ngut ei ei ki khynnah ba pule ha ki skul bapher ka nongbah, hapoh ka shatri jong ka Fridays for Future Shillong, ki la ïashim bynta ha ka jingïaïaid paidbah ban pyrta shla bad kyntu ïa ki nongïalam ban thaw ïa ki lad ki lynti ban ïada ïa ka mei mariang.
Kane ka rally kaba la sdang na Don Bosco Square ka la long ha ka sngi Thohdieng jong ka taïew ka 24 tarik u Jymmang 2019 ïa kaba la pynkut ha phyllaw jong ka State Central Library.
Hangne, ki hep barit, kiba hapoh 16 snem ka rta ki la ïa phylliew jingmut iwei ïa iwei pat hapor ka mat kaba ktah jur ïa ka lawei ka jong ki da kaba ong ba ki nongïalam kin khlad noh ha ka rta kaba ïaw bha hynrei ha ka por ka jong ki pat kin khlad na kane ka pyrthei shiteng por na ka daw ka jingktah jong ka mariang lyngba ki er bih kiba la tip kum ki Carbon Dioxide emission kiba mih na ki karkhana, ki kali bad kiwei, kumjuh ruh ka jingduh noh jong ki khlaw ki btap.
Ha kane ka sngi, ka kynhun jong kine ki khynnah ka la leit ban aiti ïa ka dorkhast ha u Symbud Myntri Rangbah ka jylla u bah Prestone Tynsong.
Lah ban kdew ba kane ka jingleh jong ki khynnah pule ka long ka sien kaba nyngkong kaba long ruh shi bynta jong ka jingbteng ïa ka jingïakhih ban ïada ïa ka mariang, kaba la sdang ha ri Sweden.
Ka jingïohi lyngba ka jingpule Science ka la pynpaw shai ba ka don ka jingkylla kaba pher ha ka jinglong jingman jong ka  mariang ha kaba la kdew ba:Kumta kane ka kynhun Fridays for Future Shillong ka la buh ïa ka Memorandum kaba don 6 tylli ki mat ban dawa ïa ka sorkar ba kan pyntreikam noh mardor da kumne harum:.
Ka surok jong ka Tamabil, kaba pyniasoh ia ka jing khaii pateng hapdeng ka India bad ka Bangladesh, ka la jot rathai ha kine ki sngi, ha kaba ka la pynmih ruh ia ki jing kylla kali ha ki khyndiat taiew ba ladep.
La phah ia ka video da ka Jaintia Students Union, War Jaintia.
Ka jing don kiba pang  coronavirus, ka la kiew sha ka 1,334 haduh mynta ka step bad ka jingiap, ka la poi sha ka 40ngut, ong ka khubor.
Ka jingkiew kiba pang ka long haduh 230ngut ha ki 24 kynta ba ladep, katba kiba dang shah sumar, ki long 1,120 ngut bad sa 101 ngut kiba la jem lane kiba la pyllait noh.
Kiba iap ha Maharashtra, ki long  (10), ha Gujarat (6), Karnataka (3) Madhya Pradesh (3), Delhi (2) bad  Jammu and Kashmir (2).
Ha Tamil Nadu, Bihar, Punjab bad Himachal Pradesh kiba iap ki don iwei iwei.
Mynta ka sngi, u don uwei uba iap ha Kerala, uba 68 snem ka rta, uba la iap ha  Thiruvananthapuram.
Ha West Bengal, kawei ka kynthei, ka la iap ha  Howrah bad baroh kiba iap ki la poi sha ka 3ngut ha katei ka Jylla.
Kiba ioh pang covid 19, ki bun eh ha Kerala, da 234 ngut, nangta ha  Maharashtra da 225 bad ha Delhi, ki don 97ngut.
Ha  Karnataka ki don 91ngut kiba ioh pang, ha Uttar Pradesh, ki don 96ngut, ha Telengana, ki don 77ngut, 70 ha 70 ha Gujarat, 67 ha Tamil Nadu, ha  Rajasthan 79 ngut bad ha Jammu and Kashmir sha ka 49ngut.
Madhya Pradesh ki don 47,  Punjab ki don  41, 36 ngut ha  Haryana.23 ngut ha  Andhra Pradesh, West Bengal (22), Bihar (15) bad Ladakh (13).
Ki don 10ngut kiba ioh pang ha  Andaman and Nicobar Islands.
U Ma Vincent, katba u dang shim ia ka syrnot jingjop na U Returning Officer jong ka East Khasi Hills, ha ka janmiet jong ka Sngi Palei.
Ka Seng  Samla  dong  Mawpun bad ka seng Samla Shnong Umlyngka ryngkat ka jing ia trei lang ka TULBA Upper Shillong, ki la leit  ban pynkhuid  ia ka wah Mawpun   naduh Lumdiengmet shaduh  jingkieng Mawpun, ha ka 1tarik Jylliew 2019.
U Governor ka New York, ula phah ia ka jing kyrpad sha baroh, ban mih ban iarap ia ki riew shem lanot na ka jingpang corona, kaba jur bha ha katei ka Jylla bad Governor, u ong ba katei ka lah ban dei tang ka jingsdang na ka jingkhie jong ka jingpang kaba jur ha ka Ri baroh kawei.
“Sngewbha ban wan ban iarap lem iangi ha New York" ong U  Andrew Cuomo bad katei ka dei hadien ka jingiap kaba sa 250ngut ki briew, ha ka shisngi bad kaba la poi sha ka  1,200ngut bad kiba bun, ki dei na ka nongbah New York.
U Cuomo, ula ong ba ka donkam haduh 1 million ngut, ki nongtrei jong ka tnat ka koit ka khiah ban teh lakam ia kane ka jingpang kaba shyrkhei.
“Ngi lah duh palat ia shi hajar ngut ki nongshong shnong" ula ong shuh shuh.
“Ianga ngi la poi sha u pud uba eh shi katdei bad ngi la poi ha u pud uba ngim lah leh eiei shuh".
Haduh mynta ki don 80hajar ngut ki nos, ki doktor bad kiwei kiba la shongthait na ka kam kiba mih ban iarap ia kitei ki riew shem lanot bad nangta sa ka jhad ki shipai um, ka la poi lem bad shi hajar tylli ki jingthiah ban buh ia ki nongpang.
Mynta ka sngi kumba 30 ngut ki nongniah bike kiba ju thep diesel na ka Reliance Petrol Pump 14 mile byrni hat ki la complain bad dawa bai lut na ka ne ka pump hadien ba mynne mynstep ynda kila dep thep umphniang na kane ka pump; ynda la iaid kum ba 500 meter eiei ka thuk thuk jong ki ka la sangeh hi bad ym lah shuh ban iaid.
Jaka juh hi ka jaka la sakut bun ki bike ynda la kylli  para nong niah thuk thuk kin sa tip ba ka dei na ka um phniang dei hadien kane ki sa leit biang shaka Petrol Pump ban lap iaka jingshisha bad ki la pyntip ruh iakane shaki pulit ka byrni hat P.S.Ynda la wan ki pulit ki la sei sample na ka petrol pump bad na ki thuk thuk ruh baroh ki ba ngat haka ne ka jingshukor bad la ithuh shai ba ka don ka jingkhleh kum ka kynja um ha ka umphniang.
Ki pulit ki la pyrshang ban kren ia u maneger hynrei u khlm wan mih satia sha ka jaka hadien ba la peit bniah bha ki pulit kin sa phah ia kane ka sample bala sei na pump bad na ki thuk thuk ban phah test ia ka.
Na ka liang ki driver ki la ong, “ngim hun tang ban shu long kumne hynrei kala long ka jingduh nong ka ba khraw bad ki dei ban hap siew iaka bai lutksan baroh, lada dei ban ai da ka ba thymmai ruh kane ka petrol pump kan hap ai beit".
Haduh mynta ka jinglumjingtip ba kham bniah naka liang ki pulit ki dang wad.
Shillong: Mynta ka sngi ha ka por 12 duna eiei, u Conrad Sangma, myntri Rangbah ka jylla, hadien ba u la mih na Synod College, ula leit ban beh kyrkieh sa ia kiwei pat ki prokram jongu sha Mawdiangdiang.
Ha katei ka jingkyrkieh kam lehse, U Sangma, ula hap ban iaid na ka surok na lad Jaiaw Laitdom, lyngba ka skul St Joseph bad mih sha jingthang briew, kaba dei ka surok kaba iaid tang shi kali bad kaba la khang ia ki kali kiba wan na Jaiaw ban mih sha jingthang briew baroh shi katta.
La sngewthuh ba mar ia mih U Conrad na Synod College, ka la don ka jing pynbeit kyrkieh ki pulit pyniaid kali, ban khang shipor ia ki kali kiba wan na jingthang briew sha lad Jaiaw Laitdom, ba kan nym pynwit ia ka leit ka wan jong u myntri rangbah.
Dei hangne kn ka ain ka trei kam tang iq ngi u rit u ria katba ia ki heh ki hain pat ka leh matlah.
Ka Rihanna, ka iathuh ba ka don jingmut ban ioh khun kumba lai haduh saw ngut, ha ki shiphew snem ban sa wan bad katei kan pynurlong beit, lada jia ba ka don lok ne kam don ruh, ka la iathuh.
Ha ka jingiakren bad ka makasin jong ka British Vogue, katei ka nongrwai, kaba la don 32 snem ka rta, ka la kren shai, ba ka la rai ban ioh 3 ne 4 ngut ki khun bad lada jia ba kam ioh ia uba ieid ban long u tnga jongka ruh, hynrei kan shong marwei, kan pynioh khun beit  lai ne saw ngut.
Ka Rihanna, ka dang shu dep ia pyllait bad u heh spah uba na Saudi Arabia, U Hassan Jameel, ha u bnai kyllalyngkot mynta u snem, hadien ba ki la ia iaid la lai snem kynthih.
Ha ka jingkren jongka, ka la ong “Bun kiba shim ba ngam lah ban long kmie, lada ym don kpa, hynrei katei ka dei ka jing pyrkhat kaba bakla".
‘Kaba donkam eh, ka dei ka jingsuk bad katei ka dei ka jing donkam kaba kongsan hapdeng ka kmie bad ki khun bad katei ka dei ka bynta kaba nga dei ban kit khia bad ban ai da ka jingieid kaba pura’.
Jowai: U MDC ka Mynsngat Khanduli ma Dawan Lyngdoh u la kyntu ia ki nongialam shnong jong ka jylla ban ym shim ia ka ain ha kti ha kum kane ka por ba kiba bun ki paidbah ki la mad ia ki jingeh kiba bun jait, kumta haba lap ia ki paidbah ba ki iaid lynti lyngba ki shnong, ym dei ban pynshitom kulmar ia ki, hynrei dei ban bud katkum ki ain bad dei ruh ban tip ia ki daw kiba biang balei ba ki iaid lynti.
La ong shuh shuh da U MDC, ba  ki nongialam shnong ki dei ban long kiba ia sngewthuh lang ia ka jingeh ki duk ki rangli kiba hap ban trei bylla na kawei ka shnong sha kawei pat bad khamtam ia kito kiba dang sah kut ha shiteng lynti ki dei ban iarap lem ia ki ym dei ban kyntait, hynrei ban   iarap kylliang ha kum kane ka por ba ka pyrthei baroh kawei ka don hapdeng ka jingialeh ban pynduh jait ia une u jingpang Corona Virus Covid 19.
Ka tnat ka koit ka khiah jong ka sorkar India, ka pynbna mynta ka sngi, ba ki don 92ngut kiba dang ioh pang thymmai ia ka  coronavirus bad sa saw ngut kiba iap.
Haduh mynta, ki don 1251 ngut kiba kiba ioh pang bad baroh kiba iap, ki la poi sha ka 32ngut.
Ha Maharashtra, ki don 12ngut kiba dang ioh thymmai ia katei ka jingpang bad baroh kiba ioh pang ha katei ka Jylla, ki long 215 ngut.
Ka sorkar Telangana, ka iathuh ba ki hynriew ngut ki briew, kiba shim bynta ha ka jinglehniam ha  Nizamuddin ha Delhi, ki la iap noh na ka daw jong ka  Covid-19.
Arngut na kitei ki iap ha  Gandhi Hospital, uwei ha Apollo Hospital, uwei ha  Global Hospital, uwei ha Nizamabad bad sa uwei ha  Gadwal district.
U Arvind Kejriwal, myntri rangbah ka Delhi, ula bthah ia ki pulit ban ejahar pyrshah ia Maulana, uba pynlong ia ka jinglehniam ha West Nizamuddin ha South Delhi, namar ba kiba bun kiba leit sha katei ka jinglehniam, ki la kem pang coronavirus.
La iathuh ba ka jingiap na katei ka jingpang ha kylleng ka pyrthei, ka la poi mynta sha ka  35,000ngut bad katei ka long, katba kum ka kaiphod jong ka  John Hopkins University, katba kito kiba ioh pang ki la poi sha ka 7lak ngut.
Shillong: U Member of Parliament (MP) na ka seng Congress u ma Vincent Pala mynta ka sngi u la pyllait 1 klur tyngka na ka skim ‘Member of Parliament Local Area Development Scheme’ (MPLADS) kum shi bynta ban iakhun pyrshah ia ka jing pang corona virus hapoh ka jylla Meghalaya.
Ha ka shithi sha ka DC ka East Khasi Hills I kong Matsiewdor War Nongbri, na ka liang u ma Vincent Pala u la ong ba ka pisa ba song 1 klur dei ba pyndonkam ban thied ia ki tiar kum ki ‘ventilators’ ki ‘masks’ ki jain phong ki nong sumar lane ki ‘preventive suits’ ki tiar ban ‘test’ ia ka jing pang bad kiwei kiwei de ki tiar na ka bynta ban pyndonkam da ki briew ka tnat ka koit ka khiah ka jylla kum shi bynta ban ia khun pyrshah ka jingpang corona virus.
Na ka liang u ma Vincent Pal, lyngba ka shithi sha ka DC ka EKH u la ong ba ia ka pisa ba u la mang, ka sorkar Meghalaya ka dei ban pyndonkam hapoh 45 ngi ban thied ia ki tiar ki tar na ka bynta ban ia khun pyrshah ka jing pang corona virus.
U ma Vincent Pala u la kyntu ruh ia ka sorkar Meghalaya ban pyn poi mar bam sha baroh ki paidbah ka jylla Meghalaya ha kane ka por ba pakhang shnong ha baroh ka ri India bad u la kyntu ruh ia ki paidbah ka jylla ba kin bud ia ki kyndon ba la btah da ka sorkar ha ka jing iakhun pyrshah ka jing pang corona virus.
Shillong: Kum shi bynta ban pynsuk ia ka jing iatreilang hapdeng ki bor sorkar bad ki rangbah shnong bad ki nong synshar shnong, mynta ka sngi ka sorkar Meghalaya ka la aibor ia ki ophis treikam ki Deputy Commissioner (DC) jong man la ki district ka jylla ban ai ‘Identity Card’ sha man la ki Rangbah Shnong hapoh ka jylla.
Please translate in english.
!!.
Shillong: U Dr.Jemino Mawthoh mynta ka sngi u la thoh shithi sha u myntri rangbah ka jylla Meghalaya u Conrad K Sangma haba dei bad ki lad ki lynti ban tehlakam ia ka jing wan pur ka jing pang ‘Corona Virus’ hapoh ka jylla.
Na ka liang u Dr.Jemino Mawthoh u la kyntu ba ka sorkar ka dei ban long ba phikir bha ha baroh ki khyrdop khappud jong ka jylla na ka bynta ban khanglad ia ka jing wan pur ka jing pang ‘corona virus’ hapoh ka jylla.
U bah Jemino Mawthoh u la kyntu ia ka sorkar ban pynkhlain shuh shuh ia ki rukom ‘screen’ ia ki paidbah ba thmu wan rung shapoh ka jylla Meghalaya.
U Dr.Jemino Mawthoh u la ai buit sha ka sorkar ba ka dei ban ia treilang bad baroh ki tnat ka sorkar, ki rangbah shnong, nong synshar shnong lem bad ki riew paidbah na ka bynta ban thaw da ka ‘Emergency Operation Centres’ ha man la ki district ka jylla ban phikir ia ka jing pang corona virus.
Haba dei bad ki mar bam mar dih, na ka liang u Dr.Jemino Mawthoh u la kyntu ia ka sorkar Meghalaya ba ka dei ban don ka jing phikir bad ka jing khein haba dei bad ka jing ia thied ia die ia ki marbam na ka bynta ban pynioh lang ia baroh ki paidbah ka jylla.
U la ong ruh ba ka sorkar ka dei ban pyllait paidbah ia baroh ki dor jong ki mar bam khnang baroh ki paidbah ka jylla kin tip ia ki dor jong ki mar ha man la ki dukan.
Ka long ka jingshisha bad ka sngewdei ruh ba ia ka dor dei ban pyllait paidbah bad khamtam ka list ki dor dei ban tah ha kito ki dukan hi lane ha ki kot khubor ba baroh ki briew kin tip.
Shillong: Kum shi bynta ban khanglad ia ka jing ia lum paidbah hapoh ka nongbah Shillong bad kiwei ki jaka markhap, ka ophis treikam jong ka Deputy Commissioner (DC) ka East Khasi Hills (EKH) ka la pynjari syndon da ka korphiw (section 144 Cr.
Pc) naduh 6 baje mynstep ka 31 tarik lber 2020 haduh 3 tarik iaiong 2020.
Ia ka korphiw la pynjari kum shi bynta ban khanglad ia ka jing saphriang ka jing pang ‘Corona Virus’ hapoh ka jylla Meghalaya lyngba ka jing ialum paidbah.
Katei ka hukum kan ktah ia ki jaka ba kynthup ia ki jaka bahap hapoh ka Municipal, Cantonment, Mawlai block, Mawpat block, Mylliem block naduh Jiengkieng Umshyrpi, Madanryting, Mawblei, Nongkseh, Lawsohtun, Mawdiangdiang, Diengpasoh  bad Seijong.
Ka hukum ba mih na DC EKH, ka kdew ba ka korphiw kan nym ktah ia ki briew jong ka tnat pulit, ki shipai, kali pynlip dieng, ki doctor ne ba trei hospital, ki ba trei ha bank, ki nongtrei ka PWD, ki nong trei ka Shillong Municipal bad Cantonment, ki briew ba leit sam marbam, ki dukan ba die marbam kum ki dukan die khaw, petrol pump, dukan sam cylinder bad ki dukan die dawai.
Ha ryngkat bad ka korphiw, na ka liang ka ophis jong ka Deputy Commissioner (DC) ka East Khasi Hills (EKH) hadien ba la pyntreikam ia ka ‘Meghalaya Epidemic Disease COVID-19 Regulation’ 2020 la mana ban ialum briew palat 5 ngut khamtam ha khmat ki dukan die mar bam bad ban plie ka iew ka hat.
Nalor kane ka ophis DC EKH ka la kyntu ia ki paidbah ban ieng kham pajih na kiwei pat kumba 1 phut ha ka por ba thied marbam na ki dukan.
Shillong: Ka sorkar Meghalaya lyngba ka tnat ‘excise’ ka la mynjur ban pyn poi kyiad sha ing jong ki briew ba la bthah da ki doktor.
Katkum ka shithi da I kong B.Syiemlieh na ka tnat ‘excise’ sha ka ophis treikam ka Deputy Commissioner (DC) ka East Khasi Hills la batai ba ki dukan die kyiad ki lah ban pyn poi ia ki kyiad sha ing jong katto katne ngut ki briew ba la btah bad ba la ioh jing bit na ki doktor haduh 14 tarik iaiong 2020.
Ka shithi ka kdew ruh ba ki dukan die kyiad ki lah ban shim tam 100 tyngka lada pynpoi ka kyiad sha ing jong ki briew ba la ioh jing thoh na ki doktor.
Na ka liang ka tnat ‘excise’ ka la kyntu sha ki bor ka DC ban buh kyndon ia baroh ki dukan die kyiad haba dei bad ka jing pynpoi kyiad sha la ki ing.
Shillong: Ka hukum na ka ophis treikam ka Deputy Commissioner (DC) ka East Khasi Hills District kala kdew ba ki dukan die marbam kin plie ha ka 31 tarik lber 2020 naduh ka por 9 baje mynstep haduh 5 baje janmiet.
Ki dukan kiba shah ban plie ki long tang ia ki dukan sam khaw rashon, dukan die marbam, dukan die doh bad ki dukan die soh nalor kiwei kiwei de ki dukan ba die ia ki mar ba kynthup ha ka thup ki tiar ba donkam eh.
Ka hukum na ophis DC ka la batai ruh ba tang ki dukan kiba la don kyrteng bad ka sorkar Meghalaya ki lah ban plie ia ki dukan ha ka jing iatreilang bad ki rangbah shnong bad ki nongsynshar shnong jong man la ki shnong na ka bynta ban phikir bha ia ka jing ia lum bun paid ha jan ki dukan.
Shillong: Ka tnat pule puthi ka sorkar Meghalaya lyngba ka kyrwoh na u Commissioner bad Secretary u bah D.P Wahlang ka la kdew ba, baroh ki jaka pule hapoh ka jylla Meghalaya kin khang khyrdep biang naduh 1 tarik iaiong haduh 15 tarik lber 2020 kum shi bynta ban khanglad ia ka jing saphriang ka jing pang ‘corona virus’ hapoh ka jylla.
Ka kyrwoh na u Commissioner bad Secretary ka tnat pule puthi ka jylla u bah D.P Wahlang ka la kdew ruh ba, baroh ki eksamin ba dang sah yn pyn long pat hadien ba pynbna da kumwei.
Shillong: Ki pulit ha  baroh kawei ka jylla kiba  la ap pahara bha ban ym ai lad ia ki briew ba  kin mih na ki ing khang ba kin lah ban tehlakam ia ka jing saphriang u khniang jingpang Covid-19.
Hynrei wat  la  na  ka sorkar bad ka tnad pulit ki pyrshang ban tehlakam don na ki briew ki bym don jingsuhniew ia ka jingpyrshang jong ka sorkar jylla.
Mynta  ka sngi na ka liang ki pulit Nongstoin ki la ioh kem ia kum kine ki briew ki ba mih sha surok, ki bym don ka mynsiem pyrkhat ha ka ba ki la buh ym tang ia lade hynrei ia ki wei ruh ha ka jingma.
Na ka liang ki pulit Nongstoin ki la kem bad shondur ia kine ki briew ha ryngkat bad ki jingthoh kiba pynremjur ia ka jingleh jong ki.
Shillong: U symbud Myntri Rangbah ka jylla u bah Prestone Tyngsong, haba iakren bad ki lad pathai khubor, u la iathuh ba ka sorkar ka la bthah ia baroh ki Deputy Commissioner,  ba kin ia kren bad ki nong khaii ha ki district ba kin leit ban kit ia ki marbam na Guwahati ne na Khanapara ban pynpoi sha ki iew ban die sha ki paidbah.
U Bah Prestone Tynsong, u la iathuh ba ka jingphah jong ka sorkar ia ka jingbthah sha ki DC haka ba iadei bad ka iadie ia thied ia ki marbam ha ki iew ka long ban pynthikna ba ki marbam kin poi lut sha baroh ki shnong ki thaw ha ka jylla.
U la ong ruh ba kumba long baroh shi katta ka sorkar kam lah ban tuklar ha kaba iadei bad ki iew ha hat, hynrei mynta kam banse ban tuklar hadien ba bun na ki  shnong ki ud ia ka jingbym poi u Khaw sha ki thain nong kyndong.
U la ong ruh ba ka jingbym pynpoi ia u khaw sha ki thain nongkyndong ka long ba ka don ka jingkhaii tang shiliang, bad kane kan wanrah jingjynjar ia ki paidbah lada ym poi u khaw sha kine ki thain nongkyndong, kumta na ka liang ka sorkar ka hap ban tuklar khang ban ymdon kano kano ka jingduna u khaw ha baroh ki shnong ki ba don ha jylla.
U la ong ruh ba lada baroh ki wankit ia ki marbam tang na Shillong kan long kaba shem jingeh, kumta ki la pynbeit ba kin phah hi noh ia ki nongkhaii ba kin leit kit hi na Khanapara namar ka stock ha Khanapara ka dang bun  bad ha kine ki khynniat por kin sa pynbeit ia ki nongkhaii ba kin lah ban leit kit hi.
U la buh ruh ia ka jingmaham ia ki nongdie ki ba die tamdor ia ki marbam baroh bad bthah ruh ia ki DC ban peit ba kam dei ban don ka jingdie tamdor  ia ki marbam hynrei ki dei ban die kat kum ka dor ba la buh ka dei ban long katkum ka dor kaba la buh.
Ha kaba iadei bad ka jingkhang jong ka Assam ia ki truk kit marbam na ka jylla ba kin leit Kit marbam na Assam u la ong ba na ka liang jong u myntri rangbah ka jylla Meghalaya u Conrad K Sangma u la dep  iakren bad u myntri rangbah ka jylla Assam ban peit ba ki kali na Meghalaya ki ba leit  kit ia ki marbam  na Assam kim dei ban shah pynthud.
Ka Spain, ka dei sa kawei pat ka ri, ban kiew ia ka jingbun kiba ioh pang  coronavirus, hadien ka China, namar ba ka jingdon kiba pang, ka la kiew sha ka  6,400 tang ha ka shimiet.
Ki bor pyniaid ka tnat ka koit ka khiah ka sorkar Spain, ki iathuh ba ki la dep eksamin ia  85,195 na katei ka virus, kaba kiew da 6,398 na kaba la don lypa kaba long 78,797, kumba la ioh jingkhein shisngi mynshwa bad ka China, ka don 82hajar ngut kiba ioh ia katei ka jingpang.
Ka jingdon kitei kiba pang ha US, ka poi sha ka 140,000, katba ha Italy, ki don  100,000 ngut bad kaba palat ia ka jingkhein jong ka China.
Ka jingiap ha Spain, ka long 812 ngut ha ka shimiet, kaba kiew na ka 6,528 ngut sha ka 7,340ngut.
Ka jingiap ka kham duna, na ka 838ngut kaba long ha ka Sngi U Blei.
Ka jingiap kaba bun briew eh haduh mynta, ka dei ha Italy, ha kaba ha ka Sngi Thohdieng, ka poi sha ka 969ngut.
La iathuh ruh ba ki don 12,298 ngut ki nongtrei ka tnat ka koit ka khiah, kiba la thikna ba ki ioh ia katei ka jingpang  coronavirus ha Spain, ong ka Maria Jose Sierra, kaba dei ka khlieh jong ka deputy health emergency mynta ka sngi.
Katei ka jingioh pang, ka long 14 percent na baroh kiba ioh pang kiba don baroh  85,195 ha katei ka Ri.
Ka Madrid, ka dei ka jaka kaba bun eh kiba ioh pang coronavirus, ha kaba ki don mar shiteng kiba iap na baroh kawei ka Ri bad la pynher shiteng ia ka lama jong katei ka Ri mynta ka sngi, kum ka jingsngew lem ia kito kiba iap.
La pyni da ki dur, halor ka jingshlei ki met iap ha kawei ka hospital ha Brooklyn, kaba don ha New York, ha kaba ki la don 776ngut kiba iap bad bad nangta sa 33hajar ngut kiba la ioh ia katei ka jingpang khlem ba triem bha ha katei ka Jylla.
Kitei ki met iap, la thep pat kham hadien ha kawei ka trok bad ba la leit tep ha ki jaka tep kiba la thaw kyrpang, ha ki rud shnong jong ka nongbah New York, kynthup ruh ia ka Central Park, kaba la kylla long kawei na ki jaka tep briew.
Haduh mynta ka sngi, ki don  142,000 ngut kiba ioh pang bad sa 2,500ngut kiba iap na katei ka jingpang.
La khmih lynti da ki riew stad saian, ba ka jingiap briew, kan nang kiew shuh ha New York ha ki sngi ban sa wan bad ka don ka jingma kaba khraw, namar ba ki bor dawai, kin nym lah shuh ban iarap ia kitei ki riew shem lanot.
Shillong:Ki nongshong shnong ki ba hap ha ka thain RiBhoi ki la poi ha ka  khim khait namar ka jingbym poi ka marbam sha ki dukan ba don ha ki shnong jong ki.
Haba ia kren halor ka jingeh ba ki mad ki la iathuh ba da ki phew tylli ki shnong ki badon ha ki thain Umden kim don shuh ki marbam ha ki dukan.
Ki la  iathuh ruh ba naduh ba sdang ka jingpynjari ia  ka korphiw  ha ka jylla kam shem la don ka jingpynpoi ia ki marbam ha kine ki thain.
Kine baroh ki wanrah jingeh ia baroh ki nong shong shnong ki tei ki thain ba ym don ki marbam shuh ha shnongSha thain mawhati ruh kajuh ngin sa iap thngan.
Shillong: Kawei ka ing kaba ha ka shnong Erpakon kaba don ha jan Nongpoh Ribhoi District hynnin ka sngi ka la julor lut hadien bad ka ding ba klang ka la bam shngiam  ia ki jing don jing em baroh ha ka por kumba 12:30 baje eiei.
Kane ka ing ka dei ka jong ka kong Banakyrlin Nongsiej bad ym shem la don kano kano ka jing jia ba sngewsih ha ka por  ba jia kane ka jing jia.
Ym shem lah ioh kano kano ka jingtip ia ka daw ka jing kem ding kane ka ing, hynrei da ka jing iarap ki para mar jan la lah ban tem noh ia ka jing klang kane ka ding.
Shillong: Kum ka sienjam iada ia ka jing saphriang ka jingpang COVID-19 kaba la sar mynta ia bun tylli ki ri ka pyrthei, ka Seng Samla Unitarian Union North East India (SSUUNEI) ka la pyntip ba ka la pynsangeh shwa ia ka 67th Annual Conference kaba la pynbna ban long ha ka 4 bad 5 tarik u Iaiong, 2020 ha Puriang bad ia ki tarik ban pynlong pat ia ka yn sa pyntip kham hadien.
Shillong: Kum shi bynta ban pynsuk ia ki paidbah ban ioh ka ki korphiw pass, ka sorkar Meghalaya ka la bate ia ki ophisar na kylleng ka tnat sorkar na ka bynta ban ai korphiw pass ia ki briew bad ia ki kali ki kynthup ia u ophisar E.Kharmalki na ka tnat Urban Affairs, ophisar Barnari Mawlong na ka tnat DIPR, ophisar A.Nikhla na ka tnat MeCL, ophisar T.G Momin na ka tnat ka koit ka khiah bad u ophisar K.Talukdar na ka tnat PHE.Paralok, nga dei u nongthoh khubor na Ri Lyngngam.
Nga la dap mynta 60 snem karta.
Nga thoh ia kane da ka jingsngewkhia mynsiem na ka bynta ki nongshong shnong kane ka thaiñ bad na ka bynta ialade ruh.
Ngam pat ju lap kum kane ka apot ha ka jingim jongnga.
Kata ka long naduh ba ka sorkar ka la pynjari da ka korphiw na ka jingtieng ia kata ka khlambah “Coronavirus".
Ka thaiñ ri Lyngngam, naduh Kulang haduh Langpih, naduh Nongshram haduh Rwiang mynta ka la ngat ha ka jingkyrduh bam kaba jur.
Dang kham suk shibun ha kata ka nemsniew ha Israel ha ka por u Jakob namar ki dang ioh ban leit thied kew na ri Ijipt.
Hangne ha ri Lyngngam te nangno keiñ ngin leit thied khaw? Ki ïew kiba ju pynbiang marbam kum ka Seiñduli, Langpih, Nonglang, Riangdo, Umdang bad ïew Shallang mynta la khang khyrdep lut ki dukan namar ba ki pulit kim shah shuh ban plie bad ba kim ioh khaw shuh na Shillong, Boko bad Guwahati.
Wat ka ïewbah Nongstoiñ ruh la bun kiba khang khyrdep.
Kumba 90% na ki nongshong shnong ha ri Lyngngam ki dei kiba shu im kyndoi jakpoh.
Kiba ju mlien ban leit bylla mynsngi bad thied khaw janmiet.
Mynta haba la khang shnong, ki briew ki la shu iashong khop ha la ïing.
Wow! Ki khun ki pan ja, u kpa u peit ia ki diengsawdong bad ki rijied jong ka ïing, nangno yn ioh khaw? Don kiba leit pan khaw na ki sordar shnong hynrei ma ki ruh naei kin ioh? Ki leit kyrpad ia kiba ju ai bylla ia ki hynrei ki ioh pynban ia ka jubab, sa peit ynda la kut ka korphiw.
Te lano kein kan kut kane ka pakhang shnong? Da dei kum ha ki khlam mynhyndai te dang ioh pahuh kita ki phankhlaw, ki jhur khlaw hynrei mynta te kita ruh kim don shuh.
Ah! Sangsot ia ki nongkyndong bapli kiba im kyndoi jakpoh.
Wat ia ka mluh ruh kin ym ioh shuh.
Kat ban poi kata ka khlam te la bun ki ban iap thngan.
Kito kiba don pisa ruh ki la shem jingeh.
Namar ka pisa te ki don hynrei ki dukan khaw ki la thylli bad la khang khyrdep lut.
Ha kum kane ka por khim khait ki nongtuh bad nonglute ruh ki la jyllei.
Wat kito ki bym ju tuh ruh kin hap leit prong tuh ia ki ïing ki briew tang ban ioh khaw.
Kumba ong ka ktien, “Ka banse ka thom ia ka sang".
Ha kum kane ka por, bun kiba kylli, “Shano ki nongmihkhmat jong ngi? Hato ki khmat jong ki ki la mih lut shabar baroh artylli? Hato ki hun ban iohi ba ngin iap thngan?" Ha kane ka thaiñ jong ngi te ngim ju iohi nongmihkhmat shuh la slem.
Ha ka jingsngewthuh barit jong nga, balei ba ki nongmihkhmat kim wan mih sha ki shnong jong ngi ha kine ki sngi, don 3 tylli ki daw.
Kita ki long (1) ki tieng ia ka khlam, (2)ki tieng ia ki paidbah bad (3) namarba ka ilekshon ka dang jngai.
Balei ki nongmihkhmat ki tieng ia ka khlam, haba ki la bam smai kum ki pulit, ki shipai bad ki doctor.
Nga iaroh ia ki pulit, ki shipai bad ki doctor ba ki kheiñ duh ia la ka jingim wat haba ka khlam ka la nang jan.
Lehnohei ka jingsmai ki nongmihkhmat ha khmat u Lat ka jylla.
Ka ktien tymmen te ka ong ba uba pynkheiñ ia ka jingsmai u leh ia ka pop kaba khraw.
Balei ki tieng ia ki paidbah haba dei ki paidbah ba la pynjop ia ki? Wow! Ha ka por ba ki wan canbas ilekshon ki ju ong, lada phin jied ia nga bad lada ngan jop ngan shakri ia phi.
Hynrei ynda la jop pat balei ki tieng.
Lada kim lah ban leit mih dalade sha ki shnong ruh balei kim shu khot ia ki sordar shnong ba kin long ki Ambasador? Da sngap ia ki ktien jali jaum jong ha ka por ilekshon te sngew kumba lada theh um ha kriah ruh ym lait shuh.
Ah! Jin lada ka khlam kan poi sa ha u snem 2022 te ki nongmihkhmat jong ngi bad ki kyrtong ki ban iakhun kin tur iap kum ka khnap kaba tur ia ka ding haba thang ktung.
Ki paidbah ka ri Lyngngam mynta ki la sdang sa ban pan khaw na U Blei.
Hato U Blei jong ngi un long kum U Blei ki Israel hyndai uba la pynhap ia ka manna na bneng ha kata ka jingiaid lynti kaba jrong na Ijipt sha ri Kannan? Hynrei nga ngeit ba lada U Blei jong ngi u dei u juh uba long u Blei ki Israel te un sa kren ha ki Pastor, ki Phadar bad ki Tymmenbasan ba kin ym pynslem ban leit sei noh na ka phon balang ba ki la leit thep ha bank da ki phew bad ki spah klur ba ki la pynkhreh ban tei ïingmane standard, ban shna skul, hospital, ban phah missionary sha ri dkhar… Lada ngam bakla, nga iohsngew ba mynshuwa ki balang khristan ki la theh jingiarap sha ri dkhar haba la jia ka nemsniew hangto.
Lada ki balang khristan kin iarap sa ia ki para khasi te ka dei shisha ka jingkren U Blei.
Ha kawei pat ka liang, kane ka Lockdown ka bha shibun.
Namar naduh ba la kyrduh khaw ki patta kyiad ruh ki la khang khyrdep.
Mynta la suk jai ki shnong ki thaw namar ym don nongbuaid shuh ba wan hylla.
Kiba ju mlien ban dih kyiad mynta ki la tyrkhong raw raw u ryndang.
Ba kin leit thied kyiad phareng ruh ym don kali.
Ynda la kut ka korphiw, ki nongshet kyiad kin shet biang bad ki nongdih ruh kin sa dih bhor mutlop.
Ki jingkulmar ha ïing bad ha shnong kin jia biang.
Haba nga ong kumta ym dei ba nga kwah ba ka korphiw kan dang bteng biang.
Nga kwah ba ka khlam kan kut noh bad ka korphiw ruh kan kut noh.
Khublei shibun.
Shillong:  Katkum ka jing thoh ne post jong ka Angela A Rangksai ha ka Facebook jongka kaba ong ba ki nongshong shnong ka Mawsohmad kawei na ki shnong ba hap hapoh Khatarshnong Area ki im da kaba shu bam da ka shriew khlem ioh ia u khaw ban bam ka long kaba bakla bad kaba ialam bakla, ha kajuh ka por kaba pynlyngngoh ruh ia kiba bun namar ym shem kaba kum kata.
Ha ka kyrwoh ba la pyllait, u bah Mebanker Tding, na Mawsohmad Khatarshnong , u la ong ba kane ka briew ka phah ne share haduh u Myntri Rangbah ha ka post jongka da kaba thmu ban pynjah burom ia ki nongmih khmat MLA/MDC.Haba wad bniah la shem ba kane ka briew kam dei na shnong Mawsohmad hynrei ka jingthoh ha ka post jong ka lah long thik kumba ka tip ia ki briew ha shnong Mawsohmad ba kim ioh khaw bad ia la jingeh jong ki.
U la ong ba da shisha ka shriew ka dei ka jingbam kaba ki briew ha ka thain Khatarshnong ki juh rep bad ki juh bang bha ban bam hynrei ban ong ba kim don ia u khaw kaba pynlyngngoh haba ki nongmihkhmat ki la shimkhia da kaba phun ia ki nongialam shnong ban kylli la ki la ioh khaw ne em.
Ka jubab ka long ba ki lah ioh hynrei kaba lyngngoh ba kane ka briew ka don ka jingthmu ban ialam bakla pynban da kaba shim kabu kum ha kane ka jingjia kaba ki ri ka pyrthei bad ka ri India ryngkat ka sorkar jylla ki dang ia khun ia u khniang jingpang COVID-19.
“Kaba kum kane ka jingthoh ngi da pynrem jur bad ngi don ban ong ba wat pyndonkam bakla ia ki khubor hamsaia ha ki social media namar ktah ia ka burom ka ijot jong kiwei bad jong ka shnong ka thaw.
I jingtip barit sumar ioh ka wanrah jingeh pynban ban batai stad ne lehstad", la ong u bah Mebanker Tding.
Shillong: U MLA ka Shella u bah Balajiedkupar Synrem u la pynthied marbam kum u khaw bad kiwei ia ki shnong ba ha ka konstitwensi T.5 lak bad ia kane la phah ia ka pisa sha u SDO (Sohra) ha ka 26 tarik mynta u bnai.
Ha kane kajuh ka sngi, u MLA u la pyllait ia ka T.2.50 lak ia ka pisa ban thied ia ki mar bam sha u SDO Pynursla Civil Sub-Division bad ka jingpynlut ka la kot sha ka 7 lak shiteng.
Kane ka jingthied khaw u MLA ka long hadien ba ki paidbah ki la iakynduh jingeh ha kum kane ka jinghiran na ka jingsaphriang ka jingpang COVID-19 kaba la pynlong ia ka sorkar ban pynjari da ka hukum ban nym iamih ban nym ia iaid ia ieng ha kine ki 21 sngi kaban kut ha ka 14 tarik Iaiong shi bynta ban khang lad ia kane ka jingpang.
Shillong:   Ka Workers Power of Meghalaya (WPoM) bad ka Thma U Rangli Juki (TUR) ki pdiang sngewbha ia ka rai bad jingpynbna jong ka Sorkar Jylla Meghalaya ban ai jingiarap pisa ia ki nongbylla sngi kiba la duh ka kamai bad jakpoh na ka daw ka jingkhang shnong ha kine ki por ba iakhun pyrshah ia ka khlam Corona ne Covid19.
Ha kine ki khyndiat sngi ba la lah ka Sorkar jylla ka la pynmih ia ka hukum ban ai jingiarap pisa 1000 tyngka shitaiew ia ki nongbylla misteri kiba shna iing bad ba ym bit ban beh kam ne pynduh tulop ia ki nongtrei kiba trei ha ki jaka treikam Sorkar bad riewshimet tang namar ba ki pep trei ha ki sngi pakhang shnong na ka daw ka khlam Corona.
Ka Workers power of Meghalaya bad ka TUR ha ka 22 bad 23 tarik u Lber 2020 ki la phah ia ki dorkhas sha u Myntri Rangbah ka Jylla ha kaba la kyrpad bad dawa ba ka Sorkar kan shim ia ka jingkit khlieh ban ai jingiarap pisa bad ban iada ia ka kamai bad jakpoh jong baroh ki nongbylla sngi ha ka Jylla kiba kynthup ia ki nongdie jingdie ha madan, ki nongtrei iing, ki nongtrei kynta, ki nonghikai skul private, ki nongtrei casual,ki nongsengkam lajong kiba rit ne duna ka baiseng bad kiwei de ki nongbylla sngi kiba trei kiwei pat ki jait kam bad kiba kamai na kti ha shyntur.
Kumta ka Workers Power of Meghalaya bad ka TUR ki pynpaw ka jingsngewkmen bad sngewnguh ia ka Sorkar Jylla bad ki pdiang ia ka rai bad ka jingpynbna kaba thymmai ba ka Sorkar ka la pynbna ha ka 28 March 2020 ba ka Sorkar lyngba ka tnat Labour bad Disaster ki la pynkhreh ban ai jingiarap pisa ia ki nongbylla sngi ha ka Jylla kiba la duh ia ka kamai bad jakpoh ha ki sngi ba pakhang shnong.
Kumta ka Workers Power of Meghalaya ka kyntu ia baroh ki nongtrei nongbylla sngi ban shim ia kane ka lad jingiarap pisa ba ka Sorkar ka la pynkhreh bad ka ngeit skhem ruh ba ka jingpynkhreh bad jingpynbeit kin long kiba shai bad ba baroh ki nongbylla sngi hapoh ka Jylla kin ioh ia kane ka jingiarap khlem da pyniapher Niam ne Jaidbynriew bad khlem da leh shiliang khmat iano iano ruh.
Ka jingiarap pisa kan long ia ki nongbylla sngi, tangba laitnoh ki misteri shna iing ne kiba shna jingshna,ki nongbylla 100 sngi,ki muster roll,ki nongtrei casual kiba trei bad ka Sorkar Jylla bad ruh kiba trei bad ki kynhun ba kyrshan ka Sorkar namar kine ki don da kiwei pat ki lad jingiarap.
Ki nongbylla sngi kiba la duh ia ka kamai bad jakpoh ha kine ki sngi ba don ka pakhang shnong kin pyntip sha ka State Emergency Operation Centre da kaba shu phone ha u nomber 1070 bad ym donkam siew.
Ki nongbylla sngi kin iathuh bad pyntip ia ki jingdonkam kum ka kyrteng pura, ka jaka sah, ka jaitkam batrei, ka EPIC number, Phone number, ka bank account bad IFSC code.
Ki nongbylla sngi ki lah ban phone ha une u nomber 1070 ha lane shuwa ka 3 tarik Iaiong 2020.
Kano kin ai Kane Ka Pisa.
bad hangno ban registered lane submit ia ki kyrteng address etc.I Sister Julia N Majaw I la khlad noh ha ka 28 tarik lber 2020 ha ka rta ba 91 snem ha Krishnanagar ka jylla West Bengal.
I Sister Julia N Majaw I dei ruh I hynmen jong u minister ka pla pisa barim ka jylla Meghalaya u bah Martin N Majaw.
Ia I Sister Julia N Majaw la kha ha ka 23 tarik jymmang 1928 bad I la leit noh Krishnanagar jong ka jylla West Bengal na ka bynta ban ia snoh bad ka ‘congregation of the Sisters of Mary Immaculate’ ha ka 10 tarik rymphang 1950.
I Sister Julia N Majaw I la pyndep ia ka kyrdan Phd jong ka ‘educational psychology’ ha u snem 1982 na ka skulbah Jawaharlal Nehru University bad ha u 1986 I la ioh bat kum I ‘state coordinator’ hapoh Dadengiri Garo Hills hadien ka jing lah jong I ban pyntreikam ia ka ‘biogas scheme’ hapoh ka jylla Meghalaya.
Kiba ha ing jong I Sister Julia N Majaw’s kiba kynthup ia I kong Mrs Josephine Majaw, Robert Kharshiing, A.Kharshiing, J.F Kharshiing, F Kharshiing bad u bah M.Kharshiing kim lad ban ia don bynta ha ka jing pyndep burom ia I namar ka jing pang ‘Corona Virus’.
Na ka liang ki bor district ka jylla West Bengal ki la kyntu ia ki sister ban ia shim bynta tang 7 ngut ha ka jing leit on tep ia I Sister Julia N Majaw.
I Sister Julia N Majaw I la ioh ruh ia ka khusnam ‘Meghalaya State Mahatma Gandhi Award’.
U khlur ka bollywood, U Amitabh Bachchan, ula pynmih ia ka jingthoh mynta ka sngi, da kaba u pynpaw, ba u kwah ban delete noh ia ka snem 2020 bad ban buh biang da kawei, namar u ong ba ka dei kaba don virus.
Ha ka post jongu mynta ka sngi, U Amitabh, ula ong  “Can we please delete the 2020 year and then reinstall it anew ? This version is with virus !".
Ki don shibun bah kiba ia rkhie iapler, halor katei ka jingthoh jong U Amitabh bad don ruh kiba kren pyrshah, namar ba katei ka jingthoh ka dei kaba bakla.
Shillong: Ka Meghalaya People’s Labour Union (MPLU) lyngba u president u bah Erwin K Syiem Sutnga ka la thoh shithi sha u myntri rangbah ka jylla u Conrad K Sangma halor ki lad lynti na ka bynta ban tehlakam ia ka jing pang ‘Corona Virus’ bad kumno ban ai jing iarap sha ki paidbah ha kane ka por ba pakhang shnong ha baroh ka ri India.
Na ka liang u president ka MPLU u bah Erwin K Syiem Sutnga u la kam ba ki paidbah ba donkam jing iarap ki lah ban phone ha u number 1070 na ka bynta ban ioh kyrteng kum shi bynta ban ai jing iarap.
Ki nongbylla naduh ki ba trei shna ing, Muster Roll bad ki ba trei bylla 100 sngi hapoh ka MNREGS ki lah ban pynrung kyrteng da ka ba phone ha u number 1070 ba la pynkhreh da ka sorkar.
Ka MPLU  ka la kyntu ruh ia ka sorkar Meghalaya ban ai jing iarap lem sha ki ba leh khaii kum ia ki mawshun bad kiwei kiwei de ki mar poh khyndew.
Ka MPLU ka la dawa ruh na ka sorkar Meghalaya ba ka dei ban pynkiew ia ka jing siew na Meghalaya Health Insurance Scheme (MHIS) kum shi bynta ban iarap ia ki paidbah ha ka por ba siew ia ka bai dawai ha ki hospital.
Haba dei bad ki lad lynti ban tehlakam ia ka jing saphriang ka jing pang ‘Corona Virus’, ka MPLU ka kyntu ia ka sorkar Meghalaya ba ka dei ban ia treilang bad ki Rangbah Shnong, Dorbar Shnong, Nokmas bad ban kyntiew ia ka Village Employment Councils (VECs) sha ka Village Corona  Defence Party (VCDPs) kum shi bynta ban ai jing hikai ia ki paidbah halor ka ‘Corona’ ha man la ki shnong.
Ka MPLU ka daw ruh na ka sorkar ban dei ban pynkylla ia ki kyrwoh sha ki kyntien Khasi, Jaintia bad Garo na ka bynta ban pynsngewthuh kham shai ia ki paidbah.
Ka MPLU ka pynsgew sha ka sorkar Meghalaya ba dei don da ki ain ba kham khlain na ka bynta ban pynshitom ia ki paidbah ba pynkhein ia ki hukum ka sorkar haba dei bad ka jing pang ‘ Corona Virus’.
Khatduh katwai ka MPLU ka la kyntu ruh ia ka sorkar ba dei ban ai jing iarap lem sha ki dkhot jong ka Bar Council jong ka jylla Meghalaya.
Ha,U EditorRupangSubject:-     Ka jingkyrpad.
Rangbah,Kat kum katei ka subject ba la kdew haneng ngi kum ka Dorbar shnong Sohmynting ngi wan ban kyrpad ia phi ba phin sngewbha ban pynmih iakane ka jingpynbna na liang ka Dorbar shnong Sohmynting kumne harum.
Ka jingiap briew ha Italy, ka la poi mynta sha ka 756ngut ha ka shisngi bad baroh kiba iap mynta, ki la poi sha ka 10,779 ngut bad katei ka jingiap briew, haduh mynta ka sngi, ka dei kaba  bun tam ha ka pyrthei hi baroh kawei.
Ka jingdon kiba ioh pang haduh mynta ka sngi, ka long 97,689 ngut bad kaba kiew na ka 92,472 bad katei ka jingkiew ki nongpang, ka dei kaba duna shibun naduh ka sngi balang ba ladep.
Ka jingiap ba bun eh ha Italy, ka dei ha ka sngi thohdieng, ha kaba ki iap 919ngut ki briew, katba ha ka sngi saitjain, ki don 889ngut.
Na kitei kiba ioh pang, ki don  13,030 ngut kiba la ioh khiah ha ka Sngi U Blei bad kitei ki la nang bun, na kaba long  12,384 ha shwa jong katei ka ngi bad ki don mynta  3,906 ngut kiba don ha ka intensive care.
Ka jingiap kaba bun eh, ka dei ha ka thain Lombardy, ha kaba ki don 416ngut kiba iap ha ka Sngi U Blei.
Kiba ioh pang ha Maharashtra, ki don sa 12 ngut mynta ka sngi bad baroh kiba ioh ia katei ka jingpang ha katei ka Jylla, ki la poi sha ka  215 ngut.
La iathuh ba ki don san ngut kiba ioh pang ha Pune, 3 ngut ha Mumbai, 2 ha Nagpur, uwei ha  Kolhapur bad uwei ha  Nashik.
Ka jingiap ha India, haduh mynta ka sngi, ka la poi sha ka 31ngut.
Ha America, kiba ioh ia katei ka jingpang ki la poi sha ka 142,600 ngut bad ka  New York State, ka don 60hajar ngut haduh ka Sngi U Blei bad ha ka nongbah New York, ki don  33,474 kiba la thikna ba ki ioh ia ka coronavirus.
Kiba iap na katei ka jingpang ha America, ki la poi mynta sha ka 2,010ngut.
Ka jingiap ha United Kingdom, ka la poi sha ka 1,228ngut, hadien ba ki don kiba iap sa 209ngut ha ka Sngi U Blei bad ki don mynta  19,522 ngut kiba ioh ia katei ka jingpang ha Britain.
Ki nongshong shnong jong ka Wuhan, ki kam ba ka khlam coronavirus, ka la pyniap ia 42hajar ngut ki briew, tang ha katei ka nongbah, ong ka khubor ba la pynmih da ka Daily Mail bad katei ka jingkhein, ka tam  haduh shiphew shah, na kaba la ai da ki bor sorkar jong ka China.
Katei ka khlam, ka la sdang na Wuhai, kaba hap ha ka Jylla Hubei jong ka China bad ka khubor jong ka China, ka kam ba kiba iap, ki don 3,300ngut bad kiba ioh pang, ki don 81,000ngut bad kiba iap tang ha ka Jylla Hubei, ki don 3,182ngut.
Ki nongshong shnong ka Wuhan, ki kam ba ki man ka sngi, la ju sam ia 500 tylli ki dpei sha ki long iing kiba la duh ia la ki jong kiba ieid ba thoin, na ki hynniew tylli ki jaka tep briew bad ha katei ka jingkhein, ka pyni ba ki don 3,500 tylli ki jingsam dpei ha ka shisngi bad la iathuh ba ka jing buh por, ka long ba kin ioh lut ia ki dpei ha shwa ka 5tarik Iaiong 2020, namar ba ha katei ka sngi, kan dei ka sngi jong ka jingleh burom jong ki China ia kiba iap, lane kaba ki khot ka  Qing Ming festival bad ha katei ka jingkhein, ka pyni, ba yn sam 42hajar tylli ki dpei ha ki 12 sngi kynthih.
Kiwei ki lad khubor, ki iathuh ba ka  Hankou, ka ioh pdiang ia 5 hajar tylli ki dpei, tang ha ki ar sngi bad katei ka dei ka jing pyllait ia ka jing khang shnong, kaba ar bnai ia ki 50 million ngut ki briew ha katei ka Jylla.
Uwei na ki nongshong shnong ka  Wuhan, uba ai kyrteng ialade kum U  Zhang, ula ong “Kam lah ban don jingshisha katei ka jingkhein, namar ba ki nongtep briew, ki bunkam bad sngi bad miet bad kumta, kam lah ban long ba kin don tang khyndiat ngut eh kiba iap".
Uwei pat u nongshong shnong, uba ai kyrteng Mao, u ong “Ki bor sorkar, kin sa pyllait suki suki ia ki jingtip kiba dei hok, ba ki paidbah kin sa nang tip ia ki jingshisha, halor ka jingdon ki nongiap".
La iathuh ruh ba ha ka Jylla Hubei, ki don bun bah kiba iap, khlem da leit sha hospital bad ki kam ruh ba ki don haduh 28hajar tylli ki jingleit tep briew ha ka shibnai, ha katei ka Jylla.
Ka Hynniewtrep Youth Council War Jaiñtia Circle hadien ba la iaphylliew jingmut sani bha bad u DC ka West Jaiñtia mynnin ka miet 28.03.2019 halor ka jingeh baki khynnah bad samla pule kiba dang sah kut ha shillong naka jingkhang curfew ka sorkar ban iada na u khñiang jingpang Covid-19.
Nakatei ka jingkhang curfew, ki khynnah bad samla pule katkum ba long mynta ki don hapdeng ka jingkyrduh bam kyrduh dih namar ba kim don pisa shuh bad kumjuh ruh ba kim ioh lad ban leit phai sha la ki shnong ki shnong jongki.
Hakatei ka jingiaphylliew jingmut ka seng, u DC u la ong ym lah ban leit shaw iaki khynnah kiba dang sahkut sha Shillong namar ba ka sorkar ka la pynkhreh kyrpang iaki ka jaka sah iaki sha Shillong.
U samla Youdahunki Shylla u President ka seng haba iakren bad i wei i medical Doctors la ia phylliew jingmut halor kane ka bynta, namar kat kumba long ha jylla jongngi, ngi dei ban iada katba lah kum hakane ka por na u tei u khñiang jingpang khnang ba kan nym buh jingeh iaki shnong nongkyndong.
Kumta kum ka seng ka la ialeh shitom katba lah ban ki wad  ki lynti ban weng iakitei ki jingeh ki khynnah bad samla pule kiba dang sah kut ha Shillong.
Haka juh hi ka por u President u la iaphylliew jingmut bad u Home Minister ka jylla u ma Lahkmen Rymbui halor katei ka jingeh ki khynnah bad samla pule.
Haka jingia phylliew jingmut u Ma Lahkmen Rymbui u la ong “La don ka jingpynkhreh kyrpang daka Education Department na ka bynta ki khynnah bad samla pule ha Shillong.
Ka bam arsien kin ai ryngkat bad ka sha".
U la bynrap ruh dakaba ong ba u la wan jurip laisngi lynter iaka jaka bala pynkhreh iaki khynnah bad samla pule bakin sah.
U la ong ruh ba katkum ka jingpeit jong u ia katei ka jaka bala pynkhreh ka long ka jaka ka ba biang".
Nangta halor ka jingkyrduh bam ki paidpah u Ma Lahkmen u la iathuh ba haka liang ka mar bam hynnin ka sngi u la dep shong jingialang ryngkat bad ka SDO Amlarem ban shim jingkheiñ iaki jingdonkam ki paidpah.
Hakane ka taiew ban wan yn issues ia u khaw ration bad iaka quata u May bad June yn shim na FCI hapoh u ne u bnai April bad yn sam ruh ha u bnai April hi.
Kumta kiba don ka card rashon kin ioh ar lai sien hapoh shibnai ne shi bnai tam.
Ki paidpah kim donkam ban iaknieh ha iew.
Ka sorkar Meghalaya kan pyrshang katba lah ban pynioh iaki jingdonkam.
Ki paidpah ki dei ban sngewthuh, bakane ka por ka long kaba donkam bha ban nym iashong jan hynrei ki dei ban kynmaw ruh ban sait kti man la ka shi kynta bad ym dei ruh ban mih sharum shaneng lada ym donkam.
Kumta ka seng ka kyrpad iaki khynnah bad samla pule bakin long kiba iaishah bakin sngewbha ban long kiba la khreh ban leit sah sha ka jaka bala pynpynkhreh kyrpang daka sorkar jylla bad kumjuh ruh bakin ai sngewbha ban ai jingtip sha u MLA ka thaiñ, lane sha u President HYC War Jaiñtia lane dakaba SMS ha une u number +919862523268, khnang ba yn lah ban pynpoi iaki shakata ka jaka bala pynkhreh daka sorkar.
Ka seng hakaba iadei bad kitei ki phang ka dap daka jingsngewnguh iaka jingshimkhia u nongmihkhmat ka thaiñ ban pyrshang ban ialeh ban weng iaki jingeh ki paidpah baki iakynduh kum hakane ka por ba wan ka nemsniew.
Kumta ka seng ka ai Khublei kyrpang ia i MLA ka thaiñ, ia i SDO Amlarem bad ia i DC ka West Jaiñtia baki la kloi ban shah shkor halor ka jingud jongka seng naka bynta ka iap ka im u paidpah ka thaiñ.
Ka India, ka don ha kine ki sngi, ha ka kutlad kaba jur tasam  bad kata ka long, na ka jing khang shnong na ka daw jong ka jingpang coronavirus bad la iohi ia bun bah u paidlang ka ri hi baroh kawei, uba iaid pisa mynsiem, sharum shaneng bad uba ia krih na kawei ka shnong sha kawei pat bad ka daw ka long namar ka jingthngan bad ka jing bym don pisa ha kti.
La iohi ruh ba bun kiba pynkhein ia ka korphiw, ia ka pakhang shnong ha ka nongbah Shillong bad kumjuh ha kiwei de ki bynta jong ka Ri India; hynrei ha kajuh ka por, ngi hap ban kynmaw, ba kine kiba pynkhein, kim kut ban kawang maw iano iano, ban kawang petrol bom shano shano bad kane ka pakhang shnong lane ka korphiw, ka dei namarkata kaba pher tam na baroh ki jingjia bad kata ka long ba uba ia phet pisa lyngba, u dei uba leit wad bam, uba leit wad pisa bad uba leit sha la iing.
Hynrei ha kaba kum kane ka por, ka long kaba i sangsot ba ki bor pulit kiba dei ban ieng bad ban pahara, ha kaba wan rah ia ka shongsuk shongsain, ka jingteh kyndon ia ka korphiw ne ka pakhang shnong, ba ki leh da ka jubor justi ia kine kiba pynkhein ia ki kyndon korphiw bad la iohi, ba ki pyn kynthih jakoid, nangta ba ki don ha kiwei ki jylla, ba ki shoh ki bom, haduh ba ki don kiba iap bad sa bun bah, kiba la mynsaw, na katei ka kam thombor.
Katei ka jingleh, ka dei ka bym lah satia ban pdiang hangno hangno ruh bad ki bor sorkar, ki dei ban pynshitom bad ban set phatok ia kitei ki riew jrong kti, ia kitei ki duk ki raitoi, kiba hap ban pynkhein ia ki kyndon, namar ba ki leit wad bam bad ki leit wad pisa bad ki leit wad ia la ka jong ka iing ka sem.
Ka jing bakla kaba jur hi hangne, ka dei namar ka jing bym shym la pynkhreh lypa ki bor sorkar, na ka bynta ban iakhun ia kane ka jingpang khlam kaba triem shi katdei bad kaba sngewsih, ka long ba la pynbna kyrkieh ia ka pakhang shnong bad nangta, ba ym shym la ailad ia ki briew ba kin pynbiang ia ka bam ka dih, ia ka pisa ha met bad nangta ba kin leit phai sha la iing la sem.
Ngi sngewthuh hangne ruh, ba ka sorkar ka don la ka jong ka daw ban pynjari kyrkieh ia kitei ki kyndon ba eh, hynrei, lada ka long ha kano kano ka dur, ka jing pyn jynsur ka dei ban don ia ki paidbah, ba kin ioh ia ka bam ka dih kaba biang bad kiba bun ki jing donkam.
Kaba dei bah.
haba pyrkhat lem ma phi ki don ki briew jong ka ain kiba shim kabu palat.
wat sha duh tangmang,nongshken,ki hiar bad da ki lap ba ki briew ki iaid ha surok ki wan na ki lum ki bri jong ki.
Ki dukan shnong ruh ki phah khang watla ka DC ka la pyllait ha ki ar sngi na ka bynta ki paidbah ban thied ki mar ki mata jong ki ha ki sor bad khap sor.
hynrei balei ki briew ka ain ki leh donbor kumne ha nongkyndong.
haba ka jing pynjari da ka korphiw ka jingmut ka long ba ha ki jaka sor ka long ban lait na ka jing ia lum briew ban maintain ia ka distancing.
hynrei ha ki thain war baroh hi nga ioh jingtip ba ki paidbah hana wat kiba trei kynroh ha la ing la sem da ki lap ki pulit ki pynsangeh ia ka kam jong ki ba kin shong hapoh ing.
Kadei bah kaba phi ong ma phi,,wat tang ban leit sha la shnong ruh kim shah re kito ki khun ksew ba shu ak kum ki khun briew,,nga te nga isih shisha ia ka jingleh donbor palat jong ki,,,kum ia kito dei ban pynduh kam syndon ba kin sngewthuh ba haduh katno ka ktah ia ki bapli ki bymdon kam don jam ka ba biang,ki ia ong hana ka pakhang shnong ban ioh im pynban ka pakhang shnong ban iap ym ban im.
myn hynnin nga wan na jowai ban leit sha la shnong te hangta don ka kali ba mut ban leit shim dawai ki pulit ka raliang police station kim shah ia ki ba kin leit ki phah return pynban ia ki bapli kjlem ioh leit shim dawai,,dei ha kane ka rukom leh jongki ki pyniap ia la ki khun kari.
bad ia nga ruh ki ppah iengshong haduh 30 sien.
nga te ngan ym klet ia kane ka jingleh jong phi,shisien ka sngi phi ruh phin ia ioh lang hi kumba phi leh ia ngi….
Khublei shibun.30,000 ngut ki briew, ki la iap ha kylleng pyrthei na ka khlam  coronavirus bad tang ha Italy, ki la iap palat ia ka shiphew hajar ngut.
Ka jingiap ha  United States, ka la tam ia ka 2 hajar ngut bad ka US, ka don ruh bun tam kiba pang corona ha baroh ka pyrthei.
Ha India, kiba ioh pang ki la poi sha ka 1,024 ngut haduh mynta ka sngi.
Ha kawei pat ka khubor, ka sorkar Delhi, ka la tian bishar ia 4ngut ki ophis jong ka  National Capital Territory of Delhi (GNCTD), namar ba ki leh sting, ia la ka jong ka kam bad ar ngut na kitei, ki la shah sospon bad sa kiwei ki la ioh jingthoh ba kin jubab halor ka jingleh sting jongki, ia la ka jong ka kam.
Ha India, la iathuh ba 901 ngut, ki dei kiba la thikna ba ki don ia katei ka jingpang bad 96ngut, ki la jem, ha ka jingshah sumar bad ka jingiap mynta ka la poi sha ka 27ngut.
Ka jingdon kiba iap ha ka Jylla New York, ka la poi mynta sha ka 237ngut ha ka shisngi bad baroh kiba iap, ki la poi sha ka 965ngut.
U Governor ka New York, U Andrew Cuomo, u iathuh ba katei ka Jylla, ka don mynta 7,195ngut kiba pang bad baroh kiba ioh pang ha katei ka Jylla, ki long  59,513 ngut.
Shillong: Kum shi bynta ban khanglad ia ka jing sniew noh ki mar rep bad bynta ban pyn poi ia ki mar rep ban die sha man la ki shnong hapoh ka jylla, na ka liang ka sorkar Meghalaya ka la btah ia ka kynhun ‘1917iTEAMS’ ban ia treilang bad ki DC jong man ki district ka jylla ban kit ia ki mar rep na ki jaka rep.
Ha kine ki khyndiat sngi jong ka pakhang shnong ne ka ‘lock down’ ha baroh ka ri India, ka kynhun ‘1917iTEAMS’ ka la pynkit ia ki mar rep na ki shnong kum na Laitjem, Mawkriah bad na Hajongopara sha West Garo Hills, ban pynpoi sha ki shnong ban die sha ki paidbah ha ka jing ia treilang bad ki Rangbah shnong.
Ka kynhun ‘1917iTEAMS’ ka la ioh ruh ban pynkit haduh 1000 litres ka dud jong ka “NaRi milk" ban pynpoi sha nongbah Shillong bad Tura.
Na ka liang u myntri rangbah ka jylla u Conrad K Sangma u la ong ba ka kamram jong ka kynhun ka kynhun ‘1917iTEAMS’ ka dei ban pyn ia jan bad ki nong rep jong ka jylla na ka bynta ban kit ia ki mar rep na ka bynta ban ioh die sha ki paidbah.
“Ka sorkar ka la bthah ruh ia ka kynhun ‘1917iTEAMS’ ban treikam ha baroh ka jylla Meghalaya, khnang ban pyn poi ia ki mar rep sha ki paidbah ka jylla kum ha kine ki por ba pakahng shnong ha baroh ka ri India" la bynrap u Conrad K Sangma.
Ka jingiap na ka jingpang coronavirus ha United Kingdom, ka la poi sha ka 209ngut ha ki 24 kynta ba ladep, kaba kiew na ka 1,019ngut sha ka 1,228ngut, katba ka jing pang iabit, ka la nang hiar ha ka ar sngi kynthih haduh mynta ka sngi.
Ki don mynta  19,522 ngut kiba ioh ia katei ka jingpang ha ka Ri baroh kawei bad kaba kiew na kaba long 17,089 hynnin ka sngi.
Ka jingiap mynta ka sngi, ka la kham duna, da 51ngut, na kaba long hynnin ka sngi.
Ha UK, kito kiba la dep phah test ia katei ka jingpang, ki la poi baroh sha ka   125,000.
La test antad, kumba 7 hajar ngut ha ka shisngi shisngi.
Shillong: Na ka daw jong ka jingsdang jong ka jingphah shong iing kaba la tip kum ka Lockdown kaba la treikam mynta la katto katne sngi bad ka jingiohi ruh ba kane ka jingpyntreikam ia kane ka hukum ka la pynlong ia kiba bun ki long iing kiba kyrduh bad kiba duk ban mad ia ki jingeh ha kaba iadei bad ka jingbym lah ban ioh ia ki marbam mardih kaba lah ban long lehse na ka daw jong ka jingbym ioh ban thied ne kiwei pat ki daw, kumta ka Dorbar shnong Mawkhar, ka la lum ia ka jingialang ba kyrkieh jong ka Executive Dorbar ban shim rai halor kane ka mat kaba kongsan bad donkam tam.
Ha ka jingialang kaba la long dang shen na ka liang ka Dorbar Shnong ka la shim ia ka rai ban ai jingiarap ia kum kitei ki longiing kiba donkam kyrkieh ia ki mar bam kum ha kine ki por ba don ka jingbym shah ban mih na la ki iing ban leit bylla ne kiwei pat ki kam bad ka jingpyntreikam ia ka Lockdown ha baroh kawei ka ri, kumta ha ka sngi saitjain, kata ka 28 tarik une u bnai na ka liang ka Dorbar Shnong ka la shim ia ka sienjam ban ai jingiarap da u khaw, ka shini, u Dai, u phan, u slasha, ka um phniang bam, bad kiwei kiwei sha ki 25 tylli ki longiing kiba donkam ka jingiarap kaba kyrkieh kiba dei hi napoh ka Dorbar Shnong Mawkhar.
Kumba la kdew ha khmat ka Dorbar shnong Mawkhar ha ka jingiakynduh kyrkieh ka la rai ban lum u synniang lyngba ka Mawkhar Durbar Shnong Emergency Welfare Fund khnang ban iarap ia ki longiing kiba donkam shisha ka jingiarap ha ka por kaba kum kane.
Ia ka jingiarap la ioh na ki dkhot ka Executive Commitee (EC) jong ka Dorbar Shnong, ki nongshong shnong bad kiwei ruh bad malu mala ka jingpynlut ha kaba iadei bad kane ka jingai jingiarap ia kitei ki longiing ka la long kumba T 50,000 kaba la ioh lum sha ka fund bad ka jingpynlut baroh na katei ka la long T 20 hajar eiei namar lah don ruh pat kiwei kiba la noh synniang da ki tiar bam.
Ha kane ka sngi la pyniaid ia ka programme da I Bah Ransom Sutnga, Asst Rangbah Shnong ha ka jingdon lang Secretary Shnong, Treasurer ka Shnong bad ki Rangbah Dong ka Dorbar shnong.
Ka Dorbar Shnong ka la pynkhreh shuh shuh ia ki jingiarap lada donkam ha kine ki sngi ban wan lyngba ka Mawkhar Dorbar Shnong Emergency Welfare Fund.
Ha kane ka sngi, na kitei ki longiing kiba ha kine ki por kim ioh lad shuh ban leit bylla, na ka daw jong ka jingpyntreikam ia ka Curfew bad ka Lockdown bad kiba dei ruh baroh kiba bylla sngi, ki la pynpaw ka jingai khublei kaba kyrpang ia ka Dorbar Shnong kaba la iohi lypa ia kane ka jingeh jong ki, namar ki la ong, ba kine ki jingai jingiarap ki la long ha ka por kaba donkam kyrkieh bha bad kane ka jingioh jingiarap ka la pynjai jai ia ka jingmut jingpyrkhat jong ki halor kumno ban ioh ia ka bam lada ym don pisa ban thied bad kane ka jingleh jong ka Dorbar Shnong ka la iarap shibun ia ki ban ioh pyndap pynbiang ha la ki iing ki sem.
Kitei ki longiing ki la pynpaw ruh ka jingiaroh ia ka Dorbar Shnong kaba la kular ruh ba nangne shakhmat lada ka dang don ka jingdonkam, ka shnong ka long lypa kaba la khreh ban dang iai ai shuh shuh ki jingiarap sha ki long iing baduk bad ba kyrduh khamtam eh sha kito ki nongbylla sngi ki bym ioh lad ban leit trei leit ktah.
U Thomas Schaefer, u myntri pla pisa jong ka Jylla Hesse, kaba ha Germany, ula pyniap noh ialade bad ka daw, ka long namar ba ula khuslai palat, halor ka jinghiar ka ioh ka kot ha katei ka Ri, na ka jingwan ka khlam coronavirus, ong u myntri rangbahduh katei ka Ri, U Volker Bouffier.
La lap ia ka met U Schaefer, 54, ha ka lynti rel ha ka sngi saitjain bad la iathuh ba ula iap, da kaba sdien phasi ialade.
Ka Hesse, ka dei ka jylla, kaba dei ruh ka kad bah jong ka khaii pateng jong ka Germany bad ka nongbah Frankfurt, kaba dei ka nongbah kaba bun bha ki tnat trei kam jong ki Bank bad kitei ki kynthup ia ka   Deutsche Bank bad ka Commerzbank bad ka  European Central Bank ruh ka don ha  Frankfurt.
Kum ban shu pynkynmaw ba shano kata ka pisa Jong ngi ki nongbylla haduh kine ki khyllipmat ruh ngin shim la ioh.
Shillong: Kum shibynta ban peit pyrman ban nym don kano kano ka jingthut ha ka jingpynïaid ïa kiba bun ki kam ha kaba ïadei bad ka jingïakhun ïa u khniang jingpang Coronavirus bad ban nym ailad ba un nym saphriang ha ka thaiñ bad Jylla hi baroh kawei, u Lamphang ka ïingdorbar thawaiñ uba long ruh u MLA ka Mairang, u bah Metbah Lyngdoh u la pynlong ïa ka jingïalang hapoh Mairang Civil Sub-Division.
Kane ka jingïalang la pynlong ha ka sngi Saitjaiñ ha phyllaw jong ka ophis treikam u SDO Mairang Civil Sub-Division haryngkat ka jingdonlang u bah H Brolding Nongsiej, MLA ka Mawthadraishan, uba dei ruh u Myntri Sorkar Jylla, u Bah Jambor War, MDC ka Mawthadraishan, u Bah Batskhem Ryntathiang, MDC ka Mairang, SDO ka Mairang, u bah A Nongbri, i Medical Superintendent ka Mairang Civil Hospital, i Dr L Mylliem Umlong, ki Sordar ki Rangbah Shnong bad kiwei kiwei.
Haba ai jingkren ha kane ka jingïalang, u bah Metbah Lyngdoh u la pan ïa ka jingtrei lang na ki khlieh Nongsynshar Shnong ba kynthup ïa ki Rangbah Shnong bad ki Sordar Shnong na ki shnong bapher bapher kiba hap ha ka Mairang Civil Sub-Division ha ka jingïakhun ban ïada na ka jingsaphriang jong u khniang jingpang Coronavirus.
Ha kane ka jingïalang la ïakren bad ïamir jingmut ruh halor ki jingeh kiba mih naka daw ka jingkhang khyrdep ba 21 sngi kumba la pynbna da ka Sorkar India kum ka jingïakhun pyrshah ia kane ka jingpang ba shyrkhei kaba la ktah ïa bun ngut ha kylleng ki Jylla ka Ri India.
Da kaba kdew ba kane ka jingïakynduh bad ki Sordar Shnong ki Rangbah Shnong ka long ban pynpaw ïa ka jingdon ryngkat lang kum u nongmih khmat ka thaiñ, u la ong, “Ngi sngewthuh ba ki paidbah ki kynduh jingeh ha ka liang ka mar bam mar dih, ki tiar jingdonkam, ka leit ka wan hynrei kum ha kane ka por ka jingdonkam ki paidbah kim dei ban long synjor bad klumar jingmut.
Ngi sngewkhia ïa kane ka jingkhang khyrdep hynrei ka long pat ka sienjam ban ïada na kane ka jingpang ba shyrkhei watla ha ka Jylla hi kane ka jingpang kam pat ïoh ban rung bad ba kam dei hi ruh ban rung".
Da kaba pynpaw ka jingkyrshan ïa ki jingpyntyllun kam ki bor pynïaid District, u la ong ba kiwei kiwei kin ym lah ban mushlia ïa kane namar ïoh kan wanrah jingeh pat hadien.
“Ki Sordar bad ki Rangbah Shnong ki tip kham bha bad ngi ai ka jingkyrshan ia phi bad phi dei kiba lah ban ïoh jingtip ia ka long ka man ha la ki shnong ki thaw", u la ong da kaba bynrap ba kum ki nongïalam shnong ha kane ka por khamtam kim dei ban don ka jingsngew leh shiliang khmat ha kaba ia dei bad ki mar bam mar dih bad don ruh ki bym pat don ration card.
U la ong ba kaba kongsan ka long ban bud ryntih ïa ki kyndon jingbthah na ka Sorkar ban ïada na kane ka jingpang.
“Kumta donkam ba ki bor pynïaid shnong ba kin pyntip lada ki don ki samla pule ne kiba treikam kiba dang wan phai na kiwei ki jylla khnang ban ïoh sumar ia ki dak ki shin jong ki namar ngi sngewkhia ia kane ka jingpang.
Kam mut ba baroh kiba wan na shabar Jylla ki don jingpang hynrei donkam ban peit bniah ia ki bad ban peit ia ki dak ki shin da kaba sumar set kut shwa ïalade ne shim kabu ia ki jingpynkhreh ka Sorkar ban sumar", u la ong.
U la ong ba ha Civil Hospital la buh ïa ka Isolation Ward.
U la ong ba la khang lut ka leit ka wan na kawei ka district sha kawei ka District ban tip uno ba mih ba rung.
“Kane ka jingïalang ïa kynduh ka long ban peit bniah ïa ka bam, ki jingdonkam ha la ki shnong ki shnong", u la ong.
“Donkam shwa ka jingïatrei ryngkat bad ngi hap ban don ka jingsngewthuh bad ym dei ban pynïakhlad", ong u bah Metbah.
Halor ki khynnah kiba wan na bar jylla, u la ong ba ki hap ban shah sumar set dalade lane phone ïa u number 108 ban ia kren bad ki doktor bad kin hap ban shim khia kum ka lad ai jingsumar ïada.
Halor ka jingkren bad jingpyni ïa ki jingeh na ka liang ki Sordar Shnong kiba la ai jingkren ha kane ka sngi, u la ong ba ki shnong ba kham heh kiba kiwei pat ki shnong ba kham rit ki shaniah na ka bynta bun ki jingdonkam kum ki mar bam, kim dei ban ai mar bam tang ia ki trai shnong bad ki dei ban don ka jingsngewthuh lem.
“Ki bor shnong ki dei ban pynïaid beit ryntih bad ka bor pynïaid district kan ym lah ban treikam khlem ka jingïatreilang ki bor pynïaid shnong bad ki paidbah," ong u Lamphang ka ïingdorbar.
U la ong ba u sngew ïahap ïaka jingai jingmut ba ki jingpynmih hukum na ka Sorkar ha kaba ïa dei bad ka Curfew ne kiwei kiwei pat kin long noh beit na la ki jong ki jong ki bor pynïaid District.
Na ka liang u bah Metbah u la ong, ha kaba ia dei bad ka PDS  kam don jingeh eiei namar ka Sorkar ka la pynkhreh bad nangne sha khmat kumba la ïa pynbeit ki bor shnong kin wan shim hi noh ïa ki mar bam na ki bor pynïaid District bad ba kin ai ïa ka thup kyrteng jong ki nongshong shnong na la ki shnong.
Haba maham ïa ki nongdie jingdie ba kim dei ban die tam dor ïa ki mar bam, u bah Metbah u la ong, “Kane kam dei ka por kamai bad lada don kiba shim kabu, yn nym map ïano ïano khamtam ka jingburieh ïa ki mar mata.
"Ha kawei pat ka liang u la ong ba ka jingpynher khubor ba ki mar bam kin ym poi shuh na Assam ka long tang ka jingpynsngewthuh bakla.
“Shwa ban wan shane nga dang dep ia kren bad u Chief Secretary bad ki kali kit mar bam ruh kin wan ha ryngkat ka jingpahara ki bor pulit", u la ong.
New Delhi:  U Cabinet Secretary bad ka Tnat kam poh iing ka iakren barabor bad ki Chief Secretary bad ki DGP jong ki jylla.
La pynlong ia ki Video Conference da u Cabinet Secretary bad u Secretaty kam poh iing ha kaba ki la iakren bad ki Chief Secretary bad ki DGP hynnin janmiet bad mynta ka step.
La pynthikna ruh ia ka jingpynbiang jong ki jing donkam ba kongsan (essential supplies).
La ai jingbthah ba hap khang ia ki thain khappud ha man la ki distrik.
La hukum ia ki jylla ba kin pynthikna ba yn ym don ka jingiaid jong ki briew ha ki nongbah ne ki surok bah.
Dei ban shah tang ka jingiaid jong ki mar ba donkam.
Ki DM bad ki SP ki dei ban bah khlieh ia ka jingpyntreikam jong kine ki jingbthah kiba la pynmih hapoh ka DM Act.
Dei ban pynbiang ia ka bam bad ka jaka sah ia kito kiba shemlanot ba ki nong bylla nabar ha ka jaka sah jong ki.
Ka Sorkar Pdeng ka la ai hukum hynnin ka sngi ban pyndonkam ia ka fund hapoh ka SDRF na ka bynta kane ka kam.
La bthah ruh ia ki jylla ba ki dei ban pynthikna ban pynbiang ka jingsiew bai bylla sha ki nong bylla ha ki jaka trei jong ki ha ka por jong kane ka jing pakhang shnong khlem da don kano kano ka jing ot.
Ym dei ban shim ka bai wai iing na ki nongbylla ha kane ka por.
Yn pynshitom ia kito kiba phah mih iing ia ki samla pule ne ki nong bylla.
Kito kiba la pynkhein ia ka jingpakhang shnong bad kiba la leit shane shato ha kane ka por kin shah pynsahmarwei (quarantine) kumno kumno 14 sngi ha ki jaka pynsahmarwei jong ka sorkar.
La ban jur ha ki jylla ba ka jingpyntrei kam ia ka pakhang shnong kaba 3 taiew ka long kaba kongsan ban tehlakam ia ka jing pur jong ka jingpang corona virus.
Paralok kiba la ioh ban pule ia ka jingthoh jong nga ba la mih ha ka 26.03.2020 ba nga la ai kyrteng “Ka khlam mynshuwa bad mynta", nga ngeit ba phi kwah ban tip sa ia ki khlamrit, kiba la ktah jur tang ia ka ri Khasi bad Jaiñtia, khamtam eh ia ka ri Maram bad ri Lyngngam.
Kato ka jingthoh ba mynshwa ka kren beit ia ki khlam bah ba mih na ki ri nongwei.
Kane kaba mynta pat ka kren ia ki khlam rit ba la jia bad mih na ka ri jong ngi.
Kita ki dei ka khieshohrieh, u Rakot bam briew bad u Ñiangthylliew.
To ngin ia peit tiak khyndiat tang kum ka jingpynkynmaw.1)Ka khieshohrieh:- Kane ka jait jingpang ka dei ka khlam ba la ktah jur ia kari khasi hyndai, khamtam eh ia ka ri Maram bad ri Lyngngam.
La ong ba da ki hajar hajar ki briew ki la iap ha ka khlam khieshohrieh.
Namarba ki Maram bad ki Lyngngam ha kato ka por ki dang ia kñia, haba la khie ka khlam ki shu kñia da ki syiar ki sniang.
Ki pynjaw da ka snam mrad ha ka ‘ladew ne slakait bad sa leit pynkie ha ka wah bah.
U nongkñia u ong ia kine ki kyntien,"Ko khlam khieshohrieh, nga bret ia pha ha kane ka wah.
To khie leit noh sha ri dkhar bad wat wanphai shuh sha ka ri jong ngi.
" Hynrei kita ki Ryngkew ki Basa kiba ju ker ju da kim lah ban lap ia ka jaka shong jong ka khieshoh.
Ki kheiñ ba ka shong rieh hangno re hangno.
Dei namarba kim lap ia ka jaka shong ba ki briew ki sa khot kyrteng “Khieshohrieh".
Kaba mut kaba rieh.
Ki Maram ha kito ki snem ki la lap ia uwei u dawai ba lah ban pynkoit ia ka khieshohrieh, uta u dei u hur kthang da kaba bam.
U bah Dmikstar Lyngdoh Nonglyngkien, uba long u Secretary ka kur Lyngdoh Nonglyngkien bad uba tip bha ia ka kñia ka khriam, uba tip lut ia ki riti dustur ki Maram u iathuh ia nga ba ka khlam khieshohrieh ka la sdang naduh ka snem 1793 bad kut ha ka 1800.
Ïa ki khlam kiba shuwa ia kata te um tip.
U la iathuh ia nga ba ha kita ki 7 snem ka jingiap briew ka la long kaba shyrkhei haduh ba ym lah shuh ban thang bad lehniam.
Namarba ka jingiap ka long man la ka ïing, kumta la ia rai ban thang noh la ka jong ka jong ka ïing.
Ka jingthangbriew ka long man ka sngi.
Lada ïap u kpa ne ka kmie dei ban thang tang da ki khun.
U bah Dmikstar u iathuh ba ka la don kawei na ka kpoh Lyngdoh Nonglyngkien kaba la iap duh syndon.
Kata ka dei ka kpoh jong ka Wanmahsaw Lyngdoh Nonglyngkien.
Ka Wanmahsaw ka la kha tang ia ka Sain Lyngdoh Nonglyngkien.
Ka Sain ka la kha tang ia u Pdah bad ka la iap noh ha ka khlam.
Te ka kur Lyngdoh Nonglyngkien ka la rai ban ym thang shuh ynda iap sa u Pdah.
U Pdah pat namar ka jingsngewdom u la phet noh na Nonglyngkien bad u la leit seng noh da ka shnong thymmai jong u ba la khot “Mawthawpdah".
La iathuh ba ha ka por jong ka khlam hyndai, dei ka miaw bad ka blang kiba iarap ban beh noh ia ka khlam.
La ong ba haba wan ka khlam ki mrad ki iohi.
Ka miaw ka ju byrngem byrsit tang shu iohi ia ka khlam.
Kumjuh ka blang ka byrngem “bloh, bloh, bloh".
Ka jingngeit jong ki Maram hyndai ka long ba lada thang da u shñiuh miaw da wieh ha ka um bad dih ia ka ka pynkoit na jingpang khieshohrieh.
Ki masi, ki sniang bad ki syiar pat ki dei kiba khot sngewbha ia ka khlam.
Dei na kata ka daw ba haduh mynta ka dang don ka khlam syiar, khlam sniang bad khlam masi.
Katkum ka jingong jkng u bah Dmikstar, ka jingkhie jumai ha ka snem 1897 dei ka la long kum ka khlam kaba la pyniap bun briew.
Nangta u ong shuh shuh ba ka la don sa kawei ka khlamrit marbud ia u jumai, kata ha u snem 1898, tangba ka jingiap kam da bun than.
Dei halor kitei ki jingjia ba ki Missionary na ri Wales ki sa iohlad ban pynrung ia ka niam khristan, da kaba ki ai dawai bad ialap artad ia ka Gospel.
Lada phi kwah ban tip kham bniah, phun ia u bah Dmikstar Lyngdoh ha u no.8837474016.2)U Rakot bam briew:-Ïa kane ngan shim na ka jingiathuhkhana ki tymmen Lyngngam.
La iathuh ba ki Lyngngam ki wan na Mongolia bad ki la iaid ia ka lynti kaba jngai katta katta.
Ki la hiar shaduh duriaw Bay of Bengal bad ki sa kiew shaphang shatei lyngba ka wah Brahmaputra.
Ki la lap ia kawei ka jaka ba rben ki khlaw ki btap bad ba biang bha ban rep lyngkha.
(ïa ka snem te ym don ba tip).
Ki Lyngngam ki la shong hangta bun phew snem ban rep lyngkha.
Hadien bun snem la wan poi sa ki Garo.
Ki Garo ruh haba ki iohi ia ka jaka ba pahuh ban rep, ki la shong shnong hangta marshiliang ia ka shnong Lyngngam.
Ha kawei ka sngi la wan mih uwei Rakot bam briew, u la rung sha shnong briew bad u la bam naphang.
Te ki Lyngngam bad Garo ki la iarai ban iatrei lang ban ioh pyniap ia uta u rakot.
Hynrei kim lah.
Na ka daw ba kim lah ban ialeh ia u rakot ba ki sa ia kynnoh mar kylliang.
Ki Garo ki khot sin ia ki Lyngngam “Megam", kaba mut ,"bieit", ki Lyngngam pat ki khot sin ia ki Garo “Dko", kaba mut “Tasngeng".
Dei na kata ka daw ba ki nongthoh kot khasi ki thaw ktien kynnoh bakla “U lyngngam u Diko".
Bad dei namar ba ki Lyngngam ki shah bam ha u rakot ba don kiba sngewthuh bakla ba ki ia kynnoh pynban “Lyngngam bam briew".
Ha ka jingshisha u bam u rakot ia ki briew.
(Ïa ka jingbatai shaphang ka jingmut “Lyngngam" ngan sa thoh pat kham hadien).
Hapdeng kum kata ka jingeh, la wan mih uwei u nongiarap.
Ha kawei ka sngi katba ki Lyngngam ki dang shong rieh rit mynsiem, la wan mih bluit uwei u miaw.
Uta u miaw u la kiew najrong jong ka ïing bad u la ryngkoh sha tbian.
U la kylli ia ki briew, “Balei phi khuslai?" Ki briew ki la iathuh, “Ngi tieng ia u rakot bam briew.
Shibit da wan ma u te katno ngut kein ngin shah bam.
" Uta u miaw u la ong, “Lada phin shah ia nga bad ia ka lok jong nga ban wan shong ha ïing jongphi, bad ba ka lok jong nga kan kha khun ha jingthiah jongphi te ngan pyniap ma nga ia uta u rakot.
" Kita ki briew ki la ia ong, “Lada me lah shisha ban pyniap ia u rakot te ale ma me bad ka lok jong me, wan shong noh bad ngi, to kha khun, to thiah, to bam bad to eit ha ïing jong ngi.
"Mar kumta, la iohsngew ia ka jingkhih ka khyndew ñiur ñiur.
Ki briew hangta ki la shu peit rit mynsiem haba ki la iohi ia u rakot.
U miaw pat da ka jingphuh samrkhie u la mih shabar.
Ynda poi u rakot, u miaw u la pdiang sngewbha da kine ki ktien, “Khublei syiem kynrad.
Nga la iohsngew ia ka nam bad jingkhraw jong phi, tangba ngam ngeit lada ngam pat iohi ia ki kam.
" Uta u rakot u la ong, “Me kwah ngan leh kumno?" U miaw u la ong, “Lada phi dei shisha uba stad, to pynkylla hati ialade.
" Uta u rakot u la kylla hati.
Nangta u miaw u la ong biang, “To kylla khla.
" U rakot u la kylla khla.
Kumta terter haduh ban kylla khnai.
Haba u rakot u la kylla khnai, u miaw u la kynrup trait ban pyniap.
Kram! La kyllon iap uta u rakot bam briew.
Hangta ki Lyngngam bad ki Garo ki la ia mih lang da ka jingrisa ba la iap u nongbam briew.
Ki ka iaring ia u rakot ban tep ha kawei ka jaka ba khot “Jugigopa" kaba mut ka jaka tep ia u ksuid.
Ynda la kut ka thma pyrshah rakot, ha kawei ka sngi la khie sa ka thma jaitbynriew na ka daw ba ki iaknieh jaka rep.
Ki Lyngngam namar ba ki kham rit paid ki la phet noh.
Ki la kiew shaphang shatei haduh ban poi ha uwei u lum ba khot “Kulang" bad ki shong shnong hangta ba la khot Nonglulang.
Ka Nongkulang ka dei ka shnong banyngkong eh jong ki Lyngngam kaba la dap mynta palat 900 snem katkum ka khana tymmen.
Ka jingbymroi stet ki Lyngngam kam dei tang na daw ba bam u rakot hynrei dei ruh namar ba la sar da ka khlam pynhiar bad khieshohrieh.
Lada phi kwah ban ioh jingtip ba kham thikna leit iakynduh ia u bah Dibit Ñianglang ha Nongdaju uba long u riewtymmen uba dang kynmaw ia kita.3)U Ñiangthylliew:- U long u jait khñiang uba la pyniap bun briew ha ri Lyngngam hyndai.
Ki nongkñia ki la pyrshang ban kñia hynrei kat nang kñia katta nangjur.
Ka sorkar India ha kito ki por ka la ioh ia ka dawai Tika.
Lada ym lap ba ai tika te ka jingiap ka jur.
Phi ki samla lehse phi iohi ia ka dien tika ha ka tyrpeng kadiang jong ki tymmen.
Ma nga ruh nga shah tika arsien ha ka por ba nga dang khynnah rit.
Kaba nga kynmaw malu mala lada ngam bakla dei ha u snem 1965.
Ko paralok, peit ha ka tyrpeng kadiang jong phi, lada don dien tika ka mut phi la tymmen hynrei lada ym don te phi dang long khynnah ha khmat jong nga.
Paralok, kitei haneng ki dei ki khlam rit ba jia ha ka ri jongngi.
Kito ki khlam ba mih na kiwei ki ri ki dei khlambah ba shait shisien man ka 100 snem, man ki snem ba kut ha u 20.
Ka khlam ba mih na ri China mynta ba tip u Coronavirus , ka dei ka khlam bah.
Lada donbok donksaw te kane ka khlam ksn ym jia ia ka ri jongngi.
To duwai jarjar ha la ïing.
Pdiang ia ka jingong U Jisu ia ka kynthei nong Samaria ha u Ioan.4:23 ba ka jingmane Blei bashisha kam dei halor uta u lum ne ha ka temple hynrei ka jingmane Blei bashisha ka long ha ka mynsiem bad jjngshisha.
Ki Israel myndai ki tah da ka snam khun langbrot ha ki shawkad jingkhang ban lait na ka khlam, ma ngi to ngin synreit da ka snam U Jisu uba long U Khun langbrot batlem jong U Blei.
Amen.
Shillong:   Ka Shnong Mukhaialong ka la khang ia ki briew nabar shnong ban rung shapoh Shnong khlem da ioh jingbit na ka bor shnong.
Ka shnong ka la khang ban rung naduh ia kiba wan trei bylla, kiba wan iaid Kai bad ruh ia ki samla pule  na ka shnong bawan nabar jylla dei ban ai jingtip sha ki nongialam Shnong shwa ba kin poi sha shnong.
Ka bor shnong ka kyrpad jur ruh ia ki paid nongshong ba kin ialeh ban shong hapoh  iing bad ban iajngai shi meter na iwei pa iwei,  ha kum kane ka por ba pynjari Curfew ne Lockdown ban iada bad banlait  na u khniang covid 19.
Ka bor shnong ka la khang ruh ban die iabaroh ki jait doh hapoh shnong, lait noh ka pylleng.
Ka bor shnong ka la mana ruh ia ki kali kiba wan nabar shnong ba kim bit ban pynieng kulmar hapoh shnong.
Kabor Shnong ka kyrpad iabaroh ban iatreilang bad ka bor shnong bad ruh khamtam bad ka bor sorkar ha kum kane ka por ba pynjari Curfew na ka daw ka jingma na u khniang covid19 ha ka pyrthei baroh kawei, khnang ban lait na ka jingma da kaba shaniah ruh ha u Blei trai kynrad.
Kiba ioh pang coronavirus ha Pakistan, ki la poi sha ka 1,526ngut haduh mynta ka sngi U Blei.
Ka tnat ka koit ka khiah jong ka sorkar Pakistan, ka iathuh ba ka jylla  Punjab, ki don 558ngut kiba ioh pang, nangta ka Sindh, ka don 481ngut, nangta sa  188 ha Khyber-Pakhtunkhwa, 138 ha Balochistan, 116 ha Gilgit-Baltistan, 43 ha Islamabad bad 2 ha Pakistan-occupied Kashmir (PoK).
La iathuh ba ki do 13ngut kiba la iap, 25 ngut kiba la jem bad 11ngut kiba shitom jur.
U Usman Buzdar, myntri rangbah ka Punjab, u iathuh ba ka sorkar Punjab, ka la test shakhmat ban lap ia ki nongpang, ha kaba haduh mynta la test ia 13, 380ngut.
Hynnin ka sngi, ki la wan phra ngut ki stad jong ka China ban peit ia ka jinglong jingman jong ka Pakistan, ha ka jing saphriang jong ka coronavirus.
Ka tnat ka koit ka khiah ka sorkar India, ka ai jingkhein ba ki don 979ngut kiba la thikna kiba ioh ia ka jingpang  coronavirus haduh mynta bad kitei ki kyntup ia 25ngut kiba iap.
“Ha ki 24 kynta ba ladep, ki don 106ngut kiba dang shu ioh thymmai ia katei ka jingpang bad sa 6ngut kiba iap" ong U Lav Aggarwal, Joint Secretary ka tnat ka koit ka khiah ka sorkar Jylla.
La iathuh ba kawei ka briew, kaba 40 snem ka rta, ka la iap mynta ka sngi ha Maharashtra bad kumta ka jingiap ha Maharashtra, ka la poi sha ka 7ngut haduh mynta.
Ki don kiwei pat ki jingkhein, kiba pyni ba kiba la ioh ia katei ka jingpang haduh mynta ha India, ki don 1,091ngut.
U Narendra Modi, myntri rangbah duh ka Ri, ha ka jingkren jongu, lyngba ka prokram  Mann ki Baat, ula pan map na ki paidbah, na bynta ka jingkhang shnong kaba 21 sngi bad u ong ba kiba duk, ki la bitar tyngeh halor kane ka rai, hynrei u ong shuh “Ngam don lad da kumwei pat ban shim ia kane ka rai ban ialeh pyrshah ia ka  coronavirus.
Ym don mano mano ba kwah ban shim ia katei ka rai, hynrei lada phi peit ia ki jingjia ha ka pyrthei, kumta phim don lad da kumwei pat" ula ong shuh shuh.
Kiba ioh pang ha Maharashtra, ki don mynta 193ngut bad 12ngut kiba la thikna bad ki donsa 5ngut kiba ioh pang ha Madhya Pradesh bad baroh kiba ioh pang, ki la poi sha ka 39ngut bad 5ngut ha Jammu and Kashmir bad baroh ki la poi sha ka 38ngut bad sa 3 ngut ha Gujarat bad baroh kiba ioh pang ha Gujarat, ki don 58ngut bad sa uwei ha Rajasthan.
La iathuh ba u nongniah liengsuin jong ka spiecejet, u la ioh jingpang  Covid-19.
Kiba iap mynta ka sngi, ki long  uwei na Delhi, Gujarat, Karnataka, Kerala, Maharashtra, Telangana bad ha Jammu and Kashmir.
Baroh kiba iap haduh mynta, ki long  Maharashtra (6)Gujarat (5),  Karnataka (3),  Delhi, Madhya Pradesh, Jammu and Kashmir (kiba iap ar ngut ha kawei ka Jylla),  Kerala, Telangana, Tamil Nadu, Bihar, Punjab, West Bengal, Himachal Pradesh (kiba iap iwei iwei).
Ki don 50 ngut ki doktor, kiba la duh ei  ia la ka jingim, na ka jingpang coronavirus ha Italy.
Mynta ka sngi, ka National Federation of Orders of Surgeons and Dentists (FNOMCeO), ka la pynthikna ia ki kyrteng jong ki doktor, kiba la iap na katei ka jingpang.
Kitei ki kyrteng, la pynmih paidbah, ha ka por ba ka jingiap ha Italy, ka la poi sha ka 10,023 ngut bad sa 889ngut kiba iap ha ki 24 kynta ba ladep.
La iathuh ba na kitei kiba iap, ki don 17ngut kiba iap ha ki jaka jong ka Lombardy, kaba dei ka jaka kaba jur tam ka  Covid-19.
Hynnin ka sngi, la hap ban pyndonkam da ki shipai ban leit tep briew bad leit kit shabar jong ka Bergamo, kaba don shatei jong ka Italy, namar ba katei ka nongbah, kam don jaka shuh ban tep briew.
Kum uwei na ki nongshongshnong ba don ka jingkitkhlieh bad ka jingsngewkhia iala ki para ki pyrsa bad kiba ieid bathoin baroh, nga sngewdei ban noh synniang lem katba lah ei ha kum kane ka khep jong ka saw ka sian.
Kane ka jingsngewsyier jingsngewma kaba wan taplup ia ki jingmut jingpyrkhat jong iwei pa iwei ha ka Ri baroh shityllup ka don la ki jinghikai ba kordor ban sngewthuh ia la ki jingbakla na ka por sha ka por.
La kyrpad ia ki lok nongpule ban shim ia kane ka jingpyni kum ka jinghikai ymdei ka jingktah mationg (lesson to be learned not scathing criticism).
Balei nga ong kumtei haneng, ka daw ka long ba ka Sorkar hi kam shym la shong kli kti.
La ju pynlong ia ki prokram ai jinghikai halor “Ki Lad ki Lynti ba ki Nongshongshnong ki dei ban shim lada wan lynshop ki Jingshemlanot", ki ba ngi tip ha ka ktien nongwei kum ki “Disaster Risk Management Programmes" naduh ki snem 2005 ter ter.
La ju pynlong ia kine ki prokram man ki por ha ki District Headquarters, Block Headquarters, Schools bad ki shnong ba kham heh ha kylleng ka jylla hi baroh kawei.
Ha man ba pynlong ia kine ki jinghikai, la ju sam ruh ia ki jingbthah kumno ban leh lada jia ka saw ka sian (Standard Operating Procedures), ki bui lum jingtip kum ki jingpynkhreh ia ki kyndon treikam ha ki shnong lane ki jaka ai jingpule puthi (Village/Educational Institutions Disaster Management Plan formats).
Na ka liang jong ka Meghalaya Administrative Training Institute bad ki District Disaster Management Offices ki la ialeh shitom katba lah ban pynwan sha ka ktien lajong ia ki kot jingbthah khnang ban ia sngewthuh lang baroh.
La ju iai ban iai kren man ka por ba ka jingiatreilang jong ki paidbah ka long kaba donkam tam, kumjuh ban sngewthuh ia la ka dor bad ki kamram kum ki nongshongshnong.
Hynrei sngewsih ban pynpaw hangne ba baroh ki jingbatai, ki prokram, ki jingkilan (mock drills) ki kylla kam pynbyrngia pynban.
Shuh shuh haba khot pynlong ia kum kine ki prokram ka jingkylli kaba mih ka long “Don lane ioh fund katno?!" Don ruh kiba ong, “Ka shong ha ka mon U Blei".
La don ki khep ruh ha kaba ki nongai jingkren lane jingpynshai ki shah bein shah khoh pynban kum “Ki Nongiathuhlypa ia ka lawei ba ngiew" (Prophets of Doom).
Kam kut tang katta, la shem ruh ba bun na ki nongwan shimbynta ha kine ki prokram ai jinghikai kim da shim khia ne sudniew ei ei ruh.
Namar kat kaba ki iohsngew ne ioh jingtip ha kine ki prokram kim ju iathuh ne sam lem sha la ki ba haiing hasem, ki lok ki jor, ki marjan marpa ne ki shnong ba ki don.
Kaba mut ka jingtip ka sahkut tang ha ki shimet – sngap da ka skhor kamon mih pat na kadiang!Katkum kata ka Disaster Management Plan, la batai shai ba ki shnong ki dei ban don ka Komiti Kyrpang na ka bynta kane ka kam.
Dei ban don ne jied ruh ia ki Kynhun Ai Jingiarap (Response Teams), la kumno kumno 10 kynhun ryngkat bad ki kamram ba ki dei ban leh.
Kita ki kynhun ki dei (i) Kynhun Ai Jingmaham (Warning Team), (ii) Kynhun Wad bad Pyllait Im (Search and Rescue Team), (iii) Kynhun Ai Jingiarap Mardor ia kiba mynsaw/pang (First Aid Team), (iv) Kynhun Pynbiang Jaka rieh Shipor (Shelter Management Team), (v) Kynhun ba peit ia Ka Umbam Umdih bad ka Jingkhuid Jingsuba (Water & Sanitation Team), (vi) Kynhun Pynkhuid ia Ki Metiap ki Jingri/Briew (Carcass Disposal Team), (vii) Kynhun Iarap Ia kiba Iohpang Kyndit (Trauma Counseling Team), (viii) Kynhun ba Jurip ia ki Jingjulor (Damage Assessment Team), (ix) Kynhun Pynioh jingiarap /Pyniaid bad sam ryntih   ia ki jingiarap bad Ia trei ryngkat ha ka rukom ba ryntih (Relief, Resources Mobilisation and Co-ordination Team), (x) Kynhun Iaid Pahara (Patrolling Team).
Ka jingdon ki dkhot ha kine ki kynhun kan long katkum ka jingbunbriew bad jingdonkam jong ka shnong jongki.
Shuh shuh la pynjari da ka Ain ryngkat bad ki kyndon bapher ba pher kumno ban pyntreikam ia ki lad jingiada lyngba ka Disaster Management Act 2005.
To ngin ia peit mynta don jingiadei aiu kane ka Plan bad kane ka jingsyier ba ngi ia kynduh mynta.
Ngi la iohi ha kine ki sngi ba la dep ba ka don ka jingbym beit ha kiba bun ki liang :-.
Ka jingiap briew ha Spain, ka long 838ngut ha ki 24 kynta ba ladep, na ka daw jong ka  coronavirus bad ka jingiap mynta ha katei ka Ri, ka poi sha ka  6,528 ngut.
Kane ka jingiap, ka tam na kaba la jia hynnin ka sngi.
Ka jingiap jong ka Italy, kaba bun tam, ka long 969ngut, kaba long hapdeng ka Sngi Palei bad ka sngi thohdieng.
Ka kyrwoh jong ka tnat ka koit ka khiah jong ka sorkar Spain, ka pyni ba ki don 78,797 ngut kiba ioh ia katei ka jingpang bad nangta ki don 43,397ngut kiba shah sumar ha hospital bad 4,907ngut kiba don ha ka  intensive care  bad sa 14,709ngut kiba la jem na katei ka jingpang.
Shillong: Ka KSU South West Khasi Hills District lyngba ka kyrwoh ba la phah da u samla Forwardman Nongrem President ka ai ka jingpynbna ba na ka liang jongka seng ngin ai ka jingiatreilang ba pura bad ka tnad ka Koit ka khiah jongka District bad ka jylla (Health Department) halor ka jingiakhun pyrshah ia u corona virus.
Ka seng ka ai jingkyrshan ba pura iaki bor sorkar bad iaki bor District jongka South West Khasi Hills District hi baroh kawei.
Ka pyrthei baroh kawei ka mad ia kane ka jingeh bad kumjuh ruh ka Jaitbynriew,  kaba kongsan namar kata ka long ba uwei pa uwei u nongshnongshnong u dei ban long shlur bad ban nym kulmar jingmut namar ka jingkulmar jingmut palat kan wanrah jingeh kylla ialade bad iaka dong ka thain hadien ha bud.
Ka seng ka kyntu iaki paitbah ne ki samla pule ba don have kiwei ki jaka ba lada dang don lad sngewbha wat nym tieng ban sah shwa haki jaka ba phi don khnang ba kan nym don kano kano ka jingjia ia ka imlang sahlang.
Hynrei na bynta kito kiba Shem jingeh palat bad ki bymlah ban thawlad shuh da kumwei pat ki dei ban phone sha Ki Helpline Numbers jongki bor pyniaid district bad naka liang jongngi ruh ngin pyrshang ban iakren pynbeit bad ki bor District halor Kata ka bynta.
Shuhshuh, ka seng ka khot ka wer iaki paitbah nongshnongshnong ban ia peit lem iwei ia iwei bad iarap markylliang lada kino kino ki longing ki mad jingeh khamtam ki longing kiba duk “Ngim dei ban pyniap noh iaka mynsiem tipbriew tipblei ne tip iaka hok Longbriew manbriew ha kaba kum kane ka por hynrei lyngba ka jingiatylli Lang kawei ngi kyrmen ba kaba bha kan bud nadien jongngi “.
Ka seng ka ai ruh ka jingsngewnguh bad ka phah iaka kyrwoh Kitbok kitrwiang sha baroh ki briew kiba trei haka tnad ka koit ka khiah naduh ki doctor, nurse bad kiwei kiwei ba kin long kiba shait kiba khlain bad ngi don ka jingkyrmen ba lyngba ka jingaiti lut jongki bad ka mynsiem ban tur iaki jingeh ka pateng ban wan kan iai sah Kynmaw iaki dienjat jongphi.
Kyntang iawai ka seng sa shisien pat ka kyntu iaki paitbah bad ki paradoh parasnam ba Kim dei ban kulmar jingmut ne panic hynrei ki dei ban long kiba adkar, ban da sumar ialade bad ban kohnguh ruh iaki jingbthah na ki bor pyniaid jongka tnad ka koit ka khiah khnang ba ngin lah ban ialeh ia une u khniang jingpang.
Ka jing poi jong u dpei sha kiba ha iing jong kiba iap, ka la pyn kulmar jingkhein, halor ka jingiap briew ha Wuhan, kawei na ki Jylla jogn ka China, ong ka khubor.
Kiba ha iing jong kiba iap, ki ia bunkam ha kine ki sngi ban lum ia u dpei, jong kito kiba la khlad noh na ka jingpang covid 19.
Hynrei la iathuh ba ki don bun kiba ioh tam ia u dpei ha ki iing jongki.
Ka China, ka kam ba kiba iap haduh mynta, ki don 3,300ngut, katba u dpei, uba la pynkhreh bad sam sha ki long iing ha Wuhan, u don palat 5 hajar song bad katei ka la pyn lyngngoh ia kiba bun, ong ka khubor jong ka New York Post.
Kito ki nongtrei kiba don ha ki jaka thap briew, kim kwah satia ban iathuh eiei ruh, hynrei ki shu kynthoh, ba kim tip satia ia ka jinglum ia utei u dpei, na kitei ki jaka thang bapher.
Haba phai kylleng sawdong  ha ka jylla Meghalaya jong ngi, katba nang mih ki sngi, ki jingud jingnam jong ki paidbah ki la nangjur nangjur.
Don ki briew kiba la kut lad da kaba ong “Khamsuk ban iap haka Corona ban iakaba Shah thngan"kane  ka dei ka dei ka jingud jingnam jong ki paidbah khamtam  ki nongkyndong  haba ki ap ia ki  khaw ha shnong ruh khlem poi, ban leit shaw na sor ruh kim ioh.
Haba phai pat sha ki nongbylla sngi, bun ngut kiba la sah kut ha ki jaka trei jong ki.
Ban leit sha ing ruh kim ioh kali bad sah duh haka jaka trei ruh ki khun ki kti ha iing ha sem kim don eiei shuh ban bam.
Ha ka jing bym banse ki hap ban leit phai da kjat bad iaid lynti kumba ar sngi ar miet eiei,  kumba ngi iohi ia ki nongbylla na thain Mawieit west khasi hills District, Mawkyrwat bad kiwei kiwei kiba mad kum kane ka apot na ka bynta jongki.
Kumjuh haba  phai sha ki khynnah pule ruh don kiba hap iaid kjat 1 sngi 2 sngi ban poi iing.
Ki don katno katne tylli ki shnong ba hap hapoh  west khasi hills District kiba nga ioh phun bad ki ong ba la jynjar ban ioh khaw namar ba khaw raishon ki ioh tang ia kito kiba don card.
Ha kum kane ka por, ki nongpyniaid kim dei ban pyrkhat hato ki don card neem hynrei dei ban ai ia baroh ha man la khlieh iing.
Nga kyrpad ia ka bor sorkar ban shimkhia ia kine ki kam, ym dei ban pynduh jingkyrmen ia ki paidbah.
Bun ki briew khamtam ki tymmen na nongkyndong ha kum kane ka por mynta ki la duh jingkyrmen bha.
Nga kren shai ia kane namar teng kiba don ha sor khlem poi pyrkhat iaka jinglong jingman Jong ki nongkyndong.
Haba peit ia kine ki jingeh ,ngi sngew kum ban jaw ki ummat.
Hoid ngi sngewkmen shibun eh ba Ka sorkar Meghalaya mynta Kala shimkhia halor kane ka jingpang khlam Coronavirus , hynrei ioh tharai ki klet noh pat ia ki nongkyndong.
Nga ngeit ba lyngba kane ka khubor, nangne shakhmat kin shimkhia ban pynbiang ia ki jingdonkam (essential commodities) naka bynta jong ki ruh.
Ha kajuh ka por , nga kwah ban kyntu ia ki paidbah baroh khamtam ki para Samla  ban iatreilang bad ki nongpyniaid shnong ymdei ban pynlah ia kaei Kaba ki nyngpyniaid shnong kila buh naka bynta ka shnong.
Namar katkum ka khubor ba nga ioh dang don katto katne ngut ki briew kiba Kim kwah ban bud ia ki nongpyniaid, hynrei ki kwah ban iaid katba ki Mon.
Ngi dei ban tip ha Kane Ka Coronavirus ( COVID 19) haduh mynta ki dang kiew bha ( increasing).
Ngim tip, ioh kan poi da ki lak ngut ruh.
Namar kata ngi dei ban ia leh shitom ban bud ia ki guidelines Jong Ka sorkar bad kumjuh ruh ia ki nongpyniaid shnong.
Bad sa kawei , ngim dei ban batai stad ia kiwei khlm ka jingtip Kaba bniah.
Nga iohsngew don kiba ong ba ,  ka sorkar pdeng kan wan ban ai injection  ia ki paidbah, Nangta ki nongkyndong khamtam ki tymmen mynta ki tieng ia kata ka jingsiat iap.
Haduh mynta ka sorkar kam pat pynmih kum kata ka jait khubor.
Sngewbha wat ia batai stad ban pyn syier ia ki paidbah khamtam ki nongkyndong kiba khlm tip khlem bna eiei bapli.
Ka jingiap na ka jingpang coronavirus, ka la poi sha palat  20,000 ngut ha  Europe bad ha Italy bad ha Spain, ka jingiap ka long palat 800ngut ha ka shi sngi shi sngi bad mynta kiba iap ha kylleng pyrthei, ki la poi sha ka 30,000 ngut.
Ka jingiap ha Italy, ka la kot mynta sha ka 10hajar ngut tam bad ka jingiap ha United States, ka la kiew sha ka 2hajar ngut bad ka jingbun kiba ioh pang ha America, ka la long kaba bun tam, na baroh kiba ioh ha ka pyrthei hi baroh kawei.
Kiba ioh pang ha India, ki la poi mynta sha ka 1hajar ngut bad ka India, ka don mynta ha ka jingkhang shnong ha ka Ri hi baroh kawei.
Namar ka jingkhang shnong, kaba la khanglad ia ka kamai kajih, kumta ki nong bylla, kiba na Uttar Pradesh, Bihar bad West Bengal, ki la pynkhreh ban leit phai lut sha la ki jong ki shnong bad la iohi, ba da ki phew hajar, ki la ia lum ha ki jaka ieng bos bad ki jaka ieng rel ha Delhi bad katei ka mih sa kawei pat ka jingma ia ka jing saphred jong katei ka jingpang, lyngba kitei ki briew kiba la sdang ban ia iaid ruma sha ki surok rit bad ki surok bah, tang na ka bynta ban ioh kali ban leit phai sha la shnong.
Jowai: Ka MMT kaba mut ka Mobile Medical Team, kaba dei ka kynhun ki nongsumar kaba kynthup ia iwei I Doctor, I Nurse bad u Nongiarap nalor u nongniah Kali, ka la sdang ban treikam kyrpang ha West Jaintia Hills tang ka bynta ban peit pyrman ia  ka koit ka khiah ki pulit kaba hap ban trei meit ban sngi na ka bynta ka bha ka miat u paidbah bad ka imlang ka sahlang.
U SP ka West Jaintia Hills haba kren ha une u nongai Khubor, u la pynpaw ka jingsngewnguh ia ka Health Department kaba la kloi ban shim khia ia kane ka kam ban iarap ia ki pulit.
Mynta ka sngi katei ka kynhun barit ka la leit kylleng ban leh ia ka medical checkup ia ki pulit kiba hap ban peit miet peit iong ki ban khang lad ia  kino kino ki briew  kiba wan nabar jylla kiba lah ban wanrah ia u khniang jingpang Corona nalor ba ki la trei shitom ruh ha ka ban pyntreikam ia kaei kaba ka sorkar ka la hukum.
Ka jingpang coronavirus ha Italy, ka la bam mynta sa  889ngut ha ka shisngi bad kaba poi sha ka 10,023 ngut kiba iap ha katei ka ri haduh mynta, iathuh ka  Civil Protection Agency bad katei ka dei ka jingiap kaba jur bha, naduh ba ka sdang katei ka khlam ha ka 21tarik Rymphang 2020 ha Italy.
Ka jingiap ka dei kaba la jur shi katdei, ha kaba ka dei ruh ka jingiap kaba bun tam ha ka pyrthei haduh mynta.
Ka sorkar India, ka la rai ban ai bam ei kaba long lai sien bam shi sngi, ia ki shilak ngut ki riew khlem iing, kiba don kumba 1,500 tylli ha ki jaka sor bapher jong ka Ri.
Ka Pakistan, ka iathuh ba ki don palat 12,000 ngut, kiba ioh ia katei ka jingpang  COVID-19 bad la iathuh ba ka jingpang ka jur bha ha ki bynta jong ka Jylla Punjab, kaba dei ka Jylla jong katei ka Ri.
U Zafar Mirza, uba dei u nongkren jong ka sorkar, halor ka koit ka khiah ha katei ka Ri, ha kaba u iathuh ba ki don 12,218ngut kiba suba na katei ka jingpang ha katei ka Ri, ha kaba haduh myntaki don 1,408 ngut kiba la thikna, ong shuh utei u nongkren.
Nga dei uwei na ki nongpule ba sngewtynnad bha ban pule ia ki khubor jongphi namar dei tang U Rupang ba lah ban update man Ka por ia ki khubor ba donkam, hynrei sngewbha check ia kine ki figures harum ba phi ong 12,000 ngut, namar katkum ba ngi peit na Worldometer haduh mynta Ka total Case ha Pakistan ka long 1495 ngut.
Lada nga bakla sngewbha pynbeit bad wat sngew ei ei.
“Ka Pakistan, ka iathuh ba ki don palat 12,000 ngut, kiba ioh ia katei ka jingpang COVID-19".
Mynta sa uwei u myntri cabinet jong ka sorkar England, ula ioh pang  coronavirus.
U Alister Jack, uba dei U Secretary jong ka sorkar England, ula shong iing mynta la 24 kynta, hadien ba u don ia ka jingpang, kaba pyni ba ka dei ka coronavirus.
La iathuh ba U Jack, um pat phah test satia ialade, hynrei, ula shah sumar ha iing.
La iathuh shuh shuh ba na ka iing U Boris Johnson, myntri rangbahduh ka England, ki la don sa kiwei kiba ioh pang ia bit bad kitei ki kynthup ia ka para kynsi jongu, ka   Gabriela Maia bad katei ka ar met mynta bad ka tnga jong U Boris ruh, ka  Carrie Symonds, ka dang ar met mynta.
Ka khun syiem, ka Maria Teresa jong ka Spain, ka la khlad noh ha ka rta kaba 86 snem, namar ba ka ioh ia ka jingpang  coronavirus.
La kha ia katei ka khun syiem ha  Paris, France ha ka 28tarik Naitung, 1933 na U  Prince Xavier bad ka Madeleine de Bourbon.
Ka Princess Maria kam don khun satia nalade bad ka shong ka sah bad ki pyrsa, ki baka jongka bad kitei ki kynthup ia U  Prince Carlos jong ka  Bourbon-Parma, U Duke ka Parma and Piacenza, U Princess Margarita bad U Prince Jaime.
Ka Abbott Laboratories, ka iathuh ba ka lah ban shna ia ka tiar ban lap ia ka jingpang coronavirus, tang ha ki khyndiat minit.
La iathuh ba katei ka tiar, ka dei kaba lah ban pyndonkam ha ki jaka peit nongpang jong ki doktor lane ha ki dukan die dawai lane ha ki hospital ruh kumjuh.
Ka Abbott, kan sdang noh ia katei ka jing test ia kitei ki tiar bad ban shna bad ban pyniaid naduh ka taiew ban wan, ha kaba yn shna kumba 50 hajar tylli ha ka shisngi.
Katei ka mashin, la iathuh ba kan ai ia ka negative result hapoh 5 minit bad ia ka positive result hapoh ka 13 minit.
Ka United States, ka dei ka Ri, kaba ki don bun tam kiba pang corona ha ka pyrthei, ha kaba kiba ioh ia katei ka jingpang, ki la poi mynta sha ka   92,000ngut ha kylleng katei ka Ri.
Ka jingkiew jongka ha ka shisngi, ka long ka bym pat ju jia ha kano kano ka ri jong ka pyrthei, wat la ka jingiap, ka dei kaba bun tam haduh mynta ha Italy.
Ka jingdon ki nongpang ha Italy, mynta ka long  86,498ngut bad kiba iap, ki la poi sha ka 9,134ngut, katba ka jingdon kiba pang ha China, ka poi sha ka  81,340 ngut, katba ha America, kiba ioh pang thymmai tang hynnin shi sngi, ki kiew sha ka  16,819ngut.
Ka nongbah New York, ka dei ka ktem bah jong katei ka jingpang, ha kaba ki don  519ngut kiba iap ha ka sngi thohdieng, kaba kiew na ka 365ngut ha ka sngi palei na kiba iap bad ka jingkiew ka jing ioh pang bad ka jingiap, ka kham stet wat ia ka nongbah Madrid jong ka Spain, lane ka  Lombardy jong ka Italy.
Kiba ioh pang ha New York, ki don  6,103ngut ha ka sngi palei bad ki kham bun, ban ia ka Italy, kaba don  6,203ngut kiba pang hynnin ka sngi.
Ka jingiap briew ha Italy hynnin ka sngi, ka la kiew sha ka 969ngut, katba kum ka jingkhein, kaba la ioh thikna na katei ka Ri bad katei ka dei ka jingiap kaba bun briew tam ha ka shisngi, ha kaba baroh kiba iap, ki la poi mynta sha ka 9,134ngut ha katei ka Ri.
Shillong:   U MLA ka Shella u bah Balajiedkupar Synrem u la pynthied marbam kum u khaw bad kiwei ia ki shnong ba hap ha ki 3 tylli ki Elaka kiba hap ha ka konstitwensi.
Kine ki Elaka ki kynthup ia ka Umniuh-Tmar, Nongjri bad ka Tynriang kiba hap ha ka Shella konstitwensi hynrei kiba don ha ka Pynursla Civil Sub-Division.
Kane ka jingthied khaw u MLA ka long hadien ba ki paidbah ki la iakynduh jingeh ha kum kane ka jinghiran na ka jingsaphriang ka jingpang COVID-19 kaba la pynlong ia ka sorkar ban pynjari da ka hukum ban nym iamih ban nym ia iaid ia ieng ha kine ki 21 sngi kaban kut ha ka 14 tarik Iaiong shi bynta ban khang lad ia kane ka jingpang.
U MLA u la phah ruh ia ka jingthoh sha u SDO (Civil) Pynursla ia ka pisa kaba T.2.50 (Ar lak sanphew hajar tyngka).
Na kane ka pisa, yn lah ban thied khaw kumba 80 kwintal ban sam pat sha ki paidbah kitei ki Elaka.
Shillong:  U symbud myntri rangbah ka jylla Megha laya u bah Prestone Tynsong myn hynnin ka sngi, u la ong ba ki paidbah jylla Meghalaya kim dei ban khuslai haba dei bad ki marbam namar ka jing don marbam (stock) hapoh ka jylla ka dang biang.
Haba kren bad ki lad pathai khubor u bah Prestone Tynsong u la ong ba ka sorkar Meghalaya lyngba ka tnat PDS ka la dep ban sam ia ki marbam kum u Khaw, shini bad kiwei kiwei dei na ka bynta u bnai lber 2020 sha ki dukan rashon.
Haba dei bad ki marbam ki bym hap hapoh ka PDS, u bah Prestone Tynsong u la ong ba ka sorkar ka la dep ban pynkhreh ban thied ia ki marbam lada don ka jing duna ha ki kudam jong ka sorkar Meghalaya.
U symbud myntri rangbah ka jylla Meghalaya u bah Prestone Tynsong, u la ong ruh ba ka sorkar India ka la pynmih ia ka hukum ban sam rashon marbam ar shah sha ki paidbah ba don ia ki ‘card’ rashon jong u bnai iaiong, jymmang bad u bnai njylliew.
Haba dei bad ka jing wan kit ia ki marbam na ka jylla Assam, u bah Prestone Tynsong u la ong ba ka sorkar Meghalaya ha ka jing ia treilang bad ka sorkar Assam ka la pynkhreh ban ai nongbud ia ki trok kit marbam ban poi sha ka jylla.
Ka jingdap kiba pang  coronavirus ha Bangladesh, ka long 48ngut haduh mynta bad kiba iap, ki long 5ngut.
Na kitei kiba pang, ki kynthup ia ki arngut ki doktor, ong ka  IEDCR lane ka  Institute of Epidemiology, Disease Control and Research.
Shillong:  Ka Seng Khasi Mawlai ka pyntip ba ka la pynsangeh noh shwa ïa ka Shad Suk Mynsiem 2020, kaba la pynbeit ban pynlong ha ka 4 bad 5 tarik u Ïaïong, 2020 tat haduh ba yn da pynbna da kumwei pat.
Kane ka long kat kum u kyrwoh ba la phah da u Rgh Dipshon L.Nongbri, President bad Rgh.
Phira S.Warnongbri, General Secretary, Seng Khasi Mawlai.
Ka tnat ka koit ka khiah ka sorkar India, ka pyntip ba ki don 834ngut kiba pang haduh mynta ka sngi, na ka covid 19 bad sa 66ngut ki nongpang, kiba la koit noh hadien ka jingshah sumar bad ki don pat 19ngut kiba iap haduh mynta ka sngi.
Ka jingiap briew ha kylleng ka pyrthei, ka poi sha ka 27,333 ngut.
Nangta kiba ioh pang baroh ki don  5,95,953 ngut bad ka US ka poi sha 1lak ngut kiba iohpang ha ka sngi thohdieng bad ka New York, ka dei ka jylla, kaba bun tam ki nongpang ha America.
Shillong:  Ka thain Sohra lah ban ong ba kadei ka thain balah bha ban khring ia ki nong jngoh kai pyrthei hapoh ka jylla.
Namar ba ka thain Sohra ka don ki jaka jngoh kai pyrthei ba itynnad hapoh ka jylla Meghalaya, bun napdeng ki trai shnong ka Sohra ki im bainong da ka ba die jing die ha ki jaka jngoh kai pyrthei kum ha Ksaid Noh Kalikai, Thangkarang Park, ksaid Noh Sngithiang bad kiwei kiwei de.
Nalor ba die dukan ha ki jaka jngoh kai pyrthei bun ki nong Sohra ki im bai nong da ka ba plie ia ki jaka sah kum ki Home Stay, Guest House bad ki hotel na ka bynta ki nong wan jngoh kai pyrthei hapoh ka thain.
Ha ka jing leit jurip myn hynnin ka sngi sha Sohra la lap ki briew jong ka thain ki da burom ia ka jing kiar na kiwei pat da kaba ieng 1 phut na kiwei pat ha ki jaka bala pynkhreh na ka bynta ban thied marbam bad ban siew pisa na ki ATM.Ha ba kren bad I kong Ila Diengdoh, I ba dei nong pyniaid ia ka Coniferous Resort I la iathuh ba ki nong pyniaid hotel bad Guest house hapoh ka thain ki la mad lypa ia ka jing duhnong naduh u bnai nohprah 2019 hadien ba la mih ka jing pyrshah CAA bad ILP, hynrei haba dei bad kane liang I la ong ba ki nong sohra kin ai jing kyrshan ia ka jing iakhih CAA bad ILP namar ka shnong kam kwah ba ki bar jylla kin iuhroit ia ka hok ki trai ri trai muluk.
Ha ba dei ba ka jing pakhang shnong lane ka ‘lock down’ ha baroh ka ri India, na ka liang I kong Ila Diengdoh I la ong ba ka long kaei kaei ka ba duh nong ia ka thain tangba kim banse namar ngi hap ban pyrtkhat ia ka koit ka khiah ka jaidbynriew hapoh ka jylla.
“Hoid ka la don shibun ka jing duh nong ia ki trai Guest House, Hotel hapoh ka thain namar ka jing pakhang shnong tangba ngi dei ban buh jing duwai ba kane ka khlam (Corona Virus) kan nym wan pur sha ka jylla jong ngi" I la bynrap.
Iwei I kong I bym kwah ban iathuh kyrteng I la ong ba ka ing jong I ba don 9 ngut ki khun man ka por ki im bainong da ka die marbam ha jan ka kshaid Nohkalikai, hynrei mynta pat kim don lad shuh ban kamai man ka sngi.
“Ngi shu ia bam katba don lypa ha ing bad ngi kyrpad ia ki bor sorkar ban phai lem sha ngi ki ba im da ka jing kamai man ka sngi" I la bynrap.
I long kmie ba die jing bam ha iew mynta ka sngi I ba ju khot kon Lin I la iathuh ba ha ki por ba plie ki jaka jngoh kai pyrthei I ju ioh nong barit tam eh 1500 tyngka shi sngi, hynrei mynta pat ka eh ban ioh kami 500 tyngka khamtam mynta ba khang ka iew ka hat.
Bun ki paidbah ka thain naduh ki nong shong iew haduh ki nongtrei bylla sngi ki la kyrpad ia ka sorkar Meghalaya ban ai jing iarap lem ia ki ha kane ka por ba khang shnong na ka bynta ban pyndap ia ka ing ka sem.
Shillong: U Symbud Myntri Rangbah ka Jylla, u Bah Prestone Tynsong u la kular ban pyllait pisa mar shiteng ban siew ia ki bai pynbna (advertisement bill) jong ka sorkar sha ki lad pathai khubor jong ka jylla.
U Bah Tynsong u la ai ia kane ka jingkular ha ka jingiakynduh jongu bad ki nongialam ka Megha laya Editors’ and Publishers’ Association (MEPA) myn hynnin ka sngi (27 tarik Lber, 2020) ha kamra treikam jongu ha Main Secretariat.
U Bah Tynsong u la ong ruh ba ia kane ka pisa yn siew noh mynta ha kane ka financial year, khnang ba ki kotkhubor kin ym shem jingeh khamtam ba kiba bun na kine ki bai pynbna (advertisement bill) ki la shu sahkut da ki bun snem ha ki tnat sorkar bapher bapher bad ki la kot da ki klur tyngka.
U Bah Tynsong u la kular ruh ban pynrung ia ka kotsada shon kotkhubor (newsprint paper) kum ka mar donkam (essential item) khnang ba ki kor shon kotkhubor (printing press) kiba don ha ka jylla kin lah ban leit thied ia kine ki kotsada na Assam.
Kumba long mynta, kiba bun ki kotkhubor ki shem jingeh ban ioh kotsada na ka daw jong kane ka jingpakhang surok bad iew (lockdown) ha ka ri India.
U Symbud Myntri Rangbah u la kren ruh ia u Chief Secretary ka jylla u M S Rao ban peit ba ia kane ka jingsiew ia ki bai pynbna dei ban pyndep noh kloi bad ruh ban ai jingiarap kat kaba donkam ha kaba pynpoi ia ka kotsada shon khubor na Assam sha Meghalaya.
Ka MEPA ha kane ka jingiakynduh ka la pynpaw ia ka jingsngewnguh ia u Bah Tynsong ia ka jinglakloi jongu ban weng ia ki jingeh kiba ki lad pathai khubor ki iakynduh ha kaba iadei bad kin ar tylli ki jingeh.
Shillong: U MDC jong ka thain Sohra u ba dei ruh u CEM ka Khasi Hills Autonomous District Council (KHADC) myn hynnin ka sngi u la leit ia kynduh ia u SDO ka Sohra ban ioh jing tip halor ka jing sam marbam ia ki paidbah ka thain ha kane ka por ba don ka pakhang shnong habaoh ka ri India.
Na ka liang u bah Titosstarwell Chyne u la kyntu ia ki paidbah ka thain Sohra ba ki dei ban phikir bad ban shong beit ha la ing ban lait na ka jing saphriang ka jing pang ‘Corona virus’.
Hadien ka jing ia kynduh ia u SDO ka Sohra u bah Titosstarwell Chyne u la ong ba thain Sohra kat donkam bha ia u khaw bad ia kiwei kiwei de ki jing donkam ha la ing.
U la ong ba u SDO u la kular ba u khaw un poi ha man la ki shnong na ka bynta ka jing donkam kim paidbah.
“Nga ai jing khublei ia kam ophis treikam u SDO Sohra bad ka kynhun jong u kaba la trei shitokm na ka bynta ban pyn poi ia ki marbam sha ki shnong ka thain sohra" u la bynrap.
Haba dei bad ka jing ud ki paidbah ba ki dukan kim biang ia ki marbam ha ki dukan ha ki shnong ka thain Sohra na ka bynta ki paidbah bym don ia ka card rashon, u bah Titosstarwell Chyne u la ong ba u la kyntu ia u SDO ban pynbiang ia ki permit na ka bynta ban leit shaw ia ki marbam na Shillong ha ka jingia treilang bad ki nong synshar shnong jong ka thain.
U bah Titosstarwell Chyne u la kyntu ruh ia ki nong ialam shnong ba kin ia treilang bad ka opohis SDO na ka bynta ban pynpoi ia ki marbam sha ki shnongHaba dei bad ki nongbylla sngi, ki ba shah ktah bha ha kane ka jing pakhang shnong, u bah Titosstarwell Chyne u la ong ba un ia kren bad ki bor sorkar na ka bynta ban ai jing iarap lang ia ki nong bylla sngi ha kane ka thain.
“Hoid ka sorkar ka la kular ban wat ban siew 1000 tyngka ia ki nong bylla sngi ki ba don kyrteng bad ka tnat ‘Labour’ hynrei mbun ki nong bylla na kane ka thain ki ba khlem don kyrteng bad ka tnat labour, namar kata nga kyrpad ia ka sorkar ba kan ia treilang bad ka ophis SDO na ka bynta ban ithuh ia ki nong bylla khnang ba kin ioh jing iarap" u la bynrap.
U bah Titosstarwell Chyne u la ong ruh ba ka sorkar kadei ban ai jing iarap lem sha ki trai Hotel, Guest bad ki Home Stay ha kane ka thain, namar ka shnong Sohra bun ba ki im bainong da ka buh kum ia kine ki jaka sah na ka bynta ki nong wan jngoh kai pyrthei.
Ka jingpang coronavirus, kam map satia, wat ia u doktor ruh bad mynta ka sngi, uwei u doktor jong ka Saifee Hospital, ula khlad noh, na katei ka jingpang bad baroh kiba ioh pang corona ha Mumbai, ki la poi sha ka 58ngut.
Ha kawei pat ka jingjia, la iathuh ba uwei u doktor uba na  Andheri uba 53 snem ka rta, ula ioh ia katei ka jingpang bad ka lok jongu, kaba 43 snem ka rta bad ka khun kynthei jongu, kaba 20 snem ruh, ka ioh lang ia katei ka jingpang.
La iathuh ba kitei kim leit satia shaei shaei ruh.
La iathuh ba utei u doktor, u ia kynduh bad uwei u nongpang, uba don virus.
U don sa uwei u doktor uba na Vakola, uba ioh ia katei ka jingpang bad la iathuh ba utei u ia kynduh bad uwei u briew, uba dang shu wan na Italy.
Utei u doktor, u shah sumar mynta ialade ha  Raheja hospital.
Ka jingiap briew ha Italy, na ka jingpang coronavirus, ka la poi sha ka 969ngut ha ka sngi thohdieng bad katei ka dei ka jingiap kaba bun briew tam ha ka shisngi.
Haduh mynta la iathuh ba ki don 86,500ngut kiba ioh ia katei ka jingpang ha katei ka Ri bad ka kiew da 7.4 percent, wat la ka la hiar pat khyndiat, na kaba long 8 percent ha ka sngi kaba kham mynshwa.
Shillong: Ka District Magistrate jong ka East Khasi Hills, ka pyntip mynta ka sngi, ba ka korphiw ha East Khasi Hills, kan trei kam, naduh  6baje lashai mynstep  bad kan bteng haduh ka por 6baje mynstep jong ka 31tarik Lber 2020.
Ka khubor na Iran ka iathuh ba palat 300ngut ki briew, ki la shu iap ei bad ka daw, ka long namar ba ki dih ia ka methanol bad la iathuh ba palat ia shi hajar ngut kiba la ioh pang jur, namar ba ki dih ia katei ka bih ha katei ka Ri, kaba kim ju shah ruh ban dih kyiad.
La iathuh ba kitei ki dih da ka methanol, da ka jingngeit ba kan pyniap noh ia ka jingpang coronavirus, lada jia ba ka don ha ka met jongki.
Kiba iap mynta Iran, ki la poi sha ka 2,378ngut bad nangta sa 144ngut kiba dang shu iap ha ka sngi thohdieng bad kiba ioh pang thymmai, ki don 2,926gut bad baroh kiba ioh pang ha katei ka Ri, ki don  32,300 ngut.
Shillong: Ka sorkar jylla  Meghalaya kala buh ia ki  400 tylli ki jingthiah kum ka  quarantine centre na ka bynta ka jylla baroh kawei , ki la buh ia ki 2 tylli ki centre, ar tylli  ha Shillong kaba don 200 tylli ki jingthiah bad  kawei ha  Tura kaba don  200 tylli ki jingthiah.
Haba ia kren bad ki nongthoh khubor na ka liang u symbud Myntri Rangbah u bah Prestone Tynsong u la iathuh ba haduh mynta ka  jylla kam pat don kano kano ka case ba don ki ba ioh pang Covid -19, hynrei ka jylla kala pynkhreh lada ki don ki ba ioh ia kane ka jingpang kin buh ha kitei ki jaka.
U iathuh ba na ka liang u Myntri Rangbah u Conrad K Sangma u Symbud Myntri Rangbah u bah Prestone  Tyngsong , u myntri kampohing u Ma Lakmen Rymbui ha ryngkat ki ophisar ka tnad ka koit ka khia mynta ka sngi ki la leit ban jurip ia ia ka IIM ha Nongthymmai bad ka MATI building ha Mawdiang diang.
U bah Prestone u la  iathuh ruh ba haduh mynta ka sngi ladon kumba 6000 ngut ki briew ki ba lawan na shabar ka Ri bad register ialade bad kumba 3000 ngut ki ba ladep screen da ka tnad ka koit ka khiah.
U la  kyntu ruh ia  ki paidbah ba kim dei ban tieng bad ki dei ban bud ia ki jingpynbna ba la pynmih da ka sorkar.
U la ong ruh ba  ki briew ka jylla kim dei ban sheptieng  namar ba kat kum ka jingbthah ba la ioh na ka tnad ka koit ka khia ka long ba ki lah ban pynkhia ia kane ka jingpang hynrei kim dei ban kheinsting patNa  ka liang ka Sorkar Jyll,a ki la pynpaw ia ka jingsngew nguh ia ka tnad ka koit ka khia,ki seng bhalang, ki dorbar shnong bad ki lad pathai khubor  kiba la  trei 24 kynta ban iarap  ban tehlakam ia ka jingsaphriang u khniang jingpang Covid -19.
Shillong: Kawei ka kali Alto 800 ka ba don ia u number ML05 N 6626 ka ba la kit palat pud ia ki mar bam ka la tyllun bad tynrah ia ka kynroh ha Happy Valley, Madanriting ha ka por kumba 11:30 baje eiei.
Kat kum ka jingiathuh jong ki briew ki ba iohi ia ka ne ka jing jia ki la iathuh ba ha ka por ba ka ne ka kali ka la tyllun ym don briew ba shong ha ka ne ka kali.
Ha kane ka jing jia, ym shem ladon kano kano ka jing jia ba sngewsih.
Shillong: U Deputy Commissioner, West Jaintia Hills, Jowai, u pyntip ba ha ka 28tarik mynta u bnai, baroh ki dukan ba die marbam, kin plie naduh ka por  9:00 baje mynstep, haduh 5baje janmiet, ha baroh kawei ka District.
La pynbeit ruh ba ki jaka, bym bit ban rung kali, kin long  na   Lad College Junction, Shallam Syngkon Petrol Pump Junction, Dulong Junction, Mission Compound Junction, Jrisalein Junction, Dawki Stand Junction, Thomas Jones Junction bad Lad Mission Hospital Junction.
Ka kyrwoh na U Superintendent of Police, West Jaintia Hills, ka ong kumne harum – All vehicles coming from Lad College will not be allowed to enter Iawmusiang and all the vehicles will be allowed to park along the NH-6 and Lad Reserve area.
Kat kum ka jing pynbna na ka sorkar Jylla ba ha ka 27 tarik u Lber 2020 kin don ki katto katne  ki dukan mar bam ha ki dong jong ki shnong kylleng jong kane ka nongbah Shillong kin plie ban die ia ki mar bam sha ki paidbah.
Ha kiba bun na ki shnong, la iohi ba ki bor shnong ki la ia treilang bad ki bor pyniaid ia ka District Administration ban pynieng lain ia ki briew ba kin ym ia tur bad ia jan iwei ia iwei (Social distance) ha ka ba ki nongkit kam shnong ki don lang ban peit ia ki paidbah ki ba wan thied jing thied.
La ioh i ba don ki shnong sha ki thain nongkyndong, kiba bud bad ngeit ia ki jingbthah ka sorkar, hynrei ka ba lyngngoh ka long ba don na ki shnong wat ha Shillong ruh kim shem la sngewthuh ia ka jingdonkam ban bud ia ka jingbthah jong ka sorkar.
Ki don ruh ki briew ki ba la mih da ki kali khlem da ioh jingbit ban iaid ki kali mynta ka sngi ha ka ba ka la pynlait ia ki paidbah tang ban thied ia ki mar bam,kane ka pynpaw ia ka jingbym suh niew jong ki katto katne ki briew  ia ka jingtrei shitom ka sorkar Jylla ban teh lakam ia ka jingsaphriang jong u khniang jing pang Covid-19.
Na ka liang jong ki pulit ki hap ban beh ia ki kali bad ki briew kham tam ia kiba thmu ban leit tur sha iewduh kii pulit ki la pyrkhing bah ha kane ka liang.
Ha kane ka sngi ki paidbah ki ba ia mih na la ki iing bad ki ieng ban thied ia ki mar bam bad ki tiar  donkam ki ba man ka sngi na ki dukan,ha ka juh ka por  na ka liang jong ka sorkar Jylla  ka la lah ban pynpoi ia u khaw rashon sha ki dukan bad sam sha ki paidbah ka ba dei na ka bynta jong u bnai Lber.
U Secretary ka tnat ka koit ka khiah, ka sorkar British, U  Matt Hancock, ula iathuh mynta ka sngi, ba ula ioh ia ka jingpang khlam COVID-19.
U Hancock, u trei kam mynta na iing, ban iada na ka jing saphriang jong katei ka jingpang.
Ka jing iathuh jong U Hancock, ka dei hadien khyndiat kynta, ba U Boris Johnson, myntri rangbahduh katei ka ri, ula iathuh ba ula ioh ia katei ka jingpang Covid 19.
Khot ia kata ka jingpang Corona Virus da kata ka kyrteng Covid-19 ne da kaba kumno-kumno ruh, ka bih jong ka te ka la sar kum ka khlam ba shykhrei ha kylleng ka pyrthei, kaba la pyniap hana palat 17000 ki mynsiem briew bad ka la ioh snoh la palat 38000 ngut briew, haduh ka sngi ba-ar jong ka taiew kut bnai, Lber 2020.
Kat haduh mynta ki dak jingkhein ki la dei ban nang roi, tangba…ka rukom sar jong ka pat hana, ka la kham suki, na kaei kaba la long ha kaba sdang u snem, namar lah ban sumar bad pynkoit noh ruh lada sumar bha ha ka por babiang.
Ki khubor pyrthei batikna, ki iathuh ba man la ka shispah snem, kine ki jait jingpang khlam ba ong ki Khasi, ki la dakhol hana ha kylleng ki bynta ka pyrthei.
Ha u spah snem 1720, la khie ka khlam ha ri Phran (France), ha u 1820 sa ha ka ri Thailand, Indonesia bad Phillipines bad ha u 1920 pat, la khie sa ha Spain, hana kaba la pyniap palat ia 50 milian ki briew bad ha ki ri ba iakhap.
(shi milian ka long shi 10 Lak.50 milian ka long 500,00000, san spah Lak)Ban dei sha ngi, la khuid plain tang hapoh ka kylla step.
Dei na kata ka daw, ba ki bor Sorkar ki hap pynmih ia kine ki jing mana.
Bun na ngi ki bym pat kha ha kitei ki snem, kumta ka wan ka jingkhein sting bad ka biria kai, kumne-kumtai.
Don lei kiba ong, “sa ia kaba lah ban pynjem, ynda ioh mad ruh ka biang, ban kham sngewthuh.
"Ki Thma Bah I bad IIPaidbah na ngi, ngim shym iohi bad mad wat ia ka Thma Bah Pyrthei Ba-ar (1935-1945), kaba la kthah shaduh shajan jong ngi.
Ki tymmen ki iathuh ba kita ki shipai Tomy (American bad British) bun kiba la poi sha kine ki thain.
Ka Lad sahep ha Laitkor, ka ioh kyrteng na uwei na ki sahep Thma Bah, uba la sah syndon shane ynda la kud ka thma bad u ioh khun ioh kti bad khlad ruh syndon ha Laitkor, tang ban shu ai jingshai.
Ki khubor Sorkar ki iathuh ba palat 50 milian ki briew ki la iap ha ri Spain bad ha ki jaka ba markhap, tang ha kane ka Thma Bah Ba-ar, khlem khein lang ia ka banyngkong.
Ki riew pyrkhat ki khein ba dei namar ki daw hanga-mei jong ki nongsynshar jong ki ri ka pyrthei, kiba la pynjot bad pynklo ia ka pyrthei da bun ki jingleh palat pud.
Kumta ka mariang ka ud bad pynhiar kput da kine ki kynja khlam.
Ka Khlam CoronaKi khubor Sorkar ki kdew ba haduh ka 24.03.20, ha ri India, kane ka khlam ka la sar palat 38000 ngut ki briew bad palat 17000 ngut ki la iap, lait noh ha jylla Meghalaya.
Kumta ki bor Sorkar ki la pynmih ia kine ki jingmana, ban ym ialum paidbah hangno-hangno, namar ioh iabit na kiba dang sdang lane na kiwei ki daw.
