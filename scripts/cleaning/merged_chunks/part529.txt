Kine ki ar seng ki ai sha u da ka dorkhas ha kaba ia dei ban pynthymmai ia ka bhah kam, ha kaba ia dei ban bhah kham bun ia ka hok thung kam thung jam bad ki khynnah pule kiba dei ki trai ri trai muluk jong ka jylla Meghalaya kiba kynthup ia ki Khasi,Jaintia bad u Garo ha ki ophis, hospital bad jaka pule kiba hap bad pyniaid da ka Sorkar pdeng ne Government of India.
Khamtam ban bhah kham bun ki post nurse bad Doctor ha hospital NEIGHRMS bad NEIAH,jaka pule kum ka NEHU khamatam ia ka post Lecturer bad Professor bad ki kam ophis, NIT ne National Institute of Technology ka ban sa plie thymmai ha Sohra ka jaka pule suh jain phong bad tiar phong ka NIFT ka ban sa plie shen ha New Shillong ne Mawdiangdiang bad khamtam ruh na bynta ka bhah thung kam hapoh ka Meghalaya Rural Bank (MRB) ban thung noh kham bun ki ST ne trai ri trai muluk kiba kynthup ia ki Khasi,Jaintia bad Garo na bynta ka post scale -1 officer bad kiwei kiwei ki post ba kham heh.
U President seng kmie jong ka HANM u lah ban jur ba dei ban dawa ia la ka hok long trai bad u lah ong ka sorkar jylla ka dei ban ia leh ban pynioh ia kane ka jingdawa ban bhah kham bun ia ki trai ri trai muluk bad ban pynthymmai ia ka Reservation policy ha poh ka jylla ha kaba iadei bad ki ophis, hospital bad ki jaka pule jong ka sorkar pdeng bad u lah bynrap shuh shuh da kaba ong wat ki company shimet kiba seng kam hapoh ka jylla ruh kidei ban ai lad ban rung kam da ki samla Khasi,Jaintia bad u Garo.
New Delhi: Ka kad khaii jong ka India, kaba ha Mundra Port ha Kutch, ka don ha ka jingpeit siar bha jong ki shipai um jong ka India, namar ka jingsuba ba ki don ki shipai jong ka Pakistan, kiba la wan rung sha katei ka rud um jong ka Gujarat.
AdvertisingNa ka liang ki shipai BSF, ha ki ar sngi mynshwa, ki la lap ia ki ar tylli ki lieng rit, kiba la iehnoh ha Harami Nala jong ka Kutch, ha kaba la kam ba kitei ki dei ki lieng, kiba wan na Pakistan.
Ha ka kyrwoh kaba 28tarik Nailar 2019, la bthah da ka Adani Ports and Logistics ba kito kiba trei kam ha Mundra Port, ba kin peit siar pyntip, lada ka don kano kano ka jingiaid jong ki briew kiba ipher, namar ba ki don ki shipai jong ka Pakistan, ha ki bynta jong ka Harami Nala.
Shillong:  Ka surok Maweit, kaba naduh u snem 1962 haduh mynta ym shym don ka jing maramot ba thikna.
Ka HYC Maweit Circle ka pynkynmaw biang ia ka Sorkar Jylla halor ka jingkular u myntri Sorkar Jylla u Bah Prestone Tynsong u myntri ba dei peit ia ka tnad PWD, ha ka jingiakynduh myn ha ka 20tarik Jylliew 2019, ha kaba u la kular ban sdang noh ban thung ia u consultancy bad hadien kata yn sdang noh mardor ia ka DPR ia ka surok arliang kaba na Nongstoin-Maweit-Kulang-Nongjri, hynrei haduh mynta ka jingkular ka dang sah tang ha ka ktien khlem ki kam ong u President ka HYC Maweit Circle u samla Jeremiia Dkhar.
Kum ban pynkyn-maw ba ka HYC Maweit Circle myn ha ka 27tarik iaiong 2019 ka la iaid kjat shah thngan na Maweit shaduh Nongstoin, ban pynpaw sha ka Sorkar Jylla na ka bynta ka jingiehnoh beiñ bad ka jingsahdien ha ki liang baroh, khamtam ia ka jingsniew palat ka surok na Nongstoin-Maweit bad ha ka juh ka por ban dawa ia u surok arliang na Nongstoin-Maweit-Kulang-Nongjri kaba don tang 75km ha kaba ka sorkar ka la kular.
Ka HYC Maweit Circle ka phah ia ka khubor kaba shai sha ka sorkar jylla mynta ka sngi lyngba ka kyrwoh jong ka Seng ba ka sorkar ka dei ban sdang noh mardor ia kaba ka la kular lyngba u myntri, ba dei peit ia ka PWD u Bah Prestone Tynsong myn ha ka 20tarik jylliew 2019 ha ka ophis treikam jong u.
Shillong:  U Executive Member jong ka KHADC u Bah Titosstarwell Chyne mynta ka sngi u la leit ban ia kynduh ia u myntri ba dei peit ia ka khyndew ka shyiap jong ka sorkar jylla u bah Kyrmen Shylla halor ki kam khyndew.
Haba kren ha ki lad pathai khubor, ha dien ka jingiakynduh ia u myntri ka sorkar jylla u Bah Titosstarwell u la ong ba kane ka jingiakynduh ka long ban ai jingmut sha ka sorkar halor ka Land Transfer Act, ha ki lai bynta.
Kawei ka long ha ka jingiadei bad ka rukom bad khyndew ha kaba ia dei bad ka Land Tranfer Act, kaba don ka long ba ki bym dei khasi kim lah ban thied jaka, ka District Council ka don ia ka bor tang ban buh jingthoh ia ki jaka hynrei ban ai pateng pat kam lah.
Kumba ka paw mynta dei tang ki Deputy Commissioner kiba don ia ka bor.
Ha kane ka jingiakynduh na ka liang jong u EM ba dei peit ia ka khyndew ka shyiap u la kyrpad ban pynthymmai biang ia ka Land Tranfer Act khang ba baroh lai tylli ki District Council ki dei ban don langia ka bor ha kaba ia dei bad kane ka bynta.
Ha kane ka ia kynduh la ong ba dei ban pynthymmai biang ka ka kyntien, Tribal, namar kumba ka long mynta la khang ia bor jylla ban thied jaka hynrei ia ki riewlum palat la shah ban thied jaka, ka jingkwah ka long ba ia ka kyntien riewlumd ei ban long tang u Khasi Garo bad Jaintia.
Kawei pat ka long ha kaba ia dei bad ka jingai jingbit jong ki shnong ia kano kano ka jaka, ka sorkar kala shim, hynrei ban long kaba da ia tip lang ki paidbah ka long ba dei ban don ka jingbishar paidbah khang ban ia tip lang da baroh la ka jaka ban ain kan long katno.
Haba ia dei bad kane na ka liang jong u myntri u la ong ba halor kane ka ynsa khot ia ka jingialang jong ki ophsiar ban ia kren bad ban ia bishar bniah la ong u myntri u u EM jong ka KHADC.Shillong:  Hadien ba ki paidbah nongkhaiï  ba die lilam ia u dewiong,  ki la pynpaw ia ka jingeh kaba khraw halor ka jingrem dor palat ka shalan ban khaii ia u dewiong ba ka sorkar ka die lilam; kumta  ki nongialam jong ki lai tylli ki seng kiba peit ia ka khia ka shon bad ka jingeh jong u paidbah kiba kynthup ia u Sambormi Lyngdoh President EJNC, Ency Shadap President HANM East Jaiñtia, u samla P.S.Phawa GS JSM, ki la leit sha ophis u District Mining Officer (DMO) jong ka Directorate of Minerals Resources (DMR), West Jaiñtia Hills District, Jowai, ban  wad jingtip halor u dewiong die lilam la u dei ia u dewiong ba la iohkem ne ia u dewiong ba la dep lum thup ne uba la deptih kumjuh ruh halor ka jingkiew  dor palat jong ka shalan, hynrei ha katei ka sngi, 26.08.2019, u ophisar jong katei ka ophis um don ha ophis trei kam.
Kumta na ka liang ki lai seng ki la ioh ban ia kren bad ki nongtrei katei ka tnat ha kaba na ka liang jong ki la ong ba ki shu ap ia ka hukum jong ki bor ba nalor kum na u myntri rangbah, ne ki bor sorkar ban leh ia kaei kaba ki phah, katba ha ka jingiadei bad ka dor jong ka Chalan na ka liang ka ophis ki la ong ba katkum ka ka dor ka long 1160 (Khadwei spah hynriewphew) tyngka shi ton, katba ia kiwei de ki jingdonkam lah ban ioh na u DC EJH ki la ong.
Na ka liang u samla S.Lyngdoh, u la ong haba ka dor ka long 1160 tyngka kaba mut kan poi haduh 23 hajar tyngka na ka bynta 9 ton u dewiong, hynrei ki nongthied Chalan ki la hap ban thied haduh 70-75 hajar tyngka na ka bynta 9 ton bad shi lak sawphew hajar na ka bynta 19 ton u dewiong, te halor kane ruh na ka liang jong ka ophis kam lah satia ban ai jingshai.
Na ka liang ka seng ha ka jingiadei bad kane kan sa leit ban ia kynduh ia u Deputy Commissioner ka East Jaiñtia Hills District, ha kajuh ka por ka pynrem jur ia une u ophisar kane ka tnat halor ka jingbym wan trei jong u, kumjuh ruh ia ki nongtrei jong kane ka ophis ba kim lah ban iathuh ia ka kyrdan ba ki trei haba ki nongialam seng ki kylli na ki.
Shillong:  U Shri M.Ahmed, Superintending Engineer, MTDC Ltd.
, ula ujor sha ki bor pulit ba naduh ka 30tarik Jylliew 2019 bad haduh ha kine ki sngi, ki don ki para nongtrei jongu, kiba kynnoh ba u donkti ban pyniap ia ka  kong Iohbianghun Sahkhar, lyngba ki jingthoh bapher, kiba ki la buh ha ki social media.
Ula ong shuh shuh, ba kitei ki thmu ruh ban pynngat ia u, ba u dei uba donkti ruh ha ki kam khaii kynthei.
Nongstoiñ:  Ha ka miet jong ka 27 tarik mynta u bnai ha ka por kumba 11:00 PM ki Pulit ka Special Cell Nongstoiñ hadien ba ki la ioh ia ka jingtip kaba tikna ki la ioh ban bat noh ia ar ngut ki snar nongkhaii drok na kawei na ki jaka kaba don ha jan Wahriat.
Katkum ka tyllong khubor ba la ioh lum, la ong ba ia kitei ki ar ngut la ioh ban bat hadien ba ki briew shnong ha Mawbyrshem ki la suba jur ba ki lah ban dei ki nongkhaii drok bad kumta ki la pyntip noh sha ki pulit.
Hadien ba ki pulit ki la ioh ia ka jingpyntip halor katei ka jingjia ka kynhun pulit bala ialam da u bah H.K Kharkongor MPS SDPO Mairang ha ryngkat u bah T.S Mawdoh bad ki nongtrei ka Special Cell, ki la hiar sha katei ka jaka ha ryngkat ki nongsakhi laitluid ban lap ia ki jingshisha.
Shuh shuh ki pulit ka Special Cell hadien ba ki la leh ia ki kyndon katkum ka NDPS Act bad haba ki la pynlong ia ka jingtalasi ia u wei na kitei ki ar ngut kata ia u bala tip kyrteng ruh kum u Waltarsius Kharbani, ki la ioh ruh ban kurup ia u drok ba la suba Heroin na ka met jong u ha ka jingkhia kaba 0.43 gram.
Ym tang kata la ong ruh ba u tei u Waltarsius Kharbani, u la phla ruh ba dang don sa u wei u briew u bala tip kyrteng kum u Marshall Marwein u bana ka shnong Mairang Lumsohkhlur bad u ba shong ba sah shipor ha Mawbyrshem ba u lah ban don ia u drok Heroin ha iing sah jong u.
Ki pulit ha ryngkat ki nongsakhi laitluid ki la leit ruh ban khynra ha katei ka iing sah jong u tei u Marshall Marwein ha kaba ki la lap ruh ia u drok ba suba Heroin u bala khia haduh 0.27 gram bad kitei bnaroh ar ngut ki nongkhaii drok kila phla ruh ba u Londor Lyngdoh Mawlong u la ai jaka ia ki hapoh ka jaka sah ka jong u da ka jingiatip lang ban ia buhrieh ia u droks na ka bynta ban khaii.
Nongpoh: Ki nongrep Sla Tyrpad na ka shnong Shangbangla ha Ri Bhoi, ki la iakynduh ia ka jingeh kaba khraw, kata ka long hadien ba kitei ki Sla Tyrpad, kaba ki la sumar bha ki la shah hiar thma ki khniang khyllah bad kiba la bam tang ia kitei ki Sla Tyrpad.
Haba iadei bad katei ka jingjia, na ka liang ka Farmer Social Development Society Shangbangla ha ka jingialam da u president u Bah Baisroy Lyngdoh Mawnai, ha ka jingiadonlang u Bah Elfrinstar Umlong, Secretary Shnong Shangbangla, u Bah Bison Nongshli u ba dei u wei na ki nongrep uba la shah ktah ha katei ka jinghiar thma ha kitei ki khniang, ki la leit jurip ia ki katto katne tylli ki jaka rep kiba la shah ktah.
Ha katei ka jingleit jurip, kitei ki nongialam katei ka Synjuk lem bad ki Nongrep, ki la lap ba kitei ki khniang khyllah, ki long kum ki kynja thapbalieh, ha kaba ki wan ban dem ha ki dieng Sla Tyrpad bad ki kha pylleng, hadien ba kine ki pylleng ki san bad kylla nianglong ki sa sdang pat ban sa bam pynjulor lut ia ki sla tyrpad bad haduh ba kin da san bha bad kylla thapbalieh kin sa her pat sha kiwei kiwei ki jaka.
La iathuh ruh ba halor kaba kum katei ka jingjia, kitei ki nongrep, ki la mad mynta la 2 snem kynthih, hynrei ha kaba nyngkong, kim shem la pyntip shano shano ruh, hynrei ha kane ka kynti kaba mynta kim banse shuh ban pynpaw pyrthei, kata hadien ba ki la syllang palat na katei ka jingshah pynjulor ia kitei ki Sla Tyrpad, kiba la shah pynjulor lut ha kitei ki khniang khyllah.
Haba iadei bad katei ka jingshah pynjulor, na ka liang katei ka synjuk, ka la kyrpad ia ki bor ka sorkar jylla ba kan phah jurip ia kine ki khniang bad ruh ban pynioh ruh ia ki lad jingiarap kum ka bailutksan sha kito ki nongrep kiba la shah ktah ha kane ka jinghiar thma ki khniang khyllah.
Nongpoh:  Ki nongialam ka HNYF, Northern Region, myn hynnin ka sngi ki la leit ban iakynduh ia u Dr.M Mawrie, DM&HO ka Ri Bhoi bad ruh ia ka Grace Mihsil, Medical Superintendent ka Nongpoh Civil Hospital, kata hadien ba ki la ioh ia ka jingujor na ki katto katne ngut ki samla ki bym donkam donjam, kiba la kynnoh ba ka don ka jingthung kam sopsop da ka sorkar jylla hapoh ka Trauma Centre, kaba don ha Nongpoh.
Ha kaba leit ban kynduh ia utei u DM&HO bad MS ka NCH, la ialam da u Bah Marcus Marten, President ka HNYF, NR, u Bah Donroy Khsiar, Asst.Secretary lem bad kiwei ki dkhot ka seng.
Ha katei ka jingleit kynduh DM&HO, kitei ki nongialam ka HNYF, ki la kylli halor kano ka nongrim ba la shu thung kam ia ki katto katne tylli ki post ba lait jong ka Trauma Centre khlem ka jingpyntip paidbah lane ka jingbym iaid lyngba ka District Selection Committee, hynrei haba jubab halor katei ka jingkylli da ki nongialam ka HNYF, u DMHO bad ka MS ki la pyntip pat ba ia kitei ki post la shu thep kum ki officiating ia kaba la leh hi na ka sorkar jylla lyngba ka Directorate of Health Service lane ka DHS.Haba iadei bad katei ka jingkynnoh thungkam sop sop ha katei ka Trauma Centre, u Bah Marcus Marten, u la ong ba ka sorkar jylla ka dei ban phaikhmat kyrpang sha ki samla jong ka them Ri Bhoi, kiba shu shong khlem kam khlem jam watla ki long kiba deihok ban iohkam katkum ki kyrdan pule ka jong ki.
U la ong ruh, ba ka jingbym ki khun samla ka them Ri Bhoi, ka la buh jingeh shikatdei ia ki samla khamtam na ka jingiaid ka por bad ka rta ka jong ki, ym tang katta ka jingbym iohkam iohjam ka la ialam bakla pynban ruh ia ki samla ban shim da ki lynti ki bym dei ha kaba ki ju ngop ha ki jingdih kiba sniew bad kiwei kiwei ki kam awria.
Namarkata, haba iadei bad katei ka jingkynoh kaba la mih, na ka liang ka seng ka kyntu ruh ia ka sorkar ba kam dei ban shu thungkam sopsop lyngba ka jingialam bakla da ki nongmihkhmat kum u MLA lane kita ki politician, u la bynrap.
Shillong:  Ka St Anthony College ka la rah ia ka nam lahduh ka NEHU Inter College Football (Men) Tournament 2019 hadien ba ka la pylliem ia ka BBS college da ka bol shut 3-1 kol hadien ba ka jingiakhun ha madan ka la iakhaid 1-1.
Ka jingialehkai phainal la pynlong ha madan JN Stadium, Shillong.
Ha kane ka sngi kut, u  Dr.Jemino Mawthoh uba hikai ha NEHU bad uba long ruh u General secretary ka UDP, u la wan kum u kongsan bad sam ia khusnam sha ka lahduh.
La sakhi lang u Dean of Student’s Welfare, NEHU u Prof.S.Umdor, Assistant Director ka Sports, u N.Das, Principal ka BBS College bad u President, Meghalaya Football Players Association bah C.Nongrum.
Shillong: Ki heh pulit jong ka Meghalaya, ban ialam da U bah MK Dkhar, IPS Deputy Inspector General of Police (ER), Bah GR Kharwanlang , MPS Special Superintendent of Police (SB I) lem bad lai ngut ki kmie ki kpa, kin leit sha Agartala lashai ka sngi, ban leit wad jingtip, halor ka jinglong jingman jong ka ICFAI University, ha Kamalghat, Tripura.
Shillong: Ka Shillong Lajong FC ka la pynliem ia ka Nongrim Hills da 3-1 kol ha ka jingkahun jong ka lympung Shillong Premiere League kaba long myn hynnin ka sngi ha madan Polo.
Ha kane ka jingiakhun, ar ngut ki nongialehkai ka Nongrim Hills kila shah sei sha madan namar ka jingialehkai khluit khlieh bad kane ka la pyllong syndon ia ka Shillong Lajong FC ban pynliem noh ia ka Nongrim Hills da 3-1.
Ki ar ngut ki nongialehkai jong ka Nongrim Hills SC ba la ioh pdiang beit beit da ka red card na u referee ba la pyniaid ia kane ka jingialehkai ki long u Reymond Sutnga bad u Lennypaul Kurbah, kaba la jia ha ka khyllipmat ba ka la don ka jingiaknieh kaba shyrkhei bha ia ka bol hajan ka kol ka Nongrim Hills, bad ha kum kane ka khep ba ka jingiaknieh ban ioh shut ia ka bol ka poi ruh shaduh u pud ba ka kjat ka kum dei ruh hapdeng para player.
U referee ba la don kham hajan bha jong kane, u la pyrshang ban tem ia kane ka rukom ialehkai bad pyrshang shwa ban pyndonkam ia ka iktiar ba la pynkup ha u ban shu ai jingmaham shwa ia ki player, phewse, mih pynban ka jingleh khluit bad ruh ban sdang wat ban khynnait ne ban khanglad syndon da ka kti ia u referee bad pynlong ia u ban leh ia kaba donkam bad katta ka long ban beh beit noh shabar ia ki Reymond bad Lennypaul ka Nongrim Hills shabar ka madan iakhun.
Ha ka jingshisha, ka jingialehkai ka long ba sa shisien ka Nongrim Hills SC hapoh ka jingialam u Playerson Syiemlieh, ka la ialehkai bha tad haduh ba kan da lah wat ba kan lam shwa shakhmat ba kan tam das hi kol ba la thep lyngba da u Alem Khongwir ha ka minit 31.
U Alem u la ioh ba un thep ia kane ka kol hadien ba u la ioh ba un tehlakam ia ka bol kaba don shabar na ka kol ka Lajong bad pynshong bha iaka naka bynta ban khyrwit jam bha ia ka bol tad haduh ba kan pynkhih hi ir ia ka jar.
Ka jingioh lad ka Nongrim Hills ba kan thep ia kane ka kol, ka dei tang namar ba ka kynhun ialehkai ka Shillong Lajong FC sa shisien kim pat I long kum ka kynhun kaba la pynkhreh ban iakhun ha kane ka lympung.
Haba wan ban bteng ia ka kylla miet, ka Shillong Lajong FC ka la ioh ia ka kabu ban pynphai noh ia kane ka shi kol kaba la wan lyngba ka corner bad u Kenstar Kharshong.
Mar shi kol la iakhaid bad ka jingiakhun ka la sdang itynnad, pynban ha ka minit ba ka jingialehkai ka dang itynnad bha, mih pynban ka jingleh khluid bad shongshit da ki player ka Nongrim Hills bad ka jinghap ban iakhun noh satang 9 ngut ki player ha madan, ka la buh ia ka thongbah ia ka kynjhun ban lah ban jop ia kane ka jingiakhun.
Pynban na ka liang ka SLFC ka bok kat u prah ka la wan ba kan mih paw ha kane ka kynhun namar ba ia ki artylli ki kol kiba ka la ioh ba kan thep hadien ki la wan lyngba ka penalty, ha kaba ka penalty ba nyngkong ha ka minit ba 67 la shut ia ka da u Naorem Mahesh Singh bad ka penalty kaba ar ha ka m9init ba 82 la shut ia ka a u Phrangki Buam bad pynlong ia ka kynhun ban jop syndon ia kane ka jingiakhun.
Lashai ka sngi, ka jinngialehkai kan long hapdeng ka Langsning FC pyrshah ia ka Nangkiew Irat SC ban long ha ka por 3:30 baje nohphai sngi.
Shillong: “Lada phi kyrshan ia ka Pakistan, to khie leit sha Pakistan" la ong u union Minister jong ka sorkar pdeng ba dei peit ia ka Ministry Social Justice and Empowerment u Ramdas Bandu Athawale, haba kren ha ka jingialang jong ki nonghikai skul Adhock ha Madan Malki.
U Ramdas myntri ka sorkar pdeng, u la kren ia kitei ki ktien haba u pynshai halor ka jingpynduh noh ia ka Article 370 na ka jylla Jammu bad Kashmir da kane ka sorkar NDA hapoh ka jingialam jong u Narendra Modi.
“Bun ki briew ki la pyrshah ia kane ka jingweng noh jong ka sorkar ia ka Article 370 na katei ka jylla, hynrei ki trai shnong Jammu bad Kashmir ki pdiang ia kane ka jingleh jong ka sorkar namar ki kwah ia ki kam pynroi.
"u la ong.
Ka jing weng ia ka Article 370 ha ka 5 u Nailar 2019 ha Jammu bad Kashmir ka la shong suk bad kam don jingkulmar shuh, namar ki lehnoh kiba wan dei na Pakistan, mynta lada u lehnoh u mih un nym leit phai shuh.
“Ngam kyrshan ia u Rahul Gandhi, hynrei ka party Republican Party of India (RPI) bad ka NPP ki kyrshan ia kane ka sorkar NDA ba la ialam da u Narendra Modi, kane ka sorkar jong u Modi ka ai ka jingkyrshan ia baroh, ki Hindu, Muslim, Khristan, ki Jain bad baroh ki jaitniam" u la ong.
Ha kane ka sngi ki nongtrei ka EMRI, ki nongtrei Midday meal bad ki nonghikai ki la ai dorkhas ha u mynta ka sngi bad myntri, ula ong ba un sa ia kren bad u myntri ba dei peit ia ka Ministry Human Resource Development bad un sa thoh sha u Myntri rangbah duh jong ka Ri India ryngkat ka jingiatrei lang bad u myntri rangbah ka sorkar jylla Meghalaya.
Shillong: U Myntri Rangbah ka Jylla Meghalaya u Conrad K Sangma  mynta ka sngi u la kular ban buh ia ka jingialang bad ki nonghikai Adhoc ha u bnai Nohprah ban ia kren shaphang ka jingeh kaba ki nong hikai Adhoc ki ia kynduh ha ka jngialang ka ba u la long kum u kongsan ba  la pynlong da ka All Adhoc School Teacher ha madan Malki.
Haba ai jing kren ha kane ka sngi u la ai khublei ia ki nonghikai adhoc ki ba la wan na kylleng ki jylla ban iasnoh kti lang ban ioh  ban pynpaw ia ki jingeh ki ba ki ia kynduh “Ka jing nang jing stad ka long ka thong ka ba ha khmat eh jong ka Sorkar jong nga".
Haba u kynmaw ia ki rukom pyrkhat kaba  u kpa jong u, u P.A Sangma u ju hikai u la ong “u symbai jong ka jing pyrkhat  ba ka jing nang jingstad ka long ka badonkam ia ka im lang sah lang la dep sara naduh ba  u kpa jong nga u dang long kum u nong ialam jong ka party.
"U la iathuh ruh ba u kpa jong u, ha ba u la sdang ban trei kum u nonghikai,u kpa jong nga u shait ia ai ka jinghikai ba ka long ka kam kaba sngewhun, namar wat ha ka kam hima sima lada leh bha shibun ruh kin don beit ki jing kynthoh, hynrei haba phi long kum u nong hikai ha ba phi iohi ba ki khynnah ki ba phi la ai jingnang jingstad ki longbriew manbriew, ym don kano kano ka ban ai jinghun.
U la ong “Kumta ngi sngewthuh ba ngi dei ban pynwandur thymmai biang ia ka pule puthi.
Haba ngi peit ha ka lain pule  ngi iohi ia ka jing hiar jong ka pule puthi, ha higher secondary, ha kaba ki don tang 54 hajar ngut ki khynnah pule kiba dang pule ha secondary skul ki don tang 1lak ki khynnah kiba pule haba phi peit ia ka jingdon ki khynnah ki ba naduh ka snem 15 haduh 19 ki ba dang dei ban pule ki don tang 4 lak, hynrei don tang 1lak ki khynnah ki ba pule.
"Na ka liang u myntri rangbah u la kyntu ia ki nong hikai ba kin pyndep ia la ka jong ka kam ram bad u la kular ruh ba un sa shimkhia ia ka jing eh jong ki bad pynlong ia ka jingialang ha u bnai Nohprah ban iamir jingmut ia ki jingeh jong ki.
Shillong: Ha ka jingtalasi droks hynnin ka sngi, ki pulit jong ka East Khasi Hills ANTF, ki la ioh bat ia kawei ka kali Maruti Dzire, ha ka por 5baje janmiet kaba iaid ha Mawlai, kaba don ia u number   ML 05J 5886.
Ha ka jingtohkit U Bah Richard Wahlang, ula sei ia ki droks, kiba don hapoh ki jaka shong jongu bad katei ka jingjia, ka dei ha ka jingsakhi lang jong arngut ki sakhi kiba dei ki riew don burom jong katei ka shnong.
Uba niah ia katei ka kali, u dei U bah John Fiscal Lyngkhoi, uba don bynta lang ha katei ka kam bad U bah Richard Wahlang.
Kitei ki arngut, ki dei kiba ju donkti ha ki kam thok bapher bad ki don hynriew tylli ki mukotduma ha ki kam pyniap briew, ki kam rahbor briew bad ki kam tiar siat ruh kumjuh.
Na kitei la ioh kurup ia shiphew song u kynja uba khia 109.97 gramrs.
Kitei ki la shah pyn ngat ha ki kyndon  21(b) NDPS Act ha Mawlai P.S.Ha kawei pat ka jingjia, ka ANTF ka la ioh jingtip, ha ka por 1baje dang step phyrngab, ba ka don kawei ka trok, kaba don ia u number NL 01 K 7498, kaba la ioh bat da ki trai shnong ka  Mawlyngngad bad mar kumta la pyntip sha ki pulit jong ka  Sohryngkham O.P bad mar kumta U SP (City), ula leit mar mar sha katei ka jaka.
Ha ka jingtohkit u nongniah, ula iathuh ba ki don ki song jong u kanja ba la buhrieh ha katei ka jaka bad ha ka jingwad la lap ia  850 kilo u kanja bad la tohkit ha ki kyndon jong ka  NDPS Act.
Ia u nongniah bad u nongbud, la leit ialam ha khmat U Magistrate bad ka jingtohkit ka dang iaid shakhmat.
La iathuh ba ka don ka jing ia sylla kaba jur bha ban buhrieh ia u kanja lane u droks hapoh ki song jong ki kali, ha kaba ki donkam tang ki riew shemphang ban tohkit.
Shillong:Ka Khasi Student Union mynta ka sngi ka la leit ban khang ia ka Institution ICFAI, halor ka jing ia kynad ka ba mih naduh ka 26 tarik u nailar 2019 ha katei ka jaka pule hapdeng ki khynnah pule ki ba dei na ka jait bynriew Bengali bad ki khynnah pule na Northeast  ha Tripura Agartala.
Kat kum u General secretary ka KSU u Donald Thabah  u la ong “Ngi la wan ban pynsangeh namar ba ICFAI jong ka  jylla Meghalaya bad ka Tripura ka dei ka juh bad ba kine ki bor ki ba dei peit ia ka ne ka Institution kim shem la shim khia ei ei halor kane ka jing ia kynad.
"“Ka jing ia kynad ka long hadien ba uwei na ki khynnah pule u ba dei na ka jait bynriew Bengali u la kren khlem akor ia kawei ka khynnah kynthei na Northeast.
Hadien kane jing ia kynad ki khynnah pule ki la shu shah set kut ha ki hostel bad kim ioh tang ban mih shabar ruh bad ki khynnah kim sngew shngain shuh ki kwah ban wan phai noh sha ka Jylla, hynrei ki bor ba dei ban peit ia kane ka institutution kim shah ia ki ba kin wan phai" u la iathuh.
“Ngim don jingwit eiei ia kane ka Institution, hynrei kaei ba ngi kwah ka long ba ki bor ba dei peit ia kane ka Institution ba kan shim khia noh bad ba kan pyllait noh  ia ki khynnah Northeast jong ngi khamtam ki  khynah ki ba dei na ka thain jong ngi, namar ngi don haduh 14 ngut ki khynnah khasi bad uwei u khynnah Garo,"u la bynrap.
Da U Bah Philip MarweinKa long ka khubor kaba     pyn sngew tynnat ban tip ba ki    nongwan jngohkai (tourists) ia ka jylla Meghalaya mynta ki la nang kiew na kawei ka snem sha kawei pat.
Kane ka mut ba kane ka jylla jong ngi ka don ei ei ban khring ia ki nongwan jngohkai pyrthei bad kaba mut ruh ba ngi don ei ei ban tyrwa na ka bynta kiwei ruh ym tang ialade.
Katkum ka jingkhein ba la ioh na ka Tourism Department ka jingwan tuid jong ki tourist ha kane ka jylla jong ngi ha kine ki khyndiat snem ka long kumne: ha ka snem 2016 ka jingwanpoi ki tourist ka long kumba 8 lakh tam kiba na India baroh kawei bad kumba 8000 tam ki tourist na shiliang duriaw.
Ha ka snem 2017 pat ka jingwanpoi ki tourist ka la kiew sha ka 10 lakh ei ei ki nong India bad kumba 9000 tam ki tourist ba na shiliang duriaw.
Ha kane ka snem ba la dep 2018 ka jingwanpoi ki tourist ka la nang kiew shuh shuh sha ka 12 lakh tam kiba na India bad kumba 12,000 tam ki ba na shiliang duriaw.
Wat la ym pat ioh jingkhein lut ruh mynta ka snem 2019, la khmih lynti ba ka jingwanpoi ki tourist ka lah ban kot sha ka 15 lakh ki nong India bad kumba 14,000 kiba na shiliang duriaw.
Ngi lah ban kylli don aiu sha lyndet jong kane ka jingkiew ha ka jingwanpoi ki tourist? Ka jubab ka long ba ha ka jylla jong ngi ka don ka shongsuk shongsain bad ka jylla ka don byllai ki jaka jngohkai jong ki tourist bad ki don ki jaka sah jaka dem kiba biang na ka bynta jong ki.
Ki jaka jngohkai kiba kham itynnat bad kiba kham bun ha jylla Meghalaya ki don ha ki jaka kyndong; ha ki jaka sor ym da don than ki jaka ba itynnat kiba khring bha ia ki tourist.
Kum ka nuksa-kham bun bah ki tourist kiba wan tuid ki ia-noh baroh baroh sha thain Sohra bad sha Mawlynnong, bad khyndiat eh kiba iabeh ban peitkai ia ka sor Shillong.
Kane ka long ka jingshisha, ba ban mad ia ka lyer kaba lyngngad batesi bad ban peitkai ia ki lum ki wah bad ki khlaw ki btap, ki wah, ki kshaid bad ki krem pubon phin lap tang ha ki jaka kyndong bad ki tourist ki kwah ban iohi ia kine kiei kei, ym ia ki iing dewbilat khapngiah bad jaboh jong ka sor Shillong.
Ki tourist ki kwah hir hir ia ka eco-tourism lane ban shang pyngngad ryngkat bad ka mariang lem ki sawsong sawkun jong ka.
Ki jaka ba itynnat ban mad ia ka mariang bad ia ki sawdong sawkun jong ka ki don ha ki thain kyndong jong ka Jaintia Hills, East Khasi Hills, Ribhoi, West Khasi Hills, South West Khasi Hills, bad ha ki san tylli ki district jong ka Garo Hills.
Ka jingroi bad ka bor kaba khlain jong ka tourism ha ka jylla Meghalaya hi ka dei ha ki thain kyndong.
Katba nang mih ki snem ki tourist ki la nang poi leit jngoh ia bun ki jaka ha thain kyndong jong ka Meghalaya.
Kaba donkam ban leh ban nang-kyntiew shuh shuh ia ka tourism ha ka jylla ka long ban pynbha bad pyniar ia ki lynti ki synkien bad ki surok jong ka jylla, khamtam ha ki thain kyndong.
Ki tourist ki shangkai kylleng kylleng kat shaba don ki jaka baitynnat bad ki jaka ba lah ban ioh ka bam ka dih bad ka thiah ka dem tangba, ki surok te ki dei ban bha ba ban pynsuk ia ka leit ka wan jong ki.
Ki leit sha ka jaka ba kyndong katno katno ruh tangba ki surok ki dei ban bha, ioh ka bam ka sa, ka jaka thiah jaka dem bad ba don ka jingshngain ha ka leit ka wan.
Sa kawei kaba kongsan kaba dei ban leh ban khring shuh shuh ia ki tourist sha ki shnong ki thaw jong ngi ka long ka jinglehkhuid; ki tourist ki ieid ia ka jingkhuid jingsuba bad haba ki leitphai sha la shnong ki rah bad ki ia ka khubor jong ka jinglehkhuid leh suba bad ka jingbha jong ki briew jong ki jaka ba la wan wankai.
Sa kawei ruh kaba ngi donkam ban leh ban khring shuh shuh ia ki tourist ka long ban sumar bha ia ki jaka jngohkai bad ban rikhuid ia ki.
Kaba sniewbok ka long ba ki don ki jaka kiba itynnat bha ban ban peitkai jngohkai hynrei ym don ba sumar ia ki.
Ha Meghalaya ki don bun bha ki jaka ba itynnat hynrei ym don ba peit ba sumar ia ki, ki i kynjah jar jar bad shah ieh khunswet.
Haba ki tourist ki leit jngoh ia kine bad lada ym don briew ba sumar bad ba ai jingbatai lem bad ban synran ia ki tourist ki sngew kynjah ki sngew thylli.
Sa kawei kaba donkam ban leh ban kham lah ban khring ia ki tourist ka long ban pynbiang ia ki jaka sah jaka dem bad jaka bam jaka sa jong ki.
Ki tourits ki kwah ba lada don jaka sah bad jaka ban bam ka biang beit na ka bynta jong ki.
Sa kawei ruh kaba ki donkam ka long ka jingshngain, ki kheinkor ia kane haduh katta katta.
Kaba donkam palat na ka bynta ki tourist ka long ba ki donkam ruh ia ki tourist guide lane ki nongialam traishnong ban synran bad ban iarap batai ia ki shaphang ki jaka jngohkai bad kiwei kiwei ki bynta kiba iadei bad ka riti ka dustur jong ki briew jong ki jaka.
Ha Meghalaya sniewbok ba ngi don tang khyndiat ngut ki tourist guide ki ban iarap bad synran ia ki tourist ha ka leit ka wan jong ki.
Ha kane ka jylla ngi la donkam ruh ki jaka ai training ban ioh ia ki tourist guide.
Sa kawei kaba donkam eh ka long ba ngi ki traishnong ngi hab ban pdiang sngewbha bad long paralok bad ki tourist.
Lada ngi lah ban pynbiang ia kine baroh ka jingwanpoi jong ki tourist kan nang kiew shuh shuh arshah laishah.
AIS SujaBalei um ioh jubab haba duwai? Kane ka     long ka jingkylli kaba khraw.
Namar     bun kiba la ngeit bad kiba la phla ialade ba ki long ki Khristan ki nongbud u Jisu Khrist, bunsien kim ioh jubab na u Blei haba duwai.
Kata khlem da ia kren ia kito ki bym pat ngeit.
Bun ngi ong ba ngi long Khristan, ngi don hapoh la ki balang, hynrei haba duwai ngim ioh jubab satia.
Ka daw kaba kongsan eh bym ioh jubab ia ki jingduwai (Prayers) dei ka jingdon ka pop bad kata ka pop ka long kaba bun jait.
Ka pop ka dei ka pyrda ne ka kynroh, kaba pyniakhlad ia u briew na u Blei.
Ka ktien u Blei ka ong – “Ki jingbymhok jong phi ki la pyniakhlad noh hapdeng jong phi bad u Blei jong phi, bad ki pop jong phi ki la kah ia ki khmat jong u na phi, katba un ym sngew" Isaiah 59:2.
Ka pop la ka rit ne khraw, ka long ka kynroh kaba pynjngai ia u briew na u Blei.
Kat haduh ba u Blei um treh iohsngew shuh ia ki jingduwai bad ba ym ioh jubab haba duwai.
Haba u Blei um ioh sngew shuh ia ki jingduwai ka donkam ia u briew ban kylla bamut shwa, bad da kata ka jingkylla kaba mut, u Blei u sngewbha pat ia uta u briew.
Ka ktien u Blei ka kren shai ka ong – “To pynsngwbha ialade ha u Trai; te un ai ha me ia ki jingkwah ka dohnud jong me" Salm 37:4.
Te khnang ba u Blei un sngewbha ia ngi, donkam ka jingkylla bamut kein".
Ka jingkylla bamut kam dei tang da kata kaba ngi ong ialade ba ngi long ki Khristan ne ngi don hapoh ka balang, kata kam pat biang, katba ki kam bad ka dohnud, ki pynjngai ialade thiaw na u Blei.
Aiu ngi leh ha ka jingim man ka sngi? Ngi pynsngewbha ne em ia u Blei? Ban pynsngewbha ia u Blei dei ban leh katkum ka ktien u Blei ym katkum ka ktien ki briew.
U Blei u ong – “Lym da kha pat ia u briew, ym lah ban iohi ia ka hima u Blei" Ioanis 3:3.
Ia kaba la kha na ka doh, ka long ka doh; bad ia kaba la kha na ka jong ka Mynsiem, ka long mynsiem" Ioanis 3:6.
Ka jingkylla kaba mut katkum ka ktien u Blei, ka dei kaba phla noh ia ki pop kein kam pher la rit ne khraw namar ki pop ki don bun jait.
Dei ia ka pop kein u Blei u ong ‘Phla, (repent).
Haba u briew u la phla noh khlem buhrieh kawei ne ar ki pop, u Blei u iohi ba u sngewbha.
Haba la phla kumne, donkam ban pynbaptis ia u namar ba u la ngeit bad phla (believe and repent), bad uta uba ngeit bad ioh pynbaptis, yn pynim, hynrei u bymngeit (u bym phla), yn pynrem" Markos 16:16.
Te kam long kaba suk ban ia kren bad u Blei ha ki jingduwai lada katei ka pyrda ne ka kynroh jong ka pop ka don hapdeng u briew bad u Blei.
Dei ban weng (delete) shwa ia ka pop na ka dohnud briew bad kumta kan long ka jingkha pat ia u briew.
Khapat (Born again) na ka um bad na u Mynsiem jong u Blei.
Kumta, ka jingkhapat, ka dei ka jingphla pop (repent) ba hadien ka jingphla pop, yn pynbaptis da ka um bad na u Mynsiem Bakhuid.
U Petros, u ong – “To phin kylla kaba mut, ba yn pynbaptis ia phi uwei pa uwei ha ka kyrteng u Jisu Khrist IA KA BAN IOH MAP KI POP" ki kam Apostol 2:38.
Dei ynda kumta, u Trai un ong – “Namar ngan map ia ka jingbymhok jong ki, bad ngan ym kynmaw shuh ia ka pop jong ki" Jeremaiah 31:34.
Kumta ka donkam ia uwei pa uwei ba yn kha pat ia u da ka jingkylla bamut bashisha katkum ka ktien u Blei" kata na ka um bad na u Mynsiem.
Ioanis 6:5.
Dei haba la weng ia ka pop na u briew, u Blei u lah ban iohsngew ia u briew ha ki jingduwai.
Dei na kane ka daw ba u Jisu u ong – “Ka dohnud jong phi ka jngai na nga".
Te haba la kha pat ia u briew, la pynjan ia ka dohnud u briew sha u Blei kein.
Dei ynda kumta u Blei u iohsngew haba u briew u duwai u pan u kyrpad.
Ia kane, ka ktien u Blei ka kren shai da kaba ong – “Lada ki briew kin khot da ka kyrteng jong nga kin pynrit ialade, kin duwai, kin wad ia ka khmat jong nga, kin phai na ki lynti bymman jong ki, te ngan sngew na bneng, bad ngan map ia ki pop jong ki, ngan pynkhiah ia ka Ri jong ki" 2 Khronicle 7:14.
U Blei u kren shai kdar.
Ba lada ki briew kin phai na ki lynti bymman, u Blei un iohsngew ia ki na bneng, haba ki duwai.
Ynda kumta kein u Blei un jubab ia ki jingduwai.
Lada ka dohnud u briew ka khia da ki pop da lei lei yn ym ioh jubab ka jingduwai.
Kumta ka donkam ba u briew un phla shwa.
U David u phla bad u ong – “Nga la phla ia la ka pop ha Me, bad ia la ka jingbymhok ngam shym buhrieh: Nga la ong – Ngan phla ia ki jingpalat ha u Trai; te Me la map ia ki jingbymhok jong nga" Salm 32:5.
U Sheikh Rashid Ahmed, myntri tnat rel jong ka sorkar Pakistan, ula ong mynta ka sngi, ba ka thma kaba jur bha, kan khie hapdeng ka Pakistan bad ka India, ha U Risaw lane ha U Naiwieng 2019, ong ka khubor kaba la pynmih da ka India Today.
Haba kren ha ka jingialang paidbah ha Rawalpindi, U Ahmed, u ong ba kane ka dei ka ia, kaba biang tam ban iakhun ban pyn laitluid ia ki nong Kashmir bad u ong ba ka thma ha kane ka sien, kaba mynta pyrshah ia ka India, kan dei ka thma kaba khadduh.
Ha kawei pat ka khubor, la iathuh ba ki shipai jong ka Pakistan, ki la ai jingmaham ia ki shipai suin bad ki shipai khyndew ruh, ba kan don ka jing pyrshang pynher namding na Sonmiani, kaba don hajan Karachi.
Shillong: Ki pulit jong ka Meghalaya, ki ioh jingtip, ba ka don ka jingshah byrngem ki samla pule kiba na ka Jylla, kiba pule mynta ha ICFAI University, Kamalghat, Tripura.
U Director General of Police jong ka Meghalaya, U R Chandranathan, ula kren sha u heh duh ki pulit ha Tripura, ha kaba la pynthikna ba kan nym don kano kano ka jingleh thombor bad nangta ba ki pulit kin peit bha ia ka suk ka shngain jongki.
Ki pulit ka Jylla, ki ia treilang bad ki pulit jong ka Tripura, ba kan nym don kano kano ka jingleh thombor iano iano bad la ong ba kito kiba kwah ban ioh jingtip, kin lah ban kren ha ki number 9436337946 lane 6033090114.
Shillong: Ki pulit ka nongbah Shillong, kiba dei na ka ANTF, ha ryngkat ki pulit ka Mawlai ki la ioh ban kurup droks hynnin ka miet, na ka kali Maruti Swift Dezire, ha kaba ki la ioh kurup 109.97 grams u heroin.
La ioh kem ia arngut ki briew bad ka jingtohkit, ka dang iaid, ong ka khubor.
Ka nongbah Jerusalem, ka don ia ka jingtrei kaba kham pher ha kane ka kynti bad kata ka long ban buh ia ki jingtep kiba don shapoh khyndew bad katei ka long na ka daw jong ka jing kyrduh jaka tep, kaba la jubor bha ha katei ka nongbah jong ka Ri Israel.
Katei ka dei ka jingtei ia ka  Har Hamenuchot Cemetery kaba don hajan ka  Givat Shaul, ha kaba yn lah ban pyndonkam ban tep ia 8hajar ngut ki briew ha kane ka aiom synrai bad ka don ha ka jingjylliew kaba 160 phut shapoh khyndew.
Katei ka jingtei, ka dei kaba don da ki thliew lane ki krem bad katei kan ai jaka ia 23,000 tylli ban tem bad kan long ruh kawei na ki jaka ban pynsah kynmaw ia ki jaka tep briew.
Katei ka jingtep, ka shongdor 300 million shekel (£69million) bad la tei da ka bor jong ka kompeni  Rolzur, namar ba ka sorkar kam shym la bei pisa satia sha katei ka jaka tep briew.
Ka jingpyn mih ia katei ka pisa, ka dei da kaba shu die lypa ia ki jaka tep, na bynta kito ki jaitbynriew Jew, kiba don shabar na la ri, katba ia ki nongshong shnong ka Israel, kan long kaba shu ai ei lane kan iahap na ka dor jong ka Insurance kaba don ha ki briew.
Katei ka jaka tep, ka don ha jrong jong uwei u lum bad ka dei kaba la pyndonkam naduh u snem 1951 bad ka la nang heh, katba nang mih ki por bad mynta, ka dei kawei na ki jaka tep, kaba heh tam ha katei ka Ri.
Ha shwa jong katei, la ju tep briew ha u lum Olive, uba don sha mihngi jong katei ka nongbah.
Shillong:  Ka ophis  jong ka Nehru Yuva Kendra Sangathan (NYKS), Shillong, Ministry of Youth Affairs & Sports , Goverment of India ryngkat ka jingiatrei lang bad ka Seng  Samla Pynursla, ka la pynlong ia ka prokram ba shisngi kata ka Block Level Neibourhood Youth Parliament ha Pynursla Nenggate Dorbar Halls ha ka 24th tarik u Nailar 2019  u Bah D.Rapsang uba long u District Youth Co-ordinator jong kaba NYKS jong ka  East Khasi Hills District, Shillong Meghalaya, u long u kongsan, ha ka jingiadon ryngkat ki National Youth Corp jong kane ka Block kata u Samla Heavenes Star Mawkon bad ka samla Ibalarilang Khongsni.
Kumjuh ha kane ka prokram ki la don sawngut  ki  Resource Person kiba la ai jingkren ha ki bynta kiba pher bapher kiba la ioh ia ki jinghikai ia ki samla jong ka thain Riwar mihngi baroh kat kiba lah ban iawan ha kane ka prokram ba kyrpang ki ba la wanrah ia ki jingkyrkhu ia bad ki jingmyntoi ia ki samla ne ki rangbah.
Ha kane ka prokram la  pyniaid da u Samla Heavenes Star Mawkon uba long u NYC jong ka Pynursla Block kum u chairman uba la pdiang sngewbha ia baroh kat kiba ia lah ban iawan ha kane ka prokram, nangta u la pdiang sngewbha ia u Chief Guest kata U bah D.Rapsang uba long u District Youth Coordinator jong ka jong ka East Khasi Hills District, Meghalaya bad ia ki Resource Person ruh kiba la wan ban ai ia ka jingpynshai ha ki phang kiba pher kiba pher kata naduh U Dr.M Shylla napoh ka Pynursla CHC uba la ai jingkren halor ka phang Health and family welfare, Social issues and Child Marriage, nangta bud sa ka jingkren na U Bah Vanshan Buhphang uba long u District Programme Manager MBDA Ri Bhoi uba long ruh u Chairman jong ka SSSS uba la kren shaphang ka Skills Development and Enterprenuership kaba ia dei bad ka jinghikai halor ka lad iohkam ioh jam ia ki samla,  nangta la ioh ruh ia ka jingkren na u OC jong ka Pynursla Police Station u bah J.Nonglang uba la  kren halor ka phang kaba ia dei bad ka Ain ne Law and Order, Good Governance and Civic Education uba la ong ba ki samla mynta ki long kiba donbok tam ba ki ioh ia kum kine ki jait jinghikai ym kum ha ki por jong ki kaba mynshuwa , u la ong ruh kum kine ki programme ki ai ka jinghikai kumno ban ioh long ki Nongshong shnong kiba bha (Good Citizen) la ha ka liang ka shongsuk shongshngain bad kiwe kiwei.
Khatduh la ioh jingkren na u Bah Wengstone Rangjem uba long u Block Resouce Person jong ka SSA Pynursla Block uba la kren halor ka phang jong ka Out of School Children ne Ki khynnah kiba don shabar na ka jingleit skul ne ki bym leit skul, u la batai ruh shaphang ka RTE Act bad ia ki jingioh jingmyntoi na ka scheme SSA ha kaba la ioh ia ka free education ia ki khynnah naduh 6 snem haduh 14 snem.
U Bah D Rapsang kum u Chief Guest ha ka jingkren jong u kum ka jingpynshlur ia ki samla khynnah skul ba kin pynmlien ban wan sha kiba kum kine ki jait training ban ioh jingmyntoi bha shibun ha ki jingim kum ki samla bad u la sneng u la kyntu ia ki samla ban pynmlien ialade ban kwah ban tip ia ki jingtip bathymmai da kaba wan sha kiba kum kine ki jait jinghikai programme kaba lah ban iarap ban minot bad ban kiew shaphang ha ki jingtip bad ban lait na ki jingsahdien.
U la batai ruh khyndiat ruh shaphang ka NYKS bad ki jingioh jingmyntoi na ka bad u la ong ruh ba na ka NYKS ka lah sei ia ki shibun ki samla kiba donsap bad kumjuh ruh ban pyntbit ialade ha ki bynta jong ka lain jingtip ba bniah ym ban shah pynbiej ha kiei kiei hynrei ban ieng hala ki jong ki kjat ban long ki jingmyntoi jong ka shnong ka thaw ka thain bad ka Ri hi baroh kawei  ban long kiba iatrei lang ha baroh ki liang.
La ioh ia ka jingkren ai khublei da ka samla Ibalarilang Khongsni ia baroh kiba la ia don ha kane ka programme naduh U Chief Guest, Ki Resource Person.
ki dkhot na ka Seng Samla Pynursla,I Headmistress bad  ki khynnah skul na ka St.Anthony School Pynursla bad kiwei kiwei ki riewrangbah.
Shillong:  Ka KHADC ka la ong ba ka ain Indian Forest Act 1927 kam shym treikam ha kane ka jylla Meghalaya, hynrei wat la katta, ki la pynkhreh ban ai jingthoh sha ka sorkar pdeng halor ka jingthmu jongka ban wanrah ia ka jingpynkylla ia kane ka ain, khnang ba kan nym ktah ha kane ka jylla.
Ka jingialang ka Committee halor kane ba la khlieh da u EM bah Victor Ranee mynta ka sngi, ka la rai ban khot lang ia ka KHADC bad ia ka GHADC ban iamir jingmut bad ban phah kawei ka dorkhas jingai jingmut sha ka sorkar pdeng halor kane.
“Ka Indian Forest Act 1927, kam shym la treikam ha kane ka jylla Meghalaya lait noh tang ha ki katto katne ki jaka bym hap ha ka Sixth Schedule bad ngi kwah ban khot lang ia ka JHADC bad ka GHADC ban iashong ha ka jingialang ban phah lang kawei ka dorkhas sha ka sorkar jylla ne sorkar pdeng", la ong u bah Victor.
Ka jingialang halor kane kan iakren kham bniah ha ka 6 tarik u Nailur ban wan.
U bah Victor u la ong ba ka Indian Forest Act 1927 kam shym la treikam namar ba ka la don ka United Khasi Jaintia Autonomous District Management and Control of Forest 1958.
Ha kajuh ka por, u dkhot ka Committee u bah John F Kharshiing u la ong ba ka la shim ia ka rai ha u snem 2000 ban pyllait ia ka Indian Forest Act namar ba ka la don lypa ka Management and Control of Forest 1958 hynrei kane ka rai ka sorkar kam poi sha Delhi bad kane ka Committee kan shim khia ban pynim biang ia kane ka rai.
Lah ban kdew ba ka tnad Environment Forest and Climate Change, ka sorkar pdeng ka la pynkhreh ban wanrah ia ka jingpynkylla ia kane ka ain kaba iadei kham kyrpang bad ka jingpynneh ia ki khlaw.
Hynrei na ka liang ki stad ka tnad khlaw, ki la ong ba kane ka jingpynkylla ka sorkar pdeng ia kane ka ain, kan nym ktah ia ka jylla Meghalaya namar ba ki khlaw ha ki riew shimet bad ka district council.
Shillong:  U nongialam ba kham rim bha ka UDP u bah Bindo M Lanong uba long ruh u senior working President ka party, u la pynpaw ba u long uba kloi ban shimti ia ka kam President ka party lada ka wan ka jingtyrwa bad ka jingmynjur.
Haba kren myn hynnin ka sngi, u bah Bindo u la ong, “Nga la don naduh shwa ban shna ia ka HPU bad UDP ruh bad kiwei ki dang ia wan hadien hynrei haba ki don kiba kwah ban kit kam, kam pher ka shong ha ka party".
U la ong ba naduh mynshwa um ju kylla, katba kiba bun ki dang shu wan bad kata kampher bad ka shong ha ka jingstad bad ka jingiajied uba bun balang.
“Mynshwa ruh nga ialam bad mynta nga ialam kum u (Acting) president bad nga kloi ruh ban ialam lada jied da ka jingiamon uba bun balang", la ong u bah Bindo.
Lah ban kdew ba ka shuki President ka UDP ka la sah thylli hadien ba la khlad kyndit noh u Dr Donkupar Roy uba long ruh u Lamphang ka iing dorbar dang shen.
Katkum ka khubor, ki don ki nongialam ka UDP kiba la paw ban iakhun ia ka kam President ba kynthup u bah Metbah Lyngdoh, MLA bad myntri sorkar, bah Paul Lyngdoh u MDC bad EM ka KHADC nalor u Dr Jemino Mawthoh uba long mynta u General secretary ka UDP.Ka UDP kan pynlong ia ka jingjied ia u president bad ki nongkitkam thymmai jong ka samoi treikam 2019-2022 ha ka 11 tarik Nailur ban wan.
Shillong:  Ka Hynniewtrep Achik National Movement HANM Mairang Circle  ka la leit ban ia kynduh ia u Myntri u ba dei peit ia ka tnad ka koit ka khiah u Alexander L Hek halor ban pynsngew ia ka jingeh ha ka ba iadei bad ka Community Health Centre Mairang.
Ha ba ia kren bad ki nongpathai khubor u president ka HANM Mairang u bah Bobby Basaiawmoit, u la iathuh ba ka jing wan kynduh ia u minister ka koit ka khiah ka long halor ka jing duna jong ki nongtrei ha ka CHC mairang ka ba kdup ia kumba 120 tylli ki shnong ki ba hap hapoh ka Mairang sub Division.
Ha CHC Mairang u don tang uwei u doctor specialist bad 2 ngut ki doctor general ha ka ba ka CHC ka dang donkam shuh ia ki doctor.
U bah Bobby u la ong “Hadien ba ngi la wan kynduh ia ia i doctor ka CHC bad ngi la ioh jingtip ba ka CHC Mairang ka donkam haduh 15 ngut ki  doctor,16 ngut ki nurse,17 ngut ki technology staff bad haduh 43 ngut ki staff".
“Sa ka wei ka jing eh ka long ka jing duna um palat ha CHC Mairang bad na ka liang jong ngi, ngi ladep wan kynduh ia ia u PHE Engineer u la shim khia ha ka ba ia dei bad kane ka bynta"u la bynrapU la iathuh ruh ba na ka liang u myntri ka koit ka khiah u la pynpaw ba ka jingeh jong ka jylla, mynta ka long ka jingduna jong ki doctor hynrei u la ban rah ia ka jingthih ka ba la mynjur da u myntri  ka koit ka khia  secretary ka koit ka khia ba kin leh ia ka ba donkam.
Shillong:  Ka jingialang jong ka Shella Block NPP, kan long ha ka 30tarik Nailar 2019, ha ka por 11.30 mynstep ha Dorbar Hall, Saitsohpen.
Ha katei ka sngi, yn ia mir jingmut halor ka elekshon shiteng samoi jong ka Shella Constituency.
La kyrpad ia ki dkhot bad ki nongkyrshan jong ka seng, ba kin ia poi lang sha katei ka jingialang kaba donkam shibun eh, ong ka kyrwoh na U bah Beni Warjri, General Secretery, ka NPP Shella Block.
New Delhi:  Ka India kan pynlong ia ka 14th Conference of Parties (COP14) sha ka UN Convention to Combat Desertification (UNCCD) naduh 2-13 tarik Nailur, 2019 ha India Expo Centre & Mart, Greater Noida.
Haba ai jingkren ha ka jingialang plie sha ki lad pathai khubor ha New Delhi, u Myntri sorkar pdeng ba dei khmih ia ka tnad  Environment, Forest and Climate Change, Prakash Javadekar, u la pynpaw ia ka rai jong ka India ban iakhun pyrshah ia ka jingkylla ri shyiap lane ka jingduh jingsboh ka khyndew.
“Ka jingbym sboh shuh ka khyndew kalong ka jingeh kaba don ha satlak ka pyrthei kaba ktah ia 250 million ngut ki briew bad lai na ka khyndew ha pyrthei.
Ban iakhun ia kane ka jingeh, ka India kan pynkylla ia ki khyndew bym sboh shuh ba don jan 50 lak hectare sha ka jaka kaba sboh ha ki 10 snem ban wan, yn pyntreikam ia ki kyndon jong ka New Delhi Declaration kaba dei ban sdang ha kaba kut jong ka conference bad yn wanrah ia ka Centre for Excellence ha Dehradun", ong u Javadekar.
Shillong:  Ka Executive Committee ka KHADC lyngba ka tnad Elaka ka la thung Acting sirdar ia u bah Roket Shabong ban pyniaid shipor ia ka synshar ka khadar hapoh ka eleka Umniuh-Tmar.
Ia u bah Roket la pynskhem da u Dy CEM ka KHADC u bah Pyniaid Sing Syiem ha ka 23 tarik Nailar.
Ka KHADC ka la thung Acting sirdar ia u bah Roket hadien ba ka jinglong sirdar u bah PS Khongbeh ka la kut noh ha ka 30 tarik Naitung, 2019.
U bah Roket un treikam haduh ban da pynbna da kumwei pat da ka Council, la ong ka jingpynbna ba la pynmih da ka KHADC.Shillong:  Ki pulit jong ka Jylla Meghalaya, mynta ka sngi ki la pynlong  ia ka workshop shaphang kumno ban tehlakam ia ki khubor lamler (fakenews) ki ba saphriang ha ki social media.
Kane ka workshop ka dei ba ka nyngkong eh ha ka jylla ba lah pynlong da ka tnad pulit ha ophis  jong u DGP Shillong.
U Salik khan u la ong ki pulit ophisar ki dei ban ioh jing hikai kumno ban tip kham bniah shaphang ki khubor lamler (fake news) ba saphriang ha ki social media bad ki pulit  ruh ki dei ban ioh jing hikai kumno ban pyndonkam ia ki teknoloji ha ki ba dei kat kum ka juk mynta.
Ka tnad pulit baroh kawei hi ka dei ban husiar bha ia  ki jing saphriang ki khubor lamler (fake news) ha ki social media.
U Khan u la bynrap ruh ba ka jing bym lah ban iaid lait na  ka juk jong ka jingstad saian kaba mynta kan buh ia ka rukom synshar ha ka jingeh.
Lada ym lah ban iaid katkum ka juk ha kaba ngin pyndonkam ia ki teknoloji kum ka facebook ,Twitter ka lah ban wanrah jingeh, namar ym don da kiwei pat ki lad ban pathai ia ki khubor kiba shisha bad kiba lamler.
“Nga sngewdei eh bad ka long ka ba donkam ka jing khmih bniah bad preitngor ioh don ki khubor lamler khnang ba ki paidbah kin ioh ia ka jingtip ba shisha"u la ong.
Ka Safa bad ka Marwa Ullah, ki dei kiba la kha, da kaba shu puin da ki khlieh jongki baroh arngut, ki ia dait lang hajuh.
Hynrei hadien ar snem ka rta, kitei ki la ia khlad noh la ka jong ka jong bad mynta ki la lah ban iaid ban ieng bad katei ka dei hadien ba la pynlong ia ka jingpuid kaba laisien kynthih.
Ka jing sumar kaba nyngkong, ka dei ha U Risaw 2018, ha ka por ba kitei ki arngut kiba na Pakistan, ki dang don 19 bnai bad nangta sa ka jing sumar kaba ar, ka dei ha ka 11tarik Rymphang 2019.
La iathuh ba ki doktor, ki la sumar, da kaba pyn ia khlad shwa ia ka snam jong kitei ki arngut bad hadien kata, ki sa shna ia ki shyieng ba kin don la ki jong ki jong, na ka bynta kitei ki arngut ki khynnah bad nangta ki shna ruh ia ki tissue expander, ban ailad ba ka snieh noh, kan nang heh, ynda haba kitei ki khynnah kin nang heh ki khlieh jongki.
La iathuh ba la siew ia katei ka bai sumar sha ka hospital, da ki briew kiba iarap lem, da ka jingmut ban ailad ba kitei ki khynnah kin lah ban im la ka jong ka jong.
Ka jingpuid, kaba la leh ha ka hospital ha London ha Great Ormond Street, ka donkam ia 50 kynta ban pyndep ia ka jingpuid bad sa 100ngut ki nongtrei kiba don bynta  ha katei ka kam.
Shillong: Ka KSU central body lyngba u samla Lambok S.Marngar President bad u samla Donald V.Thabah General Secretary ki la phah iaka shithi sha  u Narendra Singh Tomar, myntri tnat rep ka sorkar India, mynta ka sngi.
Ha ka shithi ki la kyrpad ba katkum ka jinglap ha ka jingwad jingtip, lashem ba naduh u snem 2010 la thmu ban buh ia ka Central Agricultural University  ha  Kyrdemkulai (Umiam) hapoh ka Meghalaya.
Katkum ka jing iasoi hapdeng ka sorkar pdeng bad ka sorkar jylla katkum ka nombar  64 ha kaba ia ka khyndew kaba heh kumba 200 acre la shim da ka sorkar jylla ha Kyrdemkulai jong ka Ribhoi District na ka bynta ban shna ia katei ka university kaba katkum ka shithi  ha ka 16 tarik Risaw 2014 ha ka shithi bala soi da u  Dr.S.Ayyapan  Secretary ka  Department of Agricultural Research & Education bad u  Director General of Indian Council of Agricultural.
Shuh shuh,la pynlong ia ka jingialang ha ka 28 tarik Risaw 2015 bad ban mynjur ban buh iaka University hangtei ha Kyrdemkulai.
Hynrei la ong ba la pynkyndit namar mynta u snem la pynkylla noh kum ka kolej, ia kaba wat u trai jaka ruh u la sngew diaw namar u la ai halor ka university, ym ban buh da ka kolej.
La ong ruh ba haka 21 tarik Jylliew 2019 ryngkat bad ka jing iadonlang da ki trai jaka,ki nongialam shnong,ki khynnah skul ryngkat bad ki wei ruh kiba don iaka jingsngewkhia, ki la pynlong ia ka jing pyrshah bad ki da pynpaw ia ka jing kyndit ba la pynkylla noh da ka sorkar pdeng ia katei ka university kaba la long kum ka jing pynduhnong ia u paitbah ka jylla baroh kawei.
Ka seng kala kyrpad ba un phai dien biang bad ban pyn urlong ia kaei ba la thmu naduh nyngkong ban pynlong ia katei ka skul hikai rep kum ka university.
Shillong:  Ka jing  pynkynriah noh ia ka jaka ai phom, na ka bynta ban pynioh identity card, kaba ju long na ophis u syiem Bhowal, sha ophis ka DC Shillong jong ki paitbah ka thain Dangar Balat kiba ju leit shim ia ki phom ban pynrung kyrteng ialade ban leit die jingdie, kumjuh ia kito kiba  kwah tang ban  ioh leit thied jing thied na ka iew khappud kaba la tip kum ka Balat Border Haat kaba don ha Balat jong ka hima Bhowal, ka la long ka jingeh ia ki riew paidbah.
Ki katto katne ngut ki briew jong ka thie ka thain ki la iathuh ha ki nongthoh khubor bad ong, “Kane ka jing pynkynriah noh ia ka jaka ban shim bad ban leit submit ia ki phom na ka ophis u syiem shaduh sha ophis DC Shillong, ha kine ki bnai bala dep, ka la long kum ka jing leh bein iangi,namar ngi ki nong kyndong ki bym ju tip ju leit kiew sha sor,ngin ym nang ban leit rung sha ophis sorkar,bad lada ngi leit ngi hap ban ialam ia ki paralok kiba ngi hap ban pynlut ka bai kali bai sha bad ngi hap siew bai sngi ia kita ki paralok ba ngi phah iarap lem ruh.
"Ia kane, ki la pynpaw haba iakren bad ki khyndiat ngut ki nongthoh  khubor  ki ba la hiar sha Dangar mynta ka sngi ban ioh iakren bad ki briew jong ka thie ka thain halor ki jing ud jingnam ba ki la shah ktah hadien ba la pyn kylla noh iaka jaka ai phom bad leit submit phom.
“Ngim lah ban tip kaei ka daw kaba la pynlong ban rah noh ia ka jaka ai phom na ka jaka ba ju long baroh shi katta na ka ophis u syiem kaba ngi kham sngew suk namar ngi lait ban pyn lut ka bai kali,ka bai sha bai ja  ruh, namar ngi bam lypa na iing bad ngi sa wan pyndepkam shane,hynrei mynta pat ngi hap ban iehnoh iaki khun dangstep ban kiew shaduh shillong, nalor ba jngai ka jaka,da dei  ym ioh shi sien leilei lei  hap wan phai nangta sa leit biang, te katno kajing lut ksan,namar ba hap leit haduh ar sien bad lai sien ruh haduh ban da depkam,te kane kan ktah shibun eh iangi kiba duk ba shitom," la iathuh ki katto katne ki long kmie ha ka jingsngew bynniaw,bad ki bteng ruh ban ong, “Imat kane ka lah ban dei na ki riew kwah shim kabu ban ioh jing myntoi mano re,khlem da pyrkhat shuh iangi ki baduk ba shitom namar lada leit haduh Shillong te dei tang ki ba riewspah kein ki ba lah,hynrei iangi ki ba duk ngi la kutlad bad ngin ym ioh jingmyntoi shuh nakatei ka Hat kaba la ju long ka jing iarap bakhraw iangi ha kine ki snem bala dep.
"Ki la iathuh shuh shuh, ba ka jing ioh rung ban leit sha ka iew ruh ka long kaba leh shiliang khmat bha da ki BSF,ha kaba, lada leit ki pait Garo ki ioh suk ban rung sha iew,katba lada leit da ki paitbah Khasi pat ki phah ieng da u lain,bad ki ong,haba la shah pyndik lypa ha u lain sa bad ka jingap da ki kynta ban thied jingthied ruh ki long tang hapoh ka 3 kynta eiei.
Haba kylli, kaei ka jingkwah jongki, la ki sngew kumno lada kane kan iai sah beit kumba la leh ban hap leit shim bad leit ai hi haduh Shillong,ki paitbah ki la jubab ba ki kwah ba ki bor sorkar kin iarap ban pyn ioh biang kumba mynshwa ban wanrah ha poh ka ophis jong u syiem khnang ba kan long ka jingiarap ia ki briew jong ka thain ban pyndonkam ia katei ka hat khappud.
Shillong:  Ka Hima Nongkhlaw kan rakhe ia ka lyngkhuh sngi iap kaba 184 snem jong u Tirot Sing Syiem ha ka 17tarik Naitung 2019 ha Mairang.
U Syiem bad ka Dorbar ki khot sngewbha ba ia wer ia baroh ki khun ki hajar ka bri-u Hynniewtrep ban iapoi lang ha katei ka sngi kum ka dak ka jing iatreilang kawei ban pynkhlain ia ka mynsiem ieit Ri kum ba la ialam da u Khla wait ka Ri jong ngi.
Ka jing rakhe kan sdang naduh ka por 10 baje mynstep da ka jingleitbuh syntiew ha mut Tirot bad pynbud sa ki jingialang paidbah ha kaba ha katei ka sngi yn ia don lang u bah Samlin Malngiang Minister bad bah Pyniaid Sing Syiem Dy.CEM  nalor kiwei kiwei ki para Syiem ki Myntri kum ki shahkhot kong san.
Tang shuwai ka jingialang ha kapor 12 baje kan don ka jingiakop  rwai bad shad tynrai  jong ki khynnah skul, ka jingiakop siat khnam ka Penalty Shoot-out bad yn pynkut da ka jingrwai jong ki nongtem ieit- Ri ba pawnam ka Jylla jong ngi kata ka dei ka kynhun Snowwhite na Shillong.
U Syiem Plester Manik Syiem bad u Myntri Boldness Lyngdoh Nongum, kiba long ki Chairman bad Organising Secretary jong kane ka jingrakhe pyndon burom ia u Syiem Tirot Sing, ki ia thuh ba ki paidbah kim dei ban khuslai haba wan sha katei ka jingrakhe namar ka iew tynrai, la pynkhreh na ka bynta jong ki.
Shillong: Ka Meghalaya Land Forest Owners Association (MLFOA), ha ka 15 tarik Naitung 2019, ha ka jingialam u Bah John F Kharshiing, Adviser, MLFOA bad u Bah RS Syiem, Joint Secretary, MLFOA, ki la leit ai dorkhas ha u Bah Lakmen Rymbui, Minister, i/c Forest, etc., Government of Meghalaya, ban kyrpad lyngba jong u ba ka Sorkar Meghalaya kan shim khia, namar ka bishar Supreme Court dang shen ban pynbeit ia ki Ain kiba bun kum ka Forest Conservation Act 1980, Forest Conservation Rules 2003, ka Indian Forest Act 1927, ka Assam Forest Regulation 1891, Forest Based Industries (Establishment & Regulation) Rules 1998, Indian Registration Act 1908, bad bun kiwei kiwei ki Act/Rule kiba tyngkhuh bad ka riti dustur jong ka rukom im ka rukom bat khyndew jong ki paid riewlum Khasi Jaintia bad Garo bad khamtam ba ka iaid lait na ka kyndon 2) jong ka Annexed Agreement ka Instrument of Accession 17 August 1948, ia ka ba, ha katei ka dorkhast la suh lang ha ka dorkhas ka rai Dorbar ka Assembly ka official Meghalaya Assembly Resolution kaba 13 April 2000 kaba dawa na ka Sorkar India ban pynbeit lane weng ia kitei ka Act ki Rule trei dieng trei khlaw, plie kharkana sawmill, katkum ka para 12A(b) Sixth Schedule ka Constitution Ri India.
Hynrei haduh kine ki sngi naduh ba mynjur ia katei ka rai ka dorbar Jylla, ki Khadwei ngut ki Minister Forest barim (2000 – 2017) ka jylla kim pat lah ban weng ia kine ki jingeh jong ki trai khyndew ki trai khlaw bad la kyntu ia u Bah Lakmen Rymbui, Minister Forest Meghalaya, uba dei u myntri, uba khadar ba un shim khia ban thaw lad ban weng ia kane ka jingeh.
La pynsngew ba namar ka jingbym shai ka ain, jan baroh ki 500 tam ki saw mill ki long beain, namar kitei ki Act ki Rule India ki trai khlaw kim lah ban plie karkhana dieng (Sawmill) ha jaka la jong, namar hap plie ha ki Industrial Estate katba ka Sorkar pat kam don jaka la jong.
Shuh shuh la pynsngew ha u Minister Forest ba u Dr Donkupar Roy, mynba u long myntri rangbah, u la thung ia ka Committee kaba kynthup ia ki Autonomous District Council, ki dkhot MLFOA bad ki officer ka tnad Forest ha ka 13 June 2008, bad katei ka Committee ka la ai ia ka kaiphod ha kaba la pyni ia ka jingduhnong ki paidbah bad ka Sorkar Jylla namar katei ki Act ki Rule ka kot haduh 18 crore shi snem.
Hynrei la pynsngew ba namar ka rai bishar ka Supreme Court dang shen kaba ithuh ia ka jinglong trai ki paidbah khasi, Jaintia bad Garo, ka Sorkar Meghalaya ka la dei ban pynbeit ia kitei ki ain kiba khang lad ia ki paidbah ban plie karkhana, ha ki jaka kiban pynsuk ia ki paidbah, kumba ka long mynta baroh kawei ka East Khasi Hills ka Sawmill ba la ithuh ka Ain dei tang ha Umiam Industrial Estate, kumjuh ka West Khasi Hills baroh kawei ithuh tang ka Industrial Estate ha Nongstoin.
La pynsngew ruh ha u Minister Forest ba kane baroh ka long namar ka jingsah teng na ka liang ka Sorkar India bad lehse ban pyndep ia ki kyndon ka Instrument of Accession kaba ia soi bad mynjur hapdeng ka Sorkar India bad ki Khasi States.
Na ka liang u Minister, u la kular ban shim khia ban bishar bniah ia kane ka phang bad un sa pang jingshai na ka tnad Forest bad na ka tnad Law khamtam halor ka jingbym phah sha Delhi ia ka rai Dorbar Meghalaya Assembly Resolution kaba la rai da 60 ngut ki MLA.Ki rangbah ki la pyntip ha u Myntri ba ka tnad Forest ki la khot ia ki dkhot ka MLFOA ban ia kren halor ka jingthmu ban pynbeit ia ka Indian Forest Act 1927 ha ka 16 tarik July 2019 por 11 baje mynstep.
Shilong:  Ki pulit ki la iohkem ia u George Lyndem na Darjeeling Restaurant kaba don ha Shillong ha ka 13tarik mynta u bnai por kumba 10 baje eiei mynstep bad ha ka met jong u la lap ia kawei ka suloi bad san song ki kuli.
Nongpoh: Kawei ka Ford Mustang GT, ka kali remdor bad kaba don ia u number UP 16 1423, ka la julor bha ha ki bynta ba shakhmat, hadien ba ka la leit ban tynrah ia u Maw uba la don harud ka surok bah NH-6 ha shnong Jyntru, Ri Bhoi.
Katei ka kali, ka dei kaba mih na Nongbah Shillong da ka jingthmu ban hiar sha Guahati, hynrei haba la poi ha katei ka jaka, u nongniah um lah ban tehlakam shuh bad kaba la pynlong syndon ia katei ka kali ba kan leit tynrah ia utei u maw uba la don ha katei ka surok, namar ka jingtwa khyndew.
Ha katei ka kali kaba la shong tang arngut, la niah da uwei uba la tip kyrteng kum u Aldrin Ahmed, na Beltola Assam, hynrei ha katei ka jingjia baroh arngut kitei kiba shong ha katei ka kali, kim shym la mynsaw ei ei ruh em, lait noh tang ka jingjulor katei ka kali.
Shillong:  Ki paitbah  jong ka thain Dangar Balat ki la pynpaw ia ka jing bynniaw shi kadei eh namar ka jing bym don iaka jingkieng iaid kali kaba pyniasohna shiliang ka Dangarbah lyngba ka wah Bhowal ban iaid sha shiliang ban leit iew Balat Border haat.
“Ngi sngew bynnud shibun eh, namar ba ngim iohi ba ka sorkar kan iarap lem iangi ban shna iakne ka jingkieng kaba ngi ki paitbah ngi ju leit iew leit hat ban kit ban bah iaki mar ki mata ba ngi leit die ne ngi leit thied ruh,"la ong ki katto katne ki nongshong shnong haba iakren bad katto katne ki lad pathai khubor.
La iathuh ba ki la leit ban ud ban nam naki bor sorkar bakin shna iaka tei ka jingkieng ,hynrei haduh mynta ka shu sah khlem don ba wan iarap.
Shuh shuh,ki la pynpaw ruh ba ka don ka jingma ia ka jingkieng iaid kjat ba ki ju pyndonkam mynta,namar ka jing khlain ka lad lad um,ka khyndew ka iai twa beit man la ka lyiur haduh ba ka jingkieng iaid kjat ka la shah rat noh,bad ymdei tang katta,bun ruh ki iing shong briew ki la shong syier ha kaba ki hap ban phet noh shawei ban ieh noh iaki iing ki sem jngki, namar ka jingtwa katei ka wah.
Shillong: Ka Smit ka la pylliem ia ka Mawkhar da 1-0 kol ha ka jingiakhun ka 1st Division ka SSA kaba long myn hynnin ka sngi ha madan Polo.
Ia kane ka kol la thep da u B.Kurbah 90’.
Ha kawei ka jingialehkai ka SPL U-18, ka  Nongkrem SC ka la shah pylliem da  2-3 ha ka Rangdajied United.
Ia ka Nongkrem la thep da u G.Mylliemngap 12’, M.Kharbuli 70’ katba ia ka Rangdajied United FC la thep da u 3’ da ka kol thep hi,  O.Langshiang 74’ bad u M.Rynjah 77’.
Ha kawei ka jingiakhun, ka Nangkiew irat SC ka la iakhaid 1- 1 bad ka Lawsohtun.
Ia ka Nangkiew Irat la thep da u H.kharmudai 26’ bad ia ka Lawsohtun SC la thep da u B.Nongkynrih 43’.
Ha ka jingiakhun ka 3rd division, ka Umlyngka SC ka la shah pylliem ha ka Lumparing da 1-2 kol.
Ia ka Umlyngka la thep da u E.Jyrwa 7’ katba ia ka Lumparing SC la thep da u K.Nongkhlaw 35’, 63’.
Ha kawei ka jingiakhun ka 3rd Division, ka Mawpat SC ka la pylliem ia ka Kharang da 2-0.
Ia ki kol ka Mawpat la thep da u N.Kharlukhi 22’,  R.Kharsohnoh 56’.
Shillong:  “Hadien ka khyndai snem ba la dep shna ia ka police outpost ha Mawlai Mawkynroh,  kim pat lah ban  pyntrei, hynrei  lyngba ka jingwan jong ka Mawlai Bypass, ngi wan ban kyrpad ba kin plie noh shwa ia ka Police Outpost khnang ba kin teh lakam ia ki jingsdang jong ki kam sniew ki ba sdang ha kito ki jaka" la ong u MDC ka Mawlai Constituency u bah Teibor Pathaw.
U MDC ka Mawlai u bah Teibor Pathaw ryngkat bad ka Mawlai Town Dorbar ki la wan  ban kynduh ia u Symbud Myntri Rangbah ka Jylla  u bah Prestone Tyngsong halor ban dawa ban plie noh ia ka police out post ha ka shnong Mawlai Mawkynroh.
“Ngi sngewtynnad eh ba ha ba kut u bnai Nailar kin plie noh ia ka Mawlai bypass, hynrei ka jing sngewkhia jong ngi ka long halor ka jingshongsuk shongshngain jong ki briew ki ba sah shato ki jaka.
Kum ba ngi tip mynta ka Mawlai ka long ka ba heh bad tang ka Mawlai Police Station kam lah shuh ban peit lut, te ngi wan ban dawa ba kan don sa kawei ka police outpost khnang ba kan kham pynsting ia ka kam jong ka  Mawlai police Station" ong U bah Pathaw.
Shillong:  Ka Nongthymmai Sports & Cultural Club, Shillong ka iawer sha ka jingrakhe dap Hynniewphewsan snem (Platinum Jubilee) jong ka club ia kino kino ki dkhot kiba la rim kiba ju don ryngkat ha ka jingiatreilang ban kyntiew ia ka Club ha kaba bun ki liang wat lada kim shong kim sah shuh hapoh ka shnong Nongthymmai Pyllun ruh bad kumjuh ruh ka club ka iawer ia ki nongialehkai barim kiba la mihkhmat ia ka club ha ki lympung bapher bapher la ha ka football, cricket, athletic ne hockey ba kin iawan ban iadon bynta lem ha kane ka sngi kyrpang (17.07.2019) kaba dei ka sngi plie pyrda ia ka jingrakhe dap 75 snem jong ka club.
Ka jingiadon ryngkatlang kan nang wanrah ka jingiphuh iphieng ha kane ka sngi.
La ong ka kyrwoh na bah J.C Cajee, u General Secretary.
Shillong: Ka Braveheart Fc ka la ioh rung sha ka wat kaba ar jong ka 5th Mawryngkneng Invitation Knockout Football Tournament hadien ba ka la lah ban pynliem ia ka Pdengshnong Fc da ka tie bearker.
Ha kane ka jingialehkai ka Braveheart ka la ioh ban thep ia ka shi goal lyngba u D Nongkynrih ha ka minit kaba 5, ka pdengshnong ka la iakhun tyngeh ban pyniakhaid ia ka jingialehkai bad dei ha ka kylla miet ba ka la lah ban pyniakhaid biang ia ka jingialeh lyngba ka goal jong u N Bina ha ka minit kaba 76.
Hadien jong ka jingiakhaid u referee u la pyniaid da ka tie breaker ban ioh ia ki nongjop bad ha kane ka tie braeker ka Braveheart ka la tam da 5-3.
Haba phai pat sha ka Mawryngkneng Super Cup ka Nongrim Sc ka la jop ia ka Mission Sc da ka tie breaker ka ba long 5-3.
Haba phai pat sha ka jingialehkai hapeng ka Hamlen Fc pyrshah ia ka Yongstar Fc kaba la long ha ka 05/7/2019 ka Hamlen Fc ka la jop ia ka Yongstar Fc da 2-1.
Ha kane ka jingialehkai ka Yongstar Fc ka ioh ban pynkhih jar nyngkong lyngba ka goal jong u K Kharshong ha ka minit kaba 52 jong ka kylla miet.
Ka Hamlen Fc ka la iakhun tyngeh bad ka la lah ban pyniakhaid ha ka minit kaba 63 lyngba ka goal jong u W Nongkhlaw bad hadien jong kane ka Hamlen Fc ka la lah ban pyntam syndon lyngba ka goal jong u R Khongjoh ha ka minit kaba 69 bad ban jop syndon ia kane ka jingialehkai.
Haba phai pat sha ka Mawryngkneng Super Cup ka Pomlahier Sc ka la jop ia ka mawrisham Sc da 1-0 lyngba ka goal jong u M Kharsati ha ka minit kaba 34.
Ka programme ialehkai ha ka taiew ban wan kata ha ka 23/07/2019 ka Mawmang Sc kan iakynduh pyrshah ia ka Nongtalang Fc jong ka Mawryngkneng Invitation bad ka programme jong ka Mawryngkeng Super Cup kan long hapdeng ka Thangshalai Sc  pyrshah ia ka Lapalang Sc.
Nongpoh: Ki Pulit ka Khanapara Police Station, hynne ka step ki la ioh ban tam ia kawei ka metiap jong uwei u rangbah uba la tip kum u Harbesh Papang, na kawei ka Petrol Pump kaba don ha Khanapara ha Ri Bhoi.
Ki pulit ki iathuh ba utei u rangbah u dei na ka shnong Umrangso na Ri Lum Jaintia bad ia ka met jong utei u Rangbah la leh Post Mortem ha Nongpoh Civil Hospital.
Shillong:   Ka Meghalaya Football Association (MFA) ka khot sngewbha ia ki skul, ki shnong, ki club, ki seng, ki kynhun ban iashim bynta ha ka Meghalaya Baby League 2019 (Mawngap bad Smit zones).
Ka MFA ka la dep plie ia ka jingai phom ia ka Shillong zone kham mynshwa bad ka la ioh bun kiba kwah ban iashim bynta.
Ban pyniar ia kane ka Baby League sha kiwei ki jaka, ka MFA kan plie ia ka jingai phom ia ka Mawngap bad ka Smit zones naduh lashai haduh ka 19 tarik mynta hi u bnai.
Kiba kwah ban iashim byna ki lah ban leit mih sha ka ophis ka MFA, ha Jawaharlal Nehru Stadium naduh ka 1:00pm haduh 5:00pm lane email meghalaya.
fa@gmail.
com na ka bynta ki jingtip ba kham bniah.
Ki don 6 kynhun ia ka Mawngap zone bad ia ka Smit zone.
Shillong: Mynta ka sngi, u MDC ka Mawlai Constituency  u bah Teibor Pathaw, u la wan ban ia kynduh ia u myntri ka Municipal and Urban affair u bah Hamlet Dohling, ban iakren ia ka jing eh kaba ki Nong Mawlai bad kumjuh ruh ki nongleit nongwan ki ju ia kynduh ia ka jing sma iwtung kaba mih na ka jingdon ka jaka bret niut kaba ngi tip kum ka marten.
“Ka Marten ka la shakri la 80 snem ia ki briew bad sa tang shi snem eiei kan ym lah kit shuh.
Kum ba ngi tip ba ka Mawlai ka dei ka khyrdop ban rung ha Shillong hynrei uno uno u ba wan na shabar, kaba nyngkong u ioh sngew ka long ka jingsma ka ba mih na Marten " la ong u bah Teibor Pathaw.
U MDC ka Mawlai u la ong “Ban weng ia ki jingeh kiba kyrkieh ki ba mih na ka Marten ki long ba ia ki kali ki ba mih na Marten ki dei ban pynkhuid bha sjwa,bad ladon ruh ia ka jingphiah ia ki jaka bret niut kum ha Umpling bad ha ki jaka jong ka Municipal ki ba la shna ban bret niut khnang ba ki niut ki ba mih nangto ki bret beit shato.
"U bah Pathaw u la iathuh ba na  ka liang ka Sorkar ki la shim ia ki lad, kum ba ka la wad ia ki jaka ba thymmai ban bret ia ki niut.
Ki la don ruh ki decompose plant bad kumjuh ruh la don ki company na Korea ki ba lawan peit kumno ban pynmih ding elektrik na ki niut.
Shillong: Ka Khasi Students’ Union (KSU)  Nongstoin Circle, hadien ba ka  lap ia ka jingthung kam ia hynriew ngut  ki bar jylla ha ka kam Gramin Dak Sevak (GDS) North Eastern Circle,hapoh katto katne ki jaka, kiba hap ha ka Nongstoin Post  office, ka seng ka la leit ban ia buh jingthoh ban pyrshah hapoh ka  ophis Supdt.
Of Post Office, Meghalaya Division,Shillong.
Mynta ka sngi, ha ka jingialam jong u Samla Franklinroy Syiemiong, President ka seng bad u samla Willbest Wanniang General secretary, ka ioh ban ia kynduh ia u Asstt.
Supdt.
Of post office bad pynpaw ia kine jingsngew pyrshah kaba jur.
Ki daw jong ka jing pyrshah, ki long ba  ka mih ka jing ia sngewthuh ktien (communications problem),ha kaba bun ki paidbah jong kitei ki shnong kim pat da nangbha ban kren ia ka ktien pdeng jongka jaidbynriew katno tam lei lei ia ka ktien nongwei (hindi, english) kim tip ei ei bad kane ka pyndkoh iaka jing treikam bad kaba ktah lane duhnong ka long ia u paidbah.
Katkum ki kyndon thungkam Gram Dak Sevak(GDS) jong katei ka tnat kiba lah ban applai ki dei kiba la pass ia ka klass 10 bad la ong shuh shuh ba ka seng ka ju ieng ban kyntiew ia ki paradoh parasnam, la ha kano kano ka bynta bad ha kane ka kynti,  kan ymlah ban shu peit lada ia ka pliang ja jong u doh u snam yn wan knieh da kiwei pat.
Ha ki surok ha Pyongyang, la iathuh ba ki don tang ki thei bhabriew suda, kiba pyniaid kali bad la iathuh ba ka kam ban jied ia kitei ki pulit kynthei, ka shong ha ka jing i shonkhmat hi   U Kim Jong Un.
Ban long pulit pyniaid kali ha ka nongbah jong ka North Korea, ki dei ban don ha ka rta kaba 16 haduh 26 snem, lada la rangbah eh bad ka jingjrong, ka dei ban long kumba 5phut 4 inshi.
Lada katei ka kynthei, ka ioh briew noh ha ka por trei kam jongka, ka duh noh ia katei ka kam pyniaid kali bad kitei ki kynthei ki ioh ia ka tulop kaba  $ 30 shibnai bad nangta ki ioh ruh ia ki jaka sah, ki jaka sumar kiba biang bad nangta ki ioh khaw kham bun, da 300 gram ha ka shisngi, ban ia kaba ioh ki pulit shynrang.
Ka jingngeit ka long ba haba ki kynthei kiba pyniaid kali, ki dei kiba bhabriew, kumta kam long kaba eh ban pyniaid beit ia ki rel kiba wan sha ki jaka sangeh bad ka daw ka long, ba haba ki nongniah rel, ki iohi ia kitei ki thei bhabriew, kumta ki khmat jongki, ki thaba noh sha kitei ki kynthei bad ki hap ban pyniaid suki ia ki rel jongki.
Hahaha.
Bhopal: U myntri ka sorkar Madhya Pradesh, U  Sajan Singh Verma, ula ther tyngeh mynta ka sngi, halor ka jing pyrshah jong ka seng BJP, ia ka sorkar Jylla, ba ka pyn kynriah kam ia ki 46 tylli ki ksew syntiat jong ka sorkar bad u myntri, ula kynnoh ba kaba kum katei ka jing pyrkhat, ka pyni ba kitei ki briew, ki don ia ka khlieh kum ka khlieh ksew.
U  Sajjan Singh Verma, u ong ba haba ki ksew, ki lah ban trei kham bha ha kiwei pat ki jaka, kumta kam don jingwit satia ban  pyn kynriah ia ki.
“Lada ki pyndonkam da ka kyntien  dog squad, ka kham sngew iahap, hynrei ki ong ba ngi kynriah kam ia ki ksew.
Katei ka pyni, ba ki ruh ki la don ia ka khlieh ksew, kumta ym lah ban leh eiei ia kata".
Naduh ba ka wan ka sorkar Congress ha Madhya Pradesh, ka la don shibun ka jingshah kynthah jongka, ha ka seng BJP, halor ka jing kynriah kam jongka, ia shibun ki heh sorkar, hynrei ka jing kynriah kam ia ki 46 tylli ki ksew lei, ka la nang pynshit shuh ia ka jing ia tai, hapdeng kitei ki ar liang mamla.
I need more news especially advertisement.
U Yogi Adityanath, myntri rangbah ka Uttar Pradesh, ula ai sngewbha da ka ksiar kaba khia 2.5 kilo sha ka dur mot jong U Hanuman, haba u leit jngoh ia ka  Shukratal kaba don ha Muzaffarnagar district.
Katei ka dor mot jong U Hanuman, ka dei kaba jrong 75 phut bad ka dei kaba don ha  Shukratal, ha rud jong ka Wah Ganga.
Lucknow:  8 ngut ki nongtrei sorkar, ki la shah sospon kam bad ka daw, ka long hadien ka jingiap jong kiba bun ki masi ha Uttar Pradesh.
Kitei ki masi kiba iap, ki don 70 tylli tam bad kitei ki don ha ka jaka ba ri masi ha Ayodhya, ha kaba ki la iap 36 tylli bad ha Pratapgarh, ha kaba ki iap 35 tylli.
La iathuh ba na pdeng kitei kiba la shah sospon, ki long u heh duh ka tnat Veterinary bad sa 3ngut ki nongtrei jong kate ka tnat.
La iathuh ba hadien ka jingiap jong kitei ki masi ha Ayodhya, ki sadhu, ki la bitar shla ia ka jingleh torti jong ka sorkar bad ka dei katei ka daw, kaba la pynkhluit khlieh ruh ia U Adityanath, myntri rangbah ka Uttar Pradesh.
New Delhi: Ka la mih ka jingkylli ha ka eksamin jong ka  Bihar civil service, kaba kylli ia ki samla kiba iakhun ia katei ka eksamin “La U Lat ka Jylla, u dei ne em tang u niang kohnguh ha ka sain hima sima jogn ka India, khamtam ha ka Jylla Bihar".
Ka khubor, kaba la pynmih da ka NDTV, ka iathuh ba katei ka jingkylli, ka wan ha ka eksamin, kaba la pynlong hynnin ka sngi U Blei bad ka ong “Critically examine the role of the Governor in state politics of India, especially in the context of Bihar.
Is he just a puppet?"Na ka liang jong ki dkhot ka  Bihar Public Service Commission, ki kyntait ba ki don bynta ha kaba buh ia katei ka jingkylli bad la kynnoh ia u nonghikai uba shna ia katei ka jingkylli.
Nangta la don shuh sa kawei pat ka jingkylli bad katei ka long, halor ka jinglong jingmih na ka jingdon bun than ki seng sain pyrthei, kiba ialeh elekshon.
Ka Bihar, ka ju don shibun ki jingkylli bad ki jubab kiba shutia ha ki eksamin bad ha u snem 2016, lah ban pyn kynmaw, ba kawei ka samla kaba wan nyngkong duh ha ka eksamin Intermediate Arts, ka iathuh ba ka sobjek political science, ka batai shaphang kumno ban shet jingshet.
Haduh katno ki nongialehkai Muslim, ka England, ki skhem triang ka jingngeit niam jongki, ha kaba wat haduh ha ka jingkmen ba ki la ioh rah ia ka nam lahduh ha ka World Cup, hynrei ki kynmaw hi triang, ba ka met jongki, kam bit satia ban dei kyiad.
Katei ka jingjia, ka dei ha ka por ba ki nongialehkai jong katei ka ri, ki la ioh ia ka trophy jong ka nam lahduh, kumta ki ia lalum lang ban ia shad ia kmen bad kumba ju long ka rukom, ki la ia kynshait para ma ki, da ka champagne, hynrei ha katei ka por, ki arngut ki nongialam Muslim, kiba kynthup ia U  Adil Rashid bad U Moeen Ali, ki la ia phet bak, na katei ka jingialum, namar ba ka niam Islam, ka maham ban pyndei kyiad ha ka met jong kito kiba long niam Muslim.
La iathuh ba ha ka por, ba ki para nongialehkai, ki dang synreit ia ka champagne sha ka liang ba ki don kitei ki arngut, kumta ki la phet bak na katei ka rynsan.
Hynrei mar ia dep katei ka jing ia kynshai champagne, kitei ki arngut ki sa wan phai biang ban bteng ka jing ia shad ia kmen bad ki para nong ialehkai jong ka kynhun lahduh ka England.
Nongstoiñ:  Ka jingwan pynthut kaba khari khari jong ka sorkar Assam ia ka jingpyntrei ia ka surok ha khappud kaba hap hapoh khappud Meghalaya bad Assam kala pynlong ia u MLA ka Nongstoiñ Constituency u bah Macmilan Byrsat ba un phah tuklar syndon ha u Myntri Rangbah ka Jylla u Conrad K Sangma ba un shimkhia.
Na ka liang jong u MLA ka Nongstoiñ, dang ha kine ki sngi ba la dep u la phah ia ka jingthoh sha u Myntri Rangbah ka sorkar jylla ba un tuklar halor katei ka jingpynsangeh ia katei ka jingwan pynthut kaba man kapor jong ka Assam ha kaba iadei bad ka jingpyntrei ia ki kam pynroi ha ki thaiñ khappud.
Katei ka jingwan pynthut jong ka Assam ka dei ia kawei ka jingtrei ia ka surok Athiabari haduh Umshiak kaba jngai haduh 6.002KM ia kaba la pyntrei ruh lyngba ka skhim PMGSY.Katkum ka jingiathuh u MLA ka Nongstoiñ, la ong ba ia katei ka surok la ioh ban pyntrei naduh u bnai Risaw jong u snem 2018, hynrei ki katto katne ngut ki briew na Assam ki la wan ban pynsangeh jubor ia katei ka jingpyntrei bad ki la byrngem ruh ia ki nongtrei kiba pyntrei ia katei ka surok bad katei ka jingpyntrei ia katei ka la pynsangeh noh shuwa bad hadien ba la tuklar da ka bor District na West Khasi Hills la sdang biang ban pyntrei.
Shuh shuh u bah Macmillan Byrsat, MLA u la iathuh ruh ba u la ioh ruh ban shong bun tylli ki jingialang hapdeng ki heh sorkar jong ka sorkar Assam bad Meghalaya, ha kaba kawei na ki rai jong katei ka jingialang hapdeng ar liang mamla ka dei halor ka jingpyntreikam bad ban ia burom mar kylliang lyngba ka Status-quo hapdeng kitei ki ar tylli ki jylla ha kaba ka jingpyntrei ia kino kino ki kam pynroi kadei ban iaid shaphrang hapoh ki thain khappud.
Hynrei u la ong pat ba kaba sngewkyndit ka long ba ha u bnai Iaiong, 2019 ki ophisar ryngkat ki pulit ka sorkar Assam ki la wan sha katei ka jaka ba pyntrei ia katei ka surok PMGSY ha Athiabari haduh Umshiak bad ban  pyngsangeh ia katei ka jingpyntrei iaka surok bad ki la byrngem ruh iaki nongtrei kiba pyntrei ia katei ka surok, bad katei ka jingpyntrei ia katei ka surok ka la sangeh noh haduh mynta.
Shillong: Ha ka Sngi Saitjain, la ioh tam ia ka met jong ka kong Jenebin Suting, na wah Pongtung.
Ka kong Jenebin, ka dei kaba na ka shnong Pynter, kaba don harum jong ka Pynursla, East Khasi Hills.
Katei ka longkmie, ka dei kaba la shah rong ha ka um, ha ka 11tarik mynta u bnai, katba ka dang iaid lyngba ia kawei ka wahdud, kaba don ha Madan Langtad, kaba don hajan ka shnong Nongshyrngan.
La iathuh ba la tep ia ka met mynta ka sngi.
U Rangbah Shnong ka Pynter, u ai khublei ia ki nongshong shnong ka Pynter, ka Nongsyrngan, ka Mawshun, Pomshutia, Siatbakon, Nongsder bad nangta sa ki lai ngut ki nong Suktia, kiba la wan iarap lem ban wad ia katei ka met iap.
La iathuh ba la lap ia katei ka met iap na rud jong ka wah, namar ba la kyndat noh ka um.
Shillong: Ka Dealers Association jong ka West khasi hills, ka ai khublei ia U DC West Khasi Hills, namar ba  u la pdiang bad kular markhmat ia ki jingkyrpad jong ki dealers ba ki skul bad ki Managing Committee kin sei hi noh ia u khaw Mid-Day Meal kumba long mynshuwa.
“Ngi kum ki dealer jong ka West Khasi Hills District ngi ai khublei bad sngewnguh na ka bynta ka jingsngewlem bad jinglong la kloi bad sngap ban iohsngew ia ka ud jong ngi halor ki jingeh ba ngi iakynduh na ka por sha ka por, khnang ba ka kam kan iaid nangne sha khmat" ong ka kyrwoh na U Bah  J.Marngar, General Secretary, ka West Khasi Hills District Dealers Assocation.
Kham mynshwa, kitei ki nongsam khaw, ki la    pynpaw halor ki jingeh ha kaba kit ia u khaw skul ne Mid- Day Meal, ha kaba ki hap ban lut hi nalade, naduh ka bai kali, bai daju, bad kumta ter ter ka buh jingeh ia ki dealers kumno yn leh.
Bad sa kawei ruh lada ym lah ban pynpoi ia u khaw ha ka por ba biang ka long ka jingduh ia ki khynnah, namar bun na ki dealers kim tip bha ia ka por ba poi u khaw skul hateng hateng bad dei  tad ynda ki nonghikai ki la pynkynmaw ba ki sa leit sei.
Ka daw ka long ba ia u khaw skul um ju ai ne issue ryngkat bad u khaw rashon bad katei ka buh jingeh shisha namar hap ban sei noh ha kawei pat ka sngi wat lada ka long tang shi byrni ne katno katno ruh hap ban wai kali na ka bynta u khaw skul.
Nongpoh:  Ka Dorbar shnong Klew, ha Ri Bhoi, ka la pynrem jur halor ka jingshah pyniap ia u Bah Mangkara Khymdeit, u rangbah na ka shnong Klew bad uba la shah bom iap mynha ka miet 9 Tarik ha shnong Klew.
Haba pynrem halor katei ka jingshah pyniap bein ia u Bah Mangkara, u Rangbah Shnong ka Klew, u Bah B.Sten, u la ong ba ka shnong ka kyntait war halor ka jingshah kynnoh ba dei ki paidbhur ka shnong Klew kiba la pyniap ia utei u rangbah.
U la ong ruh ba ka shnong ka sngewsih jur halor katei ka jingjia, namarkata ka shnong ka pynrem jur ia kitei ki briew kiba la donkti ha ka ban shoh bad bom iap ia u Bah Mangkara Khymdeit, ha kaba ka shnong hi ka sngew ba ia katei ka kam la leh da ki riew thrangsnam bad kiba la kwah ban pyniap briew, hynrei kaba la shah pynthoh bria pat ia ka shnong Klew hi baroh kawei.
Namarkata, ka Dorbar shnong Klew ka kyntu ia ki bor ka Ain ba ki dei ban kem lut ia baroh kiba al donkti ha katei ka kam pyniap briew bad ba ki dei ruh ban ai ia ka jingpynsaja, katkum ka kam kaba ki la leh, u la bynrap.
Nongpoh:  Ha kaba kut noh ka Ri Bhoi Idol, ka Lawanda Diengdoh na ka shnong Mawhati, ka la long kum ka nongjop ne ka nongrwai ba tbit tam ha ka Grand Finale jong ka jingiakop rwai Ri-Bhoi Idol 2019, kaba la pynlong da ka Ri-Bhoi Entertainment Society.
Ha katei ka Grand Finale, kaba la long hynnin ka sngi ha Madan Pahamsyiem, ki la don haduh 16 ngut ki nongiashim, kiba la poi shaduh ka thup phainal jong katei ka jingiakop, hynrei napdeng kitei baroh ia ka nam nongjop la rah da katei ka samla na Mawhati, ia ka kyrdon ba ar la ioh da ka Jesicca Kharkrang na Umiam bad ia ka kyrdan balai la ioh da ka Morialda Lyngdoh kaba dei na ka Umden Mission.
Kiba la wan shakhi ha katei ka sngi, ki kynthup ia u Dr.DD Lapang nongaibuit ba rangbah ka sorkar jylla, u Pa’iem Wanphrang Syiem Sordar ka Nongpoh Elaka, ki nongialam sengbhalang, ki ophisar sorkar, ki tyngshop bad puron ba pawnam ka jylla bad kiwei kiwei ki riew rangbah ryngkat ki nongïalam ka Ri-Bhoi Entertainment Society ba kynthup ia u Bah Rijied Khymdeit lem bad kiwei.
Haba phai sha ki khusnam, ka samla Lawanda Diengdoh kum ka lahduh ka la khur ia ka song pisa kaba T.30,000/- ryngkat ka momento, ka Jesicca Kharkrang kala khur ia ka song pisa kaba long T.20,000/-,  katba ka Morialda Lyngdoh kaba la wan ha ka kyrdan balai, ka la khur ia ka song pisa kaba long T.15,000/-.
Ha kajuh ruh ka por la sam ruh ia ki consolation prize sha baroh ki nongshim bynta ha katei ka jingiakop.
Shillong:  Ka Living Bridge Foundation, kawei na ki kynhun ba trei ban pynneh pynsah ia ki jingkiengjri ha ka jylla, kan sa pynlong ia ka jingrakhe dap shisnem ka jingiaid lynti jong ka ha ka 20tarik Naitung 2019 ha K.C secondary School.
U Founder  ha kajuh ruh uba dei u Chairman Jong ka Foundation ula pyntip ba kane ka sngi kan dei ka sngi ba kyrpang ia ka jylla bad  ia ki Riewstad (Architect bad Engineer) jong ki jingkiengjri.
Ha kane ka sngi ka kynhun kan ithuh ia ki rangbah  ba la  nohsynniang hakaba thung pynbha bad shna ia ki jingkiengjri ha ka jylla kum ki “Architect and Engineer of Meghalaya’s Living Architectures ".
Kane kan dei kaba nyngkong eh ka history jong ka jylla ha kaba iadei bad ki Jingkiengjri ne Living Root Architectures.
Kino kino kiba paralok kiba juh kyrshan ia ka jingtreikam jong ka Foundation, ki lah ban wan sakhi ha kane ka sngi 20tarik Naitung 2019 ha K C secondary School, Shillong.
Kino kino kiba  kwah ban wan sha kane ka prokram ki lah ban phone/ whatsaap ha u +918794147715.
Shillong:  Ki jaka them jong ka West Garo Hills, ki la mad ia ka jingshlei um kaba jur bha ha kine ki sngi, namar ka jingjur slap ha ki bun bun sngi ba ladep.
La iathuh ba ka jingkiew ka um, ka la nang jur bha, wat la u slap, ula nang duna shibun ha ki ar sngi ba ladep bad ka sorkar Jylla, ka la pynbna ia ka them jong ka Garo Hills, kum ka jaka kaba don ha ka jingma jong ka jingshlei um kaba jur.
Lyngba katei ka jing pynbna, la sngewthuh ba kan iarap ia ki 1.1 lak ngut kiba la shah ktah na ka jingshlei um, ha ki shnong bapher jong ka thain.
Ka  Demdema Block, ka don 50 tylli ki shnong, kiba la shah ktah bad ka jingdon briew, ka poi sha ka  57,700, ha Selsella Block ki don  66,400ngut ki nongshong shnong bad ki don 104 tylli ki shnong.
La pynbna ia katei, da U SG Esmatur Mominin, mynta ka janmiet, hadien ba u myntri rangbah, um lah satia ban leit jngoh dalade ia kitei ki jaka, namar ba ka don ka jingthut ka mariang bad ba um lah ban iaid na suin bneng sha kitei ki jaka.
Ha ka jingialang ha Phulbari, la don lang ruh U MLA ka Rajabala, U Dr Azad Zaman bad nangta sa ka MLA ka Selsella, ka FCA Sangma.
Haduh mynta ka jing pynkhreh kaba ha khmat duh, ka long ban ai um bam um dih ia ki briew jong kitei ki shnong bad ha kajuh ka por, ban shan ia ki jaka ba kin ia leit shabar.
Shillong:  Ka khubor sharum shaneng ka la pur ba ki don ki MLA ka Congress kiba la sngew lyng-a sngew pisa ban shong ha kane ka party hadien ba ka la shah jynrat naphang ha ka lyer ka BJP ha ka ri, kaba ktah ruh ha kane ka jylla.
Katkum ka jingiakren bad ki katto katne ki myntri sorkar MDA, kila kubur ba ka la don ka jingiakynduh bad kine ki MLA ka Congress kiba kwah ban mih noh ban leit iasoh sha kawei ka party ha kane ka jylla hynrei ka la don ka jingeh namar ba ka don ka ain kaba khang lad ba kin phet seng lada kim iehnoh shwa ia ka jinglong MLA lane lada kim ioh ia ka jingbun paid kaba ¾ bynta ban nym ktah ka ain kyntiap seng.
Dang shen, u nongialam ka Congress u Dr Mukul Sangma u la pyntieng ia ki MLA ba ka jingphet sha kawei ka lah ban ktah kumba jia ia u Martin M Danggo, uba la shah rem ha ka elekshon shiteng samoi na Ranikor hadien ba u la phet na ka Congress hadien ba la jop, bad iakhun biang ia ka elekshon na ka NPP.U la shah rem ha u kyrtong ka UDP u bah Pius Marwein.
U Dr Mukul u la kam ba ka party ka skhem bad iatylli, bad kam don kano kano ka jingiapait hapoh ka party.
U la kynnoh ba ka buit jong ka BJP ban pynpra seng ka long ka jingmlien jong ki man ka por bad ha kane ka jylla ruh ki la sdang naduh mynshwa ia kane ka kam.
Ka Congress kaba don 19 ngut ki MLA ha kane ka iing dorbar ka jylla, ka dei ban don 13 ngut ki MLA ban phet ban lait na ka jingktah ka ain kyntiap seng ne ka Anti-Defectoin Act.
“Ka la don ka jingiakynduh jong ki MLA ka Congress bad ki nongialam jong ka party kaba don ha kane ka sorkar MDA ha kine ki sngi", la iathuh uwei u myntri sorkar bym kwah ban iathuh kyrteng.
Katkum ka jingiathuh, la sngewthuh ba ka jingiakren ka long kumno ban pynlong ia ki MLA ka Congress ban phet noh na ka party bad ban wan iasoh sha kawei pat.
Hynrei na ka bynta kane, ki donkam ban ioh 13 ngut ki MLA bad dei na kane ka daw, ba ka jingiakren ka dang iaid hapoh hapoh bad ki MLA.Kham mynshwa, u bah Sniawbhalang Dhar u myntri kane ka sorkar MDA, u la kam ba ki don 8-9 ngut ki MLA ka Congress kiba la mon ban mih noh hynrei ki dang ap ban ioh kham bun ban kot sha ka jingkhein ban shu phet khlem da donkam ban iehnoh ia ka jinglong MLA.Shillong: Ka Seiñ Kur Dkhar Wapung Circle East Jaintia Hills District, ka ai khublei kyrpang ia ka KSU War Jaintia Circle bad ka Sub Divisional Officer (Civil), Amlarem Sub Division ka Kong J.U Kharpuri, kiba la shimkhia ban khot hajir ia uwei u bar jylla uba kyrteng u Jagir uba la pynkylla Kur thok ialade, da kaba shim ia ka jait jong ka kur Dkhar, uba la ioh ruh  ia ka EPIC ha ka electoral rolls jong ka shnong Mupyut West Jaintia.
Ka Kur Dkhar ka pynrem jur ia kiba ailad ia kum kine ki bar jylla poiei ban shim ia ka kur ka jait ba kyntang, kaba ki ioh na ki longshwa manshwa.
“Ngi maham tyngeh ia kino kino ki briew kiba shim kabu da kaba pyndonkam ia ka jait jong ka Kur jong ngi" la ong u Samla Shaniah Skhem Dkhar, President Seiñ Kur Dkhar Wapung Circle, “Ngin nym ailad ia kum kito ki jait briew kiba shim kabu tang ban ioh myntoi ialade" ula ong shuh shuh.
Shillong: Ka kynhun ba 18 ngut ki thei ialehkai phutbol bad ki nongpyniaid ka Meghalaya kin mih mynta ka sngi nyngkong sha Kohima, Nagland na ka bynta ban iakhun ha ka North Eastern States Girls U-19 Football Tournament 2019.
Ka jingialehkai kan sdang naduh ka 17-24 mynta u bnai.
Ia ka kynhun ka Meghalaya la ialam da ka coach ka kong Sankidaroi Sajem bad ka k manager ka kong Ribanylla Nongkseh.
U CEO ka Meghalaya Football Association u bah Arki Nongrum  u la pyllong ia ka jingkitbok ia ka kynhun ba kan wanrah ia ka nam ia ka jylla.
Ki nongialehkai ka Meghalaya: Jumis Dkhar, Nisilia Majaw, Ritreki Pohshna, Barihunlang Mawlieh, Ibakordorshisha Hoojon, Hakini Suting, Rushia Dkhar, Phaintis Lyngdoh, Barisha Wahlang, Philawansha Mylliemngap, Philarisha Khardewsaw, Trecy Rympei, Toris Lamare, Lily L Nongkynrih, Lakyntiew-lang Nongneng Shanpru, Wanmishisha Kharpran, Lizabala Muktieh, Savinity Jyndiang.
Shillong: Ka Confederation of Ri Bhoi People (CoRP) Western Zone ha ka sngi Saitjain hapoh ka jingialam u Bah Lumkur Lapang kum u President (wz) ryngkat ka jingdonlang ki dkhot ka seng kmie ka la hiar ban jurip ia ka thain Mawdem, Ri Bhoi District bad ka la lap ba ki paidbah ki mad ia ka jingeh ha ka leit ka wan namar ba la sniew palat ka surok.
Halor kane ka CoRP, ka sngewkhia jur ia ka jingieh bein ka sorkar ia ka thain Mawdem, Bilahari, Rajakhomai la jan 50 snem ka jingioh ia ka jylla, hynrei kam shim khia ban pynbha bad siang rong ia katei ka surok kaba jngai kumba 10 km eiei naduh ka shnong  Warmawsaw shaduh Mawdem, khamtam kitei ki shnong ki don ha ka thain khappud bad ka jylla Assam.
“Ka long kaba sngew synei ia ki paidbah ha ka pang ka shitom khamtam ki long kmie kiba pun la hap ban shu bah bad teng teng la hap shu kha noh ha shiteng lynti kim lah shuh ban poi sha ki hospital na ba ym lait kali," ong u bah Lapang bad, “Kiba leit iew leit hat sha Patharkhmah ki hap shong da ki Mahindra pickup bad iaid lyngba katei ka surok kumba kynruh sohphlang ha ka kriah, khamtam ia ki tymmen ki kro ki mad shibun ki jingeh".
U Bah Lapang ula ong katei ka thain ka don ki paidbah nongshong shnong palat 2000 ngut eiei, bad ka Mawdem ka dei shnong ba la seng nyngkong eh ia ka Balang Presbyterian ha Ri Bhoi district naduh u snem 1868 kaba la don mynta kumba 151 snem eiei, hynrei ka surok pat ka dang sah kumjuh bad ki briew kiba la nang la stad bun kiba la mih na katei ka shnong.
“Ka dorbar shnong na ka por sha ka por ki la ju leit ud sha ki nongmihkhmat hynrei ym don ba sngap eiei wat haduh mynta.
Ka long kaba sngewkmen ba ka Ri Bhoi District ka la dep ban rakhe ia ka silver jubilee ruh, hynrei kaba sngewsih ba ka shnong Mawdem kaba seng nyngkong ia ka Balang Presbyterian ha Ri Bhoi kam pat kylla khyndiat ruh ka dang sah dien ha kiba bun ki liang" ula ong.
Kumta na ka liang ka seng ka kyntu jur ia ka sorkar jylla lyngba ka tnad PWD ba kin shim khia lem ban pynbha bad siang ia katei ka surok, kumjuh ka kyntu ia ki nongmihkmat u MLA/MDC ba kim shim khia lem ban iakren ba ki bor ba dei ban pynsuk ia ki paidbah ka thain.
U bah Lumkur Lapang u la ther tyngeh ia ki nongmih khmat barim naduh ka por u Bah JD Rymbai, bah lambok Mylliem kim shym la shim khia lem, hynrei ha kane ka kynti ngi khmih lynti ia u MLA ba mynta jong ka Jirang constituency ba don ha ka sorkar Bah Sosthenes Sohtun un pynurlong noh ia ka jing angnud ki paidbah.
U la ong na ka liang ka seng kan ym shong thait bad kan sa shim da kiwei pat ki lad jingiakhih ba kham tyngeh tad haduh ba kan urlong.
Ka England, ka la jop ia ka jingialehkai Cricket World Cup, kaba long ha katei hi ka Ri mynta ka sngi.
Ka England, ka la jop, ha ka jingialehkai Super Over, ha kaba ka ioh 15 run, na katei ka jingialehkai kaba ki ioh ban ia tied tang mar shi over, lane hynriew ball.
Ka New Zealand ruh ka ioh hi 15 over, ha ka jingia tied hynrei ka England ka la jop namar ba ka ioh kham bun ia ki six bad ka ioh ruh ban kham pynpoi bun ia ki ball shabar jong ka madan ialehkai.
Kham mynshwa ha ka jingialehkai kaba mar 50 over, ka New Zealand, ka ioh da 241/8, katba ka England ruh ka ioh 241/10 bad dei na ka jing iakhaid, ba la hap ban pynlong da ka Super Over.
Ngi ju ioh sngew ia ka ktien kaba ong ba ki lum kin madan namar jongphi lane ba ka jingieid kam don mawpud satia uba lah ban khang bad katei ka jingjia, ka leit urlong ia ka Natasha Natalie Sommer, kaba na Denmark, ka thei samla  bhabriew bad kaba bang bha ban ia chat bad ki briew bad katei ka la ia kynduh ia uwei u snar dih drok, uba na Gurdaspur, jong ka Jylla Punjab, ha kaba ia chat bad ha katei ka jing ia chat, ka wan poi na ka jingjngai kaba 6hajar kilometre bad ka ia poi kha bad utei u snar dih droks.
Ka Natasha, ka dei kaba na ka iing kaba bit ba biang ha  Copenhagen, ha kaba ka don ia ka dukan die kophi bad sa shibun ki jaka buh kali bad katei ka la ia sdang ban ia chat naduh ka 1tarik Kyllalyngkot 2019 bad uwei u briew, uba la ai kyrteng U Malkit Singh (33), uba dei na ka shnong Sundal jong ka  Gurdsapur.
Ha katei ka jing ia chat, U  Malkit u iathuh ba ka jingim jongu, ka la jot thiaw, namar ba ula kyrni ha ka jingdih droks bad katei ka jingleh jongu, ka long na ka daw, ba ka kmie jongu, ka la thlia palat ia u, namar ba u dei u bym donkam donjam.
“Mynta nga im ialade da kaba dih da u heroin bad nga la phla ia ka Natasha ba ngam donkam donjam bad ngam kwah shuh hi ruh ban pynbha pat ia la ka jong ka jingim" ong U Malkit Singh.
Ka Natasha, kaba dei ka graduate, ka la shoh jingieid noh, namar ba U Malkit, u la iathuh hok, ia la ka jong ka jingshempap jongu bad kumta ka la wan khnang ban ia kynduh ia U Malkit, uba la wan shaw ia ka na New Delhi bad ula ialam ia ka sha la shnong.
“Ki kmie ki kpa jongnga, ki la shah ba ngan wan sha India bad ki da kyrshan bor bah halor kane ka jingthmu jongnga" ong ka Natasha, kaba la ia poi kha bad U Malkit ha ka 23tarik Kyllalyngkot 2019, katba kum ka jing pyniaid ka niam Sikh.
Ha ka 12tarik Lber, ka la ialam ia u tnga jongka sha  Belgrade (Serbia) ban phah sumar ia u, ba un duh noh kato ka jingbrai ban dih droks bad hadien kata, ula nang lah ban kiar na u droks bad nangta ka la wan ialam biang ia u sha India, ha U Jymmang 2019 bad ka la phah sumar ia u, ha  Gurdaspur Red Cross de-addiction centre, ha kaba la sumar ia u, da U Romesh Mahajan, uba dei u director jong katei ka project.
Mynta U Malkit, um treh shuh ban dih droks bad la sngewthuh ba kitei kin leit phai ban im ia ka jingim kaba suk ba sain jong ki shi tnga ha Denmark.
“Ha ka taiew ka ban wan, ma nga bad u tnga jongnga, ngin ia leit sha Denmark bad hangta, u tnga jongnga, un sah lang bad nga ha Denmark.
Nga dang pynkhreh ban plie ia kawei ka karkhana shna kali na ka bynta jongu bad ki kmie ki kpa bad ki paralok jongngi, kin iarap ia ngi" ka la kren shai.
Ki don shisha ne em ki jingthaw ba phylla, kiba la ri la sumar da ka sorkar America bad katei ka dei ka mat, kaba baroh ki briew ha katei ka ri America, ki lyngngoh bad kim thikna satia haduh ha kine ki sngi.
Katei ka dei ka mat, kaba ka jingiakren, ka jur bha ha kine ki sngi, namar ba ka jingshisha, kam shym la paw satia bad katei ka dei ha kawei ka jaka, kaba la tip kum  ka Area 51.
Ki don kiba iakren ba lehse, kin lah ban don kino kino ki kynja jingim, kiba don ha katei ka jaka kaba ki khot Area 51, lane ka Lincoln County, kaba don ha Nevada, ha United States.
Katei ka dei ka jaka, kaba ka jing pahara ka jubor bha bad ka dei na katei ka daw, ba ki don shibun ki jing antad shaphang katei ka jaka bad kiba don ruh kiba sngew thikna ba ki don ki jingthaw ba phylla lane ki briew kiba na kiwei pat ki met bneng.
Don kiba ngeit ruh shaphang ka jinghap ka liengsuin kaba phylla ha katei ka jaka, ha kaba la shim ba kitei kiba hap ha ki phew snem mynshwa, ki dei kitei ki riew phylla, kiba wan na kiwei ki met bneng.
Haduh mynta ka sngi, ka don ka peij ha facebook, kaba la iawer ban ia leit tur noh sha katei ka jaka ha ka 20tarik Nailur 2019 bad haduh mynta ka sngi, ki la don 8lak ngut kiba la mynjur ban ia leit tur beit beit sha katei ka jaka ban leit khynra hi dalade ia ki jingdon jingem ha katei ka jaka lane ban leit wad ia ki riew phylla ruh, lada ki don ha katei ka jaka pahara kaba la pahara skhem bha da ka America.
Ka Katrina Kaif, ka la pyni hynnin ka sngi, ia ka dur jongka, ba ka shon ha ka riam jngi um jongka bad katei ka dei ka dur, kaba ka shon ha ka rud um jong ka Mexico.
Katei ka dur, ka dei kaba la like, da ki million ngut kiba ieid ia ka Katrina.
Hynrei, namar ba ka shon ha syndah jong uwei u dieng bah, U Arjun Kapoor, ula thoh “Ei thei samla da peit bha shaei phin iaid!!! Peit bha ioh phi tyngkhuh ia u dieng, ha ka jing muja ban shah shondur".
Ka Katrina, ka jubab ia U Arjun Kapoor, da kaba ong “Ngan da husiar bha ialade".
U Antoine Griezmann, ula pyn iasoh ialade sha ka  Barcelona, ha kaba katei ka club ka la thied ia u, ha ka dor  £108million, ha kaba ula mih noh na ka Atletico Madrid.
U Antoine, u dei u nongialehkai uba pawnam bha jong ka France.
U Griezmann, ula pyndep ia ka jing peit ki doktor ha ka Sngi U Blei bad kumta, yn sa pynbna paidbah mynta ka sngi, da katei ka Club, ha kaba U Griezmann, un dei u nongialehkai ba pura jong ka.
New Delhi: Ka phlim Super 30 jong U Hrithik Roshan, kaba la mih paidbah ha ka sngi thohdieng, ka la kamai haduh T.30klur haduh mynta ka sngi, ong ka khubor.
U nongkhein jingkhein ha ka jingmih jong ki phlim, U Taran Adarsh, u iathuh ba ka phlim, ka kamai  T.11.83 klur ha ka sngi thohdieng bad nangta sa T.18.19klur ha ka sngi sajtian bad u khein ba haduh kaba kut taiew, kan lah ban kamai sha ka T.50klur, namar ba haduh mynta ka sngi, ka la kamai sha ka T.30klur.
Sngewbha tynnad bha Kane ka Khubor bad kala iarap shibun eh ia ngi ha Kane ka juk kaba mynta ba ka la dei ka por ban wanrah ka jingkylla da Kane ka rukom bathymmai ban ai ka jingshakri ba paka khamtam eh ban lait naka jingpynjulor iaka Mei mariang da kaba pom iaki dieng,ki siej ban pynmih haki sla kot ….
ka iarap shibun ia nga bad ia kiba bun ba lang ,khamtam eh ka save iaka por,iaka Pisa ban leit thied kot khubor….
Ka Breezer Vivid Shuffle ka la pynlong ia ka jingiakop ia ka Nation’s Biggest Hip-Hop Competition ha Shillong ha ka 13 tarik Naitung 2019.
Kane ka dei ka sien kaba ar ban pynlong ia kane ka jingiakop.
Ha kane ka jing iakop U Techi Gromb na ka Jylla Arunachal Pradesh u la long u lahduh ha rynsan iakop shad HipHop bad u Anil Chetri na Meghalaya,u ba la wan ba ar ki la shah jied ban mihkhmat ia ka thaiñ Shatei Lammihngi ban leit mihkhmat ha ka rynsan iakop shad HipHop ha ka kylla iakhun phainal ka ban sa long ha ka nongbah Mumbai ha u Nailur 2019.
Ha ka jingiakren bad ki lad pathai khubor myn hynnin ka sngi saitjaiñ kine ki ar ngut kiba la  jop ha kane ka rynsan iakop, ki la pynpaw ba kim shym ioh satia ia kano kano ka jingshah hikai kaba kyrpang, hynrei kane ka jingshad HipHop ka dei kaba ki don hi nalade bad kaba ki ju sngewtynnad ia kane ka rukom shad ha ka jingim jong ki.
U Techi Gromb, u la ong, “Nga ju juh hikai shad hi ha la iing bad ha dien ba nga la ioh jingtip ba kan don kane ka jingiakop shad nga la thep kyrteng bad ngam shym la poi pyrkhat ba ngan poi sha ka jingjop ha kane ka jingiakhun," bad bynrap, “Ia mynta hi nga dang pynkhreh bha ialade ban iakhun pat sa ha ka phainal ka ban long ha Mumbai.
"U la iathuh ba kum kane ka jingshad ha ka Jylla Arunachal Pradesh kam pat don bad iathuh ruh u shu hikai hi ha la iing da kaba pyrthuh bud da kaba peit na Television.
Na ka liang jong u Anil Chetri na ka jylla Meghalaya u la ong ba kane ka jingshad ka la pawnam bha ha nongbah Shillong, bad iathuh ruh ba tang shu ioh jingtip u la pan jingbit na ki kmie ki kpa ban leit iashim bynta ha kane ka rynsan iakop da ka jingwan synran lang jong u hynmen.
Katba ha ka jingiakop shad Popping, la jop da u Jatin Karbar na ka nongbah Guargoan.
Une u samla uba dei ruh uba la kha bad la heh la san ha nongbah Shillong u la ong ba um lah satia ban klet ia ka nongbah Shillong kaba u la heh la san bad hadien ba la ioh jingtip halor kane ka jingiakop u la wan ban iashim bynta da ka jingkhmihlynti ban ioh rah ia ka nam jop.
Na ka liang u Director jong ka Ministry Dance u Satpir Singh u la iathuh ba ka Shillong kam dei tang ka sor kaba ki briew ki ieid ia ki sur jingrwai, hynrei u don pat kawei pat ka jingangnud ban pynlong ruh ia kane ka nongbah Shillong kum ka nongbah kaba pawnam pat ha ka shad.
Baghpat:  La iathuh ba 12ngut ki samla, ki la patan ia u niuhmoh jong uwei u Imam ki Muslim bad ki da pynbor ia u, ba un pyrta tyngeh  ‘Jai Shri Ram’.
La iathuh ba U Imam, uba kyrteng, U  Imlaq-ur-Rehman, uba dei u nongshong shnong ka Muzaffarnagar, u dang leit sha la shnong da ka saikil, ha kaba ki 12ngut ki samla ki la bat ia u, ki la shoh ia u bad ki la patan ruh ia u niuhmoh jongu bad hangta, ki la pynbor ba un pyrta tyngeh ‘Jai Shri Ram’.
La pyllait im ia utei U Imam, da ki arngut ki briew, haba ula pyrta ia ki nongiarap.
U Imam, ula ujor sha ki pulit, halor katei ka jingjia.
Ka seng Swadeshi Jagran Manch (SJM), kaba dei ka seng, kaba ia trei lang bad ka Rashtriya Swayamsevak Sangh (RSS), ka dawa na U Narendra Modi, myntri rangbah duh, ba un khang noh ia ki ar tylli ki jingialehkai ka  TikTok bad ka Helo, namar ba ki kam, ba kitei ki ar jait ki jingialehkai, ki long kiba pynjot ia ka jinglong jingim ki nong India.
Ha ka shithi ba la soi da U Ashwani Mahajan, co convener jong katei ka seng, ula pynpaw ia ka jingsngewkhia halor kitei ki ar jait ki jingialehkai, ha kaba ki la khring tyngeh ia ki samla kiba ha India.
“Ha ki taiew ba ladep, ka  TikTok ka dei ka rynsan jong ki jingkren kiba pyrshah India bad ka dei kaba la pyndonkam bha bad kaba thmu ban pynjot ia ka imlang sahlang jongngi" ong U  Mahajan.
Haba kynthoh ia ka Helo, utei u nongialam u ong ba katei ka app, ka siew kumba T.7klur sha palat 11,000 tylli ki jingpynbna, ha ki social media, ha kaba wat ki nongialam ka seng BJP, ki la ujor sha ka EC, ha ka elekshon ba ladep, pyrshah ia kitei ki jingpynbna.
La ong ruh ba kitei ki jingialehkai, ki kwah ban lum jingtip ia ka jinglong jingim jong ki riew paidbah, kiba don ha ki bynta bapher jong ka Ri India.
J.J LyngkhoiKA KTIEN MAITPHANG:Ka shongkha khleh kam dei shuh ka Issue kaba thymmai ne bym pat ju jia koit mynno mynno ne hango hangno.
Pynban mynta haba ngi peit imat ka la longdoh longsnam ha ka jaitbynriew ba kyrpang jong ngi, ka long kum ka jingkieng ban pun ia kiwei ki jaitbynriew ba kin ioh bsut khlieh hapoh ka Ri baieit jong ngi.
Ka la long thik kum kato ka jingpang kaba bit kaba ngi donkam ban sumar wut wut khnang ba kan ym saphriang kylleng ka Ri Lum Khasi ba dap da ka dud bad ka ngap.
Na kata ka daw la pynlong ia nga ban sei ia u khulom bad ka kotsada ban kner lem la ka kti ka mon ka diang ban synniang lyngba ine ki jingthoh wat hapdeng kiba bun ki jingtlot hynrei nga kyrpad ia phi ki nongpule baieit wat thew ia ki jingtlot jong nga.
Kyrpang na ka bynta jong phi ki kynthei nga kwah ban pynsngew halor kane ka phang tang km ka jingpashat jingmut.
Ym ba nga tuklar, ne lorni bad ktah mationg ia ka jinglong shimet ne ka longrynieng jong phi ne thadmadan ia ki jingiadei jong phi badno re badno.
Hynrei ki dei tang kum ki symboh ba phin pyrkhat shuwa ba phin shim ia ka Rai na ka bynta ka jingbha jong phi bad ka jaitbynriew baroh kawei.
Nga kloi ban pan map lada kane ka jingthoh jong nga ka duna bad pynmong iano re iano ba phin ym sngew ei ei bad shim ia kane tang kum ka ktien sneng ktien kraw ne ki jingai jingmut.
To ngin ia peit ia ki katto katne ki bynta kiba ha khmat eh.
Balei??? Ba ki kynthei ki dei ban sngewthuh bad ban kiar raimaw raidieng na ka jingshong kha khleh bad kiwei pat ki jaitbynriew:-.
(Ka khubor na ka bynta ka mei mariang)Mr.D.Nongpoh.
Uwei u briew uba na  Belgium, u kwah ban ioh nam ialade ha ka pyrthei, da kaba u shong slem ha painkhana haduh san sngi kynthih.
U Jimmy De Frenne, uba 48 snem ka rta, ula ia kob na ka bynta ban ioh rung kyrteng ha ka  Guinness Book of Records, da kaba u dei ban  shong beit ha painkhana na ka bynta 165 kynta, hynrei ula lah ban shong tang 116 kynta, kaba long san sngi kynthih.
Katei ka painkhana, la iathuh ba ka don ruh hajan pata kyiad bad U Jimmy, u shim ia katei ka jingiakob ruh, ha ka por ba iathuh khana ia dih ha katei ka pata kyiad.
Ha ka por jong ka jing ia shong ha painkhana, u ioh por ban ieng tang san minit ha man la ka shi kynta bad u ioh lad ruh ban leit painkhana.
“Nga la thait palat bad ki kjat jongnga ki la mong hynrei nga ngeit ba ka dei ka jingjop jongnga" ula ong shuh shuh.
Haduh mynta ka Guinness of World Record, kam pat ai ia ka jing pynbna bad ym lah ban tip, la U Jimmy, u jop ne u rem.
Shillong: Ka Meghalaya State Legal Services Authority, ka la pynlong ia ka  National Lok Adalat mynta ka sngi, ha ka jing lamkhmat jong U Chief Justice, U  Justice Ajay Kumar Mittal, bad nangta sa U Justice H.S.Thangkhiew, Judge, High Court of Meghalaya, bad sa U Executive  Chairman jong ka  Meghalaya  State Legal Services Authority.
Na ki 647 tylli ki mukotduma, ki don 436 tylli kiba la buh ban iakren ha katei ka  National Lok Adalat bad kitei ki kynthup ia ka  MACT, ka jingshah ram ha ki Bank, nangta sa kiwei de ki mukotduma.
Ha katei ka jingshong bishar, la poi sha ka jing ia beit ha ki 224 tylli ki mukotduma bad la ia beit ban ia siew ia ka pisa kaba  T.4,33,82,004.28p na bynta ka  National  Lok Adalat bad na bynta ka High Court of Meghalaya, la mynjur ha ka dor kaba T.2.17klur.
Jowai: Ka lehniam Behdeinkhlam kaba ju pynlong man la u snem da ka Sein Raij Jowai ka la sdang mynhynnin ka sngi  palei bad yn pynkut ia ka jinglehniam ha pung ba ki khot Syiem Aitnar ha ka 14 tarik sngi u Blei.
Ha ka sngi ba kut jong kane ka jinglehniam la khmih lynti ba kin poi da ki hajar ngut ki nong peitkai na kylleng ka Ri Khasi Jaintia kumjuh ruh na bar ka jylla kynthup ia ki nong wan jngohkai pyrthei.
Ha ba ia kren bad u president ka Sein Raij u Ma OR Challam u la pyntip ba ha ka sngi ba pynkut ia ka jinglehniam kata ha ka sngi u Blei la khmih lynti ba ki ba bun kin wan ban sakhi da la ki khmat ia kane ka jinglehniam kynthup ia u Myntri Rangbah ka jylla u Conrad Sangma bad katto katne ngut ki myntri ka sorkar nangta u nongialam ka liang pyrshah u Dr.Mukul Sangma, u Chief Justice jong ka Meghalaya High court nalor kiwei kiwei pat ki MLA bad MDC.Ka lehniam Behdeinkham ka dei ka wei ba kongsan tam ha rilum jaintia bad la ju rakhe ia ka hadien ba ladep ka aiom bet man la u snem.
Ka Behdeinkhlam ka dei ka jinglehniam ban beh noh ia ka khlam ka ngoh.
Ka khlam ka dei ka nongshun ba khraw tam jong ki jingthaw  ba im-ka khlam ka wan ha ki bun rukom- ka lah ban wan ha ka rukom ka jingpynjot na ki bor mariang ka ba ktah ia ki jingthaw ba im baroh, ka lah ban wan lyngba ka jingsniew ha ka imlang sahlang, lyngba ki mynsiem bymman, ka jingialeh pyrshah ia ka imlang sahlang bad kiwei kiwei ki rukom ki ba pynjot ia ka Mei mariang bad baroh ki jingthaw ba im.
Mynta ka sngi thohdieng  ka ba dei ka sngi ba ar jong ka jinglehniam   da ki spah ngut ki rangbah, ki tymmen bad samla ki la mih paidbah na la ki jong ki jong ki dong ban leit rah ia ka Deinkhlam bad Khnong Blai bad symbud Khnong Blai.
Nalor ki Deinkhlam la wanrah ruh mynta ka sngi ia ka Khnong Blai bad ia ka symbud Khnong Blai sha trai u Loom Sooiung ka ba dei ka jaka kyntang.
La wan rah ia u Deinkhlam  sha Iawmusiang Jowai na ki dong bapher bapher kynthup ia ka dong Panaliar, Dulong, Loomkyrwiang, Loom-iongkjam, Iongpiah bad Tpep-Pale.
Napdeng ki jinglehniam Behdeinkhlam baroh, ka lehniam Behdeinkhlam Jowai ka dei ka wei na ka lehniam ba iphuh iphieng bha ha ka ba la wanrah kumba 12 haduh 15 tylli ki rot katba ka Sein Raij Tuber pat ka dei ka bah eh tam na baroh ka Behdeinkhlam ha Jaintia Hills ha ka ba ki la wanrah haduh 65 haduh 70 tylli ki rot na ki shnong bapher bapher ki ba don haduh 26 tylli na East bad West Jaintia Hills.
Ia ka lehniam Behdeinkhlam yn pynkut ha ka sngi u Blei katba ia ka lehniam Behdeinkhlam jong ka Sein Raij Tuber, yn pynkut ha ka 22 tarik mynta u bnai ha ka ba u Myntri Rangbah ka jylla u Conrad sangma ryngkat bad ki kynhun myntri jong u bad kumjuh na u nongialam ka liang pyrshah u Dr.Mukul Sangma bad kiwei kiwei kin ia don lang ha kane ka sngi.
U Suman Kumar, uba na Meghalaya bad uba dei u samla pule  B-Tech ha Lovely Professional University, Phagwara, ula pyniap ialade, da kaba kynthih na ka mala kaba hynniew jong ka hostel, kaba u sah mynta ka sngi.
La iathuh ba utei u samla, u don ha ka jing im khuslai la kham katto katne por bad katei ka la pynlong ia u, ba un shim syndon ia la ka jingim.
Shillong:   U symbud myntri rangbah ka jylla u bah Prestone Tynsong u la pynpaw ia ka jingsngew suk mynsiem hadien ba ka Supreme Court ka la pdiang ia ka jingiasaid ka sorkar jylla ban sangeh noh ban wad ia ki briew ba shah tap ha krem dewiong ha Ksan ka East Jaintia Hills.
Kumba 13 ngut ki briew kila shah tap hapoh ka krem dewiong ha Ksan ka East Jaintia Hills ha u Nohprah mynshem snem bad na kine, la ioh ban sei tang 3 ngut.
Haba kren myn hynnin ka sngi, u bah Prestone u la ong ba ka sorkar jylla ka la iasaid ha ka Supreme Court ba kan shah ban sangeh noh ban phah wad ia ki briew hadien ba ka sorkar kala ioh ia ka jingai jingmut na ki stad ba kam lah long shuh ban dang bteng ban wad ia ki met.
“Ngi sngew kmen ba ka Supreme Court ka la pdiang ia ka jingiasaid jong ngi ban sangeh noh ia ka jingwad ia kiba shah tap.
Ngi la leh ia kane ban phah da ka affidavit hadien ba la ioh ia ka jingai jingmut na ki stad kiba iadei bad kane ka kam", la ong u bah Prestone.
U la ong ba ka sorkar jylla ka sngew kmen ba ka Supreme Court ka la pdiang ia kane ka jingiasaid ka sorkar.
Hynrei um lah ban ai jingkhein haduh katno ka sorkar ka la pynlut ia ka pisa na ka bynta ban wad ia ki briew kiba shah tap ha katei ka jingjia.
New Delhi:  Kan don ka jingbam hynroh u bnai, kaba malu mala ha ka 17tarik Naitung 2019, ha kaba yn iohi ha India ruh.
Katei kan jia ha ka por 1.31 baje mynstep bad kan iai bteng haduh ka por 3baje mynstep, ha kaba kan tap kumba palat ia ka mar shiteng jong u bnai bad kan kut noh ha ka por 4.30 mynstep.
Katei ka jingbam hynroh, yn iohi bha na kylleng ka India, lait noh tang sha ki bynta ba sha mihngi jong ka Arunachal Pradesh, ha kaba yn nym iohi ha ka bynta kaba la jan kut noh.
Katei ka bam hynroh, yn lah ban iohi na Australia, Asia, Africa, Europe bad ka bam hynroh, kan neh kumba hapoh lai kynta.
Nongstoiñ: U MLA ka Nongstoiñ u bah Macmillan Byrsat ha ka jingiakynduh bad ki nongthoh u la pynshai ia ka jingkren jong u nongialam ka liang pyrshah u Dr.Mukul Sangma ia ka sorkar Jylla halor ka kam tih dewiong bad u la ong ba ka jingkynnoh jong u Dr.Mukul ka dei ka jingkren kutlad haba ymdon lad shuh da kumwei pat.
Shuh shuh bah Macmillan Byrsat u la ong ruh ba ka liang pyrshah hapoh ka jingialam jong u Dr.Mukul kadei ban pule shuwa ia baroh 302 page ki rai jong ka Supreme Court shuwa ban kynthoh ia kano kano ka bynta namar ka pynsngew lehrain ia kito kiba la dep ban pule ia kitei ki rai jong ka SC, bad kumba ka paw ka long ba u Dr.Mukul Sangma u ba la ialam bakla iaki paitbah kumba ka paw ha ki kot khubor.
Shuh shuh u MLA ka Nongstoiñ u la iathuh ba katkum ka rai jong ka iing dorbar ba ha khliehduh jong ka Ri India kaba la mih ha ka 3rd July, 2019 ka paw shai ba ka Supreme Court ka la pynksan iaka case jong ka HNLOCT&PA kaba la kyrshan da ka sorkar jylla da kaba ka la shah ban tih dewiong tad ynda ka sorkar ka la shna iaka mining plan bad ka sorkar MDA ka iai kren ia kata hynrei ka jingkren khlem da pule iaki rai jong ka SC kaba la kynthoh da u Dr.Mukul Sangma ka ialam bakla pynban iaki paitbah jong ka jylla baroh kawei.
U MLA u la ther ruh ia ka sorkar MUA II kaba la ialam da u Dr.Mukul Sangma da kaba u la ong ba kam shym la weng ia kino kino ki jingeh khamtam iaka jingshah khang ia u dewiong, bad u la pynshai ruh ba ha u bnai May, 2016 hadien ba ka Association jong ka Hima Nongstoin ka la ujor sha ka SC ka sorkar ba la ialam da ka seng Congress ha katei ka por kam shym la ai iaka jingkyrshan kaba pura ha kaba ka sorkar MUAII ha ka Affidavit kaba la phah sha ka iing bishar jong ka Supreme Court kala pynmih ia kawei ka kyntien kaba ong “imat ba ka khyndew ka shyiap kadei jong ki riew shimet" ha kaba katei ka kyntien imat ka pyniatyngkhuh iaka SC ha kaba kam shym la kren iaka jingshisha.
Kumta u Bah Macmillan Byrsat MLA u la pynpaw iaka jingkmen kaba khraw iaka sorkar MDA kaba la ai ka jingkyrshan iaka Association kaba la ialeh ia katei ka case haduh ba kan da jop thiaw ha kaba ka jingjop kadei lyngba ka jingkyrshan borbah jong ka sorkar kaba la weng iaki jingeh jong ki paitbah ka jylla.
Ym tang katta u la ong ruh ba kaba sngeweh rngiew iaka jaitbynriew lyngba katei ka rai jong ka Supreme Court ka long ba ymtang iaka khyndew ngi la long trai hynrei wat iaki marpoh khyndew kiba don hapoh ka sla khyndew ha kaba wat u Uranium ruh u dei u mar jong ki riewshimet ia kaba la ithuh da ka ain.
Kumta kum ki paitbah jong ka jylla kimdei ban shah ialam bakla ha ki briew kiba kren kutlad namar kim don daw shuh da kumwei hynrei ki paitbah jong ka jylla kidei kiba stad ban bishar ia kaba dei bad ia ka bymdei.
Nongstoiñ:  Hadien ba ka Supreme Court jong ka Ri India kala pynmih ia ka hukum ban ithuh noh ia ka hok longtrai ha ka khyndew ka shyiap na ka liang jong ka Hima Hima Nongstoin Land Owner Coal Traders & Producer Association kala pynbna ba kan sa pynlong ia ka jingpynkup burombad ban pyneh rngiew ia ki nongialam ka seng kiba la trei miet bad sngi na ka bynta ban iakhun mukotduma halor u dewiong.
Katei ka rai jong ka HNLOCT&PA kala mih ha ka jingialang  kaba la long hynne ka janmiet  jong ka 12 tarik u Naitung ha Nongstoiñ bad na ka liang jong ka HNLOCT&PA ka la rai ban pynkup burom ruh ia u Myntri Rangbah ka jylla u Conrad K Sangma, kumjuh ia u Symbud Myntri Rangbah namar ka jingshimkhia ka jong ki bad ka jingiadon bynta jong ka sorkar jylla ban iakhun ia katei ka mukotduma halor ka kam tih dewiong.
Ym tang kata na ka liang jong ka Association kala pynbna ba kan pynkup burom lang ruh iaki nongsynshar Hima naduh ki Syiem kiba la iadonkti ban pynjop bad ban pynehrngiew halor ka rai jong ka Supreme Court ban ithuh iaka hok longtrai iaka khyndew ka shyiap.
U bah Apsharailang Syiem Secretary jong ka Association haba kren bad ki lad pathai khubor u la iathuh ba katei ka jingthmu jong ka Association kadei halor ka jingthgmu ban pynehrngiew iaka rai kaba donkam tam haka pateng jong ki khun ki hajar bad ka bri u hynniewtrep ia kaba ngi ju kam borabor tang da ka ktien iaka hok jong ka khyndew ka shyiap hynrei mynta la iathuh syndon da ka ain lyngba ka iing bishar ba ha khliehduh jong ka ri india.
Shuh shuh u la iathuh ruh ba ka jinglong trai jong ki khasi iaka khyndew ka shyiap la ithuh tang da ki dohlieh haka por ba ki synshar iaka ri india bad iaka ri Khasi kumjuh hynrei hadien ba ki dohlieh ki la mih noh na ri khasi ka sorkar kam pat shym la ithuh iaka hok jongngi ki khasi halor ka bat khyndew bat shyiap ia kaba baroh shikatta ngi shu kam hynrei ka ain kam pat shym la ithuh, kumta mynta ngi la ioh ia kaba ngi la thrang baroh shi katta ha kaba katei ka jingpynkup burom kan da sahjit bad ba ka pyrthei kan tip.
Ia katei ka jingpynkup burom yn pynlong ha ka 31 tarik mynta u bnai hapoh ka shnong Nongpyndeng ha kaba ka Association ka iawer ia baroh ki nongsynshar shnong synshar thaw, ki riew rangbah shynrang bad kynthei bad ki samla shynrang bad kytnthei.
Pynkup burom ia I ma lber laloo and sajay laloo.
Nongpoh:  Ki nongialam shnong ka shnong Mawroh, kaba hap hapoh ka Nongpoh Town Committee, mynta ka sngi ki la ioh ban plie paidbah ia ki katto katne tylli ki lynti iaid kali lem, ka lynti iaid kjat lem bad kiwei ia kaba la tei lyngba ka skhim MGNREGA, kiba la kot sha ka T.57 lak tam bad ha kane kajuh hi ka sngi ki la ioh ruh ban pynlait paidbah ia kawei ka kali kit niut, kaba ki la thied lyngba ka pisa na ka shnong Mawroh bad seng samla jong katei ka shnong.
Ha kaba plie paidbah ia kitei ki jingtei bad kali kit niut, la sakhi da ka jingdon u Bah Rodric Nongrum, Block Development Officer ka Umling C&RD Block kum u kongsan, ha ryngkat ka jingdonlang u Bah Ores Syngkli, Rangbah Shnong, u Bah Clement Lyngdoh, Secretary Shnong, u Bah Lambok Rymbai, Organizing Secretary lem bad kiwei de.
Kitei ki skim pynroi, ia kaba ka Dorbar Shnong Mawroh, ka la lah ban pyntrei hok, ki kynthup ia ka jingtei ia ka lynti iaid kali ha ka jinglut kaba long T.22,19,062 lak, ka jingtei ia ka kynroh ha ka jinglut kaba T.13,75,938 lak, kaba tei ia ka lynti iaid kjat ha ka jinglut kaba kaba T.12, 19, 001 lak lem bad  kaba tei ia ka nala ha ka jinglut kaba long T.9, 07, 448 lak.
Haba kaba plie paidbah ia kitei ki jingtei thymmai hapoh jong katei ka shnong, ha kane ka sngi la ioh ruh ia ka jingpynshai na ki nongkitkam ka VEC Mawroh, ha kaba ki la pynshai paidbah ba ki la pyntrei hok shisha ia kaei ka skim kaba ki la ioh na ka sorkar, na ka bynta ban wanrah ia ka roi ka par hapoh ka shnong ka thaw.
Katba na ka liang u Bah Rodrick Nongrum, kum u heh ophisar, u la ai ka jingiaroh kaba khraw ia ki bor nongpyniaid shnong ka Mawroh lem bad ki nongkitkam ka VEC, namar ka jinglah jongki ban pyntrei hok ia ki skhim pynroi ia kaba la mang da ka sorkar.
Kum u heh ka tnad Umling C&RD Block, u la air uh ka jingkular ba nangne shakhmat un dang iai ai ka jingiatreilang na ka bynta ban wanrah ia ka roi ka par, ym tang ha katei ka shnong hynrei ha kiwei pat ki shnong kiba don ha ka thain Nongpoh.
New Delhi:  Ka Press Council of India, ka tyrwa ban ai khusnam, kaba yn tip kum ka  National Awards for Excellence in Journalism, 2019.
Katei ka khusnam, kan kynthup ia ka pisa, ka syrnot bad yn ai ha ki phra tylli ki kyrdan.
Ki khusnam, ki long ka Raja Ram Mohan Roy, National Award for Excellence in Journalism, ha kaba yn ai khusnam T.1,00,000.
Nangta ka Rural Journalism T.50,000, Development Reporting T.50,000, Photo Journalism (i) Single news picture T.50,000 bad Photo Feature T.50,000, Sports Reporting/ Sports Photo Feature T.50,000, Gender Issue Reporting T.50,000.
Kito kiba kwah ban ioh jingtip kham bniah, ki lah ban leit sha ka website jong ka  Press Council of India: www.
presscouncil.
nic.
in.
Baroh ki jingtoh, ki dei ban poi ha ka jingsop kaba paka bha sha U Secretary, Press Council of India, SoochnaBhawan, 8-CGO Complex, Lodhi Road, New Delhi – 110003, ha shwa ka 30tarik Nailar 2019 bad ia kitei ki khusnam, yn pynbna ha ka 16tarik Naiwieng 2019.
Shillong:  Ka Dorbar Syiem ka hima Nobosohphoh Syiemship kaba la iashong Dorbar ha ka 9tarik Naitung 2019, ka la sngewkmen eh haba ka la iohi ia ka hukum jong ka Supreme Court jong ka Ri India ba ka la weng noh ia ka hukum khang tih dewiong ka NGT bad la ithuh syndon ia ka rukom bat khyndew bat shyiap jong ngi ha ri Khasi Jaintia ba la thoh ha ki kot khubor ha ka 04tarik Naitung 2019.
Kum ka seng, ka dap da ka jingsngewnguh kaba khraw eh ia u bah Macmilan Byrsat uba long u Lyngdoh ka hima Nongstoin bad u MLA jong ka Nongstoin Constituency mynta, uba la pynurlong shisha ia ka mat, ba u la kren ha ka por election ban pynlong ain ia ka rukom bat khyndew bat shyiap jong ngi ha ri Khasi Jaintia bad kumjuh ruh ia u Myntri Rangbah ka Jylla u Conrad K.Sangma uba dei tang ma u, u Myntri Rangbah ka jylla Meghalaya uba sngewthuh bad shim khia ia kane ka im ka iap jong ka ri Khasi Jaintia ai khublei ruh ia ka sorkar MDA baroh kawei kaba la shim khia lang ban pynurlong ia ki issue ba donkam jong ka jaitbynriew ngeit ba ki issues kin urlong kawei hadien kawei ba ka jaitbynriew kan im, haba im ka riti dustur im ka jaitbynriew.
Ka Nongstoin Constituency ka dei ka Constituency kaba donbok shisha kaba u Blei u sei ia ki nongialam ki ban ialam ia ka jaitbynriew lyngba jong ka, naduh (L) Wikliffe sha u (L) Ma ieid Hopingstone Lyngdoh bad mynta sa u Bah Macmillan Byrsat uba long ruh u Lyngdoh jong ka Hima Nongstoin u la mih sha khmat ban iakhun ia ka election MLA 2018 na party NPP, ka party kam pher than hynrei kaba donkam eh ka dei ia u briew, ngi donkam ia u briew uba tbit bad uba ieid ia ka jaitbynriew khnang ban im ka jaitbynriew, ym tang ha ka roi ka par hynrei khamtam ban shna ia ki ain ban iada ia ka jaitbynriew hapdeng kane ka pateng bad ka por jong ka jingduh jingkyrmen, namar haduh mynta ym pat don ki ain ki ban iada kyrpang ia ngi khamtam ha rukom bat khyndew bat shyiap, watla bunsien ngi sngewsarong ba ngi ki Khasi ngi don khyndew ri kynti.
Katei ka dorbar, ka shong shuh ba ka kHADC ka la thung dkhot ia u ha ka Advisory Committee on Codification of Customary Laws na ka bynta ban pynlong Ain ia ki riti ki dustur ha ki Hima bapher bapher hapoh ka ri Khasi baroh kawei, ka daw ka long ba une u rangbah u lah dep phah pynlong ain ia ki riti dustur jong ka Hima Nongstoin bad kiwei ki Hima, kaba mut ba u lah don ka jingtip bha shaphang ka riti ka dustur bad kumno ban pynlong ain ia ki riti ki dustur jong ka Bri u Hynniew Trep.
Bad ka jingithuh jong ka ain sorkar ia ka riti synshar jong ka Hima Nongstoin kumno ban synshar khaddar bad khamtam ka rukom bat khyndew bat shyiap ka la long ka jingmyntoi shisha, wat ia ka hukum khang tieh dewiong ka NGT la pyndonkam da ka riti bat khyndew bat shyiap jong ka Hima Nongstoin ban ialeh mukotduma pyrshah shaduh Supreme Court bad ban jop ia katei ka Case kumba ngi iohi mynta, ong ka kyrwoh na U Bah  Bistoran Iawphniaw, myntri Hima Nobosohphoh Syiemship.
Shillong:   “Ngi dei kiba nyngkong tam ban thaw ia ka State Water Policy napdeng ki jylla ha ri India’, la ong u bah Prestone Tynsong u symbud myntri rangbah ka jylla.
Ka jingialang ka kynhun myntri myn hynnin ka sngi, ka la mynjur ia kane ka policy na ka bynta ban iada ia ki um ki wah ha baroh ki liang.
Haba kren sha ki lad pathai khubor, u symbud myntri rangbah u bah Prestone u la pynpaw ia ka jingsngew kmen ba ka sorkar kala lah ban thaw ia kane ka policy, kaba nyngkong tam napdeng ki jylla ha ka ri India.
Katkum ka jinong u symbud myntri rangbah, ka policy ka kren ruh ban shna ia ka jingkhang um ne check dam na ka bynta ban khang lad ia ka jingtuid ei ka um sha Bangladesh ne sha kiwei ki jaka namar ba kane ka jylla kaba long rilum, tang shiphang ar phang ka um ka la tuid lut sha Bangladesh.
U la ong ba ka jingmut ba kongsan jong kane ka policy ka long ban iada ia ki doh um doh wah, ki um ki wah, ban khang lad ia ka jingjaboh ki wah, ban pynneh ia ki jaka lang um, ha kaba ka sorkar kan iatreilang bad ki bor shnong bor thaw, ki kynhun bad ki kur kiba don ki jaka ba don ki shniew ne tyllong um.
U symbud myntri rangbah u la ong ba lyngba kane ka policy, kan don ka Village Sanitation Committee kaban peit ia ki kam ban pynneh ban iada ia ki um ki wah.
Katkum ka jingong u bah Prestone, ka rukom treikam kane ka Committee kan iasyriem kum ka skhim shipah sngi ne ka NREGS ha kaba ki shnong kin don ka bynta ba kongsan bha.
U bah Prestone u la ong ba ha kane ka policy la kynthup lut baroh ki jnit ki jnat kiba iadei bad ka um bad ka mariang.
Ha kawei ka liang, ka jingialang ka la mynjur ban pynkiew tulop thymmai ia u chairman ka MPSC bad ia ki dkhot, katkum ka jingai jingmut ka 5th Pay Commission.
Guwahati:  Ka CBI myn hynnin ka sngi, ka la khynra ia 14 tylli ki jaka ha Guwahati, halor ka jingbamsap kaba haduh T.158lur ha ka tnat jong ka Northeast Frontier Railway (Construction), kaba don ha Maligaon.
La iathuh ba katei ka jingkhynra, ka dei ha ki iing sorkar bad ki iing shimet jong ki hynriew ngut ki nongtrei jong ka  NF Railway, kiba donkti ha katei ka jingbamsap kaba shyrkhei bha.
Ka CBI, ka la shim mukotduma pyrshah ia kitei ki hynriew ngut ki nongtrei ka NF Railway, kaba dei ka tnat kaba pyntrei ia ki lain rel ha ka dong shatei lam mihngi bad kumjuh ruh ha Bengal bad ha Bihar.
La iathuh ba U  Dilip Borah, uba dei U Senior public relations officer jong ka tnat NF Railway, u dei uwei na ki nongbam tuh, uba ha khmat duh.
Kitei ki hynriew ngut, la iathuh ba ki la bam tuh ha ki snem 2014-2018, haduh T.158klur, da kaba ki ai jingpynbna sha ki kotkhubor, kiba la duh la dam ha Bihar bad ha kiwei de ki jaka.
La iathuh ba nalor kitei ki hynriew ngut, ki don sa kiwei ruh kiba ia don kti lang.
Kitei ki kotkhubor kiba shu thok, ki long ka  Kaun Hara (Hindi) na Hajipur ha Bihar, ka Garam Hawa (Hindi) na Muzaffarpur ha Bihar, ka Amrit India (Hindi) na Gwalior ha Madhya Pradesh, ka Hamara Manzil Mahan (Urdu) na Deoria ha Uttar Pradesh, ka Awaz-E-Bihar (Urdu) na Patna, ka Taasir (Urdu) na Patna, ka Arthik Dhara (Hindi) na Patna, ka Sadbhabana Ka Pratik (Hindi) na Basti ha Uttar Pradesh, ka Anugamini (Hindi) na Hajipur ha Bihar, ka App Tak (Hindi) na Samastipur ha Bihar, ka Jyoti Darpan   (Hindi) na Karnail ha Haryana bad ka Kolkata Tender and Auction News (Weekly) na Kolkata.
Shillong:  Ka Rangdajied United Football Club ka la pynliem 5-0 ia ka Laban Sports Club, ha ka lympung ialehkai Shillong Premier League, ka Shillong Sports Association ba la long hynnin ka lah sngi U Blei ha JN Stdium Polo.
Ha kane ka kynti iakhun, ha ka sien ba nyngkong ba ka Rangdajied United FC ka la lah ba kan sei madan ia uwei na ki rang ialehkai dien bna nam ba la mih khmat ia ki klob ialehkai phutbol ka ri ha ka lympung ialehkai jong ka I.League bad Indian Super League, u Aiborlang Khongjee.
Pynban ka jingialehkai kam shym la lah ban pynhun ia ka mynsiem u paidbah nongwan peitkai, tang namar ba ka Laban SC ka la ialehkai sniew bha, bad kane kam lah ban pynkhlem da pynkhohnioh ia ka mynsiem u paidbah uba bun ne wat ia ki bor ba dei khmih jong ka SSA, katno tam lei lei hadien ba ka lympung ka la khreh ba kan jam sha biang sha ka jinglah ban khring ia ki khmat u mpaidbah nongwan peitkai uba bun.
Hynrei u paidbah da shisha um lah ban khlem da bynniaw ban shem bad iohi ba kita ki rang ialehkai nabar jylla kiba ka Laban SC ka la pynialehkai ia ki hynne ka sngi ki da mih madan da katta ka sur ban theh umpjah pynban wat ia kane ka lympung ialehkai hi baroh kawei.
Hadien ba la kut jong kane ka jingialehkai, ki katto katne na ki player Khasi ka Laban SC, kim lah ban khlem da  pynpaw ia ka khmat kaba  sngewsih bad pynpaw ruh ia la ka jingdom bad bitar shla ka jong ki ia ki player ba nabar ka jylla ba ki mih madan bad ban ialehkai sniew haduh katta katta tad haduh ba la sawa jam wat ka sur shah bein shah kynthoh na u paidbah nongwan peitkai.
Shillong: Ka East Khasi Hills District Chess Association, Shillong kan pynlong ia ka State ‘B’ District Selection Chess Tournament ha ka 19 bad 20 tarik Naitung, 2019 ha Lama Villa Community Hall, Shillong (hajan Lumdiengjri Police Station).
Ka bai rung ka long Rs 150 bad ka bai registration ka long Rs 100.
Ki nongialehkai kiba shah jied na kane ka tournament kin shah jied ban mih khmat ia ka East Khasi Hills District ha ka State ‘A’ Selection Chess Championship ka ban pynlong da ka Meghalaya Chess Association (MCA) mynta u snem.
Na ka bynta ki jingtip ba kham bniah, lah ban phone ia u Bah F R Thangkhiew (7005156877) bad ia u Bah R Katrai (8787333937).
Shillong:  Ka  St.Anthony’s College, Shillong kan iaknieh ia ka nam lahduh bad ka BBS College ha ka NEHU Inter College Football (Men) Tournament 2019 lashai ka sngi ha madan JN Stadium, Polo.
Ka St Anthony College ka la rung sha ka phainal hadien ba ka la pylliem ia ka  St.Francis “D" Assisi College da 2-0 katba ka  BBS College ka la pylliem ia ka Shillong College.
Ka jingialehkai phainal lashai kan long por  10.30 baje mynstep.
Bun bah ki jingkylli ki mih naka bynta ka kam Lamphang.
Tangba la katta ruh ym don kawei ka jubab ka ban pynjan ia u Paid bah.
Skhem Lyngdoh.
U dkhot jong ka Parliament, uba na Kenya, ula wan khnag sha Aurangabad, kaba ha  Maharashtra, na ka bynta ban siew ia ka ram kaba T.200, kaba ula shim na uwei u nongdie dukan la 22 snem mynshwa.
Utei u nongdie dukan, U  Kashinath Gawli, ula lung mynsiem shi katdei, haba u ia kynduh ia U  Richard Nyagaka Tongi, uba dei u nongmihkmat na ka  Nyaribari Chache constituency ha Kenya.
U Tongi, ula pule ha  Maulana Azad College naduh u snem 1985-89 bad ula ioh ia u khaw bad ki jingdonkam jongu, na ka dukan U Gawli.
Ha ka por ba u leit phai sha Kenya, U Tongi, u dang dei ban siew sa T.200 sha U Gawli, uba die dukan ha  Wankhedenagar.
“Nga dei ban siew ram la 22 snem mynshwa, ha kaba ngam pat siew, ia kane ka dukan kaba pynbiang ia ka bam ka dih jongnga bad ynda haba nga la ioh briew, nga pynthikna ba ngan sa wan phai sha India bad ban siew ia ka ram jongnga.
Mynta nga la suk ka mynsiem" ong U Tongi.
U Tongi, ula leit sha  Aurangabad bad ka tnga jongu, ka Michelle.
Ha shwa ba un leit phai, ula khot sngewbha ruh ia U Gawli, ba un leit kai noh shisien sha Kenya.
Shillong: Ka jingialang ka Meghalaya Democratic Alliance (MDA) mynta ka janmiet, ka la rai ban thaw ia ka Core Committee ban pyrkhat ia ka kam Lamphang kaba sah thylli mynta hadien ba la khlad noh u Dr Donkupar Roy.
Ka dorbar synrai ka iing dorbar kan sa long naduh ka 6 haduh 13 tarik mynta u bnai.
Ka rai ka MDA ban aiti ha ka Core Committee ban jied ia u Lamphang, ka lah ban long u diengpynkiang ia ka UDP kaba la kam ba ka kam Lamphang ka dei ban leit sha ka.
Ha kane ka Core Committee, baroh ki party ba don ha kane ka sorkar ki long dkhot ba la khlieh da u bah Prestone Tynsong kynthup ki dkhot bah AL Hek na BJP, bah Banteidor Lyngdoh na UPF, bah Metbah Lyngdoh na ka RDA.Haba kren hadien ba la wai ka jingialang, u chairman ka MDA u Conrad K Sangma uba long ruh u myntri rangbah u la iathuh ba ka jingialang ka la mynjur ban ialong kawei ka sur ban jied ia u Lamphang bad la aiti ha ka Core Committee ban jied ia u briew ban long u kyrtong ia ka shuki Lamphang.
U la ong ba ia ka kam Lamphang yn jied noh ha kane ka dorbar synrai kaban long ha ka taiew ba nyngkong u Nailur ban wan.
U Conrad u la iathuh ba ka jingialang ka la pdiang ruh sngewbha ruh ia u MLA ka KHNAM u bah Adelbert Nongrum uba la wan ban iasoh bad ka United Progressive front (UPF) kaba don lang ka PDF, NCP, bad u MLA shimet bah Lambor Malngiang.
Da kane ka jingwan rung u bah Adelbert, ka MDA ka la kiew ka jingbun paid sha ka 40 ngut.
Shillong: U Senior Working President ka UDP u bah Bindo M Lanong u la ong ba ka UDP kam shym la dawa thymmai ia ka kam Lamphang ka iing dorbar hynrei ka shu ong ba ka donkam ban pynshong da uwei pat u dkhot hadien ba la khlad kyndit noh u Dr Donkupar Roy, uba bat ia kane ka kam.
Haba kren mynta ka sngi, u bah Bindo u la ong,  “Ngi khlem pan eiei ruh em kaba thymmai, hynrei shu ong beit kato ka shuki u Dr Donkupar, ngin sa ai pat ha uwei u briew bad tang kata hi.
Ngim dawa eiei ruh em hynrei ngi shu ong ban pynneh ia ka shuki ba shong u Dr Don".
Halor ka jingkam kiwei ki party ba ka shuki Lamphang kam dei kaba la rai ne iateh ban leit sha ka UDP, u bah Bindo u la ong biang, “Baroh ki ia kwah, bad ia ka jingkwah u briew mano ba lah ban khang, ym don ba lah ban khang".
U la ong ba namar ba ia kane ka shuki, la bat da u Dr Donkupar na ka UDP, hynrei lada dei ba u Dr Donkupar u dang don,  ka shuki ruh ka dang don bad u.
“Ngi shu ong tang kumne ba lada ym dei ba khlad noh Dr Donkupar khlem pat dei por, ka mut u dang don bad ka shuki ruh, ka dang don beit bad u, hynrei namar ba u khlad, hynrei ka shuki ka dang don", la ong u bah Bindo.
Kane ka jingkren jong u bah Bindo ka long hadien ba ha kine ki sngi, ka NPP, ka United Progressive F ront (UPF) ka la theh um pjah ba ka shuki Lamphang kam dei kaba ia rai ban ai sha ka UDP, hynrei la shu burom ia u Dr Donkupar ha kato ka por namar ba u dei uba rangbah bad kum u kpa.
Ka la mih ka khubor ruh ba ka kynhun UPF kaba don ka PDF, NCP bad MLA shimet, ka kwah ba ka shuki Lamphang ka dei ban rai da ka Meghalaya Democratic Alliance (MDA).
Ngam ju pep ban pule iakane ka khubor khasi Rupang… Ka ai jingtip inga man la sngi, wat la ngam ioh lah ban thied mawphor , Nongsain ruh… Nga shait ioh jingtip kane ka khubor khasi.
Nangiai trei shitom.
Guwahati: U MLA jong ka seng BJP na Assam, U Dilip Kumar Paul, u kam myn shisngi, ba lada put besli shwa, ha shwa ban khem dud ia ka masi, kumta ka masi ka kham ai dud bun.
U Paul, u ong ia kane ha ka jingialang kaba long ha ka sngi ynin ka sngi ha Silchar.
Utei U MLA, uba la jop la ar sen na Silchar, u iathuh ba haba tem besin, kumba tem u blei Krishna, ka jingmih dud jong ka masi, ka mih bun bun shah.
La iathuh da U Paul, ba wat ki saiantis ruh ki pynshisha ia kata, ba kumno ka sur jong ka besli U Lord Krishna, ka pynmih dud shibun bad katei ka dei ka saian jong ka juk hyndai bad katei ka long kaba donkam ban wan rah biang ha kane ka juk kaba mynta.
Shillong: Ka samla Risha Syiemlieh (18), kaba shong ba sah ha Umlyngka, Upper Shillong, ka la jah naduh ka 26tarik mynta u bnai, na iing jongka.
Ka phong ia ka phrok kaba blue, ka jain kyrshah kaba jyrngam bad ki slipar kiba rong maroon.
Kiba ioh jingtip ne iohi, kin phone ha ki number 0364-2222214, in-charge of Jhalupara OP at 0364-2547600 lane SP office Crime Branch (Missing Person Desk) at 9774070078.
Kine ki briew kim dei ki trai shnong jong ka  shnong Umlyngka.
Ki dei tang ki nongwan shong bad buhai shnong ha Umlyngka.
Kaba sngewsih eh ka long ba ki kynnoh beit ba shnong Umlyngka.
Te ngi kum ki TRAI shnong jong ka shnong Umlyngka ngi kyrpad iaphi ba phin sngewbha ban thoh ia ka shnong trai jong ki bad sa mention ba ki dei ki nongwan shong shnong jong ka Umlyngka, ym ban shuh thoh beit ba sah ha Umlyngka.
Shillong: Ka Khasi Students’ Union War Jaintia Circle ha ka 24 tarik mynta u bnai ka la pynkup burom da ka 2nd Maitshaphrang Academic Award 2019 sha ki samla pule ka thain War Jaintia kiba la pass bha ha ka exam SSLC bad HSSLC.Ka jingthmu jong ka seng ban sam ia kine ki khusnam ka long ban pynshlur bad ai mynsiem ia ki samla pule ka thain ba kin nang kiew sha ki kyrdan ba shajrong.
Ha kane ka programme la don ryngkat ka Madam J.U Kharpuri kaba long kongsan bad ha ka jingiadon ryngkat lang u Samla Readyonstone Nongrum Education Secretary Sengkmie, Samla Ruben Najiar General Secretary Laban Circle, Samla Shiningstar Kharbihkhiew President KSU Mawryngkneng Circle, Samla Pynshai Dkhar KSU NEHU Unit, Samla Ohibait Dkhar President JHDU, Samla Leningrad Tariang Organising Secretary JHDU, Samla Morningstar Pasi Assistant Publicity Secretary JHDU bad U Bah Lasting Lamin Gadew.
Ha shwa ban sam ia ki khusnam la pynlong shwa ia ka jingialang ba la pyniaid da u Samla Aurora B.Pamksang Assistant General Secretary War Jaintia Circle, la ioh ka jingkren maitphang lyngba u President Samla Laitphar Syngkrem, la ioh ka jingkren kyntu kynpham na u Samla Ohibait Dkhar, u Samla Readyonstone Nongrum ha kren u ai ka jingiaroh ia ki samla pule ka thain War Jaintia ha kaba ki la lah ban leh bha ha kane ka exam kaba mynta bad u kyntu ruh ba ym dei ban kut tang kumne dei ban nang trei shitom shuh shuh nangne sha khmat khnang ba phin ioh ban kheit ia u soh ba thiang jong ka jingjop.
Na ka liang ka kongsan Madam J.U Kharpuri ka la ai jingiaroh ia ka seng kaba la lah ban pynlong ia kane ka 2nd Maitshaphrang Academic Award 2019 kaba long ka jingpynshlur ia ki samla pule ka thain War Jaintia, bad ka ong ruh kum ki samla kidei ban long adkar ha ka jingim jong ki khamtam ha ka jingpule namar ha ka juk mynta ki jingsniew ki dei kiba hajan tam jong ki khun samla khamtam ban kiar na ki jingdih pynbuaid namar bunsien kine ki jingkyrni ki wanrah ia ka jingjot ha ka jingim bad ha ka imlang sahlang.
Kiwei kiwei kiba ai jingkren ha kane ka sngi Samla Leningrad Tariang, Samla Ruben Najiar, I Bah Lasting L.Gadew bad Samla Shiningstar Khongiong Education Secretary War Jaintia Circle.
Ia kane ka kyrwoh la phah da u General Secretary Samla Lurman B.Talang.
Da U Bah Philip MarweinKa jylla Meghalaya ka paw nam shibun ha ka liang ka bam doh bad ka dohkaba ngi da bang eh ban bam ka dei ka doh Masi, doh Sniang,doh Syiar, dohkha, dohblang bad pylleng.
Katba nang bam katta nang bang bad jatta ym dap satia ka doh.
Ka iew ka hat ruh kam pura lada ym don ka doh Masi, doh Sniang, dohkha, doh Syiar bad mynta kiba bam doh blang ruh ki la sdang bun.
Baroh kine ki jait doh kim dap satia bad hab ban wanrah na shabar jylla.
Ka jylla ka donkam kumba 25,000 ton ka doh masi, kumba 15,000 ton ka doh sniang bad kumba 14,000 ton ka dohkha ha ka shisnem shisnem hynrei na lade ka jylla kam lah satia ban pynbiang ia kane ka jingdonkam doh wat tang shiteng na ka jingdonkam ruh.
Ia ka Masi, ka sniang, ka syiar, ka blang bad dohkha ruh dang ap na shabar na kiwei ki jylla.
Wat ka pylleng ruh dang hab wanrah nabar jylla namar na lade ka jylla ka pynmih tang khyndiat eh, wat shipowa na ka jingdonkam ruh em.
Imat lada ym don kiwei ki jylla na shabar ka Meghalaya ka duh bam.
Bad kane ka dei ka jingshisha namar wat ia u khaw bad kiwei kiwei ruh lada ym dei ba wanrah na shabar jylla ka Meghalaya kan ioh khaw naei ban pyndap ia ka jingdonkam jong u paidbah nongbam.
Kumba ka long mynta hi, ha ka liang ki blang ngim iohi ba ia ki blang la wanrah nabar jylla.
Kumno re kumno ka blang ka mih hi na ka jylla lajong, khamtam na West bad South West Khasi Hills.
Sa kawei ruh ki paidbah ba bam dohblang kim pat da bun than.
Hynrei kumno re ka jingpynmih blang na West bad South West Khasi Hills bad khyndiat na kiwei ki jaka ka la shu pyndap ia ka jingdonkam dohblang ha ka jylla, khamtam ia ka sor Shillong.
Ngi ngeit skhem ba ha ki snem ban wan kiwei kiwei ki district ruh kin bud ia ka nuksa jong ka West Khasi Hills bad South West Khasi Hills ban ri blang shibun na ka bynta ban pynbiang ia ka jingdonkam dohblang jong ka jylla, khamtam jong ka nongbah Shillong.
Ka iew doh ka la don lypa ha ka jylla Meghalaya bad ka jylla kam lah ban pyndap ia ka jingdon kam doh masi, doh sniang, doh syiar, dohkha, doh blang bad pylleng namar ka jingdawa ka bun hynrei, ka jinglah ban pyndap pat ym lah.
Kumta ka ka long ka kabu kaba khraw na ka bynta ka kam ri masi bamdoh bad masi khem dud ruh, namar la donkam shibun hajar litar ka dud ha ka jylla.
Nangta ka long ka kabu kaba khraw ruh na ka bynta kito kiba thmu ban ri sniang , ri blang, ri syiar ban pynkha pylleng bad ban bam doh ruh.
Ka don ka kabu kaba khraw ruh na ka bynta kito kiba thmu ban ri dohkha namar ka jylla ka dang donkam shibun ka dohkha.
Kumta, kitei ki ap na ka bynta kito ki paidbah kiba thmu ban shim kabu ia kane ka jingbymlah ban pyndap doh.
Kane ka mut dang bun ka kam ka ap ia kito kiba khlem kam ne kiba duna kam duna jam, kaba mut kane ka iewdoh ka long ka kabu ia kiba khlem kam khamtam ia ki samla.
Hynrei kaba donkam eh mynta ka long ba dei ban don ia ki briew kiba don ka mon bad kiba kut jingmut ban trei ia kine ki kam.
Hooid kam long kaba suk ban sdang ia kine ki kam, donkam ia ka seng ka dang, donkam ka training ban nang, donkam ia ki nongtrei ruh namar ban trei tang marwei ia kano kano ka kam ym lah, donkam ia ki nongiarap bad donkam ia ka peisa ban siew tulop.
Hynrei ngi ngeit bad kat kane ka iew bah kaba ap ban pyndap, kan long ka jingpynshoi kaba khraw na ka bynta kito kiba thmu ban rung ha kine ki kam ri jingri- ri masi, ri sniang, ri blang, ri syiar, ri dohkha bad kumta ter ter.
Shillong: Ka Seng JSU Shillong Circle ka la ai jingiaroh ia ka kynhun ialeh kai siat suloi ne ka Shooting jong ka Shooting Association of Meghalaya, kiba lah wan rah ia nam bad ka burom ia ka Jylla namar ka jingjop ha ka lympung ialeh kai kaba dang long shu pynlong shen ha ka lympung ia siat kaba long ha nongbah Guwahati hapoh ka 4th Assam Battalion, Shooting Ranges Khalipara kaba long naduh 19 tarik haduh 23 tarik u bnai August 2019.
Ha kane ka lympung jingiakhun, sngewsarong ba ki khun samla jong ka jylla ki lah ioh shim bynta bad ki lah poi ruh sha ka thong bad wan rah ia ka nam jong ka jingjop kiba kynthup ia ka Balarishisha Rani, Anjali Singh, Toiabha Mylliempdah, Shirley M.Kharbuli, Pynkhraw Kharshiing, Uttam Sinha, Dennyson Kyrsian bad kine kin ioh ia shim bynta ha ki Nationals khamtam ha ka National Shooting Championship competition (63rd NSCC) kaban long ha Bhopal ha u bnai November 2019.
Ka seng ka JSU lyngba u President ka Shillong Circle u samla Treiborlang R Suchen u lah ioh ban ia kren bad ki nongpyniaid ka Shooting Association of Meghalaya (SAM) bad u la ai ka jingiaroh na ka liang ka seng JSU bad u lah ong ba sngewdei ban ai mynsiem bad jingiaroh ia ki nongpyniaid jong ka synjuk Shooting Association of Meghalaya ba ki lah shisha ban pynpoi ia ka kynhun ka jong ki sha ka thong wad lada ki kynduh shibun ki jingeh ban pynbit pynbiang ia ki tiar ialehkai hynrei kane ka kynhun da ka mynsiem ban pynkiew ia ki samla ha ka sap ba ki don kam shym lah kynran tat haduh ban kin da poi sha ka thong ka jingjop.
Ka seng JSU ruh ka lah ai jingiaroh iaki rang bad ki thei ialeh kai ba kin nang iai minot bad pynkhreh ban pyntbit shuh shuh ialade ba kin lah ban wan rah ia ka nam ka burom ia ka jylla hi baroh kawei.
Ka seng JSU na ka por sha ka por ka la ju kyntu bad ka lah ju dawa na ka sorkar ka dei ban phai khmat ruh ban pynbha pynmiat bad pynbiang ia ki jingdonkam ki rangialehkai jong ka jylla namar ba dei kine kiba wan rah ia ka nam bad burom ia ka Jylla.
U samla Treiborlang Suchen u lah ong ba ka sorkar kam dei ban pynduh mynsiem bad jingkyrmen ia ki rang bad thei ialeh kai ka jylla bad ka sorkar ka dei ban pynbiang lut ia ka jingdonkam kum ki tiar ialeh kai bad ki madan ialehkai nabynta ki kynhun ialehkai sports kiba pher ba pher ba kin dang lah ban bteng ia ka jingpynkhreh na bynta ka National Games 2022 ka ban sa long ha ka jylla Meghalaya.
U samla Treiborlang u lah ong ruh ba ka sorkar ka lah dei ban pyndep bad pynioh noh ia ka State Youth Policy kaba lah ban ai jingiarap ia ki samla kiba don sap ha kino kino ki bynta bad ba kin ioh jingmyntoi ne u synniang kum ka stipen sha ki rang bad thei ialeh kai ka jylla.
New Delhi: Ha sngi leit on thang ia U Arun Jaitley, ha ka Sngi U Blei ba ladep, ki don bun ngut kiba la shah tuh mobile phone bad kitei ki kynthup ia U Babu Supriyo myntri kam peit mariang ka sorkar India bad nangta sa U Som Prakash, myntri peit ia ka tnat karkhana jong ka sorkar India.
U Supriyo, u iathuh ba ma u bad U Secretery jongu, ki la shah tuh ki mobile phone jongki.
“Ka don kawei ka jaka, kaba ktieh bha bad hangta ka dei ka jaka kaba bun briew shibun eh bad ka dei hangtei ba ki nong kloh pla, ki ioh lad ban sei tuh ia ki mobile phone" ong U Supriyo.
U myntri, ula ong jan kumba man ka 10, 15 minit, ki don kiba iathuh ba ki la shah tuh mobile phone, ong U Supriyo.
Shillong:  Ki nonghikai deficit hapoh ka lama ka KJDSTA, ka la kyntu ia ka sorkar ba kan bha ba kan mang lypa beit ia ka tulop baroh shi snem, ym ban mang tang shisien ha ka 3 bnai.
U Babu Kular Khongjirem u president ka KJDSTA ula ong ba kan long kaba bha eh lada ka sorkar kan mang tulop baroh shi snem ia ki nonghikai deficit khnang ban kham suk ban lait na kano kano ka jingeh da kaba pyllait shisien ha ka 3-4 bnai, ha kaba ki skul ruh kin phah ia ka UC shisien shi snem, khnang ban lait na ka jingjynjar bad ka apot ba ki nonghikai deficit ki ia kynduh ha ki snem ba la dep bad ruh kin lait noh na  ki kam kyrduh pisa tyngka kaba man u bnai.
“Da kane ka rukom mang tulop ne sanction tulop baroh shi snem,ki skul kin dei ban ai tulop beit man la u bnai sha ki nonghikai bad mar ia kut 12 bnai ki skul kin sa submit noh ka UC sha ka sorkar ia ka tulop baroh ba ki nonghikai ki la ioh baroh shi snem", la ong u president ka KJDSTA.Shillong:   Haduh mynta ki don 4 tylli ki iew khappud ne border haats kiba dang iaid ka jingshna katba 2 tylli kiba dang shu pdiang ka sorkar pdeng bad sa kumba 16 tylli ki dang sahteng khlem pat ioh ia ka jingmynjur na ka sorkar pdeng.
Katkum ki kot ki sla ba la ioh, ki saw tylli ki iew khappud kiba dang iaid ka jingshna ki long ka Bholaganj ka East Khasi Hills kaba don bad ka Companiganj Sylhet ka Bangladesh, ka Nalikata ha South West Khasi Hills bad ka Saydabad, Tahirpur, Sunamganj, Bangladesh, ka Shibabari ha South Garo Hills bad ka Bhulyapara ka Bangladesh bad ka Ryngku ha East Khasi Hills bad ka Bagan Bari (Dura Bazar, Sunamganj, ka Bangladesh.
Ki ar tylli kiwei pat ki iew khappud kiba dang mynjur ka sorkar India  bad Bangladesh ki long ka Dalu, Kalipara ka West Garo Hills bad ka Huroi, ha East Jaintia Hills.
Kine ar tylli ki iew, katkum ka jingthoh na ka sorkar, la mynjur da ka sorkar bad shen yn sa sdang ia ki kam ban shna ia ki.
“Na ka bynta kine ki ar tylli ki iew, yn sa pynkhreh ia ka Detailed Project Report (DPR)", la ong ka thymmei khubor.
Katkum ka jingtip ba la ioh, ki don sa 16 tylli ki iew khappud kiba dang sahteng ha ka jingbishar kine ki ar tylli ki ri.
Kine ki 16 tylli kiba dang sahteng ki kynthup 7 tylli ha Garo Hills ba kynthup kawei ha Mahandrganj ha South West Garo Hills, kawei ha West Garo ka Purakhasia, 5 ha South Garo Hills kynthup ia ka Gasuapara, Batabari, Baghmara, Mahadev, Maheskhola.
Ha Rilum Khasi pat, ki long kawei ha South West Khasi Hills kata ka Borsora, 5 tylli ha East Khasi Hills kynthup ka Shella, Punji Bazar, Hat Thangsngi, Hat Thymmai, Lyngkhat, 2 tylli ha West Jaintia Hills kynthup ka Dawki  bad Muktapur bad kawei ha East Jaintia Hills ka dei ka Dona.
Kine baroh ki dang don ha ka jingbishar ka sorkar pdeng jong kine ki ar tylli ki ri.
Na ka jingkem ding jong ka khlaw Amazon, ka la poi mynta sha ka jingkem ding jong ka kam shi tnga jong ki arngut ki nongialam ba ha khlieh duh jong ka France bad ka Brazil.
U Emmanuel Macron (41), ula ther tyngeh hynnin ka sngi, ia U President ka Brazil, U  Jair Bolsonaro, namar ba u kren niewbein ia ka tnga jongka, namar ba ka ran ka sniehdoh bad ka met ka phad jongka.
U Bolsonaro, ha ka jingthoh ha ka peij jongu ha facebook, ula kren bein ia katei ka tnga jong U Macron, kaba 66 snem ka rta.
Ha kaba ula ong ba tang ka snieh doh jongka ruh kaba da ran sohsat bad kam iahap eiei shuh bad ka tnga jong U Bolsonaro, kaba dang 37snem bad kaba lieh bad bhabriew shoit shoit, ka Michelle Bolsonaro.
U Macron, u khot ia ki ri ka pyrthei kiba don ha ka G7, ba kin ia treilang, na ka bynta ban pynlip noh mar mar ia ka ding kaba don ha ki khlaw Amazon jong ka Brazil bad U Bolsonaro, u shim ba katei ka dei ka jingshim kabu jong utei u nongialam ka France.
Na ka liang ki ri ka pyrthei, kiba don ha ka G7, ki la mynjur ban bei pisa   20 million euros ($22m) ban pynlip noh mar mar ia ka ding kaba klang ha kine ki sngi ha khlaw  Amazon.
Shillong:  U Nabi Ahmed ula ujor ba ki la don kiba sei tuh ia ka pisa jongu T.1lak na ka account jongu ha  SBI Iewduh Branch, Shillong.
U Papon Khatriya, ula ujor ba ha ka 25tarik mynta u bnai, ha ka por 1baje nohsngi, ki runar, ki la rong tuh ia ka  scooty jongu, kaba don ia u number ML-05Q-8747 na Nongrimbah, Laitumkhrah, Shillong.
U Bah Joshua D Kharkongor, uba trei ha All India Radio, Shillong, ula ujor ba ha ka 24tarik mynta u bnai, ha ka por 3.30 mynstep, ki pulit pahara ki iohi ia uwei u drone, uba her sawdong jong ka ophis ka All India Radio bad ki la pyrshang ban pynhap ruh, hynrei kim lah satia.
Ki nongap ki iohi ruh ia kawei ka kali Maruti Swift, kaba ieng hangtei hajan bad katei ka dei ka kali, kaba i suba sniew shibun eh bad kham hadien ka mih noh na katei ka jaka.
Shillong:  Ka jylla Meghalaya ka dei kaba jur bha ka jingbam doh bad katkum ka jingtip ba la ioh na ka tnad ri jingri ka jylla, ka jingwanrah doh nabar jylla ka long da ki hajar ton.
U Director ka Animal Husbandry & Veterinary department, u Dr C.Shylla u la ong ba haduh mynta ka jylla kam pat lah ban pynbiang doh nalade bad kaba duna la wanrah nabar jylla.
Ha kajuh ka por, u la ong ba watla ka jylla ka dang duna ban pynbiang doh hynrei haba ianujor  bad ki snem ba la dep, ka jingpynmih doh nalade ruh ka la kiew bha.
