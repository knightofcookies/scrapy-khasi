Ka jingioh ba ar bad ba lai satang ka khlieh,ki kti ki kjat bad ki snier.
La khmih lynti ba kita kiba dei peit ia ki ki la dei ban wan beh ne leh da kino kino ki lad,ban lait na ka jingtieng jingsmiej ki paitbah khamtam ban pynjot.
Chi kyndup.
,Ha kaba iadei bad katei ka phang baroh ngi ia tip ba ka ‘ktien Sohra’ ka dei kawei na ki jait ktien (Dialects) jong ka Ri Khasi – Pnar lane jong ngi U Hynniew Trep Hynniew Skum kaba ngi la hap ban shim bad pynlong kam lane pyndonkam salonsar ha ka pule ka thoh (Reading & Writing), ka thoh ka tar bad kumjuh ruh ha ka kren ka khana (Vocal Intercource) ha ki kam ki jam jong ngi kiba ha ka sngi bad khamtam haba ngi ngi ia poi ia kynduh ban ia kren bad ki briew kiba ngim da ia ithuh bha lane ki riew phylla (wat lada dei ki para Khasi Khara ruh) kiba ngi iakynduh harum haneng, hangne hangtai bad khamtam haba ngi lah ban ioh-I peit-thuh ba ki dei kiba lah don ka thoh ka pule lane kiba lah don ka jingshong skul kat ha kano kano ka kyrdan pule.
Teng teng juh iohsngew ba don lane mih ki jingkylli kiba ong balei ba ia ka “Ktien Sohra" (Na pdeng kiwei kiwei pat ki jait ne rukom ktien Khasi Khynriam, Pnar, Bhoi, War bad lyngngam) la pynkylla long haduh ba hap ban ia pule, ban ia kren kam kren jam, ia thoh ia tar bad kumta ter ter da kane ka ‘Ktien’ hapdeng u ba bun balang u paid Khasi khara lane uta u “Hynniew Trep Hynniew Skum" tawiar u “Sohpet- Bneng" – ka kyntien ba iar bad don jingmut naduh mynnor haduh mynta.
Sngew lyng-a ne sngew pisa mynsiem haba iohsngew ba don kiba sngewpher jingmut ne sngewthut ruh ban ong ba ka “Ktien Sohra" ka dei ka “Ktien Pdeng" jong ngi u paid Khasi – Pnar bad sngew pynban kumba la leh lyndet ne niew bein ia ki wei pat ki ktien Khasi kiba ki briew jong ngi ki ia kren ha la ki shnong bad ki thain jong ki.
Halor kane ka bynta nga lah ban ong Em kam long ne kam dei kumta hynrei ka long pynban kaba sngewtynnad shibun ban ioh-I bad iohsngew ba ki para doh para snam jong ngi ki ia kren ia khana hala ki jong ki rukom ktien bad sur kren ha la ki dong/ki shnong bad wat hangne ha Sor Shillong khleh khawlang bun jait bynriew.
Nga ngeit phin ia mynjur bad kubur lang ia kane.
Ban yn ym shim eh ia ka por ngan wan beit sha ka phang ban ong ne ban kylli balei ba ka “Ktien Sohra" ka kylla long ka “Ktien Pdeng" ha pdeng u paid khun Khasi Khara ha ka thoh ka pule bad jingtrei kam trei jam , ym tang kiba dei ha ki kam pyrthei hynrei hynrei wat ha baroh ki bynta kiba dei ha ki jingmane Blei lane ki kam Balang ne Seng Niam bap her bap her kiba don ha baroh ki bynta ka Ri Khasi-Pnar kat haduh kine ki sngi ki por mynta.
Ha kito kia ioh-i jngai bad iar ka jimgmut jing pyrkhat kam long kaba eh ban shem ne ioh ia ka jubab namar imat kum ban shu kren pynkut nia noh ha ka rukom kyntien Khasi ban ong “Ba la thoh shun hi Ki Blei" ba ka wan jia urlong ba u phareng Nongbilat kum u nongwan buhai shong dakhol hima (Imperial Colonist) u la wan poi wan sher dara bad seng maw nongrim ia ka kam synshar khadar jong u nyngkong ehha Sohra (Da kaba kren kyllum ia ka thain shnong baroh kawei) bad wan rah marbud ruh ia ki dak pule Khasi (Roman Script) A,B,K,D ter ter haduh Y bad haduh ba u la seng nongrim ia ka “Ktien Sohra" kum ka ktien Khasi bad lah ban ong hangne kum ka “Local Language" (Dialect) ka ban lah ban ia sngewthuh ktien lang ha ki jing pyniaid kam pyniaid jam kiba iadei bad ka jing synshar khadar etc.ha kane ka Ri jong ngi.
Nga ngeit bun napdeng jong ngi ngin ia mynjur bad kubur ba kane ka dei ka daw bah kaba la pynurlong ba ka “Ktien Sohra" (Sohra Dialect) ka la kylla long noh pynban kaba nga lah ban ong “Ka Ktien Pdeng" pule dangle bad trei kam trei jam (Local Official Language) ha kylleng ka Ri Khasi-Pnar naduh kita ki por haduh kine ki por mynta ba ka la nang heh nang san bad nang roi nang iar kumba ngi ioh-i ia ka ba ka long kumne mynta.
Ha kaba iadei bad katei ka bynta nga lah ban kynthoh mir jing mut lane nga sngew iahap ban ong ba yn jin da la jia ba u Phareng un hap sher dara bad buh maw nongrim nyngkong eh ha kiwei pat ki bynta jong ka Ri Khaasi-Pnar jong ngi lehse ka ktien jong kato ka shnong ka thain kan jin da la kylla long kumba long ka “Ktien Sohra" ha ngi mynta.
Kum ban shu kdew ai nuksa khyndiat ba lehse ka “Ktien Pnar" kan jin da la don pli ha ka jaka ka “Ktien Sohra".
Kumta ruh kan jin da la kylla long kumjuh ia ka ktien Maram bad Khyriem (Khatsaw-phra) lada ki shnong kum ka Nongstoin, Mairang lane Nongkhlaw kin long pli ha ka jaka ka jong ka Sohra.
Sngew dei ban ngeit ruh ba yn jin da leit jia ba u Phareng kum u nongwan buhai shnong bad dakhol hima (Imperial Colonist) un leit poi sher dara/seng maw nongrim nyngkong eh ha kano ma kawei pat ka Dong/ka thain lane ka it ka hima jong ka Ri Khasi-Pnar jong ngi bad ym ha Sohra, ka ktien kren jong kata ka thain lane ka it ka hima (Local Dialect) kan jin da la kylla long mih pli ban long ka “Ktien pdeng" jong ngi u paid Khasi Khara ha ka jaka ka ktien Sohra.
Te haba ka long kumtei kumba la kdew haneng sngew dei ban kyntu ia baroh u para doh para snam paid khasi-Pnar ban gin ym don ne buh jingmut sngew pher ne thut jingmut bad sngew khohnioh halor ka jing long jingman jong ka ktien Sohra ba kan long ne ban gin ia shim lang kum ka ‘ktien pdeng’ shi myndar ka Ri U Hynniew trep Hynniew Skum namr kumba ka long hapdeng jong ngi mynta ka ‘Ktien Sohra’ ka la long doh long snam ha kaba iadei naduh ki kam pyrthei haduh ki kam niam bad la I jwat ban pyn kylla thymmai pat da kum wei pat bad khamtam lada ngi ia thrang shisha ban ioh ia ka jing ithuh noh ia ka kum kawei na ki major language katkum kata ka khyrnit 8th Schedule.
Halor kane nga kyntu bad wer lang ia baroh ban gin ym pynsniew dur ia kane ka ktien da kaba shu pynkhleh ruma bad kiwei pat ki sur/ rukom kren jong kiwei pat ki kyntien ne snap kren (Sentence) khasi kum ban shu kdew nuksa kumne harum:-(i) Ha ka jaka ban ong “ka iing/ka jain/ ka kper etc.la jong" kaba dei ka ktien ba beit ha ka ktien Sohra, la pyn-i saitmet noh namar ba kiba bun mynta ki ong pynban “ka iing /ka jain/ ka kper etc." lade ne jong lade.
(ii) Ha ka jaka ban ong “nga thied ia kane ka jain/ka sopti/ka dawai etc.na ka bynta ‘ialade’ hynrei la kren pyn bakla noh da kaba ong ‘ia la jong’.
Halor kitei ki phang nong muna ba pyn-i haneng nga hap ban kren shai ban gam dei u stad ktien Phareng (English) hynrei kay I jing hikai ba nga ioh khyndiat khynsoit bad ha la I bor barit ha la ka jong ka jing sngewthuh kyllum (general common sentence/general idea) nga sngewthuh ia ka jingmut bai a pher jong kin ear tylli ki kyntien phareng (English) – Ka “Own" bad ka “Self".
Kum ban shu kdew khyndiat hangne kan da la I long thamula lada ia ka sentence – “This is our own house" yn kren pyn bakla noh da kaba ong “This is ourselves house" lane “ Lane our ownselves house".
Ha kawei pat ka bynta ia ka sentence kaba ong “ I bought this cloth for myself" yn ong pynban “ I bought this cloth for my own".
Haba nga ia pashat jingmut kumtei haneng ngam mut pat ban ong ba yn ym lah ban bsut ia ki kyntien (words) jong kiwei kiwei pat ki ktien Khasi-Pnar (words of other Khasi-Pnar dialects) ha ki snap ktien (sentence) jong ka ‘Ktien Sohra’ ha kaba iadei bad ka thoh ka pule (institutional learning) bad ka thoh ka tar (correspondences/notings/scriptures).
Ha kaba iadei bad kane ka bynta ngan pynkynmaw hangne ba u Myllung ba khraw jong ngi, U Babu Soso tham u la bsut ia kawei ka kyntien (words) kaba dei ka kyntien thain Nongkremkaba spel “Kow" kaba ha ka ktien Sohra ka mut “Kiew" ha ki ar lain jong kawei na ki dkhot poitri ‘Duitara Ksiar’ ha ka lynnong jong “Ka Biria U Bieit" kiba ong kumne:-“Ynda u kow u bym ju kow Baroh kin peit sah dheng".
Hangtei ngi ioh-i ia ka jingstad jong U Babu Soso tham kumno ban ai ia ka jing shoh jingmut (impression) bad ka jingmet (impact) jong ka sur sawa ka kyntien “Kow" ha ka sur ktien Nongkrem kaba ia hap bha bad ka jingmut (idea) kaba don ha kitei ki ar lain katba lada yn buh da ka kyntien “Kiew" jong ka ktien Sohra ka sur kynnoh kan kham long jem (Soft sounded pronunciation) bad kam da pynsngew met ia ka dkhot jong kitei ki lain haba ngi pule.
Te ha ka juh ka rukom lehse ka long ha ka jingstad bad shemphang jong u khun jong U, U Babu Primrose Gatphoh u ba la bsut ia ka kyntien “Jhia" (kaba dei ka ktien PNAR) ha ka Prose jing iathuh khana shaphang Ka Tungrymbai jong ka ksew ha khanatang jong ka “Iew Luri Lura".
Kumba nga la pyn-i ha shuwa, U Babu Primrose ban pyn sngew bang bha ia kata ka tungrymbai jong ka ksew u la thoh kumne lada ngam bakla:-“Ka ksew ruh ka leit kit sha iew ia ka jing die jong ka ka tungrymbai kaba ka la shet ‘jhia’ bha’’ kaba mut ka la shet sat bha.
Ka kyntien Pnar “jhia" hangne ka da kham pynsngew bang bhai a kata ka tungrymbai bad lehse yn kham sngew duna ka jing bang jong ka lada la buh da ka ktien khynriam ‘la shet sat bha’.
Te hangne ngan sangeh noh shuwa bad nga ieh ha ka jingstad jong phi ki nong pule lada phi ia i-bit i-biang lane phi sngew ia hap ban ia shut jabieng lem, ia kynthoh bad ia thir ia thain lem na ka bynta ka jing nangsan nangiar ka ktien Khasi kat haduh ban ngin da lah ban ioh ia kata kaba ngi ia angnud kaba dei bad ka jing ithuh ia ka.
Sngewbha ia synrop lem bad ia map ruh ioh don ka tam ka duna, ka lait ka let bad kiwei kiwei de ki jingbym biang jong nga haba nga thoh bad pyn mih ia kane.
Nga pynkut da ka jing pyrta:“Im Slem Ri U Hynniew Trep hynniew SkumKtien Khasi To Nang Iar Ban Nang Phuh Phum".
Shillong:Ka seng kaba la tip kum ka Concern Citizens of Hynñiewtrep, ha ka jingialam jong u bah Samkupar Tron ba dei u president jong kane ka seng, mynta ka sngi ka 14 tarik nailur 2022 sngi balang, ki la leit ban jurip, ia ki skul ban lap ba kumno la pyntrei kam ia kane ka article 21 A, ha kaba iadei bad ka free and compolsory education bad ki la ioh ban wan peit nyng kong ia ka school Nongpyiur SSA upper primary school ha kaba iadei bad ka jingduna jongki nonghikai kiba dei ban hikai hapoh jong kane ka school bad ruh ia jingbym biang ha baroh ki liang, na ka bynta ki khynnah skul.
Mynta ka sngi, na ka liang jong u Rangbah shnong u bah B.Dkhar, ba dei ruh ha kajuh ka por kum u Principal jongka Lower Primary school, ula pynpaw ba ki la ialeh katba lah ban pynioh ia ka ding ilektrik bad ruh ki jingdonkam ha kaba iadei bad ka paiñkhana, kaba ki la pan naduh mynshwa, hynrei haduh mynta ki khlem ioh bad ka dei ruh kawei na ki jingeh ba ka skul ka ia kynduh, khamtam na ka bynta jong ki khynnah skul.
Ka Headmistress kong BM Dkhar kaba la bat iaka kam mynta la 3 snem kynthih ka la pynpaw ba ka jingbym don jongki nongtrei kiba biang, ka la shem jingeh, namar kum ki nonghikai kin leh ha baroh ki liang kam dei kaba suk, namar kin hap pyndep ia ki kam bad ban pyndep ia ka jinghikai skul.
Ki nonghikai jong ka Upper primary ki don tang 3 ngut bad ki nonghikai hapoh ka LP ki don 3 ngut bad ka la shem jingeh ban hikai bad ka la khia shibun ia ki nonghikai ban shim klass, namar ka jingduna ban buh ia ki nonghikai.
Ka jinghikai ia ki khynnah ka la donkam palat, na ka bynta ki computer ruh, hynrei ka jingbym don light, kumta ki shu ai tang da ka theory ia ki khynnah, tangba kin tip kaei ka computer, hynrei ban leh kum ia ka practical, kim lah satia.
Kumta na ka liang jong ka seng, ha ka jingialam jong u bah Samkupar Tron, ba dei ruh u president jong kane ka seng, ki la ong ba ka sorkar ka dei ban peitlang haba iadei bad kane ka jingeh ba ki nonghikai ki iakynduh, bad ki la pynpaw ba haduh 15 snem mynta kim shem ioh ia ka ding ilektrik bad ka jingwan jongka seng mynta ka sngi, ka long ban iarap na ka bynta bad pynpeitlang na bynta jongki, namar ki jingduna ha kane ka skul ka la bun palat bad khamtam ka jingkhuid ka jingsuba, ka long kaba duna palat haduh katta katta.
Shillong: Halor ka jingpyntip ba kane ka Sorkar ba mynta ka la ai lai tylli ki laisen na ka bynta ban teibad sdang ia ki ktem bah jong ki jingkhalai (casino) ha ka Jylla, ka Khasi Jaintia ChristianLeaders Forum (KJCLF) kaba la iakynduh kyrkieh ha ka Sngi Ba-ar 13-tarik u Nailur ka lapynrem jur ia kane ka jingleh jong ka Sorkar kaba kynthup ia baroh ki seng sain pyrthei kibadon bynta bad ka.
Kaba nyngkong ka long ba ka Sorkar ka la pynpaw ia ka jingthok ba khraw ia ki paidbah badki kynhun bapher kynthup ia ki nongialam Balang bad nongialam Khristan, namar ha ki porba lah dep ka Sorkar ka lah kren skhem ba yn ym pat pyniaid shaphrang ia kane ka kam iamynta.
Kaba ar pat ka long ba ka Sorkar ka la pynpoh bad pynhap kyrdan ia ki phew hajar kinongjngoh kai pyrthei kiba wan sha ka Jylla, man la ka por da kaba ong ba ki kamkiba iadei bad kata ka Casino kin pynmih ia ka rukom jngohkai pyrthei kaba long kyrpangbad ka ban khring ia ki nongjngoh kai pyrthei kiba don ka dor ba kham heh.
Nalorkata, umyntri ka taxation u la ong ruh ba ki trai shnong kin iohnong tang na ki saphit saphai jongkane ka Casino bad ki kam kiba iadei bad ka.
Kane ka pyni ba la pynkynriah ia ki trai jyllatang sha ki rud ki kiar jong kiei kiei.
Da kaba iohi ba ka Casino bad ki kam kiba iadei bad ka kin pynkha bad pynroi ia ki kamsniew kam beain, bad da ka jingsngewkhia na ka bynta ka lawei bad ka jingshngain jong kikhun samla ka ri – shynrang bad kynthei, ka KJCLF ka khot ia baroh ki Balang bad ki sengkiba sngewkhia halor kane ban pynrem jur ia kane ka jingleh jong ka Sorkar kaba mynta, ong ka kyrwoh na U Rev EH Kharkongngor, Secretary KJCLF.Shillong: Ki pulit ka Jowai, ki pyntip ba U I Love You Tariang (25), uba na ka shnong Moorap, jong ka Nartiang Police Station, West Jaintia hills, u don ha ka jaka buh met iap, ha Ialong Civil Hospital.
La bthah ia kito kiba tip ne ithuh ia utei uba iap, ba kin leit shimti ia ka met iap jongu, hapoh ar sngi.
Shillong:U Saket Gokhale, uba dei u nongkren jong ka seng All India Trinamool Congress (AITC), ula thoh ha ka peij jongu, ha ka twitter, ba ka NPP, kaba dei ka seng synrop jong ka BJP, kam pat ai jing tip satia sha ka elek shon komishon, ia ka jinglut jingsep jongka, wat tang shisien ruh, naduh ka elekshon MLA 2018, wat la ka ain, ka bthah, ba dei ban leh kumta, hapoh 75 sngi.
“Nga la pan por arsien bad ka tnat elekshon, hynrei ngam ioh jubab satia" ong U Gokhale.
U Gokhale, u ong ba ka Supreme Court, ka la kren shai, ba ki seng, ki bym pyni, ia ka jinglut jing sep jongki, hapoh 75 sngi, kin duh noh ia ka jing ithuh jong ki elek shon, katba kum ka rai jong ka Supreme Court, ha ka mukot duma jong ka Common Cause vs.
Union of India.
La ong shuh U Gokhale, ba ka NPP, ka dei ka seng, kaba la shah pynduh ia ka jing ithuh jong ka elekshon komishon, ha u snem 2015.
Shillong:Ki nonghikai hapoh ka shatri jong ka Meghalaya Government LP school Contractual Teachers Association, mynta ka sngi ba ar, ki la pynlong ka jingialang, ban bteng biang ia kane ka jingiakhih bad ka jingdawa na ka sorkar kaba la neh mynta la kumba 1 taiew ei ei, namar ka sorkar haduh mynta kam shym la ai kano kano ka rai bad na ka liang jong u president, ula ong ba namar ka jingkuman jong ka sorkar ka bym shym la ai rai eiei bad mynta kin iakhih da kaba tyngeh bad ki la rai ban shong shah thngan ha u mot Kiang Nangbah, kaba don hajan civil hospital.
U president, bah Birbor Riangtem, ula ong ba katkum ka jingioh jingtip ba ki kot ki sla ba u la dep ban submit ha ka 5 tarik u bnai nailar 2022, hynrei kaba pynlyngngoh ia u ka long ba ki kot ki sla baroh ki khlem poi haka kti jong u myntri rangbah u Conrad Sangma bad ki dangdon ha ophis jong ka DC jongka East Khasi Hills District bad kane ka dei ruh ka jingleh torti jongka sorkar.
U bah Birbor ula buh por ruh ba hapoh ka 5 sngi ki dei ban leit rah noh ia ki kot jongu ha u myntri rangbah ka jylla u Conrad K Sangma bad haduh mynta ki don haduh 4 bad 5 ngut ki ban leit aiti noh ia ki kot ki sla sha u myntri rangbah ka jylla bad ula ong ruh ba lada ki bor jongka sorkar ki iai leh kumne, kan nang pynthangsaw ia ka jingiatip lem jong ki nonghikai bad ha kawei ka sngi, wat lada ki pynkheiñ ia ka 144 ruh kim banse, namar ka dei ka jingpynbor naduh jong kane ka sorkar MDA.Ha kane ka sngi ki nonghikai, baroh ki don haduh kumba 50 ngut kiba la rai ban shong iakhih biang bad ki don ruh ki ban dangwan ban shongiakhih lang ha kane ka sngi bad na ka liang jong u president, u la ong ba mynta kan long ka jingiakhih paitbah bad ban shah thngan haduh ban da ioh kheit ia u soh jongka jingjop.
Shillong:U Myntri Sorkar ba khmih ïa ka Tnat Legal Metrology, Bah Renikton Lyngdoh Tongkhar, ula sah ha ka umdum ha ka sngi ba-ar namar ka jingshah kylli jingkylli ha ka MLA ka AITC na Mahendraganj Dikanchi D Shira, ka bym don jingïadei satia bad ka kam ba u dei khmih.
U Myntri Rang bah ka Jylla Conrad Kongkal Sang ma, ula hap ban tuklar ban kular ba un sa wad jingtip ba kum no kane ka jingkylli jong ka MLA ka AITC ka poi sha ka tnat ka bym dei khmih.
Ka Dikanchi D Shira ka kwah ban tip la ka don ne em ka Weighbridge ba la pynïeng ha surok ïakhaïi pateng ha Mahendraganj.
Hynrei, kane ka jing kylli ka la poi sha ka Tnat Legal Metrology ha ka jaka jong ka Tnat Transport.
Haba u Myntri ka Tnat Legal Metrology u Bah Renikton ula jubab ba kam don, ka Shira ka la kdew ba lada kam pat don ka jingpynïeng ïa ka weighbridge, kumno la thew pat ïa ki trok kit mar ban pynthikna ba kan nym don ka jinglait tuh ka khajna.
Kane ka MLA ka la kynnoh ba palat spah tylli ki trok ba kit palat pud ki la ïaid lyngba ka Mahendraganj Port bad bun kine ki trok ki dei kiba la ïoh ïa ka transit pass ba 12 metric ton hynrei ki la kit pat haduh 30-40 metric ton u maw.
Halor kane, u Bah Renikton ula ong ba ka kam ba ïadei bad ka jingpynïeng ïa ki weighbridge kam hab satia hapoh u pud ba khmih da ka Tnat jong u.
“Ngim don bynta eiei ruh em ban tuklar ïa kane namar ngim pat ïoh pdiang ïa ka application ban pynshisha ne stamp ha ki weighbridge ha Mahendraganj," ula ong.
Haba sngewkhia ïa kane ka jingbakla, u MLA ka Rangsakona u Zenith Sangma ula kylli ba mano ba donkti ha kaban ai ïa kane ka jingtip hapoh ka Ïing haba kynnoh ba ka sorkar ka la pyrshang ban thet kti ïa ka jingbahkhlieh.
Halor kane, u Myntri Rangbah ula ong ba ka jingkylli ka dei kaba la phah sha ka Tnat Legal Metrology bad dei namar kata ba u Myntri ula ai ïa ka jubab kumba ka long.
Hynrei ula ong ba ka dei ka Tnat Transport kaba dei khmih ïa kane ka kam.
“Nga ai jingmut ïa baroh ki Dkhot ba ïa ki jingkylli dei ban phah sha ki Tnat kiba dei ban khmih ïa ki.
Namar kata, kane ka jingkylli ka dei kaba la phah sha ka Tnat ka bym dei," ula ong.
Haba ka Dikanchi ka la pynshai ba ha ka jingshisha ka la phah ïa kane ka jingkylli sha ka Tnat Transport bad kam don jingtip ba la phah pat sha ka Tnat Legal Metrology, u Myntri Rangbah ula ong ba lada ka long kumta, un sa wad bniah namar ka Tnat Transport ka dei ban ai jubab ïa kane ka jingkylli.
U Conrad ula kular ruh ïa ka Dkhot ba ka Sorkar kan sa shong bishar halor ka jingdonkam ban pynïeng ïa ka weighbridge ha Mahendraganj.
Shillong:U Lamphang ka Ïïng dorbar Thaw Aiñ u Bah Metbah Lyngdoh ha ka sngi ba-ar ula byrngem ban leh da kaba tyng eh pyrshah ïa u MLA ka Bambegre u Saleng A Sangma lada u dang ïai pynmih ïa ka ktien sih hapoh ka Ïïng dorbar Thaw Aiñ.
“Nga la shimkhia ïa ki jingkren jong u Dkhot (Saleng) bad nangne shakhmat ka Ïing kan leh da kaba tyngeh ïa une u Dkhot lada u dang ïai pynmih biang ïa ka ktien sih hadien ha bud.
Kane ka dei ka rai jong nga," ong u Bah Metbah.
Ha ka sngi nyngkong, u Lam phang ula hukum ban wengnoh ïa ka kyntien ktiensih ba la pynmih da u Saleng haba ïa shimbynta ha ka Jingïatai ba lyngkot halor ka jingsniew ki surok, ka jingdheng kali bad ka jingbym burom ïa ki aiñ ñiah kali ha Jylla na ka jingbuh jingthoh (proceeding) jong ka Ïing.
Ha shwa ban pynbna ïa kane ka hukum, u Bah Metbah ula ong ba kane kam dei satia ka sien ba nyngkong ba u Dkhot ka Ïing (Saleng) un pynmih ïa ka ktien sih bad ba u hap ban pynmih ïa ka hukum ban weng ïa kine ki kyntien na ka jingbuh jingthoh jong ka Ïing ha kiba bun ki khep.
Shillong:U Myntri Rangbah ka jylla u Conrad K Sangma, haba jubab ïa ka jingkylli u Bah Process T Sawkmie MLA ka Mawlai Konstitwensi ba balei ka MPSC ka slem ban pynlong ïa ki eksam bad ban pynlong ïa ki interview kam, u la ong ba hap ban bud ïa kiba bun ki kyndon.
Ka MPSC ka dei ban pyntip ïa ka jingpynbna ïa ki kam ba lait, ban peitbniah ïa ki applikeshon, ban pdiang ïa ki applike shon, ban pynlong ïa ka eksamin, ban khot ïa ka interview bad kata ruh ka shong ha ka jingdon ki kam kiba lait.
Ka MPSC kam lah ban buh ïa ki kyndon, ïa ki kyndon la buh da ki tnat sorkar kiba phah ban khot applikeshon ha ki kam kiba lait bad ka MPSC ka bud ïa kita ki kyndon kiba la bthah ba hap ban pynbiang.
U Myntri Rangbah u la pyntip hapoh ka Ïing Dorbar Thawaiñ ba ki kam kiba ka MPSC ka dei ban khot pynlong eksam bad interview kiba sah bad ka MPSC ki don 1301 tylli, bun na kine ki kiba lait dei ha ka por COVID-19 kiba ym shym la lah pyndap ne thep kam.
Haba jubab ïa ki jingkylli bynrap, u Myntri Rangbah ka jylla u la ong ba ka jingslem ka dei na ka daw jong ka COVID-19 ha kine ki ar snem bad mynta ka la wan kane ka jingpyntreikam ïa ka jingpynbeit ryntih ha ka jingthung kam ha ki tnat sorkar.
U Myntri Rangbah u la ong ba ka sorkar ka la shim ïa ki lad ki lynti ban pynkhlaiñ shuh shuh ïa ka jingtreikam jong ka MPSC bad ban pynbeit ruh ïa ka rukom khot ïa ki eksam bad kumjuh ïa ki interview bad kawei ka long ban pynbun shuh shuh ïa ki jaka thoh eksam.
Shillong:Ha ka 28 tarik u Nailar, 2022 u Symbud Myntri Rangbah ka Jylla u Bah Prestone, u la kren da kaba shai lyngba ki lad pathai khubor ba “Ka Sorkar MDA hapoh ka jingïalam jong ka NPP ka la rai ba da lei lei ruh yn nym shah plie Casino ha Meghalaya hadien ba lah mih ki jingpyrshah ba jur na kiba bun ki Seng, Ki Dorbar Shnong, Raid, Hima, ki Nongïalam niam bapher bapher bad wat ki paidbah hi ruh".
Ha kine ki khyndiat sngi u Myntri Rangbah ha ka jingïakynduh bad ki Nongïalam Shnong na thaiñ Ri Bhoi, u la pynthikna bad kular ba ka Sorkar kan nym ïaid shakhmat ban buh ïa ki jaka ïa khalai ne Casino ha kano kano ka Distrik lada don ka jingpyrshah na ki paidbah.
“Hynrei kitei ki jingkren bad jingkular ki kylla long kamkai lut hadien ba lah paw tyngkreiñ ba watla bun kiba pyrshah ruh ka Sorkar kam kheiñ snep bad suitñiew satia ïa ka sur u ba bun ba lang bad ka lah iaid shakhmat ban ai jingbit ïa ki 3 ngut ki briew na ka bynta ban buh ïa kine ki jaka ïakhalai ha ka Jylla jong ngi," ong ka HYC.Kane ka lah paw lyngba ka jubab u Myntri ka Taxation Department u James Sangma hapoh ka Ïing Dorbar Thaw Aiñ ka Jylla ha ka Sngi nyngkong.
Kane ka jingleh jong ka Sorkar hapoh ka jingïalam jong ka NPP, khamtam ki Department kiba bat da ka NPP, ki kheiñ dewthala lut ïa ka jingsngew u paid nongshong shnong ka Jylla la kadei ki Balang ne ki Dorbar Trai Ri ruh.
Wei ba ki lah rai ban ïaid shakhmat ïa kano kano ka kam na ka bynta ka myntoi jongno re jongno, kam sngewdei shuh ban sngap ïano ïano ruh, bynrap ka HYC.Ka Seng ka sngew ban pynpaw ba ka pyrshah jur ïa kane ka rai jong ka Sorkar ban ai jingbit plie ïa ki jaka ïa khalai ne Casino ha ka Jylla.
“Ngi sngew ba kine ki jaka khalai kin wanrah jingeh bad kan ktah ïa kiba bun ki Nongshong shnong khamtam ïa ki khun samla kynthei bad shynrang bad ïa ki longïing longsem hi baroh khlem da thew la ki dei na kano kano ka niam ne ka kynhun jaitbynriew," ong ka Seng.
“Hooid lehse kane ka rai jong ka Sorkar kan wanrah jingmyntoi lyngba ka khajna ka ban sa ïoh lum hynrei hato tang na bynta ka khajna, ngi long kiba lah kloi ban ïa peiñ ïa ka lawei ki khun samla bad ka lawei jong ki nongshong shnong ka Jylla hi baroh kawei.
Hato ngi lah kloi bad hun mynsiem ban pdiang ïa ki jyrsieh ki ban mih bad ktah ïa ka imlang sahlang lyngba kine ki kam khalai?," kylli ka HYC.“Ka Seng ka khot ka wer ïa ka Sorkar, ïa ki MLA/MDC bad ïa ki ophisar Sorkar baroh ba kin sngewbha ban da puson bad pyrkhat bha halor kane ka kam bad shim rai da ka jingkitkhlieh ba hato ki jaka ïa khalai kin ktah kumno ïa ngi kum ka Jylla? Kaba kumno ka lawei ngi kwah na ka bynta ki khun samla bad ki Nongshong shnong ka Jylla? Hato kita ki jaka ïa khalai kin wanrah ka jingbha ne pynroi ïa ki kam sniew? Ne ngi shu kmen tohhoh tang namar ba ngi ïoh lum khajna shibun shibun na ki? Ka Seng ka dawa ba ka Sorkar ka dei ban sngap ïa ka rai jong uba bun ba lang ha shwa ban pyntreikam ïa kane ka Aiñ bad kadei ban pynsangeh shwa ïa kita ki 3 tylli ki laisen ba lah ai," ong ka kyrwoh na u Bah Rhembor G.Saibon, Vice President, HYC CEC.ki riew kai bad khwan myntoi shimet suda kat sha ba phai….
Boycot Cabinet ministers in  mda govt in the up comming    election 2023 if they do not cancell  this gambling licences.
Ahmedabad: U Arvind Kejriwal, uba dei u nongialam ka seng Aam Aadmi Party (AAP), ula poi sha ka jing ia khluit kaba jur bha bad ki pulit jong ka Gujarat, hynnin ka miet, na ka daw, ba um shym leit jingleit, da kaba pyndonkam da ka jingiada jong ki pulit, hynrei, u leit da ka auto rickshaw.
U Kejriwal, u don ar sngi, ha ka jingleit jngoh ia ka Gujarat, um shym ialam satia ia ki pulit, ba kin synran ia u, ha ka jingleit bam ja miet jongu, ha ka iing sah jong u nongniah auto.
Ka la don ka jing ia mai kaba la jur bha, ha kaba U Kejriwal, myntri rangbah ka Delhi, u kynnoh, ba ki pulit ki la kem ia u bad ki kwah ba kin tuklar ma ki, ia ka leit ka wan jongu.
Ha ka video, ba la pynmih paidbah da ka seng AAP na Gujarat, la pyni, ba U Kejriwal, u la mai tyngeh ia ki pulit jong ka Gujarat, ha kaba ula bthah ia ki, ba kin weng noh, ia ki pulit kiba leit pahara ia u.
“Ka jingiada aiu ba phin ai, phi don ki dak iong ha phi, phi dei ban sngew lehrain.
Mynta ki paidbah ka Gujarat, ki sngew diaw shi katdei, namar ba ki nongialam jongphi, kim nud ban leit sha ki paidbah.
Ngi ngi leit sha ki paidbah bad phi pynsangeh ia ngi, ba ngin leit shata" ong U Kejriwal.
Haba la iathuh ia u, ia ki kyndon ban ai jingiada, ula ong “Ka dei kane kein ka jingbuh kyndon, kaba la pynsngewsih ia kiba bun ki paidbah ka Gujarat.
Ki nongialam jongphi, kim leit sha ki paidbah bad ong ia ki nongialam ba kin leit sha ki paidbah bad ba kin weng ia kitei ki kyndon teng teng".
Hadien ka jing ia mai, kaba katto katne por, la iohi, ia uwei u pulit, uba shong ha syndah jong u nongniah auto, uba leit shaw ia U Kejriwal na kawei ka hotel, katba sa ar tylli ki kali pulit, kiba bud nadien jong katei ka auto rickshaw, kaba u shong u myntri rangbah ka Delhi, ha kaba U Kejriwal, u leit sha ka iing jong u nongniah rickshaw bad uia shong lang ha madan ban ia bam ja miet ha ka iing U Vikram Dantani.
U Harsh Sanghvi, myntri kam poh iing ka Gujarat, haba u iohi ia katei ka video, ula kynthoh da kaba ong “Oh ka jingleh actor.
What an actor!".
Nongpoh: Ki nongialam ka Hynñiewtrep Integrated Territorial Organization (HITO) Byrnihat area, mynta ka sngi ki la ujor sha ki bor pyniaid distrik ka Ri Bhoi District, pyrshah ia uwei u briew uba la tip kum u Utam Zunzunwala, uba dei ruh u nongpeit jong kawei ka kompani, kaba la pyntih khyndew ha kawei ka jaka kaba don ha ki thain Byrnihat.
Katei ka jingujor da ki nongialam ka HITO pyrshah ia utei u briew, ka dei hadien ba ki la lap ba ka jingtih khyndew, ka la pynktieh palat ia ka surok bad pynthut ia ka leit ka wan ki paidbah  na ka shnong Narbong, Umjojwa lem bad kiwei kiba don ha katei ka thain.
Haba ïadei bad katei ka jingujor, na ka Liang ka seng ka dawa bor distrik bad khamtam ia u DC, ba u dei ban shimkhia ïa katei ka jingujor ka seng, khnang ba ki paidbah kiba pyndonkam ia katei ka surok, ba kin lait na ki jingeh na ka ktieh kaba mih na katei ka khyndew, namar ba ka la pynjynjar eh ha ka leit ka wan ki paidbah.
Shillong:Ka jing iakren pynbeit pud, ka la khluit mynhynnin ka sngi, ha ka por kylli jingkylli hapdeng U bah George B Lyngdoh (TMC) bad U Conrad Sangma, myntri rangbah ka jylla.
U Bah Lyngdoh, ula leit rah ia ka mat iakren, halor ka jingthmu jong ka sorkar jylla, ban pyn beit pud, ha ka kylla kaba ar bad halor katei ka mat ula dawa ia ka sorkar jylla, ba kan lum lang ia baroh ki kynhun kiba don bynta, na ka bynta ban ia syllok, ha shwa ban poi sha ka soskular pynbeit pud bad ka Assam.
Halor katei ka mat, u myntri rang bah, ula pynthikna, ba un khot ia baroh kiba don bynta lang, sha ka miej jingiakren bad ula ong, ba yn lum ia ki jingialang paidbah bad ki kynhun bapher.
Ka dei halor katei ka mat, ba U bah Lyngdoh, ula kynnoh ruh, ba ka sorkar jylla, ka la leh klet ia ki Hi ma bad ia ki nong shong khappud, ha ka sien iakren kaba nyngkong bad ka dei halor kane ka mat, ba U Conrad, ula khie bitar bad ula ong “Ka long kaba sngewsih, ba u dkhot, u ialam bakla ia ka iing bad ba u kren lamler" bad u ong shuh shuh ba ha ka sien nyngkong ruh, ula lum jingialang ia ki Hima, ia ka District Council bad kiwei de kiba don bynta ha kam pud kam sam.
Halor kane U bah Lyngdoh, ula ong ia U Sangma, ba um dei ban kdew kti shimet, ia u dkhot bad ba un kiar, na ka jing pyndonkam ia ka ktien lamler bad ula ong shuh shuh ba ki jingshisha, ki long ba ka Khasi District Council, ka pyrshah, ka hima Mylliem ka pyrshah bad ki paidbah, ki mih ban iakhih pyrshah bad ula ong shuh “Ban khot ia nga u riew thok, kam lei lei, namar ka dei ia ki paidbah, ba kin bishar".
U bah George, ula wohnia ruh ba kumno ia ka pung dohkha, ki leit jurip ha ka por miet, nangta, ba ia kiba kwah ban iakren ruh, ki shah kynhiet pynban, ha u myntri jong ka sorkar Assam bad halor kane U Sangma, ula ong ba ka jingleit poi jong ki myntri ha ka por mynmiet, ka pyni, ba ki dei kiba trei shitom bad u Sangma, ula ong shuh “U dkhot u kren tang ia kawei ka jingleit jngoh kaba mynmiet, hynrei, ki don sa 6, 7 tylli kiwei pat ki sien, ba ki myntri, ki la leit jngoh ha ka por mynmiet bad katei ka pyni, ba ki dei kiba trei shitom".
Shillong:Ka Dorbar Synrai jong ka Iingdorbar Thaw Ain ka Jylla, hynne ka sngi nyng kong, ka la kyntait ban pdiang ïa ka Jingïatai halor ka Bill ban pynduh pyndam noh ïa ka aiñ khalai ba la wanrah da u MLA ba marwei ka KHNAM Bah Adelbert Nongrum.
Kane ka Bill ba la ai kyrteng ka The Meghalaya Regulation of Gaming (Repealing) Bill, 2022 la wanrah da une u MLA ka KHNAM hynrei ka Ïing ka la kyntait ban pdiang ïa ka jingïatai da ka voice vote.
“Kiba ong ‘Em" ki bun paid.
Ïa kane ka motion ym shym la ailad ban pynïaid shakhmat bad ïa ka Bill la kyntait da ka Ïing," ong u Lam phang Bah Metbah Lyngdoh hadien ba la buh ïa kane ka Bill ha ka rynsan ban ïa vote.
Haba u Bah Adelbert ula pynpaw ïa ka jingbym sngewtynnad ïa kane ka rai, u Bah Metbah ula ong, “Nga la shim ïa ka jingmynjur jong ka Ïing bad ka ïing kam pdiang satia ïa ka Bill.
Namar kata, ïa kane ka Bill la kyntait da ka Ïing".
U Lamphang ula ai jingmut ïa u Dkhot da kaba ong, “Phi lah ban wanrah biang ïa kane ka mat ha kawei pat ka dur.
Ïa mynta hi, kane ka Bill ka la shah kyntait ha ka Ïing".
Shwa ban wanrah ïa kane ka Bill, u Bah Adelbert ula ong ba ka Bill ka dei kaba la wanrah ban ithuh bad burom ïa ka jingsngew jong ki paidbah ka Jylla, ban pynthikna ba ka Meghalaya of Prevention of Gambling Act, 1970 kan ym shah pyntroiñ noh bad ban pynduh pyndam ruh ïa ka Meghalaya Regulation of Gaming Act, 2020.
Ula ong ba ka long kaba donkam ban da thew ïa ka jingthmu jong ka Sorkar Jylla ha ka ban pynmih khajna na ka kam khalai khamtam halor ka jingmih jong ki jingpyrshah na ki kynhun bapher bapher ïa ka sienjam ban buh Casino hapoh ka Jylla.
Shillong:"Ka kompeni shna pynheh pynïar surok na Umshyrpi shaduh Mawkriah Lad Mawreng, na ka daw ka jingbakla ka tnat PWD, ka la hap ban phet krad noh ha ryngkat bad u kontraktor bad ïoh ruh ban rah lang ïa ka pisa jong ngi khlem da pyndep ïa ka kam," ong u MLA ka Mawsynram u Bah Himalaya Shangpliang hapoh Ïing Dorbar Synrai ha ka sngi Nyngkong.
U la kynnoh ruh ba na ka daw ka jingbakla bad pynslem ka tnat PWD roads ban aiti ïa ka khyndew ne jaka sha u kon traktor ka jingthmu pynheh bad pynïar ïa ka surok sha kitei ki thaiñ ka la shu kut noh.
“Ka la don ka jingïamynjur ka kompeni bad ka tnat PWD roads ba lada phim lah ban aiti ïa ka jaka ne khyndew ha ka por ba biang phi dei beit ban siew pura ka pisa bad ka kompeni ka la phet krad noh bad ryngkatlang ka pisa jong ngi ki paidbah khlem pyndep ïa ka kam," ong u Bah Shangpliang.
Haba bynrap ïa ka jingjur ka dheng kali sha ki thaiñ Upper Shillong, u MLA ka Mawsynram u la ong ruh ba ki nongwan jngohkai haba ki wan na Guwahati ki sngewkmen ïa ka jingbiang ka surok hynrei tang mar ïapoi ha Mawïong ki la sngewthait bajur ka dheng kali.
“Ngam shym la ïohi ban don kano kano ka jingshim rai, ka jingpynbeit na ka liang ki traffic agency, ka jingheh jingrit ka surok ka long kumjuh, ki kali kat nangmih ki sngi ki nangbun khlem ki kyndon, ym don road map ban pynduna dheng kali bad kaba sngewkhia bha ka long ba tang shu la pynpah sairen ha ka por 10 baje mynstep ka por longtrei ka dheng kali ka jur bha bad kam shym don ka jingpynbeit ïa ki Bus Saw kiba ïaid da ka laiñ sha Ïewduh, Motphran," u la ong.
U la bynrap ruh ba ki skul ha Nongbah Shillong ki don ki bym don wat ki jaka pynïeng kali kaba pynlong ïa bun ki kali por leit buh skul ki ïeng kat haba lap, shano kata ka polisi ban buh noh da ki bus skul.
Shillong:U MLA jong ka Umroi konstitwensi, u bah George Lyngdoh, mynta ka sngi nyng kong, ula leit ban jngoh ban ai mynsiem ia ki nonghikai contractual bad ban ai jingkyrshan ruh ha kaba ki la thiah miet naduh ka 7 tarik myn ta u bnai ha khmat secretariat kaba la dap 5 sngi, haduh mynta ban dawa, na ka sor kar ban thung kam biang ia ki kum ki nonghikai.
Haka jing iakren bad ki lad pa thai khubor u bah George ula pynpaw ruh ba ka jingshah pyn duh noh kine ki nong hikai ha kylleng jongka state, kiba don haduh kumba 800 ngut, ka dei na ka jingshim kyrkieh jongka sorkar ia ka rai ban pynduh noh ia ka Contractual Teachers Association, bad ka long ruh kaba ki ju pyrshah man ka por ban pynduh ia kine ki nonghikai la bynrap u bah George.
Ula ong ruh ba kaei kaba ki iohi, ka long ba ki don ki nonghikai ki bym biang shuh ban apply ha ki kam sorkar, ia kita lah pynduh bad ki don ruh ki nonghikai kiba duna dkhot met bad ia kine ruh la dep weng bad kane kam dei shuh ka hok tang ha ka kyrduh kam kyrduh jam, hynrei ka dei ruh ka ishu jong ka hok longbriew manbriew.
Ula bynrap ruh ba katkum ka riti synshar jongka ri India, la ong “RIGHT TO LIFE “ka mut ba ki don ka hok ban im ia la ka jong ka jingim, hynrei la shah bthat kynsan ia ka jingkamai jakpoh ia kine ki nonghikai kiba la ai ka jingshakri kaba la bun bun snem bad ka lah long ka jingïuhroit ia ka hok longbriew man briew jongka jingleh ka sorkar.
“Ngi wan ban pynpaw ba da ka jingkyrshan ia jong ngi ia kine ki nonghikai kaba man la ka por ba ia kane ka issue, ngin sa iarah biang na ka bynta jongki bad ymdei tang ki nonghikai kiba la shah ktah, hynrei ka jingshah ktah ruh wat ia ki khynnah" la ong u bah George.
Shillong:Ka Sorkar Jylla ha ka sngi nyngkong, ka la thung da ka jingtohkit Magistrate bad ka jingtohkit ba laitluid halor ka jinglait phet ki 6 ngut ki Koidi na Jowai District Jail ba kynthup ïa u snar pynïap briew u I Love You Talang.
Haba wanrah ïa ka suo moto notice hapoh ka Ïing Dorbar, u Myntri kam Pohïing ka Jylla ma Lahkmen Rymbui ula ong, “U District Magistrate PK Boro u Additional District Magistrate ka West Jaiñtia Hills ban pynlong ïa ka magisterial inquiry halor kane ka jinglait phet ki koidi nalor kiwei ki ophisar".
U Myntri ula pyntip ba la bthah ruh ïa u Additional Superintendent of Police ka West Jaiñtia Hills District, ban pynlong ïa ka jingtohkit ba laitluid halor ki daw bad kiei kiba jia kaba lam sha ka jinglait phet kine ki koidi.
La thung ruh ïa u MA Challam, Additional District Magistrate ban pynlong ïa ka post mortem ïa ki saw tylli ki metïap jong ki koidi ba shah bom ïap hynnin ka sngi U Blei ha Shangpung.
Kane ka rai ka la mih tang shisngi hadien ba 4 ngut na ki 6 ngut ki Koidi ki la shah bom ïap ha ki paidbhur ha kawei ka jaka khlaw ba marjan ka shnong Shangpung, West Jaiñtia Hills.
Hynnin ka sngi U Blei, ki paidbhur ba don kumba palat 5000 ngut na ki shnong bapher bapher ki la kthong ïa kine ki koidi bad ïoh bat ïa ki hapoh kawei ka jaka khlaw ba marjan ka shnong Shangpung.
U Ma Lahkmen u ong ba halor ka jingïoh jingtip, ka kynhun ki Pulit kila leit sha katei ka jaka ba jia hynrei kim shym la lah satia ban tem ne khang ïa ki paidbhur ba kin shim ïa ka jingim jong kine ki koidi.
“Ka Kynhun Pulit ki la pyrshang ban ïakren bad pynjai jai ïa ki paidbhur hynrei ka la poi pynban sha ka jingïapyni bor haduh ba bun ki Pulit ruh ki la mynsaw.
Ka kynhun ki Pulit ka la ïoh ban shimti bad rah noh ïa ki 4 ngut ki koidi ba mynsaw jur na kane ka jaka sha Civil Hospital da ka jingai jingbit jong u Magistrate ba donlang" ula ong.
“Hynrei, haba poi ha Hospital, u Medical Officer ula pynbna ba baroh saw ngut ki koidi ki la ïap shwa ban poi ha kane ka jaka sumar," ula bynrap.
Kine ki saw ngut ki koidi ba shah bom ïap ki dei u I Love You Talang ba na ka shnong Moorap, u Lodestar Tang ba na Mootyrshiah, u Shidorki Dkhar na Thangraiñ bad u Marsanki Tariang ba na ka shnong Priang.
Ïa kine ki saw tylli ki metïap la buh ha ka jaka buh metïap jong ka Civil Hospital, Ïalong.
U Koidi uba lait phet na ka kti ki paidbhur u dei u Ramesh Dkhar ba na Mihmyntdu bad uwei pat u koidi u bym iadonlang ha kane ka jingjia u dei u Rikmenlang Lamare ba na Barato.
Ïa kine ki arngut ym pat shym la lap dien satia shano ba ki don hynrei ki Pulit ki dang pynlong ïa ka jingthwet kaba jur, ong u Myntri.
Shwa kane, u Myntri ula pyntip ba ka Tnat Prison ka la register da ka criminal case pyrshah ïa san ngut ki Nongtrei jong kane ka phatok ba kynthup ïa u Rajesh Swer (Head Warden), Champmilan Kynjing (Warder), Damelahun Sun (Temporary Warder), Pyndaphor Bamon (Warder) bad u Alexier Lawtam (Temporary Warder) namar kane ka jinglait phet kine ki koidi na ka phatok.
Ha ka jingtohkit ba dang shu ïaid malu mala la lap ba kane ka District Jail ka dei kaba la phiah haduh lai bynta ki jingai jingpahara ha kaba ïa ka bynta ba nyngkong la peit da ki kynhun ka 6th MLA BN bad ïa ka ba-ar bad ba-lai la khmih da ki Nongtrei jong ka Tnat.
Baroh kine ki koidi ki dei kiba hab ha ka jingpeit ki Nongtrei ka thanad.
U Ma Lahkmen ula ong ba ha ka por kumba 1.45 eiei jong ka 10 tarik Nailur 2022, u Warden ula leit rung ha ka khyrdop jong kane ka bynta ba lai, hynrei ula shah thombor da kine ki koidi kiba la plie jubor ïa ka khyrdop ba 2 bad ba 3 da kaba thombor ruh ïa ki nongap pahara.
Haba poi ha ka khyrdop ba nyngkong kaba la khmih da ki Pulit ka 6th MLA Bn, kine ki Pulit kila pyrshang ban khang ïa kane ka jingphet tuh da kaba siat sha suiñ, hynrei ula shah tied pynban da ki kynja tiar ba nep na ka khlieh bad ula shah thom da ka bor.
U Myntri u pyntip ba ha kane ka jingjia, 4 ngut ki Nongtrei ka phatok bad uwei u Pulit, ki la mynsaw bad napdeng kine, u Pulit ula poi shah sumar sha Hospital.
Hadien kane ka jinglait phet, la pyntip ïa kane ka jingjia sha baroh ki Pulit jong ka District bad kila pynlong ïa ka jingïathwet ha kylleng ki jaka.
Shillong: Ka met iap jong u Marsanki Tariang (23), ka don mynta ha Civil Hospital, Ialong.
Utei uba iap, u dei uba na shnong Priang, West Jaintia hills.
La pyntip ia kito kiba don jingiadei ba kin leit sha hospital, hapoh ar sngi, ban shimti ia ka met iap.
Shillong:Halor ka jingioh ban shna ia ka Casino ha Byrnihat Ribhoi District na ka liang u Chief Excutive Member ka Khasi Hills Autonomous District Council (KHADC) u bah Titos W Chyne, u la pan ka jingpynshai na u syiem ka Raid Marwet.
Haba ia kren bad u Rupang, na ka liang u CEM ka KHADC u la iathuh ba hadien ba u la ioh ia ka jingtip halor ka jingshna ia ka casino ha Byrnihat Ri Bhoi District u la pan ka jingpynshai na u syiem ka Raid Marwet halor ka jingioh NOC ban shna ia ka Casino ha kane ka jaka.
“Ha kine ki sngi ngi la iohi lyngba ki lad pathai khubor halor ka jingioh NOC na u rangbah shnong bad u syiem Raid Marwet bad na ka liang ka Council ka la shimkhia bad pan da ka showcause notice na u syiem ka Raid marwet ba yn pynshai halor kane hynrei haduh mynta ngim pat ioh ia kano kano ka jubab"u la ong.
U bah Titos u la ong “Lada ngi shem ba ka don kata ka jingai NOC na ka liang u syiem lane u rangbah shnong na ka liang ka KHADC kan sa leh ia kaba donkam bad ngin ym ai lad ia kum kine ki kam ba kin leh khlem da pyntip sha ka ophis ka District Council".
“Na ka liang jong nga shimet, kum u khlieh duh ka Council ngan ym pdiang ban wanrah ia ka kum kane ka jait jingialehkai ha ka jylla ki ba don shibun ki jingsniew khamtam ia ki khun samla jong ngi bad na ka laing jong nga nga pyrshah jur ia kane ka jingbuh Casino ha ka jylla"u la bynrap.
Kaba iji bad i saitpap eh mynta kadei ka jingmih jong ki kam sniew ba lai phew jait ha ki kot khubor ha kine ki sngi khamtam eh ki kam pyniap briew nalor ki kam thok kam shukor suda.
Ka jingmih kyllah kum kine ki jait kam imat kadei na ka jingkynrei bad shong kulai palat eh ka pop ka sang ha man la u briew ha kane ka juk mynta.
Nang bun u bynriew,nang jur ka byrsieh.
Ka Hok bad ka blei kala phet noh bak na ngi mynta sha khlaw.
Shisien ba ka Hok bad ka blei ka la phet,kata, la synshar pat mynta sa da ka pap ka sang suda,ka sniew ka smeh bad ka thom bor ka leh bor suda.
Ki ong hana, ba, u Blei u la ai bor ha u briew ban long u Kynrad ha kane ka pyrthei.
U briew u lah ban leh mon shisha ia kiei kiei baroh, la ka long ban pom ne pynjot ia ki dieng ki siej,ban siat bad pyniap ia ki khniang ki ksiah,ki mrad ki mreng,ki sim ki doh,ki dohkha doh pnat bad bun jait bun rukom katba u mon namar u ioh ia ka bor ban long kynrad halor kiei kiei baroh(lait noh na ka bor u Blei).
Hynrei,kaba sang iap sang im pat kaba long ruh kum ka raibi jong ka tyrud ka smer kadei ka jingpyniap ia ka mynsiem briew da u para briew.
Kaba pyniap ia ka mynsiem briew ka rung ka tyrud ka smer ha u nongpyniap bad lada ym lah ban saitkhuid ne pyllait tyrud ia ka,kan bam kylla ia u nongpyniap bad ka ing ka sem jongu.
U nongpyniap briew u ju iap bad shah bam hi ha ka tyrud namar kane ka tyrud ka smer kam ju map ia kiba leh ia ka.
Ka jingshah siat u bah (L)Cheristerfied Thangkhiew ha ki pulit da ka jingiatip bad sngewthuh lang bad katto katne kiba heh jong kane ka sorkar MDA(lada ka dei shisha) kan long ka jingma kaba shyrkhei bha namar kin nym lait na ka jingbishar bad jingpynshitom u Blei ia ki.
U Blei u tip bha iano ban siew kylliang ia kaba sniew da kaba kham sniew bad kham shyrkhei ia ki bad ka ing ka sem jongki.
Wat la kam jia hapoh shisnem ar snem hynrei hadien katto katne snem kan sa jia kylla pat ia ki.
Wat u Ramhah ruh um lah shan hynrei un pra ki thied ki jaw.
Ka lak ka klur jongki kan twa kumba twa u lumbah bad kin long ki briew bad ka ing ka sem jongki kiba kordit tam ha kane ka pyrthei.
Kumjuh ruh,ki ong hana,ka jingpyniap shnong dusmon khlem hok khlem nongrim ruh ka wanrah ka tyrud ka smer kaba triem ia ka shnong ka thaw ne ka it ka Hima hadien ha bud.
Ki ong hana,ka shnong kaba la shu pyniap bein ia u Aesop uba hok ba shi sur khlem daw khlem nongrim ka la khie khlam syndon kaba shyrkhei tang hadien katto katne snem ba ki la pyniap ia u.
Ym lah ban ia lehkai ia ka pop ia ka sang.
Ym bit ban kheinkai ia ka tyrud ka smer ba ka mynsiem u nong iap mynsaw iap tyrud iap smer ka ju ud bsd bud ryngkhi lem hadien jongngi.
Lada phim tieng ia u briew,kata,kam lei lei hynrei ngi dei pat ban tieng ia u Blei.
U long u kñi ha la iing kur,Ha iing lok pat kum masi lur;Nongsneng nongkraw ia ki pyrsa,Ia ki khun pat u nongai ja.
Nongsynshar jong ka kur u long,Kam kur u kit nadong shadong;Bor ka shong ha u kum u kñi,Uta dei u Rangbah Khasi.
Ha ka dustur jong u Khasi,La ñiew burom eh ia u kñi;Ha jingiapoi kha lei ki ong,Khlem don ma u kam lah ban long.
Kur kynthei dei tang nongsumar,Khyndew ka shyiap spah ka hajar;Kam lah lyndet n’u rangbah kur,Ban die duh khlem ka jingmynjur.
Rangbah Khasi ba lah ba iai,U kit u bah ha dum ne shai;La ha iing lok u long nongwei,Ia kata um ju sngew ei ei.
Hynrei pat ha kine ki por,La nang sloit noh ia ka lyngkor;Ha iing kur um lah ban tuklar,U kur ki briew u la synshar.
Ka jingiajan bad ki pyrsa,Kam long shuh kum por mynshuwa;Ban sneng ban kraw ym don por shuh,Pyrsa i’u kñi shadien ki buh.
Donkam ba ngin pynneh pynsah,Riti dustur barim bajah;Lehse ka jaitbynriew kan shngaiñ,Lada ka bor u kñi ka khlaiñ.
,Ym don kyntien shuh ban dang ban,, ngeit skhem ba kan long ka jingmyntoi ia ki paid Khasi Khara.
Ki kyntien ba shong kun bad ka sngew tynnad haduh katta katta.
Shillong: U Ramesh Dkhar (25), uwei na kiba lait phet na patok ha Jowai, ha ka sngi saitjain ba ladep, ula shah kem mynta ka sngi, na Phramer, ha ka por shiteng sngi.
U Ramesh, u donbok, ba ula lait na ka jingshah bom shnong hynnin ka sngi; ha kaba saw ngut na kito kiba lait phet tuh na patok, ha ka sngi saitjain, ki la shah bom iap, ha ka khlaw jong ka shnong Shangpung, hynnin ka sngi.
Shillong: Ka nongbah Shillong, hynnin ka sngi, ka ioh slap 43.9mm, katba mynta ka sngi, ka ioh 4.4mm.
Ka Sohra, hynnin ka sngi, ka ioh slap, 203.2mm, katba mynta ka sngi, kaba dei naduh ka por 8.30 mynstep, haduh ka por 2.30 nohsngi, ka ioh slap 35.6mm.
Ka Umiam, hynnin ka sngi, ka ioh slap 4.5mm, katba mynta ka sngi, ka ioh tang 0.5mm.
Ka tnat peit mariang jong ka sorkar India, ka India Meteorological Department (IMD), ka pyntip, ba lashai ka sngi, kan hap slap malu mala lane kaba kham jur, ha ka nongbah Shillong bad ki shnong ba marjan.
Ha ki bynta jong ka jylla, kan don ka jinghap slap kaba jur bad kaba jur bha bad kan don ruh ka jingmeh leilieh bad ka jingtied pyrthat.
Shillong:Ha ka sngi balang ki bor district jong ka East Jaiñtia Hills District ki la pynpra noh ia ki artylli ki karkhana Coke beaiñ kiba don ha kane ka District.
Ka jingpynpra ia kine ki karkhana la khmih da u Ma J Shylla, M.C.S u ba long u Additional Deputy Commissioner jong ka East Jaiñtia Hills Dis trict, ka jingpynpra ia kine ki karkhana ka long hadien ba la lap ba kim shem la ioh jingbit satia na ka Meghalaya State Pollution Control Board ban buh ia katei ka karkhana.
Ha kane ka sngi la don lang ruh ki briew na ka kynhun jong u Superintendent of Police jong ka East Jaiñtia Hills District, Me ghalaya State Pollution Control Board bad ki briew jong ka tnat Commerce & Indus tries.
Ki artylli ki karkhana Coke beaiñ ba la shah pynpra ki dei ka M/S Halari coke plant ha Sutnga elaka bad M/S Shauryansi coke wahjasier Sutnga kiba dei baroh ar hapoh East Jaiñtia Hills District.
Ka jingpynpra ia kine ki karkhana la leh kat kum ka hukum number EJHD/GENL261/COKE /pt.
IV 2023 bad ka hukum number EJHD/GENL261/COKE/pt.
IV jong ka 11 tarik naitung 2023.
Katkum kane ka hukum, la bthah ban leh ia kane ka kam ba ka la don ka jingtei beaiñ ia kine ki karkhana ban pyndonkam da ki dewiong na kane ka thaiñ bad da kiwei pat ki dewiong ba die tuh na kiwei pat ki district.
Ka jingpynpra la leh da kaba pynbthei bom ia ka M/S Halari coke plant ha ka por 12.00 baje bad ka M/S Shauransi Coke la pynpra ha ka por 3.30 baje noh phai sngi.
La bud ryntih ruh ia ki bynta ban ioh jing shngaiñ ha kaba ym shem la don satia ba mynsaw ne bad ka jing pynpra ia ki coke beaiñ kan dang bteng ha ki taiew ban wan haduh da lah dep ban pynpra lut noh baroh.
Shillong:Ka HYC Shella Area Unit, mynhynnin ka sngi ha ryngkat ki paidbah ka Shnong Shella bad ki Shnong ba marjan ka lah pynlong ia ka jing ialang paidbah ha ryngkat ka rah ia ki Dongmusa hapoh Shn ong Shella ban pynpaw ia ka jingpyr shah kaba jur halor ka jingthut jong ka bording elektrik ha kine ki sngi kiba lahdep tad haduh mynta ruh kumjuh.
Ha kine ki taiew kiba lahdep ki nongshong shnong ki hap ban mad ia ka jingdum bad jingbym ioh bording elektrik da ki bun bun sngi bad tad haduh mynta ruh ka jingdon ka light kam pat biang bha.
Hadien ba ka Seng ka lah phah jingthoh sha ki bor badei peit ha kine ki sngi kiba lahdep ban dawa ba dei ban weng noh ia kane ka jingeh ki paidbah mardor, hynrei ki jingpynsngew bad jingdawa ki shu long leh nohei namar ym don ba patiaw satia.
Kane kam dei ka sien ba nyngkong, hynrei lah jan man u snem tang shu poi ka por slap ki nongshong shnong ki hap ban shong ha ka jingdum da ki sngi bad ki taiew.
Wat la ia kine ki jingeh lah pynsngew ha ki bor ba halor ban thawlad lynti lah jan ma u snem.
Kumta, ka Seng ha ryngkat ki paidbah kam banse ban pynlong ia kane ka prokram ia khih lyngba ka jingialang paidbah ha ryngkat ki dongmusa bad kumjuh ruh ban thang ia ki tyngshop jong ka MePDCL bad jong ka Sorkar MDA-II.Ha kane ka sngi lahdon ki nongialam ka Seng, na ka Unit ha ryngkat ki nongialam na ka Sengkmie ba kynthup ia u samla Rangbah Roy Kupar Synrem, General Secretary bad kiwei kiwei.
La ia don ryngkat ruh ki nongialam bad ki riew Rangbah ka Shnong Shella bad khamtam eh ki paidbah jong ka Shnong Shella bad ki shnong ba marjan.
Shuwa ban thang tyngshop lah don ka jingialang kaba lyngkot ha kaba lah ioh ki jingkren na u Headman ka Shnong Shella Bah Readerforce Sarubai, uba lah kyntu ia ka Seng ban shimkhia lem ban pynsngew ia ka jingeh ki nongshong shnong ha ki bor ba halor bad u lah pyntip ruh ba na ka liang jong u u long ba lah kloi ban iatreilang bad ka Seng halor kane ka mat.
Lah ioh jingkren ruh na u Nongialam ka CEC uba dei ruh u Trai Shnong na Shella, U Samla Rangbah Roy Kupar Synrem uba lah pynpaw ka jingai khublei nyngkong eh ia ki nongialam jong ka Unit kiba lah pynlong ia kane ka prokram khamtam eh kaba dei ka mat kaba ktah ia ki paidbah bad kham kyrpang eh ia ki khynnah pule jong ka Shnong bad ka dong ka thain.
Ha ka Jingkren jong u, u lah pynpaw ba ka MeECL bad ka Sorkar Meghalaya ki kwah ba ki nongshong shnong ka dong ka thain kin leit phai biang sha ka juk jong ka jingdum haba ka pyrthei baroh kawei ka beh sha ka jingshai.
Kane ka jingeh ki nongshong shnong kam dei kaba thymmai, hynrei na ka por Sha ka por lah ju pynsgew ha ki bor ba dei peit hynrei ym shim lah iohi ia ka jingkylla na kane ka jingeh.
U lah pynpaw ba ka Seng kan nym shongthait, hynrei kan buddien bad iai pynsgew ia kane ka jingeh ki nongshong shnong bad lada ki bor ba halor kim sngap ka Seng kan sa shim da kiwei pat ki sienjam ba kham tyngeh.
Shillong:Haba pynpaw ba ka long kaba donkam ban iada ialade kum ki riewlum, ha kajuh ka por, u MP ka Shillong u bah Vincent H Pala u la ong ba ka long kaba donkam ban iaid katkum ka jingkylla jong kane ka juk mynta.
Ia kane, u bah Pala u la kren halor ka jingkylli ia ka jingsngew jong u ban wanrah ia ka lynti rel sha kane ka jylla khamtam sha East Jaintia Hills ha kaba ki sengbhalang ki la pyrshah jur.
U bah Pala u la ong ba ka sorkar ka donkam ban pule bniah haduh katno ka jingshyrkhei ka jingwan ki briew nabar bad haduh katno kum ka jaitbynriew ka donkam ia ki kam pynroi bad kyrmen ba ka sorkar kan leh ia kane.
“Nga shimet, ngam sngew eiei ba kan wan ka lynti rel lada peit ia ki jingdonkam ki kam pynroi ha ka jylla, ki jingioh kam ioh jam, ka jingkiew dor ki mar ki mata hynrei haba peit ia ka jaitbynriew kaba rit, ka donkam ban don ka jingiada", u la ong.
Haba pynpaw ba um sngew eiei ban pyrshah ban wan ka lynti rel, u bah Pala u la ong ba ka surok kam lah shuh ban shan na ka jingiaid ki kali heh ban kit jingkit bad lada kan wan ka lynti rel kan iarap shibun.
U la ong ba ha ka shi sngi, kumba 3300 lak ton la shalan jingkit da ki kali ha ka shi sngi ia ka dewbilat bad kumba 50 lak ton la kit mar tang na Jaintia Hills sha kiwei ki jylla bad na kane ka daw, kan long kaba eh ban pynbha ia ki surok bad lada don ka lynti kan kham suk ka leit ka wan bad yn kham ioh ia ki mar ki mata kiba tad.
U la ong shuh ba ha jylla Meghalaya u don u mawshun bad u dewiong ba bha tam ka jinglong bad ki kompeni bapher bapher kin sa wan tuid ban seng ha kane ka jylla ha kaba kan wan ki kam pynroi hynrei kam mut pat ban shu pynlait laitlan bad ka donkam ban iada ialade kum ka jaitbynriew kaba rit.
“Ngi don u mawshun ba bun tam ha East bad u dewiong ba bha tam ha ka pyrthei, ki kompeni bapher bapher kin wan ban seng ia ki karkhana bad kane ka donkam ia ki kam pynroi, ka ioh kam ioh jam", la ong u bah Pala.
“Kum u nongmihkhmat paidbah nga hap ban kren ban pynpaw hynrei kam mut ba ngim donkam ban iada kum ka jaitbynriew kaba rit, ngi donkam ban iada, kumba la pynpaw ki sengbhalang namar ba ngi lah ban shah knieh ia ki kam bad kan wanrah ia ka jingbuhai shnong kiwei", la ong u MP ka Shillong.
Nga te kat bym pat biang ka pdok te ngam pat sngew biangka jingkwah shimet jong me…ka pyrthei ka la tip lypa naduh ba sdang,,,,…me Pyrshah ia ka ILP bad kyrshan lynti Rel….
Ia shimet te kam lei pyrkhat bha ia ki jait bhabriew rit pait.
Shillong:Ka jingmana ka Deputy Commissioner ka East Khasi Hills ban khang dukan hapoh 10 baje janmiet ha baroh kawei ka sor Shillong, kam long kaba bha namar ba kan ktah ia ka kam jngohkai, ia ki kam khaïi pateng jong ki briew.
Haba pynpaw ba kane ka hukum ka DC, kam long kaba dei, u myntri ka tnad jngohkai ka jylla u bah Paul Lyngdoh u la ong ba ki paidbah kin kham shngain shibun ban iaid ban ieng haba plie ki dukan ban ia kaba khang ia ki dukan.
“Kaba nyngkong ka long ban pynshlur ia ka shongsuk shongshngain, ki briew ki kham sngew shngain ban iaid ban ieng haba plie ki dukan, kumno ki briew kin sngew shngain ban iaid haba dum haba dum haba ym don briew lada la khang ia ki dukan", la ong u bah Paul.
U la ong ba ki jingjia ki don beit hangto hangto wat sha ki ri ba la shai ruh, hynrei kam mut ban khang noh ia ki dukan pat.
Lah ban kdew ba ka DC ka la pynmih hukum ba baroh ki dukan kiba don ha Shillong ki dei ban khang noh hapoh ka 10 baje janmiet khnang ban tehlakam ia ki kam runar ruser ha ka nongbah.
“Ki briew kiba poi 10 ne 11 baje mynmiet ha hotel kin ioh bam naei.
Ki don ki briew kiba trei miet, kiba trei ha hospital, kiba donkam kyrkieh bad kawei pat", la ong u bah Paul.
U la iathuh ba u la dep iakren ia u Myntri Rangbah bad ia u symbud myntri rangbah uba la kular ban khot ia ka jingialang lashai ka sngi ban bishar ia ka jinglong jingman.
“Ha nga, ka jingpynmih hukum ka DC ka long kaba bakla.
Ki jingjia ki jia wat ha ki ri ba la shai ruh hynrei kam mut ban khang noh ia ki dukan", la ong u myntri bad u la bynrap, “kiba bun ki briew ki leit sha Guwahati namar ba ki sngew tynnad ba ioh iaid kai sngew tynnad".
shishaKa DC kaba shu nominated te ka long kumta hi, katkum ka jingsngewthuh jong kane ka DC la dei ban pynsangeh ka ki ba niah kali, namar ba juh jia ki accident te, ki liengsuin ruh dei ban khang syndon, namar juh hap ki liengsuin.
Briew shiteng khlieh, briew buaid bor…ba la sngew dap sngew biang ialade, kam juh pyrkhat shuh ia kiwei.
wat khñoit jubor ia ki baduk….
ioh U Blei un pynshitom iaphi.
Shillong:Tang shi sngi hadien ba ki bor pyniaid distrik jong ka East Khasi Hills District ki la khang pyrshah ban plie dukan, ki jaka die jingbam bad kiwei pat ki kam ha Nongbah Shillong, ki nongdie dukan surok ki la buh ka jingkyrpad ia ki bor pyniaid distrik ba ki dei ban ailad ba ki dukan kin plie haduh ka por 12 baje shiteng synnia.
“Ka long kaba shngaiñ, ngi don hangne bad ki dukan jong ngi ki plie ha ka por mynmiet" ong kawei na ki trai dukan ba shong dukan ha rud surok.
“Ngi la buh ka jing kyrpad sha ka Deputy Commissioner ba kin ailad ba ki dukan kin plie haduh ka por 12 baje mynstep, namar ban khang ha ka por 10 baje mynmiet ngi duh nong bha".
Na ka liang jo ng ka deputy commissioner jong ka East Khasi Hills District, ka kong R.M Kurbah ka la iathuh, ba ka rai ban mana plie dukan palat ia ka 10 baje mynmiet, ka dei kaba la peit bniah na baroh ki bynta khamtam lei haba iadei bad ka jingbun jong ki kam pynkheiñ ain hapoh ka Nongbah.
Ka hukum ka la wan hadien ba bun ki jingjia kulmar, kiba la jia ha kylleng jong ka nongbah Shillong, khamtam lei ha ki por mynmiet, ha kaba la mana ruh ba ia kito kiba donkti ban pynkheiñ ain, yn sa pynngat ha ki kyndon ain jong ka section 188 jong ka indian penal code.
Dang ha ka taiew ba la lah ki riew shim kabu ki la thombor ia ka Laitumkhrah police station, ha kaba kawei ka kali kaba don ha bar ka Police station ka la kem ding bad la kem noh ruh ia ki nongbuaid kiba la donkti ha kane ka jingjia.
Dei ban khang 12:shiteng hi namar ki bapli kin kham suk.
Shillong:Ki jingiakhun na ka Group A ba la ialeh ha Polo hynnin ka sngi jong ka Shillong Sports Asso ciation Women’s League, ka Lawei Smit SC ka la pynliem ia ka Mawkriah West da 6-0, katba ka Kick Start Football Coaching Centre ka la jop ia ka Umpling SC da 1-0.
Ka Lawei ka la ioh ban thep ia ka kol kaba nyngkong jong ka tang ha ka minit kaba nyngkong da ka Innocia Tympuin.
Ki ar tylli ki kol kiba bud jong ka kylla step ki dei ba la thep da ka Fedilia Lamare ha ka minit kaba 28 bad ka minit kaba bud pat la thep da ka Airilang Khongsit.
Hadien ba la sdang ka kylla miet, ka Barikor Kurbah ka la ioh ban thep ha ka minit kaba 43 bad ha ka minit kaba 46 ka Khongsit sa shisien ka la ioh ban thep ia ka kol kaba ar jong ka.
Ka kol kaba hynriew ha katei ka jingiakhun la ioh ban thep da ka Jidalin Tympuin ha ka por sa ban khylliap noh ia ka jingiakhun da kaba pyndep ha ka jingioh kamai 6-0.
Ha ka jingiakhun kaba nyngkong hynnin ka sngi, ka Daiamon Makroh ka dei kaba la ioh ban thep ia ka kol jong ka Kick Start ha ka minit kaba 16, kaba dei ruh ka kol kaba nyngkong na ki saw tylli ki jingiakhun ia kaba kane ka kynhun ka la ioh ban ialeh.
Kitei ki kynhun kiba ioh jop hynnin ka sngi, kata ka Kick Start bad ka Lawei ki la ioh mar 4 poin, ha kaba ka Lawei ka ieng ha ka kyrdan kaba lai katba ka Kick Start ha ka kyrdan kaba saw haba khein na ka jingiapher ha ka jingioh kol jong kitei ki kynhun kata -3 la -8.
Mynta ka sngi ki jingiakhun kin long na ka Group B, ha kaba ha ka por 2:30 janmiet ka Kharang SC kan iakhun pyrshah ia ka Maw U-tieng SC ka ban bud pat sa ka Iasnohktilang Madanrting FC pyrshah ia ka Synroplang 77 ha ka por 4:15 janmiet.
Nongpoh: Ki pulit Enforcement ka Khasi Hills Autonomous District Council (KHADC), mynta ka sngi ki la hiar sha Sor Nongpoh, ban khynra Trading License na ki dukan bar jylla kiba don ha Nongpoh.
Ia katei ka jingleit ban khynra Trading License lisen la lamkhmat da u Bah V Bamon, kum u Enforcement Inspector ha ryngkat ka jingdon kiwei de ki Pulit Enforcement ka KHADC, ha kaba lyngba katei ka jingleit khynra, ki la ioh ban rung sha ki iew kiba don ha sor Nongpoh kumjuh ruh ha kito ki building kiba la don ka jingplie dukan die mar mata da ki bar jylla.
Lyngba jong katei ka jingleit khynra, ki Pulit KHADC, ki la lap ba don ki bar jylla kiba buh ia ki dukan, don kiba ym don Trading License, don kiba dang aplai bad don ruh kiba ka Trading License jong ki, ka la kut noh.
Haba iadei bad kata na ka liang ki pulit ka Enforcement ki la ai da ka Show Cause Notice kaba 10 ne 15 sngi ia ki ba ki dei ban leh noh ia ka Trading License.
Nalorkata, ha katei ka jingkhynra Trading License, la lap ba ki don ki katto katne ki dukan bar jylla, ki la khang khyrdep lypa hashwa ban poi kine ki pulit ka KHADC.Ha kawei pat ka liang, haba iadei bad katei ka jingkhynra Trading License da ki Pulit KHADC, na ka liang ka KSU Nongpoh Circle, ka la pynpaw ba kim hun satia ia ka rukom khynra bad kiba la byrngem ruh ba ka KSU kan sa khynra hi noh dalade.
U Samla John Lyngdoh, President ka KSU Nongpoh Circle, u la ong ba ka nongrim kaba la pynlong ia ka KSU ba kin pynpaw ia ka mynsiem bym hun halor katei ka jingkhynra Trading License da ki Pulit KHADC, ka dei hadien ba kitei ki Pulit Enforcement ka KHADC kim shym la pyntip lem sha ki dkhot ka KSU, watla ia katei ka kam ban dawa khynra Trading License la leit ban ujor hi da ka KSU Nongpoh Circle sha u CEM ka KHADC dang ha kine ki khyndiat sngi, kiba la pynpaw hakhmat u CEM halor ka jingbun bar jylla kiba wan khaii pateng ha Nongpoh khlem da don ki kot ki sla ne ioh bor da ki bor ba dei peit.
“Kane ka jingleh lyndet ka KHADC khlem da pyntip lang sha ka seng, ka pynsuba sniew ia ka seng, namar kum ka seng kaba don ia kata ka jingsngewkhia halor ka jingiohlad ki briew nabar ban wanleh ia ki kam khaii khlem kot khlem sla, hynrei haba ki pyntip sha ka KHADC, pynban ka KHADC kam kam shym la burom ia ka seng" ong u Samla John Lyngdoh.
Kumba ka seng ka la ioh jingtip ba ki don shibun ki dukan ki bar jylla kiba ym don Trading License bad kiba la shu pyniaid ia ki dukan tang da ka NOC u Rangbah shnong, pynban ha ka por ba ki Pulit ka KHADC ki leit khynra kim shym la iathuh ia ka seng, ka la pynbitar eh ia ka seng, kaba la pynlong syndon ia ka seng ba kan byrngem ba khynra hi noh ia ki Trading License ia baroh ki dukan bar jylla kiba don ha Sor Nongpoh, u la bynrap.
Nongpoh: Sa kawei ka jingjia shah lute ka jingjia shah lute kaba la jia ha ki thain Killing, ha kaba ka kynhun jong ki riew runar kaba don kumba 8 ngut eiei, ki la leit ban lute na kawei ka jaka tylliat maw (Stone Crusher) bad ha katei ka jingleit lute, ki la ioh ban rong ei ia ka pisa kumba T.1.9 lak eiei.
Halor katei ka jingjia, ki pulit ka Khanapara Police Station, ki la ioh jingtip ha ka por 3 baje eiei ha ka step jong ka 11 tarik, kumta tang mar ia ioh jingtip, ki la leit mar mar sha katei ka jaka, ba la don katei ka jingshah lute.
Katei ka kynhun ki Pulit lem bad ki Pulit CRPF, haba ki la leit sha katei ka jaka, ki la ioh jingtip ba katei ka kynhun nonglute ki don kumba 8 ngut eiei bad ha katei ka por ba ki leit ban lute na katei ka jaka, ki rah da ki suloi kai bad kaba la shu shna da ki dieng bad haba ki la iohlute na katei ka pisa, ki la phet noh sha khlaw.
Haba iadei bad katei ka jingjia, ki pulit ki la ioh ia ki sakhi kiba malu mala, kiba long kum ki Finger Prints bad nalorkata, ki pulit ki la wanrah ruh da ki Ksew ba la ioh jinghikai na Shillong, na ka bynta ban buddien ia ki runar kiba la donkti ha katei ka kam lute.
Lah ruh ban kdew hangne ba ha kine ki khyndiat bnai mynshwa la don ka kynhun ki riew runar kiba la riam shipai ialade bad kiba la rah ruh da ki suloi kai ba la shna da ki dieng, ki la leit ban lute ia kawei ka jaka tylliat maw (Stone Crusher) kaba don ha shnong Umduba, Killing bad kiba la ioh ban rong ia ka pisa haduh T.80 hajar.
Shillong: Ka nongbah Shillong, ka ioh slap 31.4mm, hynnin ka sngi, katba mynta ka sngi, ka ioh 3.6mm.
Ka Sohra, hynnin ka sngi, ka ioh slap 255.6mm, katba mynta ka sngi, ka ioh 42.4mm.
Ka Umiam, hynnin ka sngi, ka ioh slap 11.5mm, katba mynta ka sngi, ka ioh 0.9mm.
Ka tnat peit mariang, jong ka sorkar India, ka India Meteorological Department (IMD), ka iathuh ba lashai ka sngi, kan don ka jinghap slap, kaba malu mala lane kaba kham jur, ha ka nongbah Shillong bad ki shnong ba marjan jongka.
Ha kiwei ki bynta jong ka jylla, ka lah ban don ka jingtied pyrthat bad khie eriong bad kan don ruh ka jinghap slap, kaba jur bad kaba jur bha, ha ki katto katne ki jaka.
Ka Hema Malini bad u Dharmendra, ki dei ki shijur, kiba la ieid bad burom, da ki riew ieid phlim hindi jong ka India bad ka pyrthei hi baroh kawei bad kitei ki shijur, ki don ia ka jinghun mynsiem bha, halor ka jing ia poikha, kaba wan, da ka jingiaieid thep mynsiem ba arngut hi.
Na ka liang jong ki kmie ki kpa jong ka Hema Malini, ki pyrshah jur, ia ka jing ia poikha jong ka Hema bad U Dhar, namar ba u dei uba la don tnga lypa shawei bad ba ula ia shong shwa bad ka Prakash Kaur, kaba dei ka kmie jong U Sunny Deol bad U Bobby Deol.
Ka Hema, ka iapoikha bad U Dharmendra, ha u snem 1980 bad ki dang ia shong haduh mynta, kaba long la 43 snem kynthih.
Hynrei, ha kine ki sngi, U Dharmendra, u leit shong leit sah lang bad ka tnga barim jongu, ka Prakash Kaur bad ha ki khyndiat sngi, ka Hema Malini, ka la kynthoh, da kaba ong  “Ym don mano mano ruh ba kwah, ba kan jia kaba kum kane.
Hynrei, haba ka jia kumta, phi hap ruh ban pdiang kumba ka long.
Lymda kumta, ym don mano mano ruh, ba kwah ba ka jingim, kan long ha kaba kum kane ka dur.
Kawei pa kawei ka kynthei, ka kwah, ba kan don ha syndah jong u tnga baieid jongka, ha syndah jong ki khun baieid jongka, kumba long lem kiwei pat ki longiing, hynrei teng teng, ka ju iaid bakla, na kaba ka dei ban long", ong ka Hema.
Ka Hema, ka pynpaw ruh ia ka jingsngewhun mynsiem jongka, ba ka la don ia arngut ki khun kynthei na U Dharmendra.
“Ngam sngewdiaw satia ia kane bad nga sngewhun mynsiem halade hi.
Nga don arngut ki khun, nga la ri, nga la sumar bha ia ki.
Ho,oid U Dharmendra, u ju leit shatei man ka por bad ha ka jingshisha, u dei ma u, u ban khuslai mynsiem.
Ha ka kot jong ka Hema Malini, kaba ai kyrteng  Hema Malini: Beyond The Dream Girl, la thoh ba ka kmie jongka, ka  Jaya Chakravathy, ka la pynbor ia ka Hema Malini, ba kan ia poikha bad U Jeetendra, hynrei ka mynsiem jong ka Hema pat ka thrang dik dik, ban ia poikha bad U Dharmendra.
Dang shen, U  Dharmendra, ula leit sha ka jing iathoh shongkurim jong u ksew jongu, U  Karan Deol bad na katei ka jaka, ba u don, ula thoh ia ka shithi sha ka tnga baieid jongu, ka Hema bad sha ki khun kynthei jongu, ka  Esha bad ka Ahana.
“Esha, Ahana, Hema bad baroh ki khun ksiew baieid jongnga, U Takhtani bad U Vohra, nga ieid bad niew burom eh iaphi, naduh ka tyllong dohnud jongnga.
Ka jingnoh jong ka met jongnga, ka la nang ktah ia ka bor jongnga, wat la ka nga la dei ban iakren markhmat bad phi, hynrei …….
Shillong: Ka jingpynjari 144 Crpc da ka DC, East Khasi Hills District ha sor Shillong bad ban khanglad ia ki paidbah ban plie dukan hadien ka 10 baje mynmiet, ka dei ka jingphla bad ka jingkubur jong ka sorkar jylla bad ka Police department ba ka tnat pulit kam lah bad kam long kaba tbit ban the lakam ia ki jinghuri hura bad ban wanrah ia ka shongsuk shongsain ha ka jylla.
Kane ka jingpynbna jong ka DC ka pyrta jam ba ki shnat pulit kim long kiba tbit bad kim lah ban iada ia u paidbah u ba siew tulop ia ki.
Ka sorkar ka kwah ba set ia ki paidbah ha ki iing ki jong ki, ban don ka shongsuk shongsain, lada ha kane ka rukom te wat ki lehnoh ruh ki lah hi ban wanrah ka shongsuk shongsain balei ngi donkam pulit.
Ka KHNAM ka pynrem jur ia kane ka lynti khawpud kaba ka shorkar ka la shim.
Na ka daw ka jingkyrduh kam bad ban pyrshang ban ieng hala ki kjat bad ban kyrshan ban bsa ia la ka iing ki paidbah ki pyrshang ban trei miet da kaba plié dukam bam ban bsa ka iing ka sem wat la ka dei ha khyndailad lane ha Laitumkhrah lane ha kiwei kiwei ki jaka.
Mynta tang naka daw kita ki ba buaid miet bad ba pynklumar bad namar ba ka police department kam lah ban teh lakam, ka long mo kaba shongnia ban shu phah khang dukan ia baroh bad ban pynbor ia ki ban thiah khlem bam.
Kaba kham kongsan ka long balei la phah khang tang ia ki dukan jong ki rit ki ria ki dukam die marbam, balei khlem phah khang pat ia ki pup/disco ki jaka ia dih buaid? Hato lada bamja ha rud surok ha khyndailad lane Laitumkhrah shipliang ka pynbuaid mo.
Ka 144 Crpc bad ka jingpynbor ia ki dukan ban ym plie hadien ka 10 baje mynmiet kadei ka jingpyrshang jong ka sorkar ban khanglad ia ki paidbah ban kamai ban bsa bad ban pynim ia la ka iing ka sem bad kane ka jingkhanglad jong ka sorkar kadei ka jingpynkhein ia ka hok jong ki paidbah ka ba la aibor da ka artikil 21 jong ka riti synshar ka ri India kaba kdew shai ba “Article 21, which clearly states that right to livelihood is an integral part of the Right to life.
If one’s Right to livelihood would be deprived, then it means that we are taking that person’s Right to life".
“Ngi dawa jur ba ka Sorkar/DC kan weng noh ia kane ka order wut wut bad lada kim weng ngin pynlehrain ia U Myntri Rangbah/NPP/UPD/HSPDP/BJP (Govt.
of Meghalaya) ha ka iing kashari" ong ka kyrwoh, na u bah Thomas Passah, Working, President KHNAM.Shillong:Ka Deputy Commissioner ka East Khasi Hills, ka la ong ba kam long kaba shngain ban leit phai sha ïing hadien ka 10 baje mynmiet ha sor Shillong, namar ka jingdon ki riew shim kabu bad dei na kane ka daw, ba kam banse ban pynjari da ka kyndon 144 Cr.
PC ban mana ba baroh ki dukan kim dei ban plie palat ia ka 10 baje mynmiet.
“Ki don shibun jingjia huri hura ha Shillong, ngi la sakhi shibun ki jingjia ha Shillong, ngi la iohi ba ki briew ki la iaid da ka kali, da kaba tem jingrwai ba jam, da kaba pynkylla ia ka tyndong pynmih tdem bad ka pynmih jingsawa bad kane ka la wanrah ka jingsngew tieng ia ki briew ban mih ban iaid sha lynti syngkieng bad na kane ka daw, ngi hap ban shim ia kane ka rai", la ong ka kong Rosette.
Ka la bynrap, “Hadien 10 baje mynmiet, nga sngew ba ki briew ki dei ban leit phai sha la ing ban iadon ha iing ha sem, ngi dei ban don u pud ban shah ban plie ia ki briew ban plie dukan palat ia ka 10 baje mynmiet namar ba kam long kaba sngew shngain".
Ka la ong ba kam dei kaba suk ban don ki pulit ha man ki jaka ha Shillong.
“Kam long kaba suki ban buh pulit ha man ki jaka ka Shillong, wat la ka long kaba suk ia ki briew ban ong kumta, hynrei ngi hap ban wad ia ka daw, balei ki briew ki mih, ka lah ban dei ka jingshim kabu ban mih shabar ynda la miet.
Kane ka kyndon kan don haduh ban wan phai biang ka jinglong jinglong kaba jai", ka la ong.
Ka la iathuh ruh ba ka hukum ban pynjari Odd bad Even Number ia ki kali kamai, kan treikam shen namar ba ka hukum kaba la pynjari mynshwa khlem pat lah ban pyntreikam, namar ba ki don katta katne ki daw bad mynta shen kan sa pyntreikam.
Lah ban kdew ba ka DC ka la pynjari 144 CrPC ban mana ba ki dukan kim dei ban plie palat ia ka 10 baje mynmiet ha baroh ka sor Shillong hadien ba ka la mih ka jingmih ka huri hura ha thain Laitumkhrah dang shen hadien ba ki kali pulit ruh ki la shah thang hapoh Police Station bad nalor kiwei pat ki jingjia.
Kohima:Hadien ka jing hap maw ha ka 4 tarik naitung ha jan ka jaka talasi kali ha surokbah NH 29 ha Choumoukedima, u symbud myntri rangbah jong ka jylla Nagaland T.R Zeliang, u la bthah ia ka National Highway and Infrastructure Development Corporation Limited (NHIDCL),BRO bad PWD ba kin phah ia ka jing pynkhreh ia ka kaiphod kaba bniah, na bynta ka aiom lyiur ban pyntikna ia ka jing sh ngaiñ jong ki paidbah shwa ka 21 tarik Naitung.
Ha ka jingtwa maw ba dang shu jia shen, ar ngut ki briew ki la iap bad lai ngut kiwei pat, ki la mynsaw ha kaba ka kali ba ki shong ka la shah ban ha u maw ha National Highway 29.
Haba iakren sha ki ladpathai khubor, hadien ba la dep ban shong jingialang bad ka NHIDCL,BRO,PWD lem bad ki kontraktor; u Myntri jong ka sorkar Nagaland ba dei khmih ia ka tnad PWD u TR Zeliang, u la ong ba dei ban shimkhia ia ka jingshngain, ym tang ha ki bynta jong ka surok bah NH-29, Dimapur -Kohima, hynrei ha baroh ki surok ba don ha ka jylla, ha kaba u la ong ba ka jingshngain ka dei kaba kongsan bha ha kino kino ki bynta ba pyntrei ia ki surok.
“Ngi la kdew ia ki katto katne ki point kiba donkam bha kiba kine ki nong pyntrei ki dei ban shimkhia", la iathu u myntri.
Haba kylli pat mano ban kitkhlieh ia ka jingjia ba dang shu dep ha ka 4 tarik naitung, u Myntri u la iathuh ba ka dei ka jingleh jong ka bor mariang.
U Zeliang u la pynpaw ruh ba ka NHIDCL, ka dei kaba pyntrei ia katei ka surok bad kam dei satia kaba shemphang.
U la ong ruh ba ka jingjia ba dang shu dep shen kam dei satia ka ba jia ha ka sien ba nyngkong, hynrei ki la don pat kiwei ki jingjia ha kaba saw tylli ki kali ki la shah pynjot bad u nongtrei u la mynsaw jur, na ka jinghap jong u maw ha kitei ki bynta.
Haba iadei pat ba ka shithi ba la phah da ka State pollution control board, u Myntri u la ong ba ka shithi ka dei tang ban pynduna ban pynbthei bom siat maw, namar ka lah ban ktah ia ka mariang bad ka pynmynsaw ia ki nongleit nongwan bad ki kali.
U la bthah ruh ia ka NHIDCL ba kam dei satia ban kylli ia ka sorkar jylla, ban ai jing shngaiñ, hynrei ki dei beit ban leh ia ka kamram ba ki dei ban leh.
U la ong ruh ba ka kyrteng jong ki kontraktor ba pyntrei ia ki surok, dei ban buh ha ki sain board ia ka jingtrei ba ki pyntrei ha ka surok bah ha jylla Nagaland.
U la pynkynmaw ruh ba ki ophisar, kino kino ki tnad ba pyniasoh bad ka sorkar la ai bor ba ki dei ban leit jngoh ia ki surok ba la pyntrei, namar ki hap ban shim jingkitkhlieh ba ka surok la long trai da ki paidbah jong ka jylla.
Shillong:Uwei u briew ba la 46 snem ka karta, u la shah kem noh ha ka miet sngi ba ar, hadien ba u la kawang maw ia ka ïingsah jong ka myntri sorkar ka kong Ampareen Lyngdoh ha Laitumkhrah.
Une u briew ba la buaid kyiad la rah noh sha thanat jong ki pulit bad la pynlong ruh ka jingpahara kaba jur ha khmat ïing jong ka myntri sorkar.
Une u briew u dei na Malki bad ki pulit ki dang long ka jingtohkit la ki don ne em kiwei pat ki briew kiba ia don bynta lang ha kane ka kam, la iathuh u bah Sylvester Nongtnger SP jong ka East Khasi Hills, u ba la her kyrkieh sha katei ka jaka.
Une u briew ba la tip kyrteng kum u Teibor Lyting na Kharmalki Shillong, uba la buaid kyiad shaba palat ki pulit ki dang pynlong ka jing peit bniah la u don ne em ka jing duna.
U SP u la iathuh ruh ba saw tylli ki maw la kawang sha ïingsah jong ka myntri bad u ne u briew u rah ruh ryngkat ka tari shwa ba un shah bat noh ha kiba haiing jong ka myntri.
U bah Fantin Lakadong, MDC, uba dei ruh u kurim jong ka kong Ampareen, u la iathuh ba ki dang ba u dang shongkai ha iing kynsan ki la ioh sngew ia ka jing kawang maw ha ka ïing jong ki.
“Ngi la lah ban kem ia utei ba donkti hadien ba ngi la ioh ban peit na ki CCTV kiba ngi la iohi ia ki jaiñ ba u phong, ha kaba ngi la ioh ban knieh noh ia ka tari, katba une u briew u la pyrta ruh ba u kwah ban pyniap iano iano" ong U Bah Nongtnger, ha ki katto katne ki kotkhubor.
U bah Lakadong u la iathuh ba u ne u briew barabor u juh leh beit ia kine ki kam sniew, hynrei ym lah pat ban tip naei u ioh ia kine ki maw.
“Ngim tip ruh kiwei, ki donkti lang ne em hynrei ngin sa tip da ki pulit ki la dep ban pynlong ka jing tohkit".
Nongpoh:Uwei u rangbah uba la tip kum u Bah Shiningstar Kharpati na ka shnong Umpling, Shillong, u la ngam jyllop noh hapoh ka Pung Nongmahir, ha ka por ba u dang thmu ban leit khwai lem bad arngut ki paralok jong u.
La ong ba katei ka jingjia, ka la jia ha ka 9 tarik mynta u bnai, ha kaba la ong ba kitei ki laingut ki la leit khwai ha Pung Nongmahir, kaba hap hapoh ka shnong Nongdieng ngan bad la ong ba ka daw kaba la pynlong ia utei u rangbah ba un ngam jyllop, ka dei ha ka por ba u thmu ban leit shim ia ka Iingsher dara plastik, kaba la shah rah ha ka lyer hapoh katei ka Pung, namar ha katei ka por ka hap slap bad beh lyer.
Ha ka por ba utei u rangbah, u la ngam hapoh katei ka Pung, ki khlem iohi satia, hynrei kiba la iohi ia u ha ka por ba u jngi, ha kaba ki la pyrshang ruh ban iarap ia u, da kaba ai da u siej, hynrei katei ka jingthmu ai jingiarap jong ki, ka la pulom bad khlem lah iarap ia utei uba don ha um bad kaba la pynlong syndon ia u ba un ngam jyllop noh hapoh katei ka Pung.
Ia ka met jong utei u rangbah ba la ngam jyllop, la lah ban sei noh da ka kynhun ngam um na Nongbah Shillong bad hadien kata la aiti sha kiba haiing, hadien ba la dep ban pyndep ia baroh ki jingdonkam.
Shillong:Hapoh ka Nirbhaya Fund, ka skhim jong ka tnat Women &Child Development kaba long ka skhim na ka bynta ka jingsumar bad ka jingkyrshan ban ioh ka hok jong kiba shah leh beijot bad ki khynnah kynthei kiba hapoh khatphra snem ka rta kiba pun khun ka dei kaba la mang ha ka T.74.10 klur.
Ka skhim ka thmu ban ai jaka rieh tngen, ka bam bad ki jingdonkam ba man ka sngi, ka leit ka wan kaba shngain ban leit mih sha iingshari bad ki jingai jingiarap ha ki kam kiba iadei bad ka ain sha ki khynnah kynthei kiba hapoh khatphra snem ka rta kiba la shah kyn tait da ka longiing long sem namar ka jingpun khun, namar ka jing shah leh beijot lane kano kano ka daw bad ki bym don ki lad ban kyrshan ialade.
Ha u snem 20 21, ka National Crime Records Bureau ka la pynpaw ba la don 51,863 tylli ki case hapoh ka POCSO Act.
Na kine, 64% (33,348) na ki case ki dei hapoh ki section 3 bad 5 (penetrative se xual assault bad aggra vated penetrative sexual assault).
Ka jingpeit kham bniah ia kine ki jingtip ka pyni ba na baroh 33,348 tylli ki case hapoh ki section 3 bad 5 jong ka Act 99% (33.036) na ki case ki dei kiba la jia ia ki khynnah kynthei.
Na bun kine ki case, ki khynnah ki la pun khun bad ki don ki jingktah ha ka met ka phad bad ka koit ka khiah, kiba kham jur shuh shuh haba ki shah kyntait ha ka longiing longsem lane ki long ki khun swet.
Ki jingthmu jong ka skhim ki long ban ai ka jingkyrshan bad ka jingiarap ia ki khynnah kynthei ha kawei ka jaka bad ban plie lad ban ioh ki jingshakri kiba kynthup ki lad sha ka pule puthi, ka jingiarap na ki pulit, ki jingsumar (ba kynthup ia ka jingsumar maternity, neo-natal bad infant), ka jingsyllok bad ka jingkyrshan na ka ain bad ka insurance jong ki khynnah bad ki khyllung ba dang pun ha kawei ka jaka ban plie lad ia ka jingioh jong ka hok bad ka jingkhyllie im biang ia ka jingim jong kine ki khynnah.
Ki jingdonkam ino ino i khynnah kynthei iba hapoh 18 snem ka rta, iba shah ktah ha ka Penetrative Sexual Assault – Section 3 jong ka POCSO Act, Aggravated Penetrative Sexual Assault – Section 5 jong ka POCSO Act, Section 376, 376A-E jong ka Indian Penal Code, 1860 (IPC) bad iba la pun khun namar kane i hap hapoh kane ka skhim.
Kum kine ki khynnah ki dei ban long khun swet ne shah kyntait ha ka longiing longsem ne kim kwah ban sah biang bad kiba haiing.
Ka long kaba donkam ia i khynnah ban don ka copy jong ka FIR ban ioh ia ki jingmyntoi hapoh kane ka skhim.
Hynrei, kan dei ka kamram jong kiba pyntreikam ia ka skhim ban pynthikna ba ai jingtip sha ki pulit bad ai ka FIR.Ki rukom treikam ba dei ban bud da ki Child Care Institutions (CCIs) Children’s HomeKi briew kiba pyniaid ia ka Home lane ka jaka sah kin pynbiang ia ka jaka ba shngain ban sah kine ki khynnah kaba la ka jong namar ki jingdonkam jong ki, ki pher na ki jingdonkam jong kiwei kiwei ki khynnah kiba don ha kitei ki jaka.
Ki briew kiba shimti ia ka jingsumar jong kine ki khynnah kin buh ia ki briew ban peit kyrpang ia ka case.
Yn pynbiang pisa ia ka jaka sah na ka bynta ka jingsumar bad ka jingiada ia kine ki khynnah.
Hapoh ki kyndon ka Mission Vatsalya yn don ki CCI ba kyrpang na ka bynta ki khynnah kiba shem lanot kiba hap hapoh ka POCSO na ka bynta ka jingkhyllie im biang ia ka jingim bad ka jingkyrshan ia kine ki khynnah.
Shillong:Ka bor pyniaid district jong ka East Khasi Hills, ka la pyntip ki don haduh 365 ngut ki briew na Manipur kiba wan phet rieh sha Meghalaya, naduh ba la sdang ka jingiakynad ha katei ka jylla khamtam ha Shillong.
Bad na kine, kiba dang sah ki don sa tang 77 ngut bad baroh ki la leit phai lut.
Ka Deputy Commissioner jong ka East Khasi Hills, ka Kong Rosette M Kurbah, ka la pyntip mynhynnin ka sngi ba kine ki 365 ngut kiba la ioh jingkheiñ ki dei katkum ka jingpyntip na ki nongialam jong ki Manipur kiba sah ha Shillong, bad ki kynthup na ka jaidbynriew Gangte, Meitei bad Kuki.
“Ia kine kiba wan shane la pdiang sngewbha ki para jaitbynriew jong ki, kiba don hangne ha Shillong bad ki kynhun Balang jongki ruh", la ong ka DC.Na ka liang, u Additional District Magistrate, u Bah Ronnie Wahlang uba la leh ia ka jingtohkit halor kane, u la iathuh ba ka bor pyniaid district, ka la pynlong ka jingiakynduh bad ki nongialam jong kitei ki lai jaidbynriew, bad la ioh jingtip ba mynta ki don sa tang 77 ngut ki briew ba dang sah ha Shillong, bad kine ki la leit sah bad kiba haïing kiba ithuh don ruh kiba la shong wai hadien ba la ioh ia ka jingpynshisha na ki pulit.
U la iathuh ba ia kito kiba la leit phai noh, la iarap da ka tnat pulit ban leit phai suk sha Aizawl bad Churachandpur ha Manipur.
“Ngi la khot jingialang la lai sien.
Kawei ka jingialang la pynlong ha Madanriting Police Station ia baroh ki jaitbynriew na Gangte, Meitei, bad Kuki ha ka jingdon lang ki nongialam shnong.
Kine ki nongialam na ki jaitbynriew ki la pynpaw ia ka jingsngewnguh ia ka bor shnong Madanriting bad ki pulit kiba la ai jingiada.
Ka Seng Kynthei Madanriting kila ai jingiarap ia kine kiba wan", la ong u bah Ronnie.
U la ong ba katkum ka jingtip ba la phah ki nongialam jong kine ki kynhun, bad kumjuh na ki Pastor jong ka CBA – Church Baptist Association bad ka Evangelical Baptist Church Convention.
Ki Pastor ki la ai jingthoh sha ka sorkar ba ym don shuh kiba dang sah ha Balang bad ki 77 ngut ki dei kiba sah ha ïing kiba haïing bad kiba sah ïing wai.
Na ka liang u SP, la ai ia ka repot sha ka dorbar shnong khnang ba kiba wad iing wai kin ioh.
Haduh mynta ym pat don ba pan wan jingiarap ha kaba iadei bad ka jingpynrung klas bad ki la leh hi dalade.
Ka dorbar shnong Lapalang, la pynlong ia kawei ka jingialang hapdeng kine ki jaitbynriew kiba wan phet na Manipur.
Na ka liang u Superintendent of Police ruh u la iathuh ba hadien ba ki pulit ki la iakynduh ia ki jaidbynriew na Manipur, ha kaba kin nym pynmih kano kano ka jingkulmar hapdeng para maki, katba ki dang don ha Shillong.
Shillong: Mynhynnin ka sngi, shi kynhun ki nongialam na North Goa Zila Panchayat, ki la wan wad jingstad jingtip ia ka rukom treikam ka Khasi Hills Autonomous District Council (KHADC).
Ia kane ka kynhun la ialam u chairman u Sieddesh bad u Chief Executive Officer (CE O) u Ajay Gause, katba na ka KHADC la ialam u Chief Executive Member u bah Pyniaid Sing Syiem, ha kaba ki la iaphylliew jingmut ha kamra ka KHADC.Haba kren sha ki lad pathai khubor hadien ba la iaphylliew iasam ia ki jingtip, u Siddesh, ula iathuh ba ka jingthmu jongki ban wan jngoh ia ka KHADC ka long ban lum jingtip ia ka rukom treikam jongki bad kumno ban kit sha Goa, ban pynbha ia ka rukom treikam kiba iahap.
Katba u CEO u Ajay Gause u la iathuh ba ka don ka jingiapher ka rukom treikam hapdeng ka Zila Panchayat bad ka District Council namar ba hangne ia ki kam pynroi la pyntrei ka District Council katba ha Zila Panchayat la pyntreikam lyngba u CEO ba la thung ka sorkar jylla.
U la iathuh ba ka Goa ka don ki shyiap, ka duriaw katba ha Meghalaya ka don ki khlaw ba rben bad ki lum ba itynnad.
“Ka jingiapher hapdeng ka Goa bad ka Meghalaya.
Ia ka Goa la tip kum u shyiap, ka duriaw katba ia ka Meghalaya la tip na bynta ka jingitynnad ki khlaw ba rben, bad ki jinglong ka riti dustur", la ong u Ajya.
Na ka liang u bah Pyniaid, u la iathuh ba ka Council ka la iasam jingtip sha kane ka kynhun na Goa halor ka riti dustur bad ki rukom treikam ka Council.
“Ka jingwan kane ka kynhun na Goa ka long ban tip kham bniah ia ka rukom pyniaid kam ha District Council bad kiei ki kam ba ka peit ia ka synshar khadar, ka it ka Hima bad riti dustur", la ong u bah Pyniaid.
Lyngba kane ka kynhun na Goa, ki MDC ki la ioh jingtip ia ka rukom treikam jongki bad kumjuh ma ki ruh kila ioh jingtip ia ka rukom treikam jong ka Zila Panchayat ha Goa.
Shillong: Hynnin ka step ha ka por kumba 9:00, ka don ka jingtwa khyndew kaba ima haduh katta katta na ka daw ka jingjur palat jong u ‘lapbah ha ka shnong Huroi.
Ki ar tylli ki long ïing kiba la jan shah rong noh na kane ka jingtwa ka khyndew ki long ka ïing jong ka kong Helibon Sajem bad ka ïing jong ka kong April Lamin Gadew.
Kine ki long ïing mynta kim long shuh ban shong ban sah, namar ka jingjur u ‘lapbah kam pat sangeh bad lada ka jinghap u slap kam pat sangeh kine ki long ïing mynta ki don hapdeng ka jingma.
U Rangbah shnong jong ka shnong Huroi, u bah Golden Marbaniang ha kaba ia dei bad kane ka jingjia,ka jingpynjulor jong ka mariang ia kine ki ar tylli ki long ïing u la kyrpad jur ia ki bor district khamtam ia ka sorkar jylla ba kan shimkhia noh kloi ia kine ki long ïing kiba shah ktah ha kane ka jingpynjulor ka mariang bad u la ong ruh ba ka sorkar ka dei ban ai jingiarap kloi noh katba ka jingjia ba sngewsih kam pat jia ia kine ki long ïing.
Varanasi:U sohsaw, ula remdor palat than ha kine ki sngi bad katei ka jingkiewdor, ka la pynlong ia uwei u mahajon, ba un buh noh da ki arngut ki nongpahara, namar ba u thait ban iakren ia kiba leit ia khlieh dor lane ba u tieng ruh, ki don kiba leit knieh jubor ia kitei ki sohsaw, na ka dukan jongu.
U Ajay Fauji, u nongdie jhur ha Varanasi, ula buh ia arngut ki nongap, na ka bynta ka jingshngain jongu, ha kaba bat pisa ha met bad ka jingshngain jong u sohsaw ruh, ba yn nym don ba leit shim jubor ne pan dor na katei ka dukan jongu.
“Ka dor u sohsaw, ka la kiewdor haduh katta katta bad ki don ki briew, kiba khie bitar, haba ki wan ha dukan bad ki sdang ban kren da ki ktien kiba sniew bad ka byrngem byrsit.
Kumta, ba ngam kwah, ba kan mih kano kano ka jingkulmar, kumta nga la buh da ki arngut ki nongpahara", ula ong.
Ka don jong u sohsaw, ka long hapdeng T.160, haduh T.180 shi kilo, ha kine ki sngi ha Varanasi bad ki nongthied, ki don kiba thied tang 50 ne 100 gram, na bynta ban shet ban jyntah ha iing.
Kane ka dei ka jingthoh, kaba la thoh da U Harsha Geonka bad kaba la sot na ka twitter jongu bad ka jingthoh ka ong “Ka credit card jongnga, ka la jah la ar bnai tam bad nga la leit sha thanat mynta ka sngi".
Kumta ki pulit, ki la kylli “Balei ngam shym la leit ujor naduh kham mynshwa?"Nga la jubab “U nongtuh, u pynlut duna bha, na kaei kaba ka ju pynlut ka tnga jongnga".
Haba ki pulit, ki la kylli biang “Balei ba nga leit ujor pat mynta ka sngi".
Ka jubab jongnga ka long “U nongtuh imat, ula ai ia katei ka atm card sha ka tnga jongu".
Ki Garo ki dang wan kiew kham hadien ha kine ki ri lum la wan shwa ki Khasi bad ki Garo ki dang wan kham hadien.
Ym lah ban tip tikna ba ki Khasi bad ki Garo ki wan mih nangno ba ki sa wan buhai shnong ha kine ki lum.
Ki Garo ki la wan kiew Sha kine ki lum lyngba ka Shella.
Ki Khasi ynda ki la bna ba ki Garo ki la wan kiew ha kine ki lum ki la hiar sha them Shella ban khang lynti ban nym ailad ïa ki ba kin kiew sha kine ki Lum Khasi.
Ki la rah la ki khnam ka ryntih ban ïaleh thma bad ki Garo bad ki Garo ruh ki la ïeng ïaleh bad ki Khasi bad ka jingïaleh ka la jur bha bad ka la neh da ki taïew bad ka jingïap briew ruh ka long na baroh ar kynhun.
Hapdeng ka jingjur jong u slap ka them Shella ka la kylla long kum ka duriaw.
Ki Garo ki la shna da ki lieng ban shong ban lait na ka jingjyllop bad da miet pat ki taplup da khongpong ïa kita ki lieng ban tap ban thiah ban lait na u slap ka lyer.
Ki Khasi haba ki ïohi ïa kane ki la itynnad ïa ki bad ki la ong ba kin shna ïing noh kum ki lieng Garo.
Ka jingïaleh hapdeng ki Khasi bad Garo ka la neh kham slem, hynrei ym shym la jop mano mano.
Ka jingïap briew kaba shyrkhei na baroh arliang.
Khadduh ki Garo ki la tyrwa ïa suk noh bad ki Khasi ruh kila pdiang ïa kata bad ki la shah ïa ki Garo ban wan kiew ha kine ki lum Lada ki kloi ban bud ïa ka riti dustur jong ki bad ki dei ban ai jait noh sha ka kynthei kum ki Khasi.
Ki Garo ruh ki la pdiang ïa kata bad ki la ai jait noh sha ka kynthei kum ba long ki Khasi naduh kata ka por.
Ki Khasi ki la pyllait lynti da kaba suk ïa ki Garo ki la pyni ïa ka jaka shaphang sepngi ba kin leit shong hangta.
Ki Garo ruh ki la hiar shaphang sepngi kumba la kdew da ki Khasi.
Naduh kata ka por ki Garo ruh ki la wan buhai shnong ha kine ki lum.
Ka Riwar Offset Press, ka donkam ia uwei u helper, na bynta ban trei mashin kotkhubor, tang ha ka por mynmiet.
Kiba kwah kin sngewbha ban phone ha u number 88373 20491.
Ka Press, ka don, ha Sawmer, Upper Shillong bad yn kham kwah ia kiba sah shajan.
Ym donkam kyrdan pule.
Shillong:Kum shibynta ban tehlakam ia ka jingdon jong ki karkhana Coke beaiñ, ka sorkar Meghalaya ka la shim ia ki rai ba tyngeh ban pynduh pyndam noh ia kine ki karkhana beaiñ hapoh ka jylla bad ban bud ryntih ruh ia ka hukum jong ka ïingbishar ka jylla ka Meghalaya High Court.
La sdang ruh ban leh da kaba tyngeh ia kine ki karkhana Coke beaiñ ha u bnai Nohprah jong u snem ba ladep, ha kaba la khang ia kine ki karkhana bad pynpra ruh ia ki khnang ba kin ym lah shuh ban treikam biang.
Kane ka la bteng haduh u bnai iaiong mynta u snem, kum shibynta ka jing sdang ban pynduh jait noh ia kine ki kam beaiñ.
Ka sorkar jylla hadien ka jingioh hukum na ka ïingbishar ban pyntreikam ia ki aiñ, la ai ia ka bor ban pynpra noh ia kitei ki karkhana beain kiba la treikam bad ban kem ruh ia kiba donkti ha kane ka kam beaiñ.
Ka jingpynpra, ka la sdang naduh ka 8tarik Naitung bad haduh ka 10tarik naitung, la dep pynpra ia ki 3 tylli kitei ki karkhana coke bad ka jing pynpra ia kine ki karkhana beaiñ, ha kaba ka jingpynpra ia baroh ki karkhana la buh thong ban pyndep ha ka 20 tarik naitung.
Kiba bun na kiba donkti ha kane ka kam beaiñ la ithuh bad kem noh.
Haba ia dei bad kane ka bynta ka sorkar ka la tihbniah bha ia kiba don bynta lang, hynrei ka dang long jar jar haduh mynta wat la ka jingpynpra ka la iaid shakhmat.
Ka sorkar ka la pynsted ia kane ka kam katkum ki kyndon aiñ bad ban iada kyrpang ia ka sawdong sawkun ki khlaw ki btap na ka bynta jong ki nong shong shnong.
Ban tehlakam ia ki karkhana Coke beain ka sorkar ka la shim da ki lad ki lynti kiba biang tam khnang ban pynlong ia ka mariang kaba khuid.
Ka sorkar ka la buh ruh ka jingkyrpad ia ki paidbah nong shong shnong ki dkhot ka imlang sahlang ba kin iatreilang bad ka sorkar ban pyndep noh ia kane ka jingpynpra.
Ki blood platelets, ki dei ki compnent ha ka snam kiba iada ia ngi na kaba duh palat ia ka snam haba mynsaw.
Wat la ia ki dawai lah ban ioh ban kyntiew ia ka jingbun jong ki platelets, phi lah ban kyntiew hi dalade na ka bynta ka jingbun jong ki.
Nyngkong phi donkam ban sngewthuh kumno ban tip ba ka jingdon jongki blood platelets ka duna.
Ki platelets ki dei ki blood cell kiba iarap ia ka met ban pynrben ia ka snam.
Ki platelets ki don ka jinglah ban pynbha ia ki cell ki ba la sniew ruh.
Ka jingniew ia ki platelets ka dei ka jingthew ia ka jingdon jong ki platelets ha ka snam.
Ka jingthew kaba biang jong ka snam la tip ba ka dei 150,000 – 400,000 ki platelets haka 1 microlitre ka snam.
Katto katne ki dak jingpang kiba shem bha jong ka jingduna jong ki platelets ka dei ka jingjngem bha,ka jingphlei snam na ka khmut, bad ki doh bniat, ka jingiaibteng jong ka jinglieh jong ka snam na ka jingshah ot, ka snam haka painkhana bad ki jingsaw haka sniehdoh.
Shuh shuh ki kynthei ki lah ban shitom ruh na ka jingjur palat ka jingpoi bnai.
Ki briew kiba don ia kane ka jingshitom ki lah ruh ban mad iaka jingtlot bad jingthait.
Katto katne ki daw jongka jingbun palat ne ka jingduna palat jong ki platelets ka lah ban long na ka jingpang bampong, jingpang ha u donhnud kaba la jur, leukaemia, anaemia, ka jingshah ha ki chemical ki ba ma,ka jingarmet, ki dawai chemotherapy, ka jingdih kyiad palat, ka jingduna jong ka vitamin B12 bad kiwei kiwei.
Ha kane ka jingthoh yn kdew katto katne ki jingbam kiba ha khmat duh kiba kyntiew ia ka jingdon jong ki platelets.
Naitung: Ka seng Achik Concious Holistically Integrated Krima (ACHIK) ka la rai ban pynlong noh ia ka jing shah thngan naduh ka sngi ba ar, kum shibynta ban panbor ia ka sorkar jylla ban pyntreikam ia ka Roster system naduh ki snem ba mynshwa bad ban pynlong ruh ia ka Tura kum ka nongbah jong ka jylla ha ka por tlang.
Kane ka jing shah thngan yn ialam da u nongialam ka kynhun ACHIK, u Laben CH Marak u ba dei u wei na ki ophisar barim, haduh ba ka sorkar kan pynurlong ia kine ki artylli ki jingdawa.
Ki paidbah jong ka rilum Garo ki la ioh ia ka jingsumar meinah, wat la ki ioh ia u myntri rangbah da ki phew snem na rilum Garo, la iathuh ki khubor ba la pyllait da kane ka seng.
pan noh syndon ka jylla lajong.
Ka KHADC ka dei ban pynmih hukum ba um dei ban shah iaki jaka khasi ban die ha kine ki jaidbynriew namar kan wanrah jingeh haka rukom synshar khaddar.
ngim dei ban ailad shuh ioh poi ka por kumba jia hapoh manipur hangne ruh lah ban long.
Shillong:U myntri ka tnad pule puthi ka jylla ha ka sngi Nyngkong, u la ong ba ka jylla Meghalaya ka la leh bha ha kine ki lai snem ba la dep ha ka pule puthi ha kaba ka la kham tam wat ia ka jylla Kerala kaba la kiew bha ha ka thoh ka pule ha ka ri.
U la ong ba katkum ka jingpynhap kyrdan jong ki jylla ha ka ri ne ka Performance Grade Index (PGI), ka jylla Meghalaya ka la kiew sha ka 2017, ka don ha ka kyrdan ba 8 hynrei ha 2020-21, ka kiew sha ka kyrdan ba hynriew.
U la ong ba ka jinglong jingman ka pule puthi ka la kiew ha kine ki saw snem.
Ha u snem 2017-18 bad bad 2018-19, ka Kerala ka ioh 826 point bad ha 2019 ka ioh 862 point kaba kiew sha ka 36 point katba ka Meghalaya ha kine ki snem ka 574 bad ha u snem 2019 ka kiew sha ka 610 point bad ka kiew sha ka 36.
Ha u snem 2019-20, ka Kerala ka ioh 862 point ka kiew 29 point katba ka Meghalaya ka kiew 629 point bad ka kiew sha ka 29 point, bad kane ka la pyni ba ka jingkiew ka jylla Meghalaya ka iaryngkat bad ka Kerela.
Ha u snem 2021 ka Meghalaya ka kiew sha ka 716 ka la kiew sha ka 69 point ban kham palat ka jingioh point ia ka Kerela.
Ka jingshim jingkhein halor kane ka dei lyngba ka jingdon ki lynti syngkieng kiba biang, ki tower phah khubor bad kiwei ki jingdonkam jong ki jaka pule kum ka ïing skul bad kiwei.
Ha kajuh ka por, u myntri u la pyntip ba ka tnad kan pynlong noh ia ka jingthungkam ia baroh 1200 tylli ki kam kiba lait ha ki Primary Skul ha ka jylla bad ia kane yn shim interbiw ia kito kiba la dep pyndep ia ka MTET.Haba pyntip halor kane, u Rakkam u la ong ba ka sorkar kala rai ban pynmih noh ia ka jingpynbna halor kane mynta u bnai hi bad kiba lah ban aplai kin dei tang kito kiba pass ia ka MTET bad u la ong ba lada kan slem ruh kam ym palat ia ka ar bnai.
Ha kajuh ka por, u la ong ba ka sorkar ka la pynkhreh ban ai jinghikai ia ki nonghikai da kaba iatreilang bad ka IGNOU, NIOS lyngba ka jingiarap ka sorkar India.
U la iathuh ruh ba ka sorkar India ka la mynjur ban buh ia ka jaka ialeh ia ka eksamin Common University Entrance Test (CUET) ha Shillong, Jowai bad ha Tura ha sienjam ialeh ban wan khnang ban pynlait ia ki samla na ki jingeh.
U la iathuh ba dang shen hapoh ka jingialam u Myntri Rangbah ka jylla u Conrad K Sangma, la iakynduh ia u myntri ka tnad pule puthi ka ri ha New Delhi, ha kaba u myntri u la kular ban phah ia ki ophisar ban wan iamir jingmur bad ki ophisar ka sorkar jylla shen ban sngewthuh ia ka jinglong jingman ka jylla.
Ha ka jingiakynduh bad u myntri, la iakren ia ka kam nonghikai SSA, ka skulbah ha ka jylla, ka PMUSA, bad kiwei ki mat.
u Conrad Sangma u la beh kam 1200 ngut ki pli ki Nonghikai govt LP Skul…u la thung pat da kiwei kiba dei ki briew jong u…Me don ha shuki me leh bein palat pud ia ki pli….
Shillong:Ka kynhun ki nongialam shnong ka Laitumkhrah ka la iakynduh mynhynnin ka sngi ia ka Deputy Com missioner ka kong Rosette M Kurbah ryngkat ka jingdon lang u SP bah Sylvester Nong tnger ka East Khasi Hills halor ka jingjia dang shen, ha kaba ka la don ka jingshah thang kali na ka jingmih ka huri hura hapdeng ki ar kynhun.
Haba kren sha ki lad pathai khubor, u Rangbah Shnong u bah Andrew A Jyrwa, u la iathuh ba ka Lait umkhrah ka dei ka shnong kaba don hapdeng ka shongsuk shongsain bad kam kwah ban don kum kato ka jingjia.
Ha ka jingiakynduh, ki la pynsngew ha ka DC ia ka jingpynher sted palat ia ki kali ha ka thain Laitumkhrah, bad kumjuh ka jingpynbuh ia ki jingsawa ha ki ar shaka kaba la pynthut ia ka bor ioh sngew jong ki briew wat ban pynkyndit naba thiah, namar ba ka jingbuh pynsawa ki ar shaka, ka la lah ban pynthut wat naduh Nongthymmai ruh shaduh Laitumkhrah.
“Ka jingpynher sted ia ki kali bad ki ar shaka kala buh jingma ia ki nongleit nongwan bad kumjuh ia kiba niah lada don kano kano ka jingjia", la ong ki nongialam shnong.
Ki la bynrap’, “La pynsngew ha ka DC ia ka jingbuh ia ki jingbuh pynsawa ha ki ar shaka ka la pynduh thiah pynduh dem ha ka por mynmiet, teng teng na Laitumkhrah haduh Nongthymmai dang ioh sngew ia ka jingsawa".
U bah Andrew u la ong ba naduh mih ka jingjia, ka dorbar shnong ka la pynlong ia ka jingiaid pahara ryngkat ki pulit kiba ai ka jingiatreilang kaba pura.
“Ka jingiaid pahara ha shnong kan bteng beit haduh ban wanrah ia ka jingsngew shngain kaba pura", la ong u rangbah shnong.
Shillong:Ka Deputy Commissioner jong ka East Khasi Hills District, ka kong R.M Kurbah IAS, kaba dei ruh ka District Magistrate, katkum ka bor ba la bynshet ha ka la pynjari ia ka Section 144 CrPC, la khang ban plie dukan ka long tang hapoh ka 10 baje mynmiet.
Ka jingbam bad dih ia ki jingdih pynbuaid ha ki kali, kiba lah ban wanrah ia ki kam pynkheiñ ain ha ki kali la khang pyrshah, ka jingpyntem jingrwai ryngkat ki sur ba sawa jam ka khang pyrshah hajan ki jaka pule, jaka ai jingsumar bad ha ki shnong ki thaw ha ka por 10 baje mynmiet la khang pyrshah.
Kane ka jing pyrkhing jong ki bor pyniaid distrik, ka dei hadien ba la iohi ia ki katto katne ki jingjia ha Nongbah Shillong kiba la wanrah ia ka jing pynkheiñ aiñ khamtam ha ka por mynmiet kaba la pynthut, buh jingma bad ka ba pynsyier ruh ia ka jingim jong u babun balang.
Kino kino kiba pynkheiñ ia kane ka hukum kin ngat ha ka kyndon ain section 188 jong ka indian penal code.
Kane ka hukum jong ka District Magistrate kan treikam pura naduh ka 12 tarik naitung bad kan kut pat ynda la pynmih pat da kawei ka hukum.
Lada ki jingkulmar ki dang iai jia hapoh 10 baje, yn sa khang noh naduh 8 baje pat? O ka sorkar MDA 2.0….
Bhopal:Ka video jong u briew, uba shah synreit umjung ha ka shnong Sidhi jong ka Madhya Pradesh, ka la pynkyndit ia ka Ri hi baroh kawei bad katei ka la pynlong ia ki pulit, ba kin kem ia U Pravesh Shukla bad pynhap ia u, ha ka kyndon National Security Act (NSA) bad sa ka iing jongu, kaba la shah pynpra.
Ym tang katta, u Shivraj Chouhan, myntri rangbah ka jylla, ula sait ruh ia ki kjat jong utei u jait bynriew tribal, U Dashmat Rawat.
Mynta pat, ka la mih sa kawei ka jingkynnoh bad kata ka long ba u Shivraj Chouhan, um shym la sait satia ia ka kjat jong utei uba shah shoh, hynrei, u leit sait da ka kjat jong uwei pat, uba ki khot kyrteng U Sudama bad utei um dei satia, uba shah kynshait umjung.
La iathuh ba utei uba shah kynshait umjung, u dei uba dang kumba 16 lane 17 snem, katba utei uba shah pynsait kjat, u dei uba don kumba 35 haduh 38 snem ka rta.
U Superintendent of Police (SP) jong ka Sidhi, u Ravindra Kumar Verma, u iathuh ba u dei shisha U Dashmat Rawat, uba shah pynsait kjat, ha u myntri rangbah, uba na ka shnong Kubri.
Na ka liang jong U Dashmat Rawat pat, haba la kylli, u iathuh “Kane ka jingjia ka la jia ha u snem 2020 bad nga la buaid jawsheh bad ngam iohsngew shuh, ba don ba wan jung ia nga ruh bad ngam ithuh hi ruh, ia u nongjung.
Ynda ka la mih katei ka video, la ialam ia nga sha thanat bad kumjuh sha ophis jong u collector bad nga la shu thok ia ki bor pulit, ba ngam dei satia, ma nga uba la shah jung, hynrei, ynda haba u nongjung, u Pravesh Shukla, ula phla dalade hi, hangta nga sa ngeit ba u dei ma u, uba leh kumta".
Shillong:Haba pynpaw ia ka jingeh ban pynkylla ne pynkiew kyrdan deficit lut ia baroh ki nonghikai Adhoc naduh ki SSA, bad kiwei, ha ka jylla u myntri ka tnad pule puthi, u Rakkam A Sangma, u la ong ba ka jinglut kam long shuh kaba kai, ba ka sorkar kan pynmih pisa.
Haba kren mynhynnin ka sngi, u Rakkam u la ong ba wat ka calculator rit ruh kam don jaka shuh ban khein ia ka jinglut ban siew tulop, lada pynkylla Deficit lut ia ki nonghikai.
Hynrei ha kajuh ka por, u la ong ba ka sorkar kam shym la sheptieng ban pynbeit ia kane ka mat bad kan iai thaw lad namar haba don ka mon ka lynti ka don.
“Ym tang ki Upper Primary, naduh ki Lower Primary, Secondary, Aided Skul, SSA kila dawa ban pynlong deficit hynrei kam lah ban long ia mynta hynrei ka sorkar ka dang thaw ia ki lad ki lynti.
Haba don ka mon ka don ka lynti", la ong u Rakkam.
U la kyntu ia ki nonghikai ba kin shim khia ban pynthymmai ialade ban aiti na bynta ka lawei jong ki khynnah skul ka jylla.
Haba pynpaw ba ka jinglut kan long kaba jur haduh katta da ki spah klur, u Rakkam u la ong, “Nga kyrpad ia ki nonghikai ban wanrah ia ka pule puthi kaba bha tam na bynta ki khynnah ka jylla naduh ka mynsiem".
U la bynrap, “Kan don ka jinglut kaba haduh katta katta, wat ka Calculator kaba rit kam don jaka shuh ban khein, ka dei ka jingkit kaba khia jubor haba iadei bad ka jinglut".
Lah ban kdew ba dang shen, ka seng ki nonghikai Upper Primary jong ki Skul adhoc dang shen kila dawa na u myntri ban pynkylla ne kyntiew kyrdan noh ia ki nonghikai Adhoc kiba don phra ngut tam ha ka jylla.
Tang ka jingeh bad jingpynduh jingkyrmen suda kat sha ba phai ia ngi ki nonghikai.
Kyntiew deficit da kaba leh phase wise, nyngkong ia kiba la don ha ka proposal bad kumta ter ter.
Ka sorkar ka lah dei ban kyntiew kyrdan ne regularize ia ki nonghikai SSA bad adhoc da ka phase wise basis kumne harum:-1.
ia ki nonghikai ba lah shakri 10 snem shaneng(senior most).
Lane2.
ia ki nonghikai ba lah qualified ,ba pass D.el.
ed ne B.ed bad MTET kat kum ka jingkwah jong ka sorkar jylla ne NCTE NORMS.Kane kan pynsuk shibun ia ka sorkar ban leh ia kaba bha tam na ka bynta ki nonghikai.
New Delhi:Ka seng AAP, hynnin ka sngi, ka la wan rah ia ka phang, kaba ka ai kyrteng “Bijli Andolan" ha Haryana, ha ka prokram, kaba la pynlong ha Panchkula, ha kaba U Arvind Kejri wal, myntri rangbah ka Delhi, ula ther tyngeh ia ka seng BJP, halor ka jingkyrduh ding ha kiba bun ki jylla bad u da ong, ba ka jing aiei ding ilektrik bad ka bym juh lip ruh, ka dei, tang haba ka don ka dohnud kaba khuid.
Ha katei ka jingialang, la don lang ruh U Bhagwant Mann, myntri rangbah ka Punjab bad la iathuh ba katei ka phang jong ka “Bijli Andolan" (ka mat pynioh ding ilektrik), ha kaba ki dkhot jong ka Aam Aadmi Party (AAP), kin leit sha ki shnong ban iathuh ia ki paidbah, halor ka jingkiewdor jong ka bai ding ilektin bad ba kin kular ia ka ding, kaba khlem siew pisa bad ka bym juh lip ruh baroh shisngi shimiet, lada ka seng AAP, kan wan ha ka sorkar ha ka jylla Haryana.
“Ngi pynlong mynta ia ka Bijli Andolan… Phi tip bha, ba ka tynrai jongnga, ka dei na Haryana.
Shibun ki briew, na kane ka jylla, ki iathuh ianga shaphang ka jingkyrduh bor ding ha kane ka jylla, ha kaba don kiba duh ilektrik, haduh 6 kynta kynthih" ong U Kejriwal, ha ka jingialang ha Panchkula.
U Kejriwal, u iathuh ruh, ba ka don kawei ka thei iaplok, kaba la ioh ia bai ding ilektrik, kaba poi sha ka T.1.40lak bad u ong “Ki briew, ki ioh ia ki bill, kiba thok bad la pynbor ia ki, ba kin hap siew, namar ba ym don ba pynbeit satia" ula ong shuh shuh.
“Ha ka por, ba ngi dang thaw sorkar ha Delhi, ha katei ka por, ka don ka jingduh bording, kaba phra kynta ha ka shisngi bad ka bai thang ding, kaba da rem tasam, hynrei mynta kiei kiei, ki la iaid beit iaid ryntih" ong U Kejriwal.
Ha Punjab ruh, ki briew, ki ioh ia ka bai thng ding, kaba heh bha bad ka don sa ka jinglip ding kaba khah khah bad u ong “Hapoh shisnem, ka sorkar AAP, ka la pynbeit lut khait ia kitei baroh".
U Kejriwal, u ong shuh shuh, ba ka Ri, ka donkam ia ki briew kiba la nang la stad, ba kin synshar ia ka.
“Ngi ngi dei kiba la nang la stad, hynrei, kine kiba dang leit klass IV, ki dei kiba dang bieit, kim tip satia ban pyniaid ia ka sorkar" ula ong shuh shuh.
U Kejriwal, u ong ba ka Ri, ka lah ban pynmih haduh 4 lakh megawatt ka bor ding, katba ka jing donkam bor ding, ka long tang 2lak megawatt.
“Iathuh ianga, tang kawei ka jylla, kaba synshar ka Congress lane ka BJP, kaba ioh bording baroh shisngi shimiet.
Lada phi jied ia ki, phin mad ia ka jingduh ding kaba bun bun kynta bad ka bai ding ruh kaba heh tasam bad ka ban bam lut ia ka kamai kajih jongphi".
Nongpoh:Hadien ka jingshah shoh bad ka jingkhlad noh jong uwei u samla naka shnong Umeit ha jingkieng Umiam (Fly Over) kaba la pynpar niangkhriat ruh ia kiba bun ba lang, ka seng HITO Ri-Bhoi District lem bad ka Seng Longkmie jong ka Shnong Pyllun bad ki bor pulit mynhynnin ka sngi, ki la leit ban pynkhuid ia ki jaboh kiba la sarah ha katei ka jingkieng bad buh syndon ka jing maham ia ki paidbah ba kim dei ban shongkai ha katei ka jaka naduh ka por 6 baje mynmiet.
Katei ka jingmaham kala mih ruh hadien ba u samla Ajay Kharhujon naka shnong Umeit na Ri Bhoi, khlem da tip ia ka daw bad ithuh ia ki briew u la shah shoh pynmynsaw haduh ba un da khlad noh syndon na kane ka sla pyrthei, ha katei ka jaka kaba ki briew ki ju sngewtynnad ban iengkai ban shondur bad don ruh kiba ieng ban ia muja ban dih kyiad.
Naka liang ka seng HITO, ha ka jingdon lang ki bor pulit bad ki bor shnong ki la pynkhuid ruh ia katei ka jaka bala satah tang da ki jaboh jabain bad ki plastik bad kumjuh ruh ki bolor kyiad bad maham tyngeh ruh ba ki paidbah kim dei ruh ban pynlong kum ka jaka dih kyiad ia katei ka jaka naduh ka por 6 baje janmiet shaneng, bad lada lap na ka liang ka seng, ki bor shnong bad kumjuh ruh ki bor pulit kin sa shim da ki lad ki lynti ba tyngeh ia kiba leh pyrshah ha katei ka jaka khnang ban teh lakam ia kino kino ki kam sniew ha katei ka jaka.
Mairang:Kum shibynta jong ka jingrakhe ia ka sngi kyrpang jong ki nongri dohkha kaba la tip kum ka National Fish Farmers Day, ka tnat Fisheries jong ka Sorkar Pdeng, ka la pynlong ia ka Virtual prokram mynhynnin ka sngi naka bynta ki jylla bapher bapher jong ka Ri India ha kaba lah ioh ban plie da u Myntri ka Sorkar Pdeng jong ka tnat Fisheries, Animal Husbandry bad Dairying kata U Parshottam Rupala ia ki projek kiba pher ba pher kiba iadei bad ka kam ri dohkha.
Ha kane ka prokram, ha Mairang la ioh ban plie ia kawei na ki Fish Processing Unit jong ka seng treilang Y.Kharsyntiew SHG ha Umwiehsup, Mairang ia kaba la bei pisa na ka skhim Pradhan Mantri Matsya Sampada Yojana (PMMSY) na ka bynta u snem 2021-2022 bad ia kaba la pyn treikam da ka ophis jong u Supe rintendent of Fisheries, West Khasi Hills District, Nongstoin.
Ha ka prokram ha Mairang, la sakhi ia ka jingiashimbynta jong u Superintendent of Fisheries ka West Khasi Hills District, Nongstoin, u Bah A.Laloo, kiwei kiwei pat ki nongtrei ka tnat Fishery, u Syiem Khynnah jong ka Hima Nongkhlaw, u Paiem K.M Syiemlieh, ki nongialam shnong lem bad ki paidbah ka thain.
Ha kane ka Fish Processing Unit, lyngba ki kor ki bor, katkum kane ka juk kaba mynta, yn lah ban pynmih tungtap ia kiba yn pyniaid ha ki iew ki hat bapher bapher ha ka jylla hi baroh kawei.
Ka jingplie ia kane ka shlem pynmih tungtap ka long shibynta na ka jingpyrshang jong ka sorkar ban kyntiew shuh shuh ia ka ioh ka kot jong ki nongshong shnong kiba ia don bynta bad ka kam ri bad die dohkha ne kino kino ki marbam ba lah ban pynnih na ka dohkha bad la kyrmen ruh ba kiba kum kine ki jait skhim kin iarap shuh shuh ban ai kam ai jam ia ki nongshong shnong kiba don ia ka bynta kaba khraw ban kyntiew ia ka ioh ka kot jong ka ri bad ka jylla.
Kiwei kiwei pat ki bynta jong katei ka prokram ki kynthup ia ka jingkren lyngkot na ka nongiohbhah na katei ka skhim, kata, ka Kong B.Kharsyntiew, kaba dei ka President jong ka Y.Kharsyntiew SHG bad ka jingpyni nam ia ki tiar ki tar kiba pyndonkam ha ka ban pynmih tungtap.
(SDPRO, Mairang).
“Kata ka shong ha ka jingsngew shimet shimet hi" ong biang u para nongtrei“Ka dei kata ruh" mynjur sa uwei pat u para nongtrei“Ka por kan sa poi hi ba ngan ioh kaba kham bha ban ia kane" la kren ehdaw u Peter“Ka dei kata ka jingong jong phi" la ong lang ki para nongtrei.
Ka jingkut jingmut kaba khlain jong u briew ka iarap shisha ia u ba un jop bad iai ialeh ha ka jingim.
Kiba bun pat ki tlot ka jingsngewthuh bad ki shah lynsher ha ki jingpynsarong pynkhyllew mano-re.
Jin da bun ki briew ki tip bad sngewthuh ialade kaba kham bha ka bun hynrei da khongpong pat lada bun ki riew kyreit.
Ka jinglong jingim bad ka jingtrei hok u Peter ka ai nuksa ia kiwei pat ki para nongtrei.
Dei hangne ba ka kyntien riewstad ka ong ‘ka nuksa ka khambha ban ia ka jinghikai’.
Katba nang slem ka jingiatreilang ha ki kam, ki para nongtrei u Peter kim lah lait khlem da iakren bad pur khana hapdeng para maki haba ym iohsngew u Peter.
“Imat u dei u khun tip sngi ki briew" la ong uwei u nongtrei“Kata ruh ka dei tangba kaba kham kongsan ka dei hi ka jinglong babha kaba don hapoh u briew" la pynpaw sa uwei pat“U briew uba lait na ka jingpynshoi bad uba jop ia ki bunsien u bha.
Namar ha ki aiom dang khie dang san ki jingpynshoi ki khlain shisha haduh katta katta.
Nga sngewthuh namar nga la mad da lade hi.
Lada lyndet sa na ki jingsneng jingkraw jong ki kmie ki kpa kata lei lei lah long kumba tih liewlep ialade" la ong sa uwei u nongtrei uba la kham rangbah.
“Uba lah thaw bha ka jingim u lah ban kylla pat lada u la kum ngop shisien ne arsien bad u da bishar bad pynshongnia bha ia kiei kiei la ha ka jingiadei paralok kam pher lada dei ha skul, ha college ne unibersity.
Ka jingim wei shisien ba la kdor ha ka por dang khie dang san te la thikna ban jot thiaw.
Namar kata ka daw ym dei ban ialehkai bad ka jingim" ban biang u paralok ba kren nyngkong“Khlem bakla lok kata ka jingong jong me" ki la mynjur lang.
“Nga ruh nga mad kyiad nyngkong eh dei ha ki kam ki lat.
Ha ka jingshah pynbor ki lok nga kum liat.
Nangne pat suki suki ka ban shi ban tad haduh ba nga sngew ba ngam lah lait shuh.
Naduh ba nga iohpang, u doktor u la ong lada phi ieid ialade phi dei ban sangeh shi syndon.
Kata ka jingkren u doktor nga sngewthuh ba ka jingpang ka la jur shisha.
Haba nga peit ia ka lok, ki khun ka dung shisha ia ka mynsiem iatiplem jong nga.
Mynta te nga la lait phar" la phla uwei u nongtrei“Lada khlem ka daw ka mut phim sangeh mo" ong uwei pat.
“Ka paw hi noh kumta kein" u mynjurKata ka sngi ka la shu iaid ka jingiakren shaphang kata ka bynta.
Ynda la dei ka por wai trei ne wai bylla ki la krad noh la kajong kajong ka lynti.
Ka kyntien jong ki para ba iatrei lang ka la iai sawa ha ki tyndong shkor jong u Peter.
U la kum pyrkhat ha la ka mynsiem ba pleng don kiba bishar ia u la ki long ki para nongtrei ne lehse kiwei pat ki briew tangba ym tip namar khlem iakynduh markhmat.
Katba u Peter u dang leit la ka lynti ynda la poi ha kawei ka dukan sha u la iohi ia uwei u briew uba i khuslai jingmut bha bad haba shu peit i kumba uta u briew u thngan.
Uta u briew u shu peit sah ia u Peter.
Tip don ei ei kaba i pher ha u.
U Peter ula pynsangeh la ka scooty.
“Mama, phi shitom ne balei?" kylli u Peter da ka sur kaba jem“Hooid, ngam sngew khlain phi bah bah" u la jubab“To ia ngin ia leit dihsha shwa" la wer u Peter“Ym lei lei phi bah bah" la jubab don burom uta u briew“To ia seh haba nga tyrwa ruh" la iai pynbor u Peter“To ia kata bah bah" ong uta u briew bad bud syndon ia u Peter sha dukan sha.
Haba la rung ha dukan sha ki la jied ban shong ha ki jaka ba kham kyndong.
U Peter u la iakren bad uta u briew ha kata ka rukom ba un iathuh hok ia kaba kaba jia ha u.
Uta u rangbah u iathuh ba u sngewsih jur namar ba u la kum pynhap ka pisa bai bylla kumba Rs.10,000/- tyngka bad um don shuh wat tang ka bai kali ruh ban leit thied rneng ia la ki khun.
U Peter kum u samla uba bha mynsiem u la ai mynsiem ia uta u rangbah ba um dei ban sngewsih namar un iarap noh ma u ia ka bai kali bad ka bai rneng ki khun jong u.
Haba ki la dep dihsha u Peter u la ai Rs.1000/- tyngka ia uta u rangbah.
Uta u briew u la ai khublei bad kyrkhu kyrdoh ia u Peter ba un khiah krat bad ba un nang kiew ha ki kam ki jingtrei jong u.
U Peter u la ong ia uta u rangbah ba ym lei lei na ka bynta kane hynrei u kmen eh toi ba u la lah ban iarap ia kiba donkam shisha.
Ki la mih noh na ka dukan sha bad ki la leit na kajong kajong ka lynti.
Kata ka jingiakynduh ka la pynrangbah ia ki jingmut jingpyrkhat u Peter ba un sngewthuh ba haba iohi iano iano ba mad kum kata ka jingeh ym dei ban tyngkai ban pynnoh jingiarap katba lah ei.
U Peter u ngeit ba u Blei un sngewbha ia ka jingleh jong u ban ia kaba khlem leh.
Ynda la poi ha iing u la buh ia ka scooty ha ka jaka ba ju buh bad rung ha iing shetja.
“Balei phi slem khun mynta ka sngi?" la kylli ka kmie“Ka don ka daw phi mei" u jubab.
“Ka jingim kaba shongsuk than ka jingkhuslai jingmut palat bad ban bam iaki jingbam ki bymtei kila pynlong iaki briew ha pyrthei ba kin kloi ban ioh iaki jingshitom coronary heart disease (CHD).
“Kalah ban pynlyngngoh iangi ba wat ha ki ri kiba bha, ki don ki briew kiba ymbiang bha ka bam naka daw ba bam iaki jingbam kiba sniew kiba lah ban pynhun iaka jingthngan hynrei ioh pat haki iaka jinglong tlot namar ba kine ki jingbam kilah ban nym ai iaki nutrient kiba son naka bynta ka jingheh bad ka jingsan jongka met u briew.
“Ki daw kum ka jinghiar pateng , kasnem, ka jinglong kynthei ne shynrang, ka history haka longing bad kiwei kiwei, ym lah ban tehlakam ne ym lah ban leh eiei.
Hynrei kiwei pat ki daw kiba buh jingma ia kane ka jingpang kum ka jingsngaid palat, ka jingkiew ka high blood pressure bad ka high cholesterol lah ban tehlakam dakaba pynkylla iaki rukom bam bad ka rukom im.
“U klongsnam uba koit ba khiah u donkam ym tang ban shem jingieid hynrei ban ioh ruh iaka jingim kaba jop.
Ka jingiada ka kham bha barabor ban iaka jingpynkoit.
Hynrei kane ka pynsngewthuh ruh ban pynduna iaka jingma, kumta sumar bha ia u klongsnam bad pynmlien iaki jingmlien kiba koit ba khiah.
Ka jingkilanmet barabor, ka jingngam haki jingpyrkhat jylliew, yoga bad jingbam phikir ki dei kiba donkam naka bynta ka jingim kaba koit ba khiah.
Haka por mynshuwa ki don ki jingshet kiba pyndonkam daki bunjait ki musla neki jingber kaba dei kaba bha naka bynta u klongsnam bad ruh naka bynta ka jingbha jingmiat kyllum.
Katba dangiaid ki por kine ki rukom shet kiba biang bha kila sdang jah naka daw ka jingduna ka por.
“Kumta kala dei ka por ban pynkhie im biang iaki jingbha kiba don haki almari kamra shetja jong man la ka ing.
Hangne ki don katto katne ki jait jingber kiba lah ban iarap beit beit ne iarap hakawei pat ka rukom ia u klongsnam.
“Kumta to ngin iapeit ia kine ki nuksa kiba biang bha kiba ki briew kiba don iaki jingpang klongsnam ki lah ban bam khlem khuslai.
““2.
AMCHUR NE U SOHPIENG TYRKHONG BANI:- Une u jingber udei uba paw bha haki jingshet ha India bad ka jingbun jongu iaki vitamin ka ai ka jingiada iaka jingpang klongsnam bad ia une lah ban ber haki jhur bad ki salad ban pynbang ia ki.
““5.
KI SYMBAI FENNEL :-Ki symbai fennel ki iarap ban pynneh iaka cholesterol kaba koit ba khiah haka snam bad kumta ka iada naki jingpang klongsnam.
Ki pynbang shuh shuh ruh ia kano kano ka jingbam.
“6.
FENUGREEK:- Ka jingdon ka Galactomannan ha kine ki symbai ka pynneh iaka jingkoit jingkhiah jongu klongsnam , katba ka jingdon bun ka potassium haki ka iarap hakaba tehlakam iaka jingtied jong u klongsnam bad iaka blood pressure.
““(7).
U SYING:- U sying u pyntreikam iaki enzyme kiba weng iaki cholesterol kiba sniew naka snam.
U iada ruh Naa jinglong ka snam.
U sying uba dang met bha uba don shibun ka gingerol.
““(8).
U SHYNRAI:- U shynrai uba dei uwei naki jingber ba pyndonkam ha man la ki ìing u iada iaka jinglang jongka cholesterol haki blood vessel bad u dei uba iarap bha ruh ha kaba iada naka jingpang heart attack bad stroke.
Daka jingdon ki vitamin B6 , u iarap ban pynbiang ruh iaka jingdon jongka homocysteine.
Ka jingpalat ka homocysteine ka lah ban pynsniew iaki kynroh vessel , kaba dei ka jingma kaba khraw bha naka bynta ki briew kiba don iaka jingpang CHD.““9.
KASURI METHI :– Kine ki sla tyrkhong kiba sma bang jongu dieng fenugreek kidei ki musla kiba phylla kiba iarap ha kaba ialeh pyrshah iaka khlein bad pynduna iaka jingma naka jingpang klongsnam.
Naka daw ka jingmad kaba long sat jew jongki, ki nang pynbang shuh shuh ia kano kano ka jingbang.
““Khublei.
Shillong:Lai ngut ki nongtrei jong ka Institute of Science & Bio- Resources ISBR, la lap ba ki la iap ha katei ka jaka pule kaba don ha Umsawli, New Shillong ha ka sngi saitjaiñ.
Ka met jong ka Sheba Kharbani 40 snem ka karta, Rupert Donbor Dohtdong kiba trei kum ki cleaner bad u Backstar Kharkrang ba dei u nong pynkhuid la lap na katei ka jaka pule, kiba dei baroh lai ngut na Mawlai Phudmuri.
Ki pulit ki la plie ia kawei ka kamra jong kane ka skulbah, hadien ba ki la ioh jingtip ia ka jingsma iwtung, napoh jong kane ka kamra.
Ka jingiap jong kine ki briew ym pat lah satia ban pyntikna, ka dei na kaei ka daw, hynrei la suba ba ka lah ban dei na ka bih tit.
Ki pulit ki la leit ban peit ia katei ka jaka ba la iap kitei ki briew bad kham hadien pat la pynkit noh ia ka met jong ki sha NEIGRIMs ban leh post mortem.
Ki pulit ki la register case haba ia dei bad kane.
Shillong: Ka All Meghalaya Karate-Do Association (AMKA) kaba la sdang naduh ki snem 1981 ka dei kaba Association kaba ju ai jinghikai martial arts la 40 snem mynta, bad na ka liang ka AMKA ka ai ka jingshai sha baroh ki kmie ki kpa jong ki samla kiba don hapoh kane ka Association ba kane ka Association kan dang iai bteng ban ai ia katei ka jinghikai, hadien ba la don ki khubor ham-saia ba nalor katei ka Association, ka la mih pat sa kawei ka kynhun ai jinghikai karate ban pynlong ia kawei ka lympung karate ha Shillong ha kine ki taiew ban wan.
U President jong katei ka Association u Hunlang Lytan u ong, ba ka AMKA ka la dep ban register naduh u snem 1987 bad ka la ioh ruh ka jingithuh da ka All India Karate-Do Federation (AIKF) ha u snem 1988 hadien ka jingtrei shitom ki dkhot jong kane ka Association hapoh ka jingialam jong u Sensei Stephan Leong.
Shuh shuh ha u snem 1993 ka AMKA ka la ioh ruh ka jingithuh da ka Meghalaya Government bad ka State Sports Council of Megha laya bad ha u snem 1996 ka Meghalaya State Olym pic Association (MSOA), kumta u Lytan u la pynshai ba ka AMKA ka dei hi tang kane ka Association ha ka jylla Meghalaya kaba thikna bad kaba la ioh ka jingithuh na kitei ki kynhun kiba hakhmat jong ka ri India.
Ki Karatekas hapoh ka shatri jong ka AMKA ki dei kiba la ju ioh ban iashim bynta ha ki lympung bapher bapher da kaba ioh ban khur ia ki medal kum ha ka National Games bad ka SAFF Games.
Na kane ka Asso ciation, ki karatekas ki la wan ba-ar ruh ha ka lym pung 2nd North East Olym pic Games 2022 bad dang shen ka Saralin Rynghang ka la ioh ban shah jied sha ka jingleit pyni ia la ka sap ban ioh leit mihkhmat na ka ri India sha ka lympung ka ban sdang shen ka Asian Games.
Ka AMKA ka ai ia ki jinghikai naduh ki khynnah ba dang rit bad ka don ruh ia ki tnat ai jinghikai jong ka, ha kylleng ka jylla Meghalaya bad na kine ki tnat ka ju pynlong ia ki lympung iakhun kum ki school championship bad ka Statewide championship da ka jingioh shim bynta lang naduh ki sub-junior haduh ki senior ha kitei ki lympung.
Kumta ki paidbah ba bun hi ki tip bad iohi ba ka AMKA ha kine ki 42 snem ba la leit ka la trei shitom ban wanrah bad kyntiew ia ka karate ha Meghalaya da kaba ioh ban kheit ia u soh ka jingwanrah burom ia ka jyla hi baroh kawei.
Shillong:Ki Pulit jong ka nongbah Shillong, ki la ioh ban kem noh ia san ngut ki briew ha ka sngi saitjaiñ, haba iadei bad ka huri hura ba mih ha ka miet sngi palei ha Laitumkhrah.
Kine ki san ngut ki dei na ki kynhun, ha kaba ka jingkem ia ki ka long beit na ka daw ka jingiashoh hadien ka jing buaid kyiad bad ka jingthang bad pynjulor.
Ka kyrteng jong ki san ngut kiba la shah kem, ym shem la iathuh satia bad la rah noh ia ki ban tian bishar bad yn set ruh san sngi ha along ki pulit, na bynta ka jingtohkit.
Ka jingsdang jong ka jingiakulmar ka dei na ophis treikam jong Ka DHS, tang katto katne meter na police station.
Hadien ka jingiakulmar kawei na ki kynhun ka la leit sha ka Police station ban ujor ejahar, katba kane ka kynhun ka dang leit sha police station, kawei pat ka kynhun ka la leit lem sha police station bad dawa ia ki pulit ba kim dei satia ban pdiang ia ka ejahar, ha kaba ka jingkulmar ka la sdang nangne, katba ki pulit ki sdang ban pyn jaijai, kawei na ki kynhun ka la wiangding ia kawei ka kali Gypsy bad sdang ruh ban kawang maw ia ka police station.
Shillong:Ka Rymbai Presbyterian Higher Secondary School, Khliehriat Higher Secondary School bad ka KB Memorial Secondary School, ki la rah ïa ka nam lahduh ha ka District Level Inter-School Subroto Mukherjee Cup Football Tournament kaba pynïaid da ka ophis ka District Sports Officer, East Jaiñtia Hills District.
Kane ka la wan, hadien ba kine ki skul, ki la jop ïa ka jingïakhun phainal kaba long ha ka sngi Saitjaiñ ha madan ïalehkai ka East Jaiñtia Hills District Sports Association ha Dienchynrum.
Ha ka jingïakhun final U-17 Boy’s, ka Rymbai Presbyterian Higher Secondary School,kala jop da 2-1 ïa ka Wapung Higher Secondary School katba ha ka U-17 Girl’s ka Khliehriat Higher Secon dary School kala jop da 1-0 ïa ka Lotus Secondary School, Dienchynrum.
Ha ka jingïakhun ki khynnah Under-14 Boy’s, ka KB Memorial Secondary School, Wapung kala pynliem da ka tie breaker da 3-1 ïa ka Chiehruphi Secondary School.
Da kane ka namjop kine ki skul kin mihkhmat ïa ka East Jaiñtia Hills District sha ka State Level ka ban long ha une u bnai.
U kongsan ba wan sakhi ïa kane ka jing ïakhun final u dei Deputy Commissioner, East Jaiñtia Hills District Abhilash Baranwal, IAS, ha ryng kat u Captain U-20 Indian National Foot ball Team u Halen Nongtdu, u nong shah khot sngewbha ba kyrpang ban ai mynsiem aiki khynnah ïalehkai.
Ka khusnam Best Player la ïoh rah da u Bisterly Ksih of Rymbai Presbyterian Higher Secondary School ha ka Under-17 Boys, ka Filicia Sympli na ka Khliehriat Higher Secondary Sc Lyonel Ryngkhlem ka KB Memorial Secondary Sch ool ula ïoh ïa ka nam Best Player na ki Under-14 Boy’s.
Kiwei kiwei kiba ïadonlang ki dei u ma Finelyness Bareh, MDC Rymbai- Khliehriat, Dis trict Sports Officer, kong Stephanie Rapsang, C Tlang, General Secretary, East Jaiñtia Hills District Sports Asso ciation bad James Sutnga, Working President, East Jaiñtia Hills District Football Association.
Shillong:U MDC ka thain Rambrai ha kaba ka Langpih ka hap ha ka jingiakajia, u bah Bajop Pyngrope u la ong ba un pyrshang ban leit wad jingtip halor ka jingbym treh ki 9 tylli ki shnong ban wan sha Meghalaya kiba la hap ha ka thup jong ka Meghalaya katkum ka kaiphod 2011.
Haba kren halor ka jingiaid ka jingpyntyllun ia ka jingpynbeit ia u pud u sam hapdeng ka Assam bad ka Meghalaya ha ka kylla kaba ar, u bah Bajop u la ong ba u sngew kmen ba ka kylla ba nyngkong ka la iaid beit bad ka long kaba jop, hynrei ha kane ka kylla baar, u la pynpaw ba um pat tip kiei ki daw tynrai ba ki 9 tylli ki shnong kim kwah ban wan sha Meghalaya.
“Hooid, ki don katto katne tylli ki nongialam kim wan bad ia kita ngin hap ban iapeit ban pyrshang ban pynngeit ia ki ba ha kano ka lynti namar ba la pynshong nongrim ia kine ki shnong ki bym wan katkum ka thup kyrteng jong u snem 2011 bad na ka liang jong nga bad ka Hima ngin pyrshang ban pynngeit ia kito kiba khlem wan mih sha ka jingialang ka regional committee kaba la long ha ka sngi Thohdieng ha Nongstoin", la ong u bah Bajop.
U bah Bajop u la ong ba kito ki shnong kiba pynpaw ba kim treh ban wan sha Meghalaya, ki dei ki jaitbynriew Rabha bad kiba bud ia ka niam Hindu bad ki kham sngew shngain sha Assam.
“Kito ki shnong ba kwah ban leit sha Assam ki dei jaitbynriew Rabha bad ki bud ia ka niam Hindu bad nga sngew ba ki kham sngew shngain sha Assam bad kim thep vote shuh ha Meghalaya", la ong u MDC ka NPP na Rambrai.
U la ong ba ki skhim ruh ki shim bad pyntreikam na ka sorkar Assam bad kine ki dei ki daw kiba la pynlong ba kin leit sha Assam.
Haba pyntip ba ki paidbah ha khappud kiba kwah sha Meghalaya kim treh shuh ia ka EPIC na Assam bad ki bat beit tang jong ka Meghalaya bad kane ka la jia hadien ba la leh ia ka jingpynbeit pud ha ka kylla ba nyngkong.
ka jingkren u bajop ka pyni shai ba ka don aiu re shadien.
Ngim shaniah ia une u Dalal.
U kwah long agent wat ban die iaka RI.Lada jop biang kum kine tikna ka Ri Khasi kan don tang 10,000 sqkm.
Shillong:Ka dorbar shnong Laitumkhrah Pyllun ka la rai ban ym shah shuh ban plie ia ki dukan palat ia ka 10 baje janmiet bad ka kyrpad ruh ia kiba pynieng kali harud surok kim dei ban ieng ha ka por mynmiet.
Ia kane ka la shim hadien ba ka la don ka jingjia ha kaba ka la don ka jinghuri hura ha ka step sngi Thohdieng bad kaba ialam sha ka jingshah thang ki kali pulit ha Police Station, Lait umkhrah.
U rangbah shn ong pyllun ka Laitumkhrah u bah Andrew Jyrwa, u la ong ba ka dorbar ryngkat ka Seng Longkmie bad Samla Shnong kin iaid pahara ban peitngor ban khang lad ia ki kam bymman hapoh ka shnong.
“Hadien ka jingjia ha ka step sngi Thohdieng, ka shnong ka la sngewsih ba ka shnong kam kwah ban mih kum kane ka jing jia.
Ka shnong Laitumkhrah ka dei kaba suk kaba sain, baroh ki lah ban wan, kam don kano kano ka jingkhang hynrei ka jingjia ka la long kaba sngewsih, bad ngim kwah ban don biang kum kane ka jingjia", la ong u Rangbah Shnong bah Andrew.
U la bynrap, “Ngi kwah ruh ban pyntip ba ka shnong Laitumkhrah ka dei kaba khlain bad kam kwah ban don ki briew ba thaw jingkulmar".
Haba pyntip ba kito ki dukan kiba ju plie ha ka por janmiet, kam don jingkhang, hynrei ia mynta hadien ka jingjia, la ai ka por ba kin plie bad ki la mynjur ban burom ia ka dorbar shnong.
Nongpoh:Mynhynnin ka sngi ha ka por 7 baje eiei mynstep, ki nongialam bad ki dkhot jong ka RBYF Women Wings Umsning Circle, ki la ioh ban bat ia kumba 6 ngut eiei ki bar jylla kiba la shong ha kawei ka kali Bolero, kiba dei ki bar jylla khlem kot khlem sla bad kiba la thmu ban rungtuh sha ka jylla.
Ka tyllong khubor kaba la iohlum na ki dkhot ka RBYF, la ong ba ia kitei ki 6 ngut ki bar jylla, la noh wan ban ialam da kawei ka Longkmie Khasi, ha kaba ki la shah bat noh ha ki dkhot ka RBYF Women Wings Umsning.
Katei ka kynhun ki RBYF longkmie, haba ki la iohbat ia kitei ki bar jylla, ki la leit ban aiti noh sha ki Pulit ka Umsning Police Station, khnang ba ki Pulit kin ioh ban leh ia kaba donkam baroh.
Hadien ba ia kitei ki bar jylla la rah sha Thanad, ki Pulit ki la rah noh sha Umsning CHC na ka bynta ban leh ia ka Medical Test ia kitei ki bar jylla ha ka por 8 baje eiei mynstep, hynrei kaei kaba la iatyngkhuh hapdeng ki nongialam ka RBYF bad ki Doktor hapoh katei ka jaka sumar, ka dei hadien ba ki la lap ba ka rukom treikam hapoh katei ka jaka sumar ka la bakla shaba palat.
Haba ioh ban iakren bad uwei na ki dkhot ka RBYF, u la ong ba kum ki dkhot ka seng, haba la iohbat ia kitei ki bar jylla, ki sngewdei ban rah ia ki sha Hospital na ka bynta ban leh ia ka Medical Test, hynrei kaba sngewlyngngoh ka dei hadien ba ki la ioh jingtip ba kitei kiba donkam hapoh katei ka Hospital ki la poi ha ka por 8 baje mynstep, pynban haduh ka por 11 baje mynstep ym pat dep ka kam.
Kaba la pynbitar eh ia ki dkhot ka seng, ka dei hadien ba ki la ioh jingtip, ba la don uwei na u doktor uba trei ka Umsning CHC, uba la kren bein bad pynibor ia uwei na ki nongialam ka RBYF, ha ka por ba u leit ban tuklar ne ban kren halor katei ka kam, kaba iadei bad kitei ki bar jylla.
Haba iadei bad katei ka jingjia kaba la shah kren tohmet ia uwei na ki nongialam ka RBYF Sengkmie ha ka por ba u leit ban kren ia ka mat kaba iadei bad ki bar jylla, na ka liang ki dkhot ka RBYF, ki la pynrem jur eh bad kiba la buh ruh ia ka jingmaham ba nangne shakhmat, kiba kum kitei ki jingjia kim dei shuh ban jia.
Kohima:Ka Rising People Party (RPP), ka la ujor sha ki pulit pyrshah ia ka National Highway and Infrastruc ture Development Corporation Limited (NHIDCL) bad kiwei pat kiba iadon bynta lang ha ka ban shna ia ka surok Four lane jong ka National Highway -29,ha kaba la kynnoh ruh ba dei na ka jing leh kulmar, ha kaba ar ngut ki briew ki la iap bad mynsaw jong kiwei pat ha ka jinghap maw ha New-choumoukedima ha ka 4 tarik u naitung.
Ka jingujor la ujor pyrshah ia u Executive Director jong ka NHIDCL,ki kontraktor,ki sub kontraktor,ki Consultant,ka tnat PWD, bad baroh kiba ia don bynta lang.
Ka jingtwa bad ka jingjia ka dei kaba la leh da u briew ha kaba ka NHIDCL bad baroh kiba ia don bynta lang ki dei ban shim ka jingkitkhlieh.
Ka RPP ka la pynpaw ruh ba ka Nagaland pollution control board ka la bthah ia ka NHIDCL ba kan pynduna ban pyndonkam da ki dynamite ban pynbthei ia ki maw ha kane ka jaka katkum ka section 5 jong ka environment protection act 1986 kaba lah ban pynjot ia ka mariang,ka jingmynsaw jong ki nongleit nongwan bad ka jingjot ki kali, hynrei ka jing pyndonkam ia ki bom ka bun bha khlem da kohnguh ia ka jing bthah jong ka NPCB.Ka parti ka la kam ruh ba bun ki kynhun seng ki la mana ia ka jingma bad ka jingjia aksiden ka ban jia ha kano kano ka por, ha kaba ki la phah jingthoh ruh sha ki bor ba dei khmih haba iadei bad kane, ha kaba ki la ong ruh ba ka jing bymtih, da ki kyndon ban shu tih na phang beit, hynrei ka NHIDCL bad kiba pyntrei ia kane ka surok ki khlem leheiei.
Na ka liang u Deputy Commissioner, ha ka jingleit jngoh ia katei ka jaka bad ka shithi kaba u la phah u la kdew ia bun ki jingduna ha ka surok na Dimapur sha Kohima, namar ki tiar ba pyndonkam ki long ki bym biang, ki enjiniar ki bym pat shem phang, ki nongtrei bad ka jing bym trei tista.
U DC u la kylli ruh la hato la pyntrei ia kane ka surok katkum ka plan ba la mang ne ki pyntreikam khlem da iaid ia kaba ki pyniaid.
“Ka shong ha ki pulit.
Ki lah ban khot hajir ia u Bah Let bad kito kiwei kiba la don case teng…" La jubab u Riewsaid.
“To ka biang beit namar ki sdang leh biang te ia ka kam kaba ngi pyrkhat ka la beit.
Mynta u mawpud baroh ki la pynjot bad ki leit ruh ban kynroi bad byrngem ia u kthaw kurim jong u khun jong nga mynmiet" la bab ktien u Bah Shanbor.
“To ym lei lei phi wat tieng ngan thoh noh mynta hi ia kane ka kot phi leit ai ha police station mo.
" La ong u Riewsaid“To ih ngan leh kumta…" La kohnguh u Bah ShanborKumta hi u Riewsaid u thoh ia ka kot bad u ai ha u Bah Shanbor ban leit buh sha thanat.
Hadien ba la ioh ia kata ka kot u Bah Shanbor bran u leit sha thanat ban ai ha ki pulit.
Ynda u poi ha ki pulit na ka liang jong ki ruh ki sdang ban kylli jingkylli na u shibun kiei kiei bad ki sa pdiang ia kata ka kot.
Kumta hi marsien dep nangta  u la pynbeit la ka kjat ban leit phai noh sha shnong namar ba ka por ruh ka la dei ia ki kali shnong jong u ban mih noh na Sor.
Ynda la poi ha iing janmiet, u shem ba u Hep bad ka Pyrsa kurim ruh ka don lang hangta.
Katba u Kpa u dang dihsha u Hep u la kylli shaphang kata ka kam ba u wan na Shillong.
U Kpa ruh u la iathuh:“Mynne kumba ka long nga la iathuh ha u Riewsaid bad u Riewsaid u la leh baroh kaba donkam nga tharai kiei kiei kin sa pynjynjar biang ia kito kiba shun ia ngi hi.
Tangba ih ka por hi kan sa batai sa shu ia peit mo…" La iathuh u KpaU Hep ynda u la sngap bha ia ka jingiathuh u Kpa u ruh u la kob.
" Nga lei mynta nga la Rangbah ia ka Hok I Mei te wat lehkai, ngan ym riej iano iano ruh, ngin iakhun beit da ka buit ne da ka bor… " ka Lydia ka la shu peit ia u Hep“Tangba phi long jai jai khun ki nongkyrshan jong ngi ki bun, wat sngew sheptieng ne khaweit" la ong u Kpa“Hooid Papa…" La kohnguh u HepHadien ba ki la tip ia baroh ka khubor, ki shijur ki sa ia mih noh nangta ban leit phai sha iing ka Lydia.
Katba ki dang iaid lynti, ka Lydia ka la ong kynsan“Hep u briew u briew…" Ka bat trait ha ka met u Hep“Em ym lei lei nga la don ka tiar ….
" La ong u HepMar kumta ki shu iohsngew ba la sawa phrat phrat hajan ka met jong ki.
“Peit mo ioh phi iap bat nga te ngan pyndonkam beit wei haba phi kwah mad, ngam salia nga la pynkhreh ho…" La byrngem u Hep bad ka iaid artatKa Lydia ruh mynta ka la sngew shngain namar ka iohi ia ka jingkhraw mynsiem u Hep bad ba um i patiaw eiei.
“Peit mo wat lehkai ioh shu iap ei …" La byrngem sa ka LydiaKumta hadien ba ki pynpaw la ka jingshlur kata ka jingsawa ka jingsngew ba don briew ka la shu jah la ka jah hi.
Ki bran ki kam kham stet ka kjat haduh ba kin poi ha iing tiap.
Marsien rung ha iing, ka Lydia ka la shu shong bhek bad ka la sdang ban iathuh ia kita kiei kiei ha la ka  Kmie ha la u Kpa.
Haba la iohsngew kumta u Kpa jong ka u la sdang ban kren bad u ong“Nga la sngewthuh khun mynta kam shngain shuh ia ngi namar ki nongshun ki thap kat shaba ngi leit.
Tangba kam pher nga ruh nga la khreh kum ba khreh i Pyrsa bad i Kthaw.
Ngan ym salia na ka bynta ka hok jong i Kmie i Pyrsa i Kyiaw jong phi…" La ai mynsiem u Kpa ha khmat la u Pyrsa bad ka khun.
“Sa peit Pa kaei ka ban jia ia kine ki nongshun jong ngi, nga synei ia ki namar kim tip kaei ka bor i Papa jong nga…" La ong u HepHadien ka jingiasyllok shaphang kata, kyndit kynsan ha ka por kumba shiphew baje kdar la don ba kawang maw ha tnum iing.
Baroh ki la iakyndit thret bad u Hep u la kiew jingdom.
U ieng joit na jaka shong u leit peit tuh na i pongshai nangta u iohi ia ki lai ngut ki briew kiba la kah dur khmat kiba rung ha phyllaw iing.
Kum u briew u la sngew syier ka mynsiem kaei ka ban jia.
Bran u mih nangta bad u leit sor sor ha ka jaka ba ki ia don lang u iathuh“Don ba rung ha phyllaw iing, long phikir ka iing…"Joit u Kpa ka Lydia u ieng suki ban leit shim ka wait bnoh ar tylli, u ai kawei ha u Pyrsa bad kawei u bat ha la kti.
“Ngi long ba la khreh ban pom wat tieng phi ngi don ma ngi uba nud hi ban rung ha iing katta u la kut ka sngi…" La byrngem u MahehKham shiphang la sawa shrot shrot hajan ka jingkhang bah,  bran u Hep u ap na kawei ka jingkhang u Kthaw pat na kawei ka jingkhang.
Nongpoh:Ki la don ki katto katne ngut ki Longkmie na ka shnong Jorbil Killing, ki la seng ia kawei ka kynhun ban long kum ka shlem ban ai jinghikai ha ka jingialehkai phutbol na bynta ki khynnah Kynthei bad Shynrang kiba hapoh ka 18 snem.
Katei ka jaka ai jinghikai phutbol ia ki khynnah, ka dei kaba la tip kum ka Sozo Football Academy, ha kaba ka Kong Mercy Rupsi, ka long kum ka President, ha ryngkat ka jingdon sa ki katto katne ngut ki longkmie na katei ka shnong, kiba la iatreilang bad pyniaid ia katei ka shlem ai jinghikai ia ki khynnah ha ka kam ialehkai phutbol.
Ka Kong Mercy Rupsi, ka la ong ba la seng ia katei ka Sozo Football Academy, ka long hadien ba ki la iohi ba bun na ki khynnah samla kiba tbit haka kam ialehkai football, namar ka jingbym ioh lad pat ka jongki bad pynpaw ia ka sap ka jong ki shabar ki kylla ngop noh ha ki jingdih ki ba sniew, khamtam ha u droks bad ka kyiad kaba long ka daw bah ban pynjot pynpra ia ka lawei jong ki.
Ka la ong ruh, ba kum ki longkmie kiba la iohi ia ka jingma kaba ap ia ki khynnah, kumta para longkmie, ki la shim ia katei ka sienjam, wat la ka dei tang ka jaka ai jinghikai kaba rit.
Kumba ka long mynta ia ki khynnah kiba don ha katei ka jaka ai jinghikai, la hikai da ki nonghikai na Nongbah Guwahati.
Ha ha katei ka sngi ba la plie paidbah ia katei ka jaka ai jinghikai ha ka Phutbol, la pynlong ruh ia ka Knock Out Football Tournament ha ka kyrdan kiba hapoh 10 snem, 13 bad 18 snem.
Shillong:Ka Mawlai SC bad ka Lumparing SC da kaba ioh jop hynnin ka sngi, ki la lah ban ioh rung sha ka semi final jong ka Shillong Sports Associa tion Women’s League.
Katba ka Lumparing kaba la jop ia ka Synroplang 77 da 6-0, ka Mawlai pat ka la pynliem ia ka Maw U-tieng da 7-0.
Myn shisngi ka Laitkor SC bad ka PFR Football Academy ki la ioh ia la ka jong ka jaka ha ka semi final, kumta ka jingialeh kaba bud ka long ban ia pynkynduh lang ia kitei ki kynhun ha ka jingialeh ia ka semi final ia kaba yn sdang noh ban pynbeit namar ka jing iakhun kaba yn iaknieh ia ka first place yn pynlong shuwa hapdeng kitei ki ar tylli ki kynhun.
Ha ka jingialeh kaba nyngkong, ka Lumparing ka la shim por haduh kumba shiteng kynta ba kan ioh ban pynkhih ia ka jar kaba nyngkong jong ka ha kaba ka Chibaral Sangma u la ioh ban thep ha ka minit kaba 32.
Da ka jinglam lynti jong ka Sangma, ka Lumparing ka la ioh mynsiem ban pynher ia ki kol jong ka ha ki 35 minit kiba bud, ha kaba ka Catherin Kharkongor ka la ioh thep ha ki minit ba 38 bad 69, ka Ephilis Khong wet ka thep ha ka 47 minit bad ka Inri-la-i-dor ka thep ha ki minit ba 49 bad 67.
Ha kawei pat ka jingiakhun, ka Mawlai ka la ioh ban thep san tylli ki kol ha ka kylla step, ia kaba la lamkhmat shuwa da ka Makrisha Song thiang ha ka minit kaba 3.
Ka Sunalinda Iawren ka la ioh ban thep saw tylli ki kol ha ki minit ba 8, 24, 29 bad 53.
Napdeng kitei ki kol, ka Iawren ka la ioh ka jingiarap na ka Marbarin Nongrum kaba la ju ai bol na ka phang ka mon na ka bynta ki ar tylli ki kol jong ka.
Ki ar tylli kiwei pat ki kol ki dei kiba la thep da ka Dai-aijingsuk Basaiawmoit ha ka minit kaba 25 katba ka Ideibanri Kharpan ka ioh thep ha ka minit kaba 46.
Na ka liang jong ka Maw U-tieng, ka Nibari Maring kaba ap ia ka jar jong katei ka kynhun ka la ioh ban siep ia shibun tylli ki bol kiba wan suh sha ka jar jong ka, hynrei na ka liang jong ki nongrah bol shakhmat ki la ialeh katba lah ha ki jingpyrshang jong ki hynrei kane ka kynhun kam shym la lah satia ban pynpra lane ban ialeh pyrshah ia ki nongiada jong ka Mawlai.
Hadien kitei ki jingialeh, ka Women’s League kan ioh ban shong thait shuwa tad haduh ka 12 tarik Naitung, haba ki jingiakhun na ka Group A kin long hapdeng ka Kick Start Football Coaching Centre pyrshah ia ka Umpling SC naduh ka por 2:30 janmiet, katba ka Mawkriah West SC kan iakhun pyrshah ia ka Lawei Smit SC naduh ka por 4:15 janmiet.
Shillong:Ka Voice of The People Party (VPP) East Shillong constituency, ka pynrem jur ia ka jing pynjot pynpra ia ki ïing ki sem ba la dei trai da u paidbah ha Beat house Laitumkhrah.
Haba iakren bad ki nonglum khubor, u kyrtong jong ka parti VPP ha ka elekshon MLA ba dang shu dep na East Shillong Constituency, u bah Avner Pariat, u la ong ba ki paidbah kim dei satia ban shim ia ka aiñ ha la ka kti lajong.
Ka jingiakul mar ka lah ban don, hynrei ban pynpra ia ki tiar kiba dei trai da u paidbah khlem ki daw ba biang kam dei satia ban long.
U kwah ruh ba ki pulit ki dei ban tih bniah ia ka daw tynrai haba iadei bad ka jingjia ba la jia ha DHS, namar kiba kum kine ki jingpynthut bad pynkulmar ki dei kiba ym lah satia ban pdiang.
“Ka Laitumkhrah kam dei satia ka jaka ban wan da ka jing-buaid bad ban pynkulmar pat, lada kim leh ia kine ha iing balei ki wan ban halla hangne?", ong ka kyrwoh, na U bah Pariat.
Shillong: Uwei u Samla ia u ba la tip kyrteng u Ajay Kharhujon, u ba shong ba sah ha ka shnong Umeit Ribhoi District u la shah shoh shah tied ha ki briew ki bym shym la ithuh kyrteng haduh ba un da khlad noh na ka sla pyrthei ha ka 5 tarik Naitung 2023, ha Nazareth Hospital Shillong.
Kane ka jingjia shah shoh une u samla ka jia ha ka 2 tarik u Naitung 2023, ha Lad Umroi ha ka por kumba 7 shiteng janmiet.
Halor kane ka jingjia na ka liang ka iing u ne u samla ki la leit ban ai ka ejahar sha Umiam PS ban kem bad ban thwet ia ki runar.
Lyngba ka jingujor jong ka kmie u ne u samla, la ong ba u ne u samla ha ka 2 tarik kumba ha kapor 3 baje janmiet, u la mih na iing ban leitkai, hynrei haduh 6 baje janmiet, u khlem wan phai iing shuh, hadien kane ka kmie ka la leit wad bad ka lap pynban ia u khun ha rud surok, ha ka lynti ba sdang ka fly over road ka ba dei ha lad Umroi, hynrei ka ba sngewsih ka long ba une u samla u la khlad noh ha Nazareth Hospital Shillong.
Na ka liang u bah Linus Kharbuki, uba dei uba ha iing jong u tei u samla u la kyrpad ia ki pulit jong ka Umiam PS ba kan leh ia kaba donkam kat kum ka ain bad ban shimkhia.
Kumta na ka liang ka seng HITO Ribhoi District ha ka jingialam khmat u Bah Ban kharnaior, u ba dei u President u la kyrpad ia ki paitbah ba kim dei ban shim sting bad ki dei ban husiar haba iaid ne ieng, khnang ba kin nym ioh mad ia kane ka apot kum u tei u samla.
Ka seng ka la dawa ia ka bor jong ka ain ban shim khia mardor halor ka tei ka bynta, hynrei lem kumta ka seng kan sa leh hi ia kaba donkam.
Nongstoin:Na ki 52 tylli eiei ki shnong ha khappud, 41 tylli kiba la wanrah jingthoh sha ka Regional Committee ka west khasi hills, katba kiwei kim shym la wan ai jingthoh.
Khyndai tylli ki shnong kiba hap ha khappud, ki la ai jingthoh sha ka Regional Committee ba kim kwah ban don sha Meghalaya bad ki kwah ban leit beit sha Assam.
Ia kane la pyntip u myntri sorkar uba dei ruh u Chairman ka Regional Committee u bah Paul Lyngdoh hadien ba la wai ka jingialang ha Nongstoin kaba la wan ban iashim bynta ki 41 tylli ki shnong, nalor ki kynhun bapher bapher.
Shwa ia kane, u bah Paul ula iathuh ba hynnin ka sngi, ki don ki sengbhalang kiba wan ban ai jingthoh ia u halor kane ka kam pynbeit pud.
“Na ki 52 tylli ki shnong kiba don ha khappud ka thain West Khasi Hills, 41 tylli kiba la ai jingthoh sha ka Regional Committee ba ki kwah ban iadon sha Meghalaya katba 9 tylli kiba la ai jingthoh ba kim kwah ban don sha Meghalaya", la ong u bah Paul.
U bah Paul ula iathuh ba yn leit jurip sha ka thain ha kine ki sngi.
Hajuh ka por, u Chairman barim ka Regional Committee u bah Renikton L Tongkhar ula iathuh ba kine ki 9 tylli ki shnong bym wanrah jingthoh sha ka Committee yn sa tip kaei ka jingsngew jong ki ynda la kynduh markhmat.
“Ngi kwah bad ngi dei ban iaid da ka lynti kaba jai jai ban iapynbeit ia u pud u sam bad ia kine ki 9 tylli ki shnong ruh yn sa tip bha ynda la leit ban iakynduh markhmat bad ki paidbah", la ong u bah Renikton.
Shillong:Ki nong kamai kali bus saw kiba kamai ha baroh ka sor shillong, myn hynnin ka sngi ha ka 14 tarik u Rymphang, ki la rai ba lada ki dang shah khang ban kamai kin boycott noh wat ia ka eleleksho ka ban sa long ha ka 27 tarik mynta u bnai.
Kine ki bus ki lah shah khang ban kamai naduh ka 23 tarik u nohprah 2022.
Hynrei mynta ka sngi ki la mut ban kamai sha khyndai lad ter ter, hynrei la shah bat bad shah beh noh ha ki bor pulit, namar ym pat shah ban kamai.
Ha ka jingiakren bad ki lad pathai khubor u bah Diblestar Myrthong President SPTS, u la ong ba ki la phah kot sha ophis DC, ba kin ailad biang ia ki ban ioh kamai lane ba kin ai da ka odd and even number ba kin kamai, hynrei haduh mynta lah don 3 taiew kam shem laong kam kumta ki nong kamai bus saw kia rai ban pynsangeh noh syndon ia ka elekshon.
Ka Shithi Sha Ki Roman 13:1Man la u briew to un pynhapoh ha ki bor bahalor.
Naba ym dei ka bor kaba nano nano hynrei kaba na u Blei, bad kito kiba don ïa ka ki long kiba la buh u Blei.1 Petros 2:13[13]Na ka bynta u Trai, to kohnguh ïa kano kano ka bor synshar, la ïa u patsha kum u nongsynshar rangbah, Ks advice ia baroh ki nong niah bus bad ki passenger ruh kumjuh.
Shillong:U nongialam jong ka parti All Indian Trinamool Congress (AITC) ha Rajya Sabha uba long ruh u dkhot jong katei ka ïingdorbar thawaiñ, u Derek O Brien ha ka jingialang ha Jowai constituency ban pan jingkyrshan ia u kyrtong jong ka parti TMC na katei ka constituency u Ma Andrew Shullai, u O Brien u la ong kawei ka vote ban wanrah ia ka parti TMC ha ka bor kan pyntikna ba baroh ki jingkular kiba la thoh bad buh ha ki jutang elekshon jong ka parti yn treikam pura tang hadien 100 sngi ba ka parti TMC kan thaw sorkar.
Hadien ba u kyrtong jong ka parti TMC na Jowai constituency, u ma Andrew Shullai un long u MLA bad ka parti TMC kan thaw ia ka sorkar ha ka jylla, ngin pyntreikam noh ia ki jingkular tang hadien 100 sngi, la iathuh u Derek o Brien haba iakren bad ki lad pathai khubor.
Haba iadei bad ka jingkynthoh jong kiba bun ki seng saiñ pyrthei ia ka We card bad MYE card, kaba la poi haduh 8 lak tam ki nong pynrung kyrteng, u nongthawaiñ jong ka parliament u la ong,ki don katto katne ngut ki ba la shah jied kum ki MLA, hynrei ki long pynban ki nongdie briew, hynrei ki lyngba kane ka skhim, ngin ai biang ia kaei kaba dei hok ka bhah bad ka bynta jong ki paidbah.
Haba iadei pat bad ki kam ba iadei ha ka roi ka par,u la ong ka koit ka khiah, ka pule puthi ka ioh kam ioh jam bad ki surok ki dei ki jing donkam ba kongsan bha jong ki paidbah, ha kaba u la ban ruh ba ka pisa kan ym lah ban jop ia ka mynsiem bad ka jingmut jingpyrkhat.
“Ngi shaniah ba ngi don u kyrtong ba biang tam ban shakri ia ki paidbah jong ka Jowai constituency ha kaba ki paidbah jong ka jowai bad ka jylla ki la kwah ia ka jingkylla".
Shillong:Ka Election Commission ka la phah show cause notice ïa ka shongknor ka Meghalaya State Commission for Women (MSCW) kong Phidalia Toi halor ka jingkynnoh ba ka pynkheiñ ïa ka Model Code of Conduct da kaba ïashim bynta ha ka rally elekshon jong u kyrtong ka NPP na Jowai u Bah Wailad miki Shylla.
Ka Election Commission ka la bthah ïa ka kong Phidalia ba kan ai ïa ka jubab hapoh ka arsngi.
Kane ka jingai show cause notice ka la mih hadien ba ki nong ïalam ka Congress ba ïalam da ka Media Coordinator ka AICC Bobbeeta Sharma bad Mathew Anthony lem bad ka president ka Mahila Congress Kong Joplin Scott Shylla, kila aiti ïa ka jingujor hakhmat u Chief Electoral Officer (CEO) hynne ka sngi Hatmajai bad dawa ban weng mardor ïa ka kong Phidalia kum ka shongknor ka MSCW bad ban pynduh noh (disqualify) ïa ka jinglong kyrtong u Bah Wailadmiki.
