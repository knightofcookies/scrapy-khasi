Mar ia shim ia katei ka rai ka Lekhi, ka la bthah ia ki hynniew ngut ki dkhot, ba kin mih na ka iing dorbar Lok Sabbha bad hadien kata, ka la pynwai noh ruh ia ka iing na bynta kane ka sngi.
Ha ka 10.9.1971 ka la don biang ka jingialang hapdeng ki Chief Minister jong ki ar jylla Meghalaya bad Assam.
Ha kane ka jingialang na ka liang ka Assam la ia donlang nalor u Chief Minister, u Revanue Minister bad u Minister Chatra Singh Teron bad na ka liang ka Meghalaya la ia donlang u Chief Minister Capt.
W.A.Sangma, Minister B.B.Lyngdoh, Minister SDD Nichols Roy bad u Minister E.Bareh.
Ha kane ka jingialang la ia kren jur ia ka kam pud kam sam ha kaba iadei ka Jaintia Hills bad ka Mikir Hills, Block I bad ba dei ban pynphai noh na ka Mikir Hills Assam sha ka Jaintia Hills Meghalaya.
Hadien ki jingiakren la mynjur halor ka jingtyrwa jong u Chief Minister jong k Meghalaya ba ia ka kam Block I bad Block II bay n rai halor ka nongrim ba naduh hyndai hynthai kine ki thain ( Block I & Block II) ki dei ki bynta ba dei hok jong ka ri Jaintia bad ki nongshong shnong la jan baroh ki briew kiba shong ha kine ki Block ki dei ki Khasi ki Pnar bad lada donkam ban sakhi ia kane yn shim na ka jingkhein briew jong ka Census 1951 bad 1961 da ki Ophisar jong ki ar sorkar (Meghalaya bad Assam) bad ban wanrah ha kawei pat ka jingialang ba yn iarai kutnoh ia kane ka kam kat kum ka jingiamynjur lang ka Joint Equiry jong ki ar District Council Khasi & Jaintia Hills bad Mikir Hills kaba la long ha ka 28 tarik February 1958 ha Jrikyndeng.
Hadien ka 10.9.1971, na ka liang ka Meghalaya ka la thoh sha u Chief Minister ka Assam ban iabuh tarik ban ia shong ban pyndep ia kane ka kam ban pynphainoh ia ka Block I na ka Mikir Hills Assam sha Jaintia Hills Meghalaya,hynrei pat na ka liang u Chief Minister ka Assam (Chief Minister-Sinha) u la pyrshang ban kiar na ka por sha ka por ban ia kynduh lang bad ban ia pyndep kam kaba iadei bad ka Block I.Ka por ka iaid, ki sorkar bad ki Chief Minister ki ar Jylla Meghalaya bad Assam ki leit bad ki wan hynrei pat ia ka kam ban pynphai ia ka Block I na ka Mikir Hills ( Karbi-Anglong ba mynta) sha Jaintia Hills Meghalaya haduh mynta kam shym poi shano shano ruh bad kumba long mynta kane ka thain Block I ka dangsah ha ka jingiakhajia ( Disputed Areas) bad lano u Chief Minister ka Meghalaya bad u Chief Minister jong ka Assam kin ia kynduh bad ban ia kren pynphai noh ia kane ka thain Block I na ka Karbi-Anglong Assam sha Jaintia Hills Meghalaya kaba dei ka bynta ba dei hok jong ka Rilum Jaintia.
AIS SujaKatba u Daniel u dang duwai bad iasaid  ia ka pop ki Israel bad ialade, u angel   Gabriel u la wan bad ktah ia u Daniel, u ong – “Ko Daniel nga la wan ia ka ban pyllong ia me uba nang ha ka jingsngewthuh, bad ha kaba sdang ka jingkyrpad jong me, ka Hukum ka la leit moh noh.
Namar kata to pyrkhat ia kataka ktien, bad to sngewthuh ia kata ka jingiathuhpaw (Vision)" Daniel 9:20-23.
Kaei kata ka jingithuhpaw u Daniel? Shaphang ki 70 Taiew kein.
Hapoh kine ki 70 Taiew yn pyndep ia kiei kiei baroh shaphang kiba la iathuhlypa ha kane ka Kitab.
Ia ka ban pyndep ia ka jingpalat, ban pynwai ia ki pop, ban pyllong ka jingpyniasuk, na ka bynta ka jingbymhok, ban wallam ia ka hok bymjukut, bad ban pyndait laha ia ka jingithuhpaw bad ia ka jingiathuhlypa, bad ban pynsleh ia uba khuid tam eh.
To tip to sngewthuh ba na ka jingmih kata ka Hukum ia ka ban pynthymmai bad ban tei ia ka Jerusalem ia uta uba la sleh, u Syiem kein, kan long 70 Taiew : 62 Taiew, yn tei pat ia ka ia ki lynti shnong bad ki kharai ha ki por ba jynjar kein.
Te hadien ki 62 Taiew, ia uta uba la sleh, yn ot noh bad un ym ioh ei ei …….
Kin pynjot ia ka Nongbah bad jaka kyntang, te haduh kaba kut kein kan long ka thma, la thmu ia ki jingpynjot" Daniel 9:24-26.
Kane ka thew ia u Messiah the Prince ne u Jisu uta u Syiem kein.
Daniel 9:25.
Ka jingpynthikna ia ka jingwan uta u Syiem ki  Syiem u ban wan ha ka jinglong doh ia uba ki khot u Messiah.
Ia kane ka khubor la wallam ha u Daniel na u angel Gabriel ka la jia ha u Snem 539 B.C ne shwa u Khrist.
Bad ka jingpynjot bakhadduh ia ka Jerusalem la thang da ka ding bad pyntwa ia ka Temple (Temple ba nyngkong) ka la jia ha u snem 586 B.C.Ka Hukum ka la mih hadien u Daniel ha ki prophet kum u Ezra, Nehemaiah, Sekharaiah, Haggai bad u Malakhi.
Ia kane lah ban shem ha ka Kitab u Nehemaiah.
Ha kaba u Nehemaiah ula duwai bad kyrpad ia u Blei kat haduh ba u Syiem Artaxerxes u la ong ha u Nehemaiah “Balei ka khmat jong me ka imat sngewsih haba mem da pang? U Nehemaiah u jubab “To u Syiem un im junom: ka khmat jong nga kan ym imat sngewsih balei haba ka Nongbah Jerusalem ka jaka ki jingtep ki kpa jong nga ka la sah khlaw la thang duh ia ki khyrdop jong ka da ka ding!" Ynda kumta u syiem u la ong ha u Nehemaiah – “Me kwah kaei? Kaei men kyrpad? U Nehemaiah u ong – Lada u syiem un sngewbha ba men da phah ia nga sha Judah (Israel) ha ka Nongbah ki kpa jong nga" ba ngan tei pat ia ka" u syiem u sngap shiphang um nang ang.
To u syiem u ong – “Ka jingleit jong me kan slem katno? Bad lano men wanphai pat? Kine ki long ki jingkylli ba u syiem Artaxerxes u kylli ia u Nehemaiah.
U syiem u la shah bad phah ia u Nehemaiah sha Judah (Israel)" Nehemaiah 2:1-9.
U Blei u la kren ha u Syiem Artaxerxes wat lada  um tip ia u Blei u Daniel, u Blei u Nehemaiah, ka Hukum ka la mih na u syiem Artaxerxes ban tei pat ia ka Jerusalem.
Dei ia kane kein ba u Blei u la pynpaw ha u Daniel, ia kaba ia ka Hukum ban tei pat ia ka Jerusalem da ka Hukum na u syiem Artaxerxes ka la jia ha u snem 445 B.C.Kumta katkum ka Bible ba hapoh ki 7 Taiew bad ki 62 Taiew, ki don ki jingpynurlong ia ka ktien kaba u Blei u kren.
Kawei ka dei kaba tei pat ia ka Jeruasalem bad ia ki kynroh ba la pra baroh sawdong, katkum ka Kitab u Nehemaiah.
Kawei pat, ka dei ka jingpynkut u Blei ia ki Prophet ka Jutang Barim (Old Testament) bad u Prophet uba khadduh dei u Malakhi.
Kane ka jia hapoh ki 7 Taiew.
Ki 62 Taiew ki dei ki 434 snem.
Ki 400 snem ki dei ki snem jingsngap jar jong u Blei (400 silence years) Blei? Namar ym don Prophet ne Nongiathuhlypa shuh; namar u Blei u la pynkut kat haduh kta ka por shwa namar kan kut ka Jutang barim (Old Testament) namar ba la kut ki 7 Taiew katkum u Daniel 9:25.
Ka daw ba kut ka long namar u Blei u pynkhreh hapoh kita ki 400 snem ba UTA U KTIEN jong u Blei ia uba ki Prophet ki la leit pynbna kylleng, un WAN NOH BAN LONG DOH LONG SNAM.Dei ia kane, ba ka ktien u Blei, ka ong – “Uta u ktien te u la kynja doh, the word became flesh" Ioannis 1:14 “Uta u Syiem kein" Daniel 9:25 ka thew ia u Jisu Khrist, u Messiah, uba la sleh, uta u ktien, Nangno un wan? Na ka jaid bynriew Jiw Israel.
“Namar ka jingpynim ka long na ki Jiw Salvation is from the Jews" Ioannis 4:22.
Ki 62 Taiew ne 434 snem.34 snem ki dei ki por jong u Jisu Khrist naduh ba la kha ia u haduh ka por ba u la rung ha Jerusalem kum u Syiem.
Ki 400 snem ki long ki snem ba ki Prophet ki khlem pynbna ei ei shuh.
Kaba mut ba uta u syiem kein u Jisu Khrist la kha ha u snem 3 B.C – 32 A.D.Ka Kitab u Daniel ka ong – “Kin pynjot noh ia kata ka Nongbah (Jerusalem) bad ia kata ka jaka kyntang (Temple).
Daniel 9:26.
Haba u Jisu u la wan sha ka pyrthei ruh.
Haba u Jisu u la wan sha kane ka pyrthei, kumno u la ong? U la ong ha ka Nongsamaria – “Ka por kan jia haba phin ym ia mane ia u Kpa halor une u lum (ha Samaria) lymne ha Jerusalem (ha ka Temple) …….
" Ki nongmane Blei ba shisha kin ia mane ia u Kpa ha ka mynsiem bad ha kaba shisha, naba u wad kum kita ban mane ia u" Ioannis 4:21-23.
U Daniel u la iathuhlypa ba yn pynjot noh ia ka Temple ia kaba u syiem Artaxerxes u la dep ai hukum ban tei ka ia.
U Jisu ruh u la ong lyngba ka Nongsamaria ba kan poi ka por ba phin ym mane ia u Blei hapoh kata ka Temple.
Aiu la jia? Hadien katto snem ba u Jisu u la kiew noh sha bneng, la jia shisha ka jingpynjot ia ka Temple ha Jerusalem.
La pynjot ha u snem 70 A.D (hadien u Khrist).
U Titus u Patsha Roman u la hiar thma bad pynjot ia ka Jerusalem la pyntwa ia ka Temple la pyniap 11 lakh ngut ki Israel la ialam mraw ha ka snem 70 A.D.Na kata ka daw ki Jiw kim don Tempe shuh ban mane Blei ban ai jingknia – namar u Jisu u la dep kren u ong – “Phin ym mane Blei halor une u lum lymne ha Jerusalem" Ioannis 4:23.
Haduh kine ki sngi kein ki Jiw kim don Temple ban mane Blei.
La pyndep ia ki jingiathuhlypa ka ktien.
Kumta, haba kheinlang 7 Taiew bad 62 Taiew long 69 Taiew.
Kaba sah 1 Taiew, ki 69 Taiew ki la kut la slem bah.
Kumta naduh ba u Jisu u la wan sha kane ka pyrthei haduh mynta ka la long shisha ka por kaba jlan hadien jong ki 69 Taiew.
Ia kane ka por kaba jlan la khot ba ka dei ka por jingaiei (Grace) lane Grace Period, ka por kaba u Blei u ieit shisha ia ki briew u ai por ban kylla bamut bad ban ialap ne iathuh ia ka ktien jongu sha ki bynriew baroh phar.
Kynmaw ba kane ka por jingaiei ka la jan ban kut artad, namar kan sdang noh ka 1 Taiew kaba khadduh tam khnang ban long 70 Taiew katkum ka Kitab u Daniel 9:20-27.70 Taiew LA PYNKUT halor ki briew bad halor ki Nongbah Bakhuid (Holy City) …….
Kiba ha kane ka pyrthei.
Daniel 9:24-25.
Ka 1 Taiew kan long ka por ba jynjar tam.
Ka kordit bym pat ju long na myndanglong ka pyrthei bad kan ym long shuh ruh’ Mathaios 24:21.
Te, “Suk uta uba la pule, uba iohsngew ia ka ktien jong kane KA JINGIATHUHLYPA …….
Kata ka ia ka la jan" Jingpynpaw 1:3.
Shillong: Ka Meghalaya Bhaichung Bhutia Football School (MBBFS) kan ai jinghikai ïa ki heprit kiba kwah ban ïalehkai football naduh ka 4 tarik mynta u bnai ha Jawaharlal Nehru Stadium, Polo, Shillong, Meghalaya.
Ka jingai jinghikai kan long ïa ki khynnah kiba kha ha u snem 2007, 2008, 2009, 2010.
La bthah ban wan poi ha madan ïalehkai ha ka por 9:30 baje mynstep thik.
Shillong: Ha ka dorbar mang tyngka yn dawa ‘Resolution’ ban pyrshah CAA ka liang pyrshah.
U nong ialam liang pyrshah ka sorkar Meghalaya u Mukul Sangma mynta ka sngi u la ong ba ha ka por ba long ia ka dorbar mang tyngka ka ing dorbar ka jylla, ka liang pyrshah (Congress) kan wanrah ia ka ‘Resolution’ ban pyr shah ia ka Citizenship Amendment Act (CAA) 2019.
Kumba shu pynkyn maw dorbar mang tyngka ka ing dorbar ka jylla kan sdang naduh 13 tarik haduh 26 tarik lber 2020.
“Ka lah dei ka por ba ka ing dorbar ka jylla ha kawei ka sur kan wanrah da ka ‘Resolution’ ban pyrshah ia ka CAA, kum ba ngi la wanrah ia ka ‘Resolution’ ban pyntreikam ia ka ILP hapoh ka jylla" u la bynrap.
Kumba shu ban ka jylla Kerala, Punjab, West Bengal bad Bihar ki la wanrah ia ka ‘Resolution’ ban pyrshah CAA hapoh ka ing dorbar.
Shillong:   U nongialam ka liangpyrshah ha iing dorbar u Dr Mukul Sangma myn hynnin ka sngi u la ther tyngeh ia kane ka sorkar Meghalaya Democratic Alliance (MDA) ba kam pat nang ban pyniaid ia ka synshar khadar bad u la ong ba um pat shaniah ia kane ka sorkar da lei lei ruh.
“Ka jingtrei shitom jong ka sorkar barim ban pynpaw ia ka nam ba bha ka jylla, ki la leit lut sha nala ha kane ka sorkar ka bym nang ban pyniaid ia ka jingsynshar’, la ong u Dr Mukul haba kren sha ki lad pathai khubor myn hynnin ka sngi.
U la ong ba ka Congress kam shaniah ia ka jingtohkit Magisterial Enquiry halor ka jingjia ha Ichamati bad ka dawa ba dei ban thung da ka jingtohkit kaba khlain bad kaba laitluid.
“Sngewsih ba ngam lah ban shaniah ia kane ka sorkar bad ngi dawa ba dei ban thung ia ka jingtohkit kaba biang, ym da ka magisterial enquiry", la ong u Dr Mukul.
Ha kajuh ka por, u la ong ba ka Congress kan rah ha iing dorbar ba dei ban shim da ka rai ne resolution ban pyrshah i aka Citizenship Amendment Act (CAA) 2019.
Haba pynrem jur ia kane ka sorkar namar ka jingthut ka shongsuk shongsain ha ka jylla na ka jingjia ha Ichamati, u Dr Mukul u la ong b aka Congress kum ka liangpyrshah kam lah ban shu sngap.
“Ka jinglong jingman ha ka jylla ka la pynlong ia ki paidbah ban sngew khia halor ka jingjia kaba la mih na ka rukom leh kane ka sorkar, kala wanrah ruh ia ka jingsngew kulmar namar ba ki paidbah kim sngewthuh sngewthaw ia ka rukom pyniaid", la ong u Dr Mukul.
U la ong ba ha kine ki snem ba la dep, ka sorkar barim ka nang ban pyniaid ia ki kam haba mih kum kane ka jingjia bad namar kane, la tip ia ka nam ba bha ka Meghalaya hynrei ha kine ki ar snem tam, baroh ki jingleh bha ka sorkar, kila leit lut sha nala namar ka jingbymler ka sorkar ban pyniaid.
U la ong ba ka kam jngohkai ha ka jylla ka la ktah, ki jaka sah ki nongjngohkai kila thylli bad ka jinglong jingman kala ktah ia ka kamai kajih ki paidbah.
“Ngi la dep maham ia ka sorkar man ka por ia kano kano ka jingji bad ka jingjia dang shen, kala pyni ba ka la don ka jingbym phikir kane ka sorkar bad mynta kala wanrah ia kane ka jingjia kaba ngi pynrem jur ia ka jingjia ha Ichamati", u la ong.
U la ther ia ka jingpynsangeh ia ka kor internet kaba la pynduh lad ia ki paidbah ban pyndep ia ki kam ba bun jait.
“Ka jingpynsangeh ia ka internet bad ka jingbym lah ban pynneh ia ka shongsuk kala pynlong ia ki paidbah ban shah ktah jur.
Ki briew kim tip katno kynta ka korphiw, katno pynjynsur hynnin ka sngi ruh ki briew kim tip.
Ka pynjynsur korphiw 12 baje mynsngi, pynbna pat haduh 1:30pm, kane ka la wanrah ia ka jingeh ia ki paidbah", la ong u Dr Mukul.
U la buh jingkylli, mano ba rai ban pynjari korphiw bad pynjynsur ia ka korphiw, hato na CMO (Chief Minister Office) ne nangno la pynmih ia kane ka jingkhang.
“Hato donkam ban khang ia ka internet, ha ki snem ba synshar ha kaba nga ioh ia ka lad ha ki snem ba la dep, haba mih kum kane ka jingjia, ngim shym la khang ia ka internet".
U la ong ba haba ka sorkar ka pynjari korphiw, ka dei ban pynthikna ba ki paidbah kin shah ktah eh tang malu mala.
“Kane ka sorkar kam don ka aidia (idea) bad ka buit synshar bad kala ktah ia ka burom ka jylla", u la ther.
U la ong biang, “Ka jingjia ha Ichamati, kumno ka sorkar kam tip, ki leh aiu.
Man ka sngi, ka ju don ka jingtip barieh ba ai sha u Myntri Rangbah hynrei kumno ka sorkar ka ioh thiah ba kan mih ka jingiakynad".
U la ong hato ka ai permishon ia ka seng ban pynlong ia ka jingialang bad lada ai permishon, kumno ka la leh ban pynbiang pahara.
Ka sorkar kam lah ban shim sting.
“Ngi kwah ba ka sorkar ka dei ban thung da ka jingtohkit halor ka jingjia ha Ichamati, kaba la ktah ia ka jylla, bad kiba donkti dei ban pynshitom katkum ka ain, khlem da pynshong kynriang ia ka ain.
Nga sheptieng ioh ba ka sorkar kan shu pyllait khlem pynshitom ia ki runar bad kan wanrah ka jingshong syier", u la bynrap.
Kane ka jingkhih ka lah ban don lehse 30 percent ka issue naka bynta ka jingshongshngain jongka ri bad kajaidbynriew hynrei 70 percent ka dei ka jingleh politik jongka Congress kaba ym lah shuh ban shong liang pyrshah, naba la 40 snem mynta kila bamjem iaka sboh ka sbur jongka jylla.
Shillong:  Ki pulit “Rapid Action Force" jong ka sorkar pdeng myn hynnin ka sngi ki la poi ha Shillong bad ka long ka sien kaba nyngkong ka ba la wan lam sha kane ka jylla ban pyndon kam ia ki na ka bynta ban iarap pahara ia ki pulit jong ka jylla na ka bynta ban wan rah ia ka jingshong suk ha ka jylla.
Ki pulit RAF kiba la poi  ki don 110 ngut bad  la pyndon kam ia ki ba kin pahara ha ki bynta jong ka Khyndailad bad ki bynta jong ka Motphran.
Katba ha Sohra pat ia ka korphiw la pynjari naduh ka por 6.00 baje mynta ka jan miet haduh 8.00 baje la shai mynstep.
Kumba ka long haduh mynta kam shem la don kano kano ka jingjia bad ka jingshong suk kala sdang ban wan phai biang ha kane ka jylla.
Shillong: Ka NPP Shella Block ka la dawa ba dei ban sospen noh shi syndon ia u Sirdar ka Mawlong ne u dei ban risain hi noh, da kaba kynnoh ba u la long ki daw ba la wanrah ka jingshlur ia kiwei ki jait bynriew kumba la jia ha Ichamati dang shen.
Haba kren sha ki lad pathai khubor myn hynnin ka sngi, u Working president ka NPP u bah Pyn thymmaibor Chyne, u la ong, “Ngin leit ban ujor sha u myntri ba peit ia ka tnad District Council Affairs u bah Hamletson Dohling ban dawa sospen noh ia u Sirdar ka Mawlong, namar ba u dei uwei uba la pynsyaid ia kiwei ki jaitbynriew".
U la kynnoh ba u sirdar ka Hima Mawlong u bah Stephan Laloo u dei ban risaiñ noh.
“Kaei kaba u la leh ha ka samoi treikam jongu, ym pat don kiwei kiba leh.
Ula leh pathar bad u dei uba pynsyaid ia ki bar jylla.
U dei ban risaiñ noh mardor", la kynnoh u bah Pynthymmaibor.
U la dawa ruh ba ka sorkar jylla ka dei ban pynduh noh ia ka jingaiti ha ka seng ban pyniaid ia ka CHC ha Ichamati namar ba ka dei ka ktem ban pynioh syrnot sngi kha ia kiwei ki jaitbynriew khnang ba kin ioh pat ban shon dur EPIC kum ki nongthep vote.
“Ka CHC ha Ichamati la pyniaid da ka NGO, ka ai Birth certificate ia ki briew pathar bad ka sorkar ka dei ban leh eiei.
Ka la long ka ktem ban ai birth certificate ban ioh EPIC", la kynnoh u bah Pynthymmaibor.
Ha kajuh ka por, u la dawa ruh ba u MDC ka Shella u bah Teinwel Dkhar u la dei ban risain noh namar ba um kren eiei bad um leh eiei halor haduh katno la ai ia ki trading license sha kiwei ki jaitbynriew ha Majai, Ichamati bad ha ka thain Shella.
“U MDC ka Shella u dei ban hiar shuki noh kum u MDC", la ong u nongialam ka NPP.Shillong: Lashai ka sngi yn ban pyni ia phlim 9-Lad ha Bijou Cinema bad kane ka dei hadien ba la sangeh noh ban pyni namar ka jingpynjari curfew da ka sorkar jylla ha ki bynta jong ka Khyndailad bad kumjuh ruh ha Iewduh.
Lah ban pynkynaw hangne ba ia ka Film 9-Lad la pyllait paidbah (Release) ha ka 28 tarik u Rymphang, 2020 bad ha katei ka sngi da ki hajar ngut ki paidbah ki la iatuid sha Bijou bad kumjuh ruh ha Galleria, Anjalee na ka bynta ban leit peit ia kane ka phlim kaba ki paidbah ki la ap khmih lynti la slem.
Na ka liang jong ki paidbah kiba la iohi ia katei ka phlim ha katei ka sngi ki la ai ka jingiaroh bad ki la iathuh ba ka long kaba itynnad.
Kumta ki paidbah ki lah ban sdang leit peit noh biang ia kane ka phlim kaba la sdang biang ban pyni mynta ka sngi kaba la lait curfew.
Haba iakren bad u producer bad kumjuh ruh u Director jong kane ka phlim u bah Commander Shangpliang u la iathuh ba mynta ka sngi la sdang ban pyni tang ha ka por 1 baje nohphai sngi bad u la iathuh lashai ruh kan dang bteng ha ka por 1 baje, hynrei ynda la lait curfew yn sa sdang pyni biang baroh 5 show.
Namar ka por ba la buh ba pyni ka dei ha ka por 11AM, 1PM, 3PM, 5PM bad ha ka por 7 baje janmiet.
Hynrei mynta yn pyni tang ha ki por ba lait curfew, u la bynrap.
Na ka liang jong  u bah Commander u la kyrpad ia ki paidbah ba kin iai shah halor kane ka jingbym lah ban pyni bad u la kular ba ia kane ka phlim kaba la angnud da ki paidbah yn dang pyni beit khamtam ynda la lait ka curfew.
U la iathuh ba lashai ka sngi yn sdang ban pyni naduh ka por 11AM bad kumjuh ruh ha ka por 1PM.Nongpoh: U Block Development Officer ka Bhoirymbong C&RD Block, u Raja Brahma, myn hynnin ka sngi u la hiar sha ka shnong Kyrdem kaba hap hapoh ka Bhoi rymbong C&RD Block, na ka bynta ban pynshai paidbah bad kaba long ruh kum ka jingwad jingtip markhmat ne ki paidbah ka shnong halor kata ka jingshah kynnoh, ba ka don kata ka jingbamsap ne pyndonkam bakla ia ki skim sorkar hapoh jong katei ka shnong.
Lah ruh ban kdew hangne, ba ia katei ka kam bamsap bad ka jingbym pyntrei hok ia ki skim sorkar hapoh jong katei ka shnong, ka la paw pyrthei lyngba ka jingwad RTI da ki samla ka shnong Kyrdem bad lyngba katei ka RTI ka jong ki, la lap ba ki la don bun ki skim ne ki kam pynroi, ia kaba ka sorkar ka la pynmang ha katei ka shnong, hynrei kaba phylla pat ka long ba kitei kiba la kdew hapoh ka RTI, kim shem la pyntrei hok satia ha katei ka shnong.
Katkum ka RTI kaba la ioh da kitei ki samla, la lap ba ka sorkar ka la pynmang ia shibun ki kam pynroi hapoh ka shnong Kyrdem bad kita ki kynthup ia kawei ka Approach Road na Kyrdem sha Bankoit kaba la pynmang pisa haduh T.6.80 Lak lyngba ka MGNREGA, kawei pat na Kyrdem sha Lumlaphing, kaba la ioh ia kajuh ka jingpynmang pisa kata T.6.80 Lak lyngba ka MGNREGA, kawei pat ka dei halor ka CC Motorable Road na Kyrdem sha Lum Tower kaba la ioh ia ka jingpynmang tyngka haduh T.15 Lak tam lem bad kawei pat ka dei halor ka jingshna pynheh ia ka Durbar Hall T.2 lak, kumta haba khein kyllum lang ka la poi haduh T.27 Lak.
Kaba la pynbitar eh ia ki samla bad ki katto katne ngut ki riew rangbah jong katei ka shnong, ka dei hadien ba kim shem la iohi dak ei ei ruh em halor ka jingpyntrei ia kitei ki skim sorkar, pynban katkum ka RTI la lap ba baroh na kitei ki jingpyntrei ki dei kiba la dep lut (Complete) bad ruh ia ka pisa la dep ban sei.
Shawa jong kane ka jingialang kaba la khot pynlong da u BDO, ki samla lem bad ki katto katne ngut ki rangbah jong katei ka shnong, ki la leit ban ujor sha ka Deputy Commissioner ka Ri Bhoi, kiba la kyntu ia ka DC ba ka dei ban phah jurip ia kitei ki jingpyntrei ha katei ka shnong.
Hadien katei ka jingujor da kitei ki samla bad rangbah ka shnong Kyrdem, kumta ha ka jingjurip da ka Magistrate na ophis DC, la lap tyngkrein halor ka jingbym pyntrei hok ia ki skim hapoh jong katei ka shnong.
Haba iadei bad ka jingialang kaba la long hynne ka sngi, wat hapdeng ka jingiatai kaba la neh bun bun kynta, hynrei kam shem la poi shano shano ruh bad kam shem la lah ban aijinghun ia kiba bun, ha kaba kut na ka liang u BDO, u la shu ai ia ka jingkular ba un sa leh da ka jingpynmang pisa biang (Re-estimate) halor kitei ki skim kiba la shu jah rngai khlem da pyntreikam.
Katba na ka liang u Bah Bah Pynhun Mawroh, Rangbah shnong ba dang shu shah jied shen, u la pynpaw lem ia kata ka jingsngewkhia ban iohi ba ki skim kiba dei ban poi sha ka shnong bad na bynta ka jingmyntoi ki paidbah, hynrei la shah pyndonkam bakla bad khlem da trei kam ei ei ruh em.
Haba batai halor kitei ki skim sorkar, utei u rangbah shnong, u la ong ba kitei ki skim ki la poi ha ka por ba u Bah S.S Shadap u long kum u Rangbah shnong bad ruh kum u Chairman ka VEC, watla um shem la kdew kti beit sha utei u rangbah shnong barim, pynban utei u rangbah shnong thymmai, u la ong ba ka shnong hi kam bamse ban iai buddien ia kitei ki jingpyndonkam bakla ia ki skhim ha shnong.
“Kum u Nongialam shnong ba dang shu shah jied, nga sngewthuh ba ka la don ka jingbamsap kaba shyrkhei bha hapoh ka shnong, kawei na ki sakhi ba shai eh, ka dei halor ka CC Motorable Road na Kyrdem sha Lum Tower kaba la ioh ia ka jingpynmang tyngka haduh T.15 Lak, hynrei katei lei ym shem la iohi dak ei ei ruh em bad kaba la pynsah umdum ia ki paidbah ka shnong hi baroh kawei" ong u Bah Pynhun Mawroh.
Namarkata, haba iadei bad kine ki jingshah pyndonkam bakla ia ki skim pynroi hapoh ka shnong, ngi kyntu ia ki bor ba kham halor ba ki dei ban shimkhia ban iarap bad ban ym ai-li ia kito kiba donkti ha katei ka kam bamsap, namar ka jingshah pyndonkam bakla ia ki skim hapoh ka shnong, ka la kot sha ka T.27, namar kum ka shnong hi ngi la shim ia ka rai ba ngin iakhun tyngeh na ka bynta ka jingmyntoi jong ki paidbah babun balang, kampher wat lada poi shano shano ruh, u la bynrap.
Shillong: La pynjynsur ia ka korphiw ha Iewduh, Paltan Bazar, Stand Jeep, Motphran bad Cantonment, naduh ka por 6baje mynstep haduh ka por 1baje nohsngi, ong ka khubor sorkar.
Na bynta ka Police Bazar, la pynjynsur ia ka korphiw naduh ka por 9baje mynstep haduh 4baje nohsngi.
Shillong: Ka ophis treikam jong ka Sub Divisional Magistrate ka Sohra Civil Sub Division ka la pyllait ia ka korphiw naduh 8 baje mynstep haduh 6 baje janmiet jong na bynta ka 5 tarik lber 2020 bad ka korphiw kan sdang biang naduh 6 baje janmiet ka 5 tarik lber 2020 haduh da pynbna da kumwei pat.
Haba dei bad ha Ichamati ia ka korphiw la pyllait naduh 8 baje mynstep haduh 10 baje mynstep bad yn sa nang pyllait shuh naduh 10 baje mynstep ka 5 tarik lber 2020 haduh ban da pynbna da kumwei pat.
Ka korphiw na ka bynta ki jaka ba hap hapoh ka thanat Shella kiba kynthup ia ka Tyllap OP bad ka Bholaganj PCP, ka korphiw la pyllait naduh 8 baje mynstep haduh 2 baje nohphai sngi jong ka 5 tarik lber 2020 haduh ban da pynbna da kum wei pat.
Ka ophis treikam jong ka SDO Sohra ka la pynbna ba ia ki khynnah leh eksamin yn ai nongbud (Escorts) kyrpang na ka bynta ban leit ialeh eksamin MBOSE.Shillong: U nongialam ka Congress u Dr Mukul Sangma u la kyntait ba ka Congress ka la leh politik ia ka jinglong jingman ha ka jylla.
“Hato tang ba ngi dei  na ka liangpyrshah, ngin shu sngap jar ia kano kano ka jingjia, ngi ruh ngi mihkhmat ia u paidbah’, la ong u Dr Mukul haba kren sha ki lad pathai khubor.
U la ong ba kaba sngew khia shuh ka long ba ki briew kiba die dukan rit dukan ria, kiba die jhur ki mar pyut, kim ioh jingiarap namar ba la julor ki mar ki mata namar ka jingpynjari korphiw kynsan kynsan.
“Ka sorkar kam leh eiei ia kane ban iarap ia kiba duk", u la ong.
U la bynrap, “Hato ka korphiw la pynjari pura, kim shym la pynjari thikna bad ki kali ki iaid wat ha ka por korphiw ruh".
U la ong ba ia kane ka rukom pyniaid ia ka synshar ka dei ban pynrem.
U la ong biang, “Hato donkam ban khang internet.
Naduh ka sngi ba nyngkong, ngi baroh ngi kwah ia ka jingsuk bad ka dei ka kamram jong ngi ban kdew kti ia ka sorkar haba mih ka jingjia, bad kam lah ban pyniaid ia ka kam.
Phi mut ka liangpyrshah kan shu sngap, em kam lah ban shu sngap".
Lah ban kdew ba u myntri rangbah u Conrad K Sangma hynnin ka sngi, u la ong ba ka liangpyrshah kam dei ban leh politik ha kum kane ka jingjia hynrei ka dei ban iatreilang ban wanrah ia ka shongsuk shongsain.
Ka jingjia ba kham pher, ka long ba kawei ka nos, kaba la trei shitom shi katdei ban sumar ia ki nongpang Corona bad kata ka long ba ka kwah ban ioh samla noh, tang shu jah kane ka jingpang Corona ha China.
Ka Tian Fangfang, ka don mynta 30 snem ka rta bad ka la pyni paidbah ha social media ia ka jingthoh, kaba ka bat ha kti lem bad ka riam jongka, kaba tap ia ki khmat jongka.
Katei ka nos, ka ong “Nga ngeit ba ka Ri, kan pynioh ia nga ia uwei u samla, ynda la jah kane ka jingpang" ong ka Fangfang, kaba sumar ia ki nongpang ha ka jylla Wuhan.
Ka Tian, ka ong shuh shuh ba ka kwah da u samla uba jrong, namar ba ha China, ki kham bun kiba lyngkot, namar ba ialade ruh ka jrong 5 phut 6 inshi bad ka iathuh ba ia mynta, kam pat kwah lok satia, hynrei mar ia dep kane ka kamram jongka ban sumar ia kitei ki nongpang Corona, ka kwah ban ioh samla noh bad ban ia poi kha donburom.
Shillong: Hadien ar sngi ba la pyndep ia ka niam ka rukom ia ka met jong u Bah Lurshai Hynniewta bam kwai ha dwar u Blei uba la duh noh ia la ka jong ka jingim, ha ka jing shah hiar thma ba kyndit jong ki mynder ha ka shnong Ichamati, East Khasi Hills District.
Katei ka jingjia, ka dei hadien ba la wai ka jingialang pynshah CAA bad dawa ILP da ki saw tylli ki seng kiba kynthup ia ka KSU, FKJGP, HNYF & RBYF ha ka 28tarik Rymphang 2020.
Ka kyrwoh khubor, ka iathuh ba na ka liang jong ki  saw tylli ki seng kiba kynthup ia ka KSU, FKJGP, HNYF & RBYF, ki la shong jingialang kyrkieh mynta ka sngi, ban iatai sani bad ban ia pyrkhat kham jylliew halor katei ka bynta bad kumjuh ruh ban shim ia ka sienjam nangne shakhmat, namar ba ha katei ka sngi kata ka 28tarik Rymphang 2020, ka jaitbynriew kala mad ia ka jing shah tynjuh bad kaba la pynpar niangkhriat ia ka jylla hi baroh kawei namar ba ki mynder ki la nud ban thombor im im peit peit ia ka kynhun jong ki seng bhalang hadien ba la wai ka jingialang paidbah tad haduh ba kila nud ban dkhat jubor  wat ia ka jingim briew bad ban bom ban tied da ki tiar pynmynsaw ia ki bun ki dkhot jong ki seng bhalang kynthup ruh ia u Sordar jong ka shnong Umwai.
Ka jingialang pyrkhat kam jong ki Saw Seng, ka pynrem jur ia katei ka jing jia, namar ba ka kynhun jong ki sengbhalang mynta la saw bnai kynthih kila iaid ban pynlong iaki jingialang paidbah ha ki bynta bapher bapher jong ka jylla ban pynshai paidbah ia ka jing donkam iaka ILP bad kumjuh ruh ban pynshah jur ia ka CAA bad kam ju don satia kano kano ka jingklumar ha ki jingialang paidbah.
Ka jingialang ka la iathir sani bha ruh ban peit ngor ia ka jinglong jingman nangne shakhmat ia kiba pyrshang ban thombor ia ki trai ri trai muluk bad ka kynhun jong ki saw tylli ki seng bhalang ka la pynpaw ban kam don satia kano kano ka jingeh ban hiar thma pyrshah ia ki mynder ha ki thain khappud bad ha kylleng ka Bri U Hynniewtrep ban kyndang naphang ia ki Khar poi wir, hynrei da ka mynsiem kaba sngewkhia bad kum ka dak jong ka jingburom ia ki Syiem, ki Sordar bad ia baroh ki Nongialam Shnong bad nong synshar shnong ki saw tylli ki seng ki la sngew dei ban khot shwa ia ki ban phylliew bad ban iamir jingmut kumno ban pyrkhing ia ka jingbuhai shnong  jong ki briew kiba na bar, ban teh lakam ia ka jingrung laitlan jong ki mynder, namar kumba ka long mynta ka jaitbynriew hi baroh kawei kala sakhi shaikdar ba u bsein hadien ba u la syaid u sdang ban puh kylla.
Ka jingialang da kawei ka jingmut bad da ka mynsiem kaba sngewkhia,  halor katei ka jingjia ka la shim ia ka rai ban khot kyrkieh ia ka jingialang kaba kyrpang ia u Syiem bad ki Bakhraw jong ka Hima Sohra, Ki Sordar Shnong jong ka shnong, Mawlong, Wahlong, Majai, Sohbar, ki Rangbah Shnong, Ki Nong Synshar Shnong, Ki Wahadadar, Ki Executive member jong ka Shella Confederacy bad kumjuh ruh ia ki Miners & Exporter Association jong katei ka thain ha ka 6 tarik, Lber 2020 ha ka por 12:00 nohphai sngi ha Mawmluh, Sohra Dorbar Hall, khnang ba yn lah ban iatai sani halor kitei ki jinglong jing man bad kumjuh ruh ban shim ia ki sienjam nangne shakhmat.
Kyntang iawai naka liang jong ka KSU, FKJGP, HNYF & RBYF ka kyntu ia u Syiem bad ki Bakhraw jong ka Hima Sohra, Ki Sordar Shnong jong ka shnong, Mawlong, wahlong, Majai, Sohbar, Ki Rangbah Shnong, Ki Nong Synshar Shnong, Ki Wahadadar, Ki Executive member jong ka Shella Confederacy bad kumjuh ruh ia ki Miners & Exporter Association ba kin sngewbha ban shimkhia bad ban pyllait por khnang khnang sha katei ka jingialang, na ka bynta ka khia ka shon bad ka jingkitkhlieh iala ka jong ka jaitbynriew namar wat la ka long makna ha ka por kaba lyngkot hynrei namar ba ka kam ka dawa.
Kum juh ruh ia ki jingialang paidbah kumba ju pynlong ha ki bynta bapher bapher jong ka Ri lum Khasi/Jaintia yn nang iaid nangne sha khmat, ong ka kyrwoh na U bah  Bah Dundee Cliff Khongsit, Genl.
Secy.
FKJGP Central Body.
Shillong: Ka District Magistrate, East Khasi Hills District, Shillong, ka la pynjari biang ia ka korphiw, ha baroh kawei ka Police Bazaar bad sawdong ka Anjalee Cinema, kaba don mar syndah bad ka iew Mawlong, naduh ka por 4baje mynta ka nohsngi bad haduh ban da pynbna da kumwei pat.
Ha kajuh ka por, la pyn jari korphiw ruh ha ki bynta jong ka Shillong, kaba sdang naduh ka por 9baje mynta ka miet, haduh ka por 6baje lashai mynstep bad kitei ki jaka ki kynthup ia baroh ka Municipal, baroh Cantonment, baroh ki jaka jong ka  Mawlai  bad ka Mawpat Block, ki jaka jong ka  Mylliem Block na jingkieng Umshyrpi sha 7th Mile Upper Shillong, Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad Siejiong.
Shillong: U Myntri u ba dei peit ia ka kam poh iing jong ka sorkar jylla  u Bah Lahkmen Rymbui haba ia kren bad ki lad pathai khubor, u la pynpaw ba ka sorkar jylla ka don ka jingsngew khia  ha kaba ia dei bad ki jingeh ka ba ki paidbah nongshong shong ki mad ha kine ki sngi bad ka dei ruh ka kamram jong ka sorkar ban peit ba kano kano ka jingeh ba kan long tang shipor.
U la ong ruh ba dei na ki jingtip kiba ka sorkar ka ioh, kam pat long ban weng ia ka korphiw na ki katto katne ki bynta jong ka Shillong bad  ka sorkar ka shong ban bishar bniah na ka por sha ka por, namar ka kam ka ba ha khmat eh jong ka sorkar ka long ban pynneh ia ka shong suk shong sain ha ka jylla,U Ma Lakmen u la iathuh ruh ba ar sien shisngi u ju khot ban ia kren halor ka jinglong jongmanjong ka jylla  bad  na ka liang jong ka sorkar kan shim ia baroh ki lad ki lynti ban pynthikna ba ki paidbah jong ka jylla kin ym ia kynduh ia ki jingeh.
U Symbud myntri rangbah u bah Prestone Tynsong u la ong, nalor kaei kaba u myntri kam poh iing u la kren, ka sorkar Meghalaya Democratic Alliance (MDA) baroh kawei ki sngewsih ban iohi ia kum kine ki jingjia bad khamtam ia ki jingeh ki ba ki nongrep ki ia kynduh ha ka ba ki hap ban die ia ki mar rep ha surok, hynrei u la kyrpad ia ki paidbah ba kin iai shah shipor.
iai shah sah katno…ne phin wan ai khaw, ai bam maphi ne myntri??? ialade kamai da ki lakh khuslai leh aiu bad nang iai shah seh da ki bnai ruh… Hynrei mangi ba kamai mhnsngi bam mynmiet  sa katno ngin iap thngan…te kumno ngin iai shah????  PYRKHAT LEM IANGI KIBA DUK SEH.Shillong: Ka seng ki nongrep, ka Khasi Jaintia Farmers’ Association (KJFA), ka la kyrpad jur ia ka  sorkar MDA ba kan pynjynsur noh ia ka por pyllait Korphiw ha baroh kawei ka sor Shillong, la kumno kumno na ka lai kynta sha ka hynriew kynta, kata naduh ka por 9 baje mynstep haduh ka por 3 baje nohphai sngi,  khnang ba ki paidbah nongrep na ki jaka kyndong kin ioh ban wan die ia ki mar-rep bad ban ioh thied ia kiwei kiwei ki jingdonkam jong ki nongrep na Iewduh bad na kiwei kiwei ki jaka jong ka sor.
Ki nongrep ki la lynga bad khuslai mynsiem haduh katta katta namar la khang lad ia ki ban wan ha Shillong haduh jan dap shi taiew, bad bun na ki mar-rep ki la julor ei.
Kane ka la ktah jur ia ka im ka iap jong ki, namar ki wan die bad wan thied  rwing tang ban ioh khaw bad jyntah ki khun.
Ka seng ka la ud ruh hakhmat ka D.C jong ka East Khasi Hills, ba kum ka ophisar rangbah kaba sngewthuh bha ia ka jingeh jong ki paidbah, khamtam jong ki nongkyndong, ba kan pyllait jynsur ia ka korphiw, khnang ba ki paidbah nongrep bad ki nongkyndong kin ioh ban pyndep ia la ki jong ki jong ki kam ha sor Shillong.
Ka seng ka ngeit skhem ba ki bor sorkar kin sngap lem ia kane ka jingud jong ki, ong ka khubor na U Bah Philip Marwein,  Acting General Secretary jong ka seng nongrep KJFA.Lum ia ki mar rep baroh…ngin leit bret mar shi Kilo sha khmat Secretariat  bad iing u Lakmen bad Conrad…bad ai ba kin siew pisa bai lut ksan maki.
Wat la ka sorkar Jylla, ka pynjari korphiw, hynrei ki nongrep bapli, kim banse ban ia tur dohiap, ban wan kit ia la ki jong ki jhur, ki  jhep, ki mar ki mata bad dei ha kaba kum kane kein ka por, ba ngi kynmaw ia ka jingkren kaba ong “dung kura u khaw".
Kam dei tang katta bad haba ka iewduh ka khang, hynrei haba la wan kit ia ki mar pyut, ym banse ban plied kat shaba lap bad la iohi ha ki khyndiat sngi ba ladep, ba ka iew ka sdang ter ter na Upper Shillong sharum, ha kaba kiba die kwai, die tympew, die jhur bad bun jait ki jingdie ki ia bteng haduh ha jingkieng Umshyrpi bad ka long kaba i synei ia kiba pli ki lok nongiew bad ka long ruh shi bynta kaba i jaboh, ba ki hap ban ia shong ha ki rud surok, tang na ka bynta ban pynlut ia la ki jingdie.
Lyngba kine ki jingjia, ngi iohi namarkata ba ka jing donkam ia ka iew ha syndah ka nongbah Shillong, ka la kyrkieh shibun eh bad kaba i iahap shibun, ka long, ba lada ka don ka iew ha Hynniewmer lane sha ki jaka ba marjan bad haba ka don ka jing kulmar bad ka jur ka jingdheng kali, ki nongrep, kin ia pyllait noh ia ki mar jongki, ha shwa ban poi ha ka nongbah bad katei kan pynsuk ia ka leit ka wan bad kumjuh ia ka jingdie pathar sha ki rud surok, kumba la jia ha ki khyndiat sngi ba ladep.
Ka sorkar Jylla, ka la pyrshang ia katei ka phang, da kaba buh ia ka iew die lang ha Mawiong bad katei ka la biang bad kan long hi ka iew dielang, hynrei na ka bynta ban ia thied ia die, ia ka shi kilo, ar kilo, ka dei ban don sha ka thain Upper Shillong, namar ka dei ka kad bah jong ka leit ka wan ki nongrep, naduh na thain Smit, East bad West Khasi Hills bad ter ter.
Ngim pat tip ia ka jingmut kaba shai, la ka don ne em ha ka sorkar Jylla, hynrei kan jin da la bha, lada ka tnat PWD, kaba dang pynkhreh mynta ia ka jing pynheh surok sha kane ka thain, ba kan don ia kita ki iew rud surok, (kumba ka ju buh kyndon ka sorkar India) ha kitei ki jaka haneng bad kumta, kan long ka jaka kaba kongsan bha bad kaba donkam shi katdei bad kan pynduna ia ka jing ia beh jong ki nongrep sha Iewduh bad kan pyn duna ia ka jingdheng kali bad kan ailad ruh ia ka jingmih jong ka iew thymmai, ka ban bujli ia ka Iewduh, lane ka Iew Mawlong, kiba dei ki jaka kiba la khapngiah tasam ha kine ki sngi bad ki bym iahap shuh ban ia rung ia mih paidbah.
Shillong: Ka eksamin Secondary School Leaving Certificate (SSLC) na ka bynta ki khynnah skul ka la sdang mynta ka sngi ha kaba baroh ki khynnah skul, kiba ia khun ia kane ka eksamin ki don haduh 51356 ngut ha ki 143 tylli ki jaka thoh eksamin ha ka jylla baroh kawei.
Ha kane ka sngi ki kmie ki kpa ki la leit ban synran ia ki jong ki khun ha ki jaka ba ki hap ban leit ban thoh eksamin, na ka liang jong ki pulit ruh ki la pahara bha ha man ki jaka ba don ki jaka thoh eksam.
Ka jingthoh eksam ba kan long ka ba iaid beit na ka liang jong ki shnong kiba don ia ki jaka thoh eksam ki la iarap ban peit ba kan nym don kano kano ka jingwit ha ki jaka thoh eksamin.
La shem ruh ia ki katto katne tylli ki jaka ba don ki jaka thoh eksamin la ia ki kmie ki kpa ki ap sha bar jong ki skul ba don eksamin bad ki don ka jingkyrmen ba kan ym don kano kano ka jingthut ha kane ka por eksam.
Don ha ki katto katne ki skul ki ba la buh da ki bos saw ha ryngkat ka jingsynran jong ki pulit ia ki khynnah skul ki ba leit ban thoh ia ki eksamin jong ki.
Shillong: Ka kynhun sorkar, Meghalaya Democratic Alliance (MDA), ka la rai ban pyn ialeh ia U Dr WR Kharlukhi, kum u kandidet jong ka kynhun sorkar, na bynta ka shuki Rajya Sabbha, ka ban long ha ka 26tarik Lber 2020.
Katei ka long, katba kum ka jing pyntip jong U bah Prestone Tynsong, Deputy Chief Minister mynta ka sngi ha ki kotkhubor.
U Dr WR Kharlukhi, u dei ruh ha kajuh ka por, U President jong ka seng NPP jong ka Jylla.
Ha katei ka jingialang, la iathuh ba U bah Lambor Malngiang uba dei U MLA marwei bad U bah Adelbert Nongrum MLA jong ka KHNAM, kim shym la wan shim bynta satia, ong ka khubor.
Da U Bah Philip MarweinKa Meghalaya ka la dap 48 snem ka rta   naduh ba ka la ioh jylla la ka jong,pynban kane ka jylla jong ngi ka dang iehnoh khunswet ia bun hajar tylli ki shnong, khamtam kito kiba ha ki jaka kyndong bad kiba iakhap bad ka Assam bad kumjuh ruh ki to ki shnong kiba iakhap bad ka Bangladesh.
Nangta, na ki 60 tylli ki Constituency, ka Constituency kaba sahdien tam bad kaba dang shah iehnoh khunswet sah haduh mynta ka dei ka Rambrai-Jyrngam.
La kha ia kane ka Constituency ha ka por ba la phiah ia ka Constituency Nongstoin, Constituency Pariong bad Constituency Mawthengkut ha ka snem 2008.
Dei ruh ban pynkynmaw hangne ba ia kane ka thain la ju khmih da ki MLA barim jong kitei ki Constituency kiba kynthup ia u Bah Hipingstone Lyngdoh (bamkwai ha dwar U Blei), Bah K.P Pangniang, Bah L.Nongsiang bad Kong Maysalin War (bamkwai ha dwar u Blei).
Ki kynhun paid-byniew kiba shongshnong ha kane ka Constituency ki dei ki Rimen, ki Muliang, ki Maram, ki Nongtrai bad khyndiat eh ki Mawiang bad Lyngngam.
Ka jinglong khunswet-myllung bad ka jingshadien pakat jong kane ka Constituency ka long kaba ym lah ban batai.
Kitei ki MLA ba la kdew haphrang bad ki MDC, ia kiba ym shym la jer kyrteng, ki la pyrshang ban iarap lem malu mala ban pyllait ia kane ka thain na ka jinglong khunswet hynrei kim shym la lah satia.
Katkum ba la lap da une u nongthoh, kane ka constituency ka dang sahdien palat ha ka jingdon ki surok bad ki lynti ki synkien (road connectivity), sahdien ha ka jingbym don ki lad sumar ia ka koit ka khiah (healthcare facilities), sahdien ha ki lad pynnang pynstad bad ka thoh ka pule(education), sahdien palat ha ka jingkyrduh ka umbam umdih bad ka khuid ka suba (water supply & sanitation) bad ka sahdien eh ha ka jingbymioh iaka ding ilektrik (power supply).
Halor kitei ki jingeh jong ka Constituency, une u nongthoh u la leit iakynduh ia u MLA ba mynta jong kane ka thain, u Bah Kimfa Marbaniang (INC), ban tip ia ki kam kiba u la leh ha kine ki 2 snem tam ban bthat bad weng ia kitei ki jingeh ba la kdew haneng.
Halor ki surok bad ki lynti ki synkien u la leit tynruh ha ki bor sorkar ban siang rong noh ia ka surok Raqmbrai-Mawdoh kaba jngai kumba 13 k.
m.
U la iathuh ba u la dep iakynduh ia ki bor jong ka PWD ban pyndep noh ia ka surok na Mawdoh sha Nongthymmai (PMGSY) kaba jngai kumba 7 k.
m bad nangta ban bteng sa na Nongthymmai-Mawdong shaduh Umiong kaba jngai kumba 11 km.
Shuh shuh u la ong ba u la dep ai jingthoh ban ai surok noh na Nongthymmai sha Nongriat kaba jngai kumba 12 k.
m, ban siang rong noh na Mawlangsu sha Nongriat (PMGSY), nangta na Nginiong sha Sawtalad (PMGSY) kaba jngai kumba 11 k.
m, nangta ka surok PMGSY na Mawlangsu sha Mawkyrtung kaba jngai kumba 5 k.
m da ka rong bad mynta la dep khot tender bad u la iathuh ruh ba u la ai jingthoh sha ka PWD bad la buddien ruh ban shna surok noh na Mawlangsu sha Phodumbah bad iashem bad ka surok ha Rambrai kaba jngai kumba 13 k.
m.
Shuh shuh u la iathuh ba u la tynruh khait shi khait bad ki bor jong ka PWD ban pyndep noh ia ka jingsiang rong ia ka surok na Tynghor sha Aradonga kaba jngai kumba 17 k.
m.
U Bah Kimfa Marbaniang u la iathuh ruh ba kiwei kiwei ki surok kiba u la leit bud-dien bad tynruh sha ki bor sorkar ban pyndp ban siangrong noh ia ka surok Tiehthawiar-Umthlu, PMGSY Umjahlang-Kyrdum 5 k.
m, Rambrai-Mawkhiat-Umwahlang 23 k.
m bad kaba donkam eh ka king ban sdang pyntrei noh ia ka suroh ar lain kaba na Nongstoin-Rambrai-Kyrshai-Chaygoan 80 k.
m ba pyntrei hapoh ka SARDPNE ia kaba la pyndep ia ka DPR.Ha kaba iadei bad ka jingdonkam ki paidbah jong kane ka thain ha ka koit ka khiah u Bah Kimfa u la ong ba ia mynta ki dang don tang ka PHC ha Rambrai, Aradonga bad Nonglang.
U dang iakhun mynta ban wanrah ia ka PHC ha Mawlangsu, Langpih, Tynghor, Langdongdai bad Malangkona bad ba ki PHC kiba la don mynta dei ban kyntiew noh sha ki kyrdan CHC.U la ong ruh ba dang bun tylli ki jaka hapoh ka Constituency jong u bym pat don Sub-Centre.
Ha ka liang ban pynphriang stet ia ka thoh ka pule jong kane ka thain kaba long kaba donkam palat, u la ong ba ha ka thain ki dang don tang ar lane lai tylli ki Secondary skul tang ha Rambrai, hynrei ym pat don ki H.S.S skul bad kalej.
Bun ki samla pule na ka thain kin dang hab ban leit wad skul sha Nongstoin lane sha Shillong kiba jngai kumba 17-180 k.
m na ki shnong ba kham kyndong bad bun bah ki khynnah skul kim lah ban leit namarba ban ka jingduk ha ki iing ki sem jong ki.
Haba phai sha ka liang ka umbam umdih pat u Bah Kimfa u la iathuh ba ka Constituency jong u ka dang shem jingeh shibun ban ioh ia ka umdih.
Kaba ki paidbah nongshongshnong ki ioh umdih mynta ka long tang na ki shyngiar, ki pung tong um bad ki umpohliew lane na ki tyllong kiba mih kper, na ki them bad ki kjat lum.
Tang khyndiat eh ki shnong kiba la ioh jingiarap na ka PHE ban umkor.
Ha kaba iadei bad ka ding ilektrik dang bun bah ki shnong ha kane ka thain kim pat ioh ding ilektrik wat la ka MeECL ka la pyrshang katba lah ban pynpoi ding ilektrik sha kane ka thain.
U la kubur ruh ba ki shnong kiba la ioh ding ilektrik kham mynshuwa ruh ki la don hynrei u la iathuh ba ka ding ilektrik ha ki jaka kyndong kam da poi tista.
U la ai jingiaroh ia ka sorkar India kaba la ai ia ka skhim Saubhagya kaba long ka jingkyrkhu ia ki nongkyndong bad kane ka skhim ka la poi sha bun ki shnong jong ka Constituency jong u ruh.
U la iathuh ruh ba ka skhim NREGS ka la long ka jingmyntoi shi kaddei ia ki nongkyndong ban ioh bun ki surok shnong, jingkieng, Community Hall bad kiwei kiwei.
Hynrei na ka liang ki skhim jong u ruh, u la ioh ban iarap ia ki jingdonkam ki paidbah ha ki katto katne ki bynta nalor ba ka sorkar Meghalaya kam pat lah ban pyllait thikna ia ki bhah tyngka jong ki MLA.U la kubur ba ka jingdonkam jong ki paidbah ha ka thain jong u ka long kaba bun bah hynrei na ka liang jong u, u dang ialeh katba lah ban kner lem katba lah la ka jong ka bor MLA.Ha kaba iadei bad ki jingeh jong ki paidbah ba wan pyndik bad pynjynjar khah khah jong ki bor Pulit ka Assam ha thain Langpih bad hawei, u la ong ba na ka liang jong u, u la ialeh katba lah ban pylliat ia ki briew jong u na ka jingwan thombor jong ki pulit ka Assam, hynrei ban weng noh ia ki jingeh halor u pud u sam bad ka Assam, ka shong eh ha ka bor sorkar jong ka Meghalaya ban iabeit noh bad ka sorkar Assam halor kane ka bynta.
M.M.ThaiangBa btengHaba la ioh ia ka Autonomous Stateha u April 1970 bad haba la shimti ia ka jingsynshar da ka sorkar lajong ( Meghalaya State ba mynta) ka sorkar da ka shithi jong ka No.MREV/boundary/102/70/26 dated 13.8.1970, ka la ong ia u Chief Secretary ka Assam ba ka jingiapynbeit pud (boundary demarcation) lah ban pdiang da baroh ar ki sorkar ( sorkar Autonomous State bad ka sorkar Assam) bad lada donkam ban thung da ka Commission ba laitluid ( Independent Boundary Commission) ban peit bniah ia kane ka kam da kaba iaphai sha ka jingiakut bad jingiarai lang hapdeng ki ar District Council ( United Khasi & Jaintia Hills bad ka Mikir Hills) kaba la long ha ka 17 tarik February 1958 ha Umbasoo bad kaba kut ha ka 28 February 1958 ha Jrikyndeng ha kaba la mynjur lang ba baroh ki shnong Khasi Pnar kiba don hapoh ka Block I dei ban pynphai sha ka Jaintia Hills.
Ka sorkar Assam ha ka jaka ban pyndep ia kane ka kam kumba la iarai da ki ar District Council United Khasi & Jaintia Hills bad ka Mikir Hills ka pynmih pynban da ka shithi jong ka No.TAD/REV/121/69 dated 31.12.1970 bad ka ieng ban ong ba kat kum ka section3(i) ka Assam Reorganisation ( Meghalaya) Act 1969, ka Meghalaya kam don hok shuh ban dawa ia ki jaka kiba la pynkhlad na ka United Khasi & Jaintia Hills bad ka klet patde ba ia kane ka hukum jong ka Notification No.TAD/R/31/50/149 dated 13.4.1951 la pyniap da ka Notification No.RSR/296/51/130 dated 5.11.1957 bad ka shithi jong ka No.TAD/GA/83/50 dated 5.11.57 ha kaba iadei bad u pud u sam ka Jaintia Hills bad ka Mikir Hills uba la iakut bad mynjur da ki ar District Council ban pynphai na ka Mikir Hills Assam sha Jaintia Hills Meghalaya.
Ka Sorkar Meghalaya ha kane ka bynta hapoh ka jingialam jong u Capt.
W.A.Sangma Chief Minister,ka ieng pyrshah ba ym pat don u pud u sam uba thikna hapdeng ka Jaintia Hills bad ka Mikir Hills ( Karbi-Anglong ba mynta) bad ia u pud u sam dei ban long kumba la iakut bad iarai lang bad mynjur da ka Joint Enquiry jong ki ar District Council bad lada ym lah ban pyntreikam ia ka kaba ki ar District Council ki la ia mynjur namarkata ka jingsurvey ia u pud u sam ( ground demarcation) tang da ka Assam Survey marwei ym lah ban pdiang naba ia ka Notification 1951 la pyniap da ka Notification jong ka snem 1957.
Ha ka jingiakren jong ki Chief Minister Meghalaya bad Assam ( Chief Ministers level talk) da ka mynsiem jong ka jingiasngew shipara marjan ( Good neighbourly relation) la ia beit ba ia kane ka kam yn pynbeit ha ka jingiakynduh bad ka sien shongialang kaba arsien jong ki Chief Ministers.
( Chief Ministers Political level talk).
Yn dang btengKki khar Assam ki la sdang buhai shnong ha narpuh reserve forest marsyndah ka Assam sha neng ka shnong malidor bad ratachera… Sngewbha da peit ia ka me ruh.
Ka la mih ka drama politiks ha Madhya Pradesh bad ka daw ka long ba ki 8ngut ki MLA, ki la jah rngai bad kitei ki kynthup ia 4ngut ki MLA jong ka seng Congress, ar ngut na ka  Bahujan Samaj Party, uwei na ka Samajwadi Party bad uwei u dkhot khlem seng bad la lap ia kitei ha Gurugram, da U Digvijaya Singh, uba dei u nongialam rangbah jong ka seng Congress.
Ha ka jingleit thwet ia kitei ki MLA, la ioh ban wan ialam biang, ia uwei uba jah, da U  Digvijaya Singh, nongialam jong ka seng Congress.
Ha ka por 2baje mynstep, ki arngut ki nongialam ka seng Congress, ba kynthup ia U  Jitu Patwari bad u khun U Digvijaya Singh, kiba dei ki myntri jong ka sorkar U  Kamal Nath, ki la leit sei ia ki arngut ki MLA na ka hotel ha Haryana bad ki la ialam noh ia ki sha Bhopal.
U Digvijaya, u iathuh ba kitei ki MLA, ki la shah tan ha ka seng BJP bad ki la shah khanglad ba kin mih noh, na katei ka hotel ha ki nongialam jong ka BJP, kiba don lang ha katei ka jaka.
Shillong:  Ka jingialehkai phutbol kaba san ka ‘Assam Rifles Invitational Football Cup 2020’ kala sdang ha kane  ka sngi Nyngkong ha madan Assam Rifles Football, Laitkor, Shillong ba la plie da u Lieutenant General Sukhdeep Sangwan, AVSM, SM, uba long u Director General Assam Rifles ba la don lang ka thei ialehkai ka Assam Rifles ka Ranjana Chanu kaba shah jied ban mihkhmat ia ka India ha ka Qualifying Tournament 2020.
Ia kane ka jingialehkai la sdang ha u snem 2016 bad la pynlong man snem ban kyntiew ia ka jingialehkai phutbol ha kane ka thain.
Ha kane ka sien ba mynta, kiba wan iashim bynta ki long 16 tylli ki klob ba iasoh bad ka Meghalaya Football Association nalor ka Assam Rifles.
La phiah ha ki phra tylli ki kynhun bad ia ka jingialehkai la pynlong da ka knock- out.
Ka jingiaknieh ia ka nam lahduh kan long ha ka 13 tarik Lber, ha kaba u myntri rangbah u Conrad K Sangma un long kum u kongsan ha katei ka sngi kut.
Shillong:  Ar ngut ki nongkiew lum jong ka Jylla hapoh ka lama jong ka Meghalaya Sport Climbing and Mountaineering Association ( MeSCMA) ki la pyndep ia ka jingleit iashim bynta ka jong ki ha ka prokram ai jinghikai kiew lum kaba la long ha ka nongbah Delhi naduh ka 22 tarik haduh ka 26 tarik mynta u bnai.
Kine ki ar ngut ki kynthup ia ka samla Ibakordorshisha Mary Sawian kaba na ka shnong Tynring bad u samla Teimiki Sungoh uba dang pule mynta ha St.Edmund College.
Ha kane ka prokram ia kaba la pynlong da ka Indian Mountaineering Foundation (IMF) kaba dei ka synjuk kaba heh tam ha India, la ai jinghikai na ka bynta ki ki.
Judge, Route setter bad kumjuh ruh Belayer.
Kine ki ar ngut kiba la ioh lad ban leit shah hikai ha ka IMF ki dei kiba la shah jied ha ka North East Zone Sport Climbing Committee ban ioh ia kane ka kabu khamtam kumno ban lah ban pyntbit ia lade ha kane ka bynta kaba ki don ia ka sap na ka bynta ba kin nanglah ban kiew shaphrang.
Shillong: U Bah SP Lyngdoh u ba dei u General Secretary jong ka Youtuber Association Meghalaya u la ong ba ka seng kan ai por 48 kynta ia ka sorkar Meghalaya ban pyllait biang ia ka ‘INTERNET’ lym kumta ka Youtuber Association kan leit ujor sha ka Ingbishar (High Court) ka jylla pyrshah ia ka sorkar Meghalaya ba lam khmat da u myntri rangbah ka jylla u Conrad K Sangma.
Haba kren bad u Rupang, u SP Lyngdoh u la ong ba ka seng ka pyrshah jur ia ka jing leh ka sorkar Meghalaya ban pynduh ia ka ‘internet’ lada don jing klumar hapoh Shillong.
“Hato baroh ki ba pyndonkam internet ki dei ki nong pynklumar shnong ne ki nong saphriang khubor lamler?, lada dei kumta te balei pat ka sorkar kam kem lut ia baroh ki ba pyndonkam ‘internet’" u la bynrap.
Nalor kane u SP Lyngdoh u la ong ba lada ka sorkar Meghalaya kam lah ban pyllait biang ia ka ‘internet’ ka dei ban pynduh noh shi junom ia ban pyndonkam ‘internet’ hapoh ka jylla.
U la ong ruh ba ka sorkar Meghalaya kadei ban pynduh noh ia ka tamasa ‘Digital Week’ ka ba ju ia rakhe man la u snem ha ka jylla bad ka ri India baroh kawei lyngba ka jing bthah u myntri rangbah duh ka ri India u Narendra Modi.
U Bah S.P Lyngdoh u la ong ruh ba ka sorkar Meghalaya ha ka jing ialam da u myntri rangbah u Conrad K Sangma ka dei ban kynran dien biang sha ka juk pyn donkam da ka shithi na ka bynta ban phah kyrwoh sha ki paidbah ka jylla.
“Ka sorkar Meghalaya kadei ban pynduh noh ia baroh ki buit pyndonkam ‘internet’ kum ki jing siew ‘online’ bad dei ruh ban khang ruh ia ka jing ia die ia thied tiar ‘online’" u la bynrap.
U GS ka Youtuber Association Meghalaya u la ong ba ka ‘internet’ ym tang ba ka pynioh kamai ia ki samla, hynrei ka iarap ruh ia ki samla ban wad kam bad ka iarap ruh ia ki khynnah pule na ka bynta ban pynsuk ban ioh jing tip kham bnaih halor ki mat jing pule jong ki.
Na ka liang u Bah S.P Lyngdoh u la ong ba ka Youtuber Association Meghalaya ka kloi ban ia treilang bad ka sorkar Meghalaya lada ka sorkar kam don ia ki stad (Experts) na ka bynta ban tehlakam ia ka jing saphriang ki khubor lamler hapoh ka jylla.
Kaba dei bad dei ban kyrshan pura halor kane ka jingdawa….
kaba la ktah ia kiba bun ki samla ba im ja na ka sam ia ki tiar ba thied online.
mynta ym ioh shuh ban thied ki tiar ka ktah lut shisha… dei ban pan bai lut ksan ruh namar katno  sngi khlem lah pyndonkam internet te mano ba iohnong hato kam dei ka company… shu siew bad thied kai ia ka recharge card ioh pyndonkam… Bad bun kiwei kiwei ki jingduh nongNga sngewtynnad bad kwah joint Lang kata ka Seng ba THYMMAI ka Seng YouTuber.
Shillong: Na ka bynta mynta ka sngi, ka District Magistrate, East Khasi Hills, ka la pynjynsur ia ka korphiw naduh ka por 12baje nohsngi haduh 4baje nohsngi, ha baroh kawei ka Police Bazaar bad nangta hajan ka iew Anjalee, kaba don mar syndah bad ka Iew Mawlong.
Hato ka Govt ka pyrkhat bad iada shisha ia ki wei ki jaidbynriew  mo? Ne na ka bynta u luk u lak bad u duk u suk….
Balei khlem pyllait tang hapoh iew Duh kaba long ka jaka khaii pateng ki duk  ki suk… ne sha Police bazar  na ka byhta ki kynrem ki landan… Synei ki nongrep napli, ki mar ki mata, ki jhur ki jhep la pyut lut khlem ioh die shuh… mano ban kit khlieh  ia ki??? Hato baroh ki bnai ki sumar ki rep bad kut ha pyut kai mo??? Govt  pyrkhat bha…pyn khlain ia ki bor pahara ym ban tuh ia u khraw kiba duk ba suk…kamai mynstep bam mynmiet.
Kane kam iahap satia ban shu shah khniot beit kumne…?? Kulmar sha Ichamati khang ia ka Ri Khasi….
pyni ia ka kam kaba bishar lait luid na ka bynta ki paidbah Ichamati ym ban pyniap thngan iangi… Nuksa haba pyniap briew u ksew te siat ia u ksew ym dei ban siat ia u Masi… Na kata kadaw pyndonkam ia ka jabieng kum ki riewstad bad wat tep hapoh shang iaka sharai.
Hato ka Govt ka pyrkhat bad iada shisha ia ki wei ki jaidbynriew ne ki heh saipan  mo? Ne na ka bynta u luk u lak bad u duk u suk….
Balei khlem pyllait tang hapoh iew Duh kaba long ka jaka khaii pateng ki duk  ki suk… ne sha Police bazar  na ka bynta ki kynrem ki landan… Synei ki nongrep bapli, ki mar ki mata, ki jhur ki jhep la pyut lut khlem ioh die shuh… mano ban kit khlieh  ia ki??? Hato baroh ki bnai ki sumar ki rep bad kut ha pyut kai mo??? Govt  pyrkhat bha…pyn khlain ia ki bor pahara ym ban tuh ia u khaw kiba duk ba suk…kamai mynstep bam mynmiet.
Kane kam iahap satia ban shu shah khniot bein kumne man ka.
sngi.
?? Kulmar sha Ichamati khang ia ka Ri Khasi….
pyni ia ka kam kaba bishar lait luid na ka bynta ki paidbah Ichamati ym ban pyniap thngan iangi… Nuksa haba pyniap briew u ksew te siat ia u ksew ym dei ban siat ia u Masi… Na kata kadaw pyndonkam ia ka jabieng kum ki riewstad bad wat tep hapoh shang iaka sharak.
Shillong: Ki pulit ka thanat Umkiang ha ka miet 26 bad 27 tarik rymphang 2020 ki la ioh bat 24 tylli ki trok kit dewiong beain na East Jantia Hills sba thmu shalan sha Malidor Assam bad ki la ioh ruh ban kem ia 8 ngut ki briew ba donkti ha ka jing shalan tuh dewiong bad kiba kynthup ia u hynmen jong u myntri ka tnat ‘Revenue’ ka sorkar Meghalaya.
Ki 8 ngut kiba shah kem ki long u Bison Shylla, Tre Rymbai, Dipsy Bareh, Pyllun Ksoo, Anthony Sumer, Alal Uddin, Abdul Satar bad u Badral Hussain kiba thmu ban shalan dewiong beain sha Malidor in Assam.
Ha u 2018 ka ‘Directorate of Mineral Resources’ ka la sam ia ki ‘challans’ na ka bynta ban shalan ia kumba 30300 mt u dewiong bad u Bison Shylla u ba dei u hynmen jong u myntri ka tnat ‘Revenue’ ka jylla bad u Tuifill Shadap kila ioh ban shalan haduh 24200 mt u dewiong.
Shillong:   Ka tnat pulit ka jylla kan ujor pyrshah ia u trai jong kawei ka ‘facebook page’ ba tip kum ka ‘Khasi Paka’ ka ba la pyn thohbria ia ka tnat pulit ka jylla da kaba pynmih paidbah ha ka facebook da ka ba kynthoh ba ki pulit ka jylla kin kem ia kiba pyrshah CAA bad ia kiba dawa ILP hapoh ka jylla.
U Assistant Inspector General of Police (A) u G.K Iangrai u la ong ba ka la don ka jing pynthoh bria ia ka tnat pulit jong ka jylla Meghalaya da kawei ka ‘facebook page’ ka ‘Khasi Paka’ da ka ba pyndonkam da u ‘logo’ jong ka tnat pulit ka jylla ban saphriang ia kawei ka khubor ba ki pulit ka jylla kin kem ia ki ba pyrshah CAA bad ia ki ba dawa ILP hapoh ka jylla hapoh kawei ka ‘facebook page’ “Ka Sur U Paidbah".
Halor kane ka tnat pulit ka jylla kan ujor pyrshah ia ki trai jong ki facebook page kata ka ‘Khasi Paka’ bad ka ‘Ka Sur U Paidbah’.
Itynnad ba pahara ki pulit hapoh ki facebook ?.
Man la ka sngi, ka hok ban kren bad ban kynthoh ka la shah rat jubor ha ki bor ba halor.
Shillong: Kum shi bynta ban pynrem ia ka jing shah thombor u dkhot ka Khasi Student Union (KSU) ha ki bar jylla ha ka janmiet jong ka 28 tarik rymphang 2020 myn hynnin ka sngi ka la don ka jing khang shnong bad khang dukan hapoh ka thain Garo Hills.
Kumba shu pynkynmaw u dkhot ka KSU u Lurshai Hynniewta u la khlad noh hadien ka jing shah thombor ha ki bar jylla hadien ba wai ka jing ialang pyrshah CAA bad ban dawa ILP ha Ichamati.
Kum ka dak ban pynrem ki saw seng kiba kynthup ia ka Garo Student Union (GSU), Federation of Khasi Jaintia and Garo people (FKJGP), Association for Democracy and Empowerment (ADE) bad ka A’chik Youth Welfare Organization (AYWO) ki la pynlong ia ka jing khang shnong bad khang dukan khamtam ha ka thain Tura bad ki shnong marjan.
Ka jing khang shnong ka la sdang naduh ka por 9 baje mynstep bad la pynkut ha ka por 4 baje janmiet bad ha kane ka jing pakhang shnong khlem don kano kano ka jing klumar.
U Superintendent of Police (SP) ka West Garo Hills u Dr.MGR Kumar u la iathuh ba ka jing khang dukan ka la naduh mynstep haduh janmiet ka long ka ba iaid beit khlem da don kano kano ka jing jia ba sngewsih bad hadien ka 4 baje janmiet ki dukan ki la sdang ban plie na ka bynta ki jing donkam ki paidbad.
Shillong: Ka sub-committee jong ka sorkar Meghalaya Democratic Alliance (MDA) balam khmat da u Prestone Tynsong u ba long ruh u Chairman jong ka komiti ha ka jing ialang ba la long ha ka 2 tarik lber 2020 kam pat lah ban shim ia ka rai halor u kyrtong Member of Parliament (MP) sha ka Rajaya Sabha.
U Bah Prestone Tynsong hadein ba la wai ka jing ialang u la ong ba ka komiti kan sa shong biang ha ka 4 tarik lber 2020 na ka bynta ban shim ia ka rai khatduh halor ban jied kyrtong monlang na ka bynta ka ilekshon MP Rajya Sabha.
Kumba shu pynkynmaw dangshen u Dr.W.R Kharlukhi u ba dei ruh u president ka NPP ka jylla Meghalaya u la ong ba u long ba kloi ban iakhun ia ka shuki MP lada ka party ka mynjur.
Shillong: U Conrad K Sangma, myntri rangbah ka Jylla, u pynsngew ba ka sorkar kan lah ban weng noh ia ka jingkhang internet ha ar tylli ki District jong ka Jaintia Hills.
“Ngin rai hi mynta ka miet, halor ka jing khang internet bad ngi pynthikna ban weng noh ia katei ka jingkhang internet ha ki bynta jong ka Jaintia Hills" ong U Sanga mynta ka janmiet, hadien ka jing ia kynduh bad u myntri kam poh iing lem bad kiwei de ki heh sorkar.
La iathuh ba U Sangma, ula ia kynduh ruh ia U Lat ka Jylla mynta ka sngi.
U Sangma, u iathuh ba ka sorkar kan peit bha ruh halor ka jingweng internet ha ki bynta jong ka Khasi Hills, ba kynthup ia ka nongbah Shillong, namar ba u ong ba ka suk ka sain, ka la nang wan phai biang mynta.
Shillong:   Saw ngut ki MDC na ka kynhun United Democratic Alliance (UDA) ha ka Khasi Hills Autonomous District Council (KHADC) ki la phah shithi sha u chairman bad secretary ka Parliamentary party ka Megha laya Democratic Alliance (MDA), da kaba kyntu ban ailad noh ha ki MDC ka UDA ba kin ia jied hi ia u nongialam ban long CEM khnang ban pynkut ia ka kynrum kynram ha ka Council kaba la neh kumba lai bnai tam eiei mynta.
Ha ka shithi ki saw ngut ki MDC kynthup ar ngut na ka HSPDP bah Martle N Mukhim bad bah Sherborlang Mawlong nalor u bah Lambor Malngiang u MDC shimet bad bah Batskhem Ryntahiang u MDC ka Mairang, ki la kyrpad ia ki nongialam jong MDA ba kin sngewbha ban wad ia ki lad ki lynti na ka bynta ban ailad ha ki MDC ka UDA ba kin pyrkhat, kdew bad ai jingmut lang ban jied ia u nongialam, ym shuh ban shu ai mon ha ka UDP kumba la jia ha kine ki bnai ba la dep, kaba la wanrah ka jingkhyllem ka Executive Committee.
Ha ka shithi, kine ki MDC ki la ong ba ha u bnai Lber 2019 hadien ba la pynbna ia ka kyrteng jong ki MDC kiba la shah jied ha ka elekshon 2019, ki seng sain pyrthei khlem da pynslem shuh kila ia wad ia ki lad ki lynti kumno ban ioh shna ia ka Executive Committee bad pyniaid ia ka synshar khadar ha KHADC.Bad ki seng sain hima sima kiba don ha ka shatri jong ka MDA kata ka UDP, NPP, HSPDP, PDF bad ki MDC shimet kila ioh ia ka lad ban shna ia ka Executive Committee ha KHADC hapoh ka lama ka United Democratic Alliance (UDA).
“Kumba la tip kiba long nongialam jong kiba hap hapoh ka MDA, phi la shu pyntip ia ngi ba ia ka kam CEM la rai ba ka dei ka bhah jong ka UDP.Bad ba katkum katei ka jingiapynbeit kiba don hok ban pynmih ne pynpaw kyrteng ia u leader ne CEM ki dei tang ki MDC bad ki leader jong kiba don ha ka seng UDP.Bad kiwei pat ki MDC ne leader kiba don hapoh ka kynhun synrop kim don bynta eiei halor kane.
Bad phi la bthah ia ngi ban pdiang, kohnguh bad kyrshan ia u leader/CEM ba la pynmih ne pynieng da ka UDP bad ngi kum ki MDC jong ka party ngi la pdiang, kohnguh bad leh kumba phi la bthah ia ngi ban leh", ki la ong.
Hadien ba la shimti ia ka jingsynshar ha KHADC bad hapoh kane ka jingpynbeit, la bat ia ka synshar khadar tang hapoh kumba khyndai bnai tam eiei ne duna.
“Ba phin tip, hapoh kine ki Khyndai bnai ngi la mad bad iakynduh shibun ki jingeh kiba ngim dei ban iakynduh hynrei wat la katta ruh na ka bynta ka bit ka biang lang, ha ka Executive Committee, ka Council, ka district bad ka jylla hi baroh kawei, ngi pdiang bad iai shah ia kine kiei kiei baroh bad ngi bteng beit ban iatreilang kumba la bthah", la ong ka shithi.
Hynrei kaba sngewsih ka long ba tang hadien katto katne bnai, ki mih ki jingeh ki kynrum kynram ki bym ai lad satia ia ki MDC ban trei bad duriap ha la kajong ka kam ba la bynshet, haduh ba katto katne ngut napdeng ki MDC ka UDA, kila mih bad weng syndon ialade ban iatreilang bad nangta ioh lad sa ki bor ba nabar bad ka kynhun ka la sah noh ha ka kynhun rit paid bad ka Executive Committee kala hap.
Hadien ka jingkyllon noh jong ka Executive Committee kaba la jia ha ka 22-11-2019, bad hadien jong kane, kila iatreilang buit bad bor na ka bynta ban ioh biang ia ka jingbun paid na ka bynta ban shna biang ia ka Executive Committee ha KHADC.Hynrei haduh mynta ka sngi, kaba la dap kumba lai bnai duna, ym shym la poi shaei shaei ruh.
“Ngim tip balei ka long kumne?.
Ka lah ban long ba ka lynti iaid jong ngi ka long ka bym biang ne ka lah ban long ka jingrit mynsiem ne kiwei kiwei pat ki daw.
Ngi dei ban iatrei bad wad ia ki lad ki lynti na ka bynta kumno ban lah ban weng ia kine ki jingeh", la ong ka shithi.
Halor jong kitei ki daw, kine ki saw ngut ki MDC hadien ba la iakren iathir bad iatai sani halor kane ka phang, ki la sngew ba ka daw jong kane ka jingjia baroh ka lah ban long na ka daw jong ka jingbym ailad ia ki MDC hapoh jong ka kynhun ban pyrkhat ban jied ne thung ia u briew ba ibit bad idei ban long u nongialam jongki.
Shillong: Ka Shillong Khasi Jaintia Church Leaders Forum [SKJCLF], ha ka jingiakynduh ba kyrkieh mynta ka sngi 3tarik u Lber 2020 ha Shillong, ka pynpaw ia ka jingsngewkhia kaba khraw halor ki jingjia ha kine ki khyndiat sngi ha ka Jylla.
Ka Forum ka phah ia ki jingsngewlem sha ki bahaiing jong kito kiba la khlad noh na kine ki jingjia, bad ka duwai ruh na ka bynta ka jingkoit jong kito baroh kiba la mong bad mynsaw.
Ka Forum ka kyrpad sngewkhia ia baroh ki kynhun bad ki seng ban iatreilang na ka bynta ka jingsuk ha ka Jylla, bad khmihlynti ruh ba ka suk ka saiñ kan wanphai noh khamtam ha kine ki sngi ha kaba bun ki khynnah skul ki don ban ialeh ia ki eksamin bapher bapher.
Ka Forum ka kyntu jur ia ka Sorkar ban shimkhia ha kaba wanrah ia ka jubab kaba neh halor kine ki jingeh ba la iakynduh da ki nongshongshnong ha ka Jylla.
Ka Shriram Millennium School, kaba don ha ka Sector 135 Noida, ka la rai ban khang ia katei ka skul, na ka bynta ar sngi kynthih bad ban sangeh shwa ka jing pynlong ia ka eksamin kut snem, hadien ba la lap ba kawei ka samla pule, ka don ka jingpang coronavirus.
La iathuh ba mynta ka sngi, la lap ba ki don 40ngut ki samla pule kiba la thikna, ba ki don ia katei ka jingpang bad kitei ki don ha ka jingshah sumar ba kyrpang kaba bteng na ka bynta 28 sngi kynthih, ong U   Chief Medical Officer jong ka Gautam Buddh Nagar.
Shillong: Ka jingniew ia ki vote na ka bynta  ka ilekshon MDC shiteng samoi ha 26-Langrin Konstitwensi sha ka iing dorbar jong ka KHADC kaba la long mynta ka sngi ha Mawkyrwat ha kaba u kyrtong ka United Democratic Party  u Bah Pius Marwein u la ioh ia ka jingjop da ka ba ioh 13821 vote.
Ha kane ka jingianiew vote, kaba la long mynta ka sngi  u Bah Jotin Khardewsaw jong ka seng Congress u la ioh 6842 vote katba u bah Kitborlang Nongrem jong ka NPP u la ioh tang 3222 vote.
Ka ilekshon shiteng samoi ka la long  hadien ka jingkhlad noh u Bah Nasar Marwein MDC ka Langrin bad u bah Pius Marwein u ba long ruh  u MLA jong ka Ranikor  konstituensi, u la ioh ia ka jingjop da  13821 vote ha ka general MDC ilekshon.
Na kane ka ilekshon MDC shiteng samoi mynta ka la paw shai kdar ba u MLA barim jong ka Ranikor u Martin M Danggo u dang ioh ia ka jingkyrshan jong ki paidbah, wat la u mih na ka seng NPP ha ka ba ia u kyrtong congress u ba u la kyrshan u la ioh 6842 vote.
Shillong: Ka District Magistrate, East Khasi Hills, Shillong ka la pynjari korphiw, naduh ka por 9baje mynta ka miet, haduh ka por 6baje lashai mynstep.
Ki jaka kiba hap ka korphiw, ki long baroh kawei ka jaka Municipal, baroh ka jaka Cantonment, baroh ki jaka ka Mawlai Block,  baroh ki jaka Mawpat Block, baroh ki jaka ka Mylliem Block, ba kynthup na Umshyrpi shaduh sha 7mer bad nangta sa ka Madanryting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong, Siejiong.
Shilong: Wat la ka sorkar ka la khang pyrshah ia kane ka jingkit dewiong beain, hynrei ki riew shim kabu ki dang ia kit bad ialeh pyrshah ia ka jingkhang jong ka sorkar, na ka liang jong ki pulit kiba don ha katei ka jaka ki la kem ia kine ki trok.
Mynta ka sngi ki pulit kiba ap duty ha Sepikol, ki la ioh ban kem ia ki 13 tylli ki trok Assam ki ba iaid bad ha ba ki la bat ia kine ki trok la shem ba kine baroh ki dei kiba kit dewiong.
Ka jingioh kem ia kine ki trok kit dewiong ka long ha jan Tapa Darengchi ha surok na Songsak ban leit sha Mendipathar, ia kine ki kali baroh la register ejahar hapoh Resubelpara Police Station.
Katkum ka khubor na ki pulit ki iathuh ba kine ki trok kit dewiong kiba la ioh ban kem mynta ka sngi baroh ki dei na ka jylla Assam, ka jingkem ia ki trok ka hap hapoh jong ka North Garo Hills District.
Shillong: Ka Khasi Jaintia Student Union lyngba ka kyrwoh na u Bishardaki Lapasam u General secretary KJSU Guwahati, ki la phah ka jing pyntip sha  ki para khasi bad Jaintia kiba pule hapoh Guwahati ban long kiba husiar ha ka iaid ka ieng khamtam eh ha ka por mynmiet, namar kumba na kaei kaba la  jia ha lchamati,Shella bad haduh mynta ruh ka dang don ka jingkulmar ha Shillong.
Te kumta na ka liang ka KJSU Guwahati ka kyrpad ia ban long kiba husiar bad phikir ha ka iaid ka ieng namar ioh don ki briew ba shim kabu.
Te lada don kano kano ka jingiakynduh kaba ki shem ha kum kine ki bynta sngewbha ban ai jingpyntip ne phone ha kine ki number harum:1.8794801686 (General Secretary KJSU Guwahati) 2.9127110227(President KJSU Guwahati)u Bishardaki Lapasam.
AIS SujaU Blei u bishar ia ka pyrthei (World) kaba    mynshuwa; u Blei u bishar ia ka pyrthei   ba mynta ruh.
Wat mut ba ym don u Blei lane u Blei um iohi ne um bishar, u Blei um ju leh klet lano lano ruh.
Ong ka ktien u Blei – “Ki jingbishar jong u ki ha ka pyrthei baroh, u kynmaw ia la ka jutang junom, ia kata ka ktien kaba u la hukum ha ki hajar pateng bynriew, ia ka jutang kaba u la dep iateh bad u Abraham bad ia ka jingsmai jong u ha u Isaak" Salm 105:7-9.
U Blei u kynmaw ia ka jutang bad u Abraham hyndai, ha u Israel ban long ka jutang kaba junom, u ong – “Ngan ai ka ri Kanan ka bynta ka ri kynti jong phi (kaba mut ia ki Jiw), u Blei u sumar ia ki, u la sneng ia ki Syiem ka pyrthei namar jong ki.
U ong “Wat ktah ia kiba la sleh jong nga, wat pynsniew ia ki Nongiathuhlypa jong nga" Salm 105:10-5.
Ha ka por ba ki Israel ki don ha ri Egypt 430 snem, u Blei u la sumar ia ki, namar ki dei ki khun jingkular ha Egypt ki khun Israel (Jiw) ki la man bun bad roi.
“Te u la pynroi shibun ki briew" Salm 5:24.
Baroh kiba pyn shitom bein ia ki Israel, u Blei u la phah ia ka jingdum te ka la long dum, u Blei u la pynkylla snam ia ki um jong ki (ha Egypt) u la pyniap ia ki dohkha jong ki.
Ka ri jong ki ka la boi da ki jakoid ha ki kamra ki syiem jong ki kein.
La mih ki skain bad ki jynrein ha ka ri Egypt kylleng.
U la pynhap phria ha ka jaka u slap bad ka ding bameh ha Egypt.
U la shoh ia ki dieng sohwain bad dieng dumbur, u la pynkhein ia ki dieng ka ri jong ki" Salm 105:28-34.
Ha ka pyrthei kaba mynshuwa, u Blei u la kren, te la wan ki puid kluin bad ki puid khlam ki bym lah niew shuh, ki la bam duh ia u jhur baroh ha ka ri jong ki, bad ki la bam duh ia u soh ka khyndew jong ki" Salm 105:34-35.
Ka jingialeh pyrshah ia u Blei, u Blei u la phah ki jingpynshitom halor ki Egypt bad kiwei kum ka khlam bad ki jingiapthngan.
Ki Egypt ki la sheptieng shikatdei eh halor kine ki khlam ba u Blei u la phah halor ka ri Egypt.
Hynrei ki Egypt ki la kmen eh haba ki Israel ki la leit noh na Egypt, naba ka jingsheptieng ka la long halor jong ki" Salm 105:38.
Haduh mynta, mynta kein, u Blei u kynmaw ia la ka ktien bakhuid bad ia u Abraham u shakri jong u" Salm 105:42.
U Blei u long ujuh hynnin mynta sha bymjukut.
Hynrei uba biej u ong ha la ka dohnud “Ym don u Blei" Salm 14:1.
Hynrei u Blei u ong “Nga long u Blei ym don uwei pat; Nga long u Blei ym don uba kat Nga, uba tip ia kaba kut naduh ba sdang, ia kiei kiei bym pat leh naduh mynbarim" Isaiah 46:9-10.
Kumta bun ha kine ki sngi ba mynta ruh ki ong “Ym don Blei" bad kim sheptieng ia u Blei bad kim burom ia u briew.
Dei halor kane kajuh ka bynta ba u Blei mynta u peit u bishar ia ka pyrthei.
“U Trai u jngoh arsut na bneng ia ki khun bynriew ban khmih la don ne em mano mano ba shemphang ba wad ia u Blei" Salm 14:2.
Ym don ba wad ia u Blei.
Baroh ki kam ki jingthmu ki jingpyrkhat u briew ha kane ka juk ki long kiba sniew.
Dei na kata ka daw u Blei u wan mynta ban bishar ia ka pyrthei.
La jia aiu? U  Blei u phah mynta ki jingjia khyllah ha ri Egypt ki jingpang ki khlam (plagues) ki puid khlam kum ha Africa, America, Australia, Pakistan bad shawei, ka long ka jingiapthngan bad jingiap shyrkhei lyngba da kine kiei kiei u Blei u phah ha kita ki ri kiba ialeh pyrshah ia u.
Na kata ka daw donkam ban sheptieng ia u Blei ym ban pyrshah ia ka ktien ba u la kren namar ym lah ban pyntam ne pynduna ia ka ktien u Blei, lane ym lah ban pynkylla pyrshah ne mar khongpong ia ka ktien ba u Blei u kren.
“Lada uei uei ruh un pyllang ha kine (addition the word of God), u Blei un pyllang ha uta ia ki jingiapthngan (plagues) ia kiba la thoh ha kane ka Kitab.
Bad lada uno uno ruh un shim noh (take words) na ki ktien kane ka Kitab, u Blei un shim noh ia ka bynta jong u na u dieng ka jingim bad na kata ka Nongbah bakhuid" Jingpynpaw 22:18-19.
Lada kano kano ka ri ka thmu ban pynduh ia ka ktien u Blei ne pynkylla ia ka, ha kata ka ri kein u Blei un phah ia ka khlam kumba u la leh ha ki Egypt hyndai.
Mynta ngi iohi ba u Blei u la phah ia ki khlam ha ki ri ka pyrthei dei namar ba ki pyrshah ia ka ktien jong u.
U David u ong – “Naba men bishar ia ki kynja bynriew da ka hok, bad men synshar ia ki jaidbynriew ne ka khyndew" Salm 67:4.
Hynrei lada sheptieng burom ia u Blei, u Blei un kyrkhu.
“Ka jingisynei jong u pateng la pateng bynriew ha kita kiba sheptieng ia u" And his mercy is upon Generation after Generation towards those who fear him" Loukas 1:50.
Ha ka 26 tarik April 1957(26.4.1957) ka la don ka jingialang ha Office u Deputy Commissioner United Khasi & Jaintia Hills, ha kaba la pyniaid ia ka jingialang da u Deputy Commissioner.
Ha kane ka jingialang la ia donlang u Chief Executive Member na ka United Khasi & Jaintia Hills, u Secretary ka Mikir Hills District Council bad ki riewsorkar.
Ha kane ka jingialang la iarai lang ban kyrpad ia ki ar tylli ki District Council ( Unted Khasi & Jaintia Hills bad Mikir Hills) ban leit ia tohkitlang ia kane ka thain (Labang-Nongphyllut-Pangam-raliang bad Nangtung-Khyrwang ( Block I & Block II) ki jaka iakhajia pud da kaba iapeit lang ( Jointly Servey the disputed Areas) ban shna bad drawling ia ka Map (Prepare sketch Map) khnang ban lah ban buh hakhmat ka sorkar ba kan lah ban pynbeit thymmai ia kane ka pud (Rivision of Boundary).
Ia kane ka rai jong ka jingialang la pdiang bad mynjur da ka sorkar Assam kat kum ka shithi jong ka No.TAD/GA/83/50 dated 5.11.1957.
Halor kane ka rai jong ka sorkar Assam kat kum katei ka shithi ba la kdew haneng, la pynlong ia ka jingiatohkit lang ( Joint enquiry) da ki bor ( Authorities) jong ki ar tylli ki District Council United Khasi& Jaintia Hills bad Mikir Hills.
Kane ka Joint Enquiry jong ki artylli ki District Council United Khasi & Jaintia Hills bad Mikir Hills ka la sdang ha ka 17 tarik February 1958 ha shnong Umbasoo bad kut ha ka 23 tarik February 1958 ( 23.2.1958) ha shnong Jrikyndeng.
Kane ka jingtohkit lang kaba dei tang ia ka Thain Labang-Nongphyllut, Elaka u Doloi Nongphyllut bad Pangam-Raliang,Elaka u Doloi Raliang.
( ka jingtohkit kaba dei tang ia ka Block I).
Kane ka kynhun tohkit ka la mynjur lang ba ia ka Block I dei ban pynphai noh sha ka Jowai Sub-Division bad la iasoi da baroh arliang ki Nongtohkit ( Jointly signed by the team).
Ha ka jingslem ban pyndep ia kane ka kam ka District Concil United Khasi & Jaintia Hills, ka la thoh bad iathoh sha ka sorkar Assam ba kan ainoh ka jingmynjur halor kane ka kam ia pynbeit pud hapdeng ka Jowai Sub-Division bad ka Mikir Hills.
Ka sorkar Assam kam shym la pynmih hukum kumba la kwah da ka United Khasi & Jaintia Hills namar ba wan ka jingiakhih tyngeh ban ioh Hills State, ka tma China bad ka jingialeh Separate District Council ia ka Jowai Sub-Division bad ka kam ka la shu sah kumto.
Haba ka Jowai District Council ka la treikam ha ka 9.7.1969, ka la don ka jingialang ha Ophis u Secretary ka TA&WBC Department jong ka Assam ha kaba ma u u long u Chairman.
Ha kane ka jingialang ka phang ia kren ka long beit halor jong ka jingiakhajia pud ha ki bynta sepngi jong ka District Mikir bad ka Jaintia Hills kat kumba la pynbna da ka sorkar Assam ha ka Notification No.TAD/R/31/50/151 dated 13.4.1951, ha ka bym don satia u pud u sam uba thikna bad ban pyntreikam kat kum ka rai jong ka Joint Enquiry jong ki baroh arliang ki bor District Council ( United Khasi & Jaintia Hills bad ka Mikir Hills).
La raikut ruh bay n ia survey lang da ka Survey jong ka sorkar Assam lang bad ki Survey jong ki ar tylli ki District Council ( UK& J Hills& Mikir Hills).
Ha kane ka jingialang la mynjur lang ia ka tarik, ka jaka bad ka por ban ia sdang ia ka Survey.
Ia kane ka jingiakut na ka liang ka sorkar Assam kam shym la bat bad burom ia katei ka jingiakut da ka shithi jong ka No.B.124/132 dated 15.10.70 ka la survey la ka survey tang marwei.
Kane ka jingleh marwei jong ka sorkar Assam ka la nangpynmih shuh shuh ia ka jingkynat bad jingpyrshah kaba jur na ki paidbah nongshong shnong jong ka thain Labang-Nongphyllut bad Pangam-raliang.
Na ka liang ka Jowai District Concil ha ka 13.3.1970 ka la ujor pyrshah ia kane ka jingleh donbor bad hanga mei jong ka Assam survey bad ka la dawa ba dei ban pynsangeh shisyndon ia kane ka jingleh jong ka Assam Survey khamtam ba la jan ioh ia ka Hills State (Meghalaya State ba mynta).
Ka Assam Survey ka la shahbeh bad ia ki Mawpud kiba ka la sieh la pynjot pynpra da ki paidbah.
Ka Assam Survey ka la shah beh na kiba bun ki jaka, ka la sangehnoh bad ka kam ka la sangeh bad haduh mynta ym shym la don kano kano ka jingiapynbeit ia u pud u sam hapdeng ka District Jaintia Hills bad ka Mikir Hills, Karbi-Anglong ba mynta.
Yn dang bteng.
U Lat ka Meghalaya, ha ki khyndiat sngi ba ladep, ula kren pyrshah bha halor ka ain inner line permit (ilp), da kaba u ong ba katei kan ktah shibun ia ka kam shang pyrthei bad  ha kajuh ka por um pdiang ruh ia ka ain khanglad mynder jong ka sorkar Jylla lane ka  Meghalaya Residential Security and Safety Act (MRSSA).
Ha ka jingshim u lat ka Jylla, ka long tang ba ka ilp, kan tangon tyngeh ia ka kam shang pyrthei bad ka MRSSA, kan ia tyngkhuh bad ki ain jong ka sorkar India bad lada shim na ka jingkren jong U Lat, ka pyni shai namarkata, ba baroh ar tylli kitei ki ain kim bit satia ban trei kam ha ka Jylla bad katei ka jing pyrkhat, ka long ka bym iahap satia, namar ba ka ILP, ka la trei kam ha ki jylla bapher jong ka thain shatei lam mihngi, ba kynthup ia ka Manipur, kaba dang pyn treikam shen da ka sorkar India bad nangta ka MRSSA ruh, ka dei ka ain kaba la dep pyntrei kam ha ka Jylla bad mynta, ka dei kaba shu pynwandur lane pyn kylla ia ki kyndon jongka malu mala.
Lada ka ktah ne kam ktah satia ia ka kam shang pyrthei,  hynrei ngi sngewthuh ba u paidlang ka Ri Khasi Jaintia, um im satia ha ka kam shang pyrthei shimet bad lada khein kyllum, lehse lait na u nongrep, u nongbylla, kumta kiba im na ka kam shang pyrthei, kin lah ban don tang kumba 10 ne 15 percent antad bad kumta, lada U Lat u ong ba ka ILP, kan ktah ia ka kam shang pyrthei, kumta ka pyni, ba kan ktah ia kitei ki 15 percent.
Ki nongialam, ki don ka jing kitkhlieh kaba khraw bad la khmih lynti ba ki kyntien jongki, kin long kiba kham iar bad kham jylliew bad ba kim dei satia ban long kum ka jingkren iew kren hat  bad dei na katei ka daw, ba ka jingkren jong ki heh BJP ha Delhi, la shim da kiba bun, ba ka dei ka jing pynshit bad pynmih ia ka jing ia umsnam ha katei ka nongbah ha ki khyndiat sngi ba ladep.
Lada ka sorkar India, ka la pyniaid ia ka ain jong ka NRC, ka CAA lane ka NPR bad lada kitei ki ain, ki long ban iit bniah ia ka jing long nongshong shnong ha ka Ri, kumta ki jylla, ki don ia la ki jong ki hok ba kin peit  bad iarap ia ka sorkar India ban khanglad ia ka jingwan rung beain jong ki briew kiba nabar bad kumta, lada ka ILP, ka dei ban iaid sha ka sorkar India, kumta ka MRSSA, ka dei ka iktiar ia ka sorkar Jylla.
Shillong: Myn hynnin ka sngi ka sorkar pdeng ka la pynmih ia ka hukum lane ‘notification’ ban thung ia u Justice Ranjit More kum u nong bishar (judge) ba thymmai ka ing bishar (Meghalaya High Court) ka jylla Meghalaya.
Ia kane ka rai ban thung ia u Justcie Ranjti More kum u nong bishar hapoh ka ing bishar ka jylla Meghalaya, la shim ha ka 12 tarik rymphang 2020 lyngba ka ‘Supreme Court Collegium’.
U Justice Ranjit More u la dei u nong bishar ka ing bishar jong ka Bombay High Court, ha shwa ba un wan sha Meghalaya.
Shillong:  U Myntri Rang bah ka jylla, u Conrad K Sangma u la ong ba ka jingkynnoh ka seng Congress ba ka sorkar kam lah ban tehlakam ia ka jingjia, kam dei ban mih ha kum kane ka por namar ba ka dei ka por ban sangeh ka jingialeh politik ia ka kam iap kam im jong ki paidbah.
“Ha kum kane ka por, kam dei ban ialeh politik.
Ha ka jingshisha, ngam sngew dei hi ruh ban dang kynthoh ia kane ka jingkynnoh jong ka Congress", la ong u Conrad.
Hynnin ka sngi, ka Congress ka la kynnoh ba ka sorkar Meghalaya Democratic Alliance (MDA) kam lah ban tehlakam ia ka shongsuk shongsain ha ka jylla.
“Kane ka dei ka por ban iatreilang ban pynneh ia ka shongsuk shongsain.
Kam dei ban ialeh politik", u la bynrap.
Ula kyntu ia ki paidbah, ki kynhun bad ki dorbar shnong, ki seng sain pyrthei ban iasnohkti lang ban pynneh ia ka shongsuk shongsain ha ka jylla, ym ban wanrah kano kano ka jingpynshit ia ka ding kaba la klang.
Lah ban kdew ba ki pulit kila kem kumba 8 ngut ki briew kiba donkti ban pynmih ia ka jingpynhuri hura ha Ichamti katba ia kiwei kiba hiar thma ha ki katto katne ki jaka ha sor, dang pynlong ia ka jingtohkit.
U Myntri rangbah u la kam ba ki pulit kila dep ioh ksai ia ki briew kiba donkti ia ka jingjia ha sor Shillong bad ka ain kan leh ia kaba donkam.
Shillong:  Myn hynnin ka sngi ki paidbah ba thmu ban leit sha Iewduh kila kulmar thlim namar ka jingshah khang noh naduh Anjali Pump, ha ki pulit namar ba la pynjari korphiw ha baroh kawei ka iewduh bad kumjuh ha Khyndai Lad.
La iohi ba ki kali ki ieng ha shi lynter naduh Rhino shaduh Umshyrpi ter ter kiba wan na kylleng ki jaka kum ka Pynursla, Mairang, Sohra, Mawkyrwat, Mawsynram bad na kiwei ki jaka.
Ki pulit kim shym la shah ruh ia ki briew ban rung sha iewduh ne sha Khyndai Lad.
Ha Motphran la khang naduh YMCA Mawkhar, naduh Them Bijoy, nangta na Garikhana.
Kane ka jingphikir ki pulit ka long hadien ba ha kane ka sngi Saitjain uwei u briew ula shah dung ha basa jhur ha Iewduh, kaba la mih hadien ka jingiahuri hura na Ichamati, ka Shella konstitwensi.
Ka BJP MLA na ka Hajo konstitwensi jong ka jylla Assam ka Suman Haripriya ka la kam ba ka eit bad ka umjung masi ka lah ban iada na ka jing pang Corona virus.
Ka Suman Haripriya ka la ong ba ka jing pang corona virus ka dei ka jing pang ba saphriang lyngba ka lyer namar kata ka eit (cow dung) bad ka umjung (gaumutra) masi ka lah ban iada na kane ka jing pang ka ba la shim kumba 3000 ngut tam ki mynsiem briew tang ha ka ri China.
Nalor kane ka Suman Haripriya ka la kam ruh ba lada leh niam ‘puja’ da ka ba pyn donkam da ka eit bad umjung masi ha khmat ka ding kan iada na ka jing ioh kem pang corona virus namar kane kan wanrah ia ka jing khuid jong ka lyer.
Ka Suman Haripriya ka la kam ruh ba ka eit (cow dung) bad ka umjung (gaumutra) masi ki iada na ka jing ‘Cancer’.
Ka la kam ruh ba ki hospital kynbat hapoh ka jylla Gujarat ki pyndonkam da kine ki jait na ka bynta ban pynkhiah ia ki ba pang ‘Cancer’.
Shillong:Ka ophis treikam ka Deputy Commissioner (DC) ka East Khasi Hills District ka la pynjari korphiw biang naduh 6 baje mynstep ka 3 tarik lber 2020 haduh da la pynbna biang da kum wei ha ki jaka kiba kynthup ka Iewduh, Motphran, Police Bazaar bad ha Iew Mawlong.
Shillong: Ka Deputy Commissioner (DC) ka East Khasi Hills District ka la pynjari korphiw ba 12 kynta kata naduh 6 baje janmiet jong ka 2 tarik haduh 6 baje mynstep ka 3 tarik lber 2020 ha baroh ka nongbah Shillong.
Ki jaka ki ba ngat ha ka korphiw kin long ha baroh ki jaka ki ba hap hapoh jong ka nongbah Shillong, Municipal bad ki jaka ki ba hap hapoh ka Cantonment.
Ki jaka ki ba ngat ha ka korphiw kin long baroh ki jaka kiba hap hapoh ka Mawlai Block bad ki ba dei hapoh jong ka Census Town, ki jaka ki ba hap hapoh ka Mawpat Block kiba hap hapoh ka Census Town, Mylliem Block naduh jingkieng Umshyrpi haduh Hynniewmer, Madanriting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad ka Siejiong.
Shillong: U Bah Ambrose Marweiñ, Sordar ka Shnong Sangshong, kaba hap ha ka Hima Nongkhlaw, u la kyntu ïa ki Nongsynshar Shnong, ki Nongïalam Niam, ki Sengbhalang ban ïeng tylli lang, ïoh ba ka jingjia ha Ichamati ka jia biang.
Ha ka jingpyllait khubor, u Sordar, u la pynpaw ka jingsngewkhia kaba jur ïa ka jingjia ha Ichamati ha ka Sngi thohdieng, ha kaba u Bah Lurshai Hynñiewta, u la duh ei la ka jingim.
Nangta u Sordar ka Umwai, u Bah Tyngshaiñ Wanwar ruh u la shah thombor lang ryngkat bad kiwei kiwei de ki dkhot ka KSU.U Bah Ambrose u phah ka khubor sngewlem sha kiba haïing hasem jong u Bah Lurshai bad kumjuh ruh u kitbok kitrwiang ïa kiba don hapdeng ka jingmynsaw ba kin koit kin khiah noh.
Ha kajuh ka por, u pynrem jur ruh ïa ki mynder ri, kiba la nud ban tur ban pynma sa ïa kiwei kiwei de ki Shnong kiba don ha thaiñ Shella bad Sohra.
“Lada kine ki mynder ki wan hiar thma shisha bad ki nongap pahara Shnong ki bom ki tied ïa ki, kumno ka Sorkar kan leh", u la ong.
Ha kajuh ka por u buh ka jingkylli ruh ïa ki Seng Riewlum kiba ïatreilang ha ka sorkar MDA, hapoh ka jingïalam u Conrad Sangma.
“Shano ki jah? U la ong, da kaba bynrap ba lada ki ieit jaidbynriew shisha ki dei ban mih shakhmat ha kaba kum kane ka por.
U la ong ruh ba ka jingnud kine ki mynder ban thombor ha Ichamati , ka dei namar ka jingpynlong aiñ jubor ka sorkar pdeng ïa ka CAA.Shillong: Palat hajar ngut tuid ki paibah na Sohra bad na kylleng ka jylla Meghalaya ban leit on thang don burom ia u dkhot ka Khasi Student Union (KSU) u Lurshai Hynniewta ha u Lum jing thang ka Seng Khasi Sohra.
Kumba shu pyn kynmaw u Lurshai Hynniewta u la khlad hadien ka jing shah hiar thma ha ki bar jylla ha Ichamati ha ka janmiet jong ka 28 tarik rymphang hadien ba wai ka jing ialang paidbah halor ka Citizenship Amendment Act 2019 (CAA) bad ban dawa pyntreikam Inner line permit (ILP) hapoh ka jylla Meghalaya ba la pynlong da ka KSU.Nalor ki sengbhalang kiba kynthup ia ka KSU, HNYF, FKJGP bad kiwei kiwei de na ka jylla, ia ka jing leit on thang don burom la wan sakhi ruh da u myntri ba dei khmih ia ka tnat ka rep ka riang ka sorkar Meghalaya u Banteidor Lyngdoh lem bad u MLA ka Umsning u Jason Mawlong bad MDC Nongthymmai u Latiplang Kharkongor.
Ha ryngkat ka jing iam sngewsih ki  paidbah ki la rah ruh da da ki lama iong bad ki pla kard kum shibynta ban pynpaw ia ka jing sngewsih halor ka jing duh noh ia u Lurshai Hynniewta.
Kumba shu pynkynmaw u Lurshai Hynniewta nalor ba u dei u dkhot ka KSU, u long ruh uwei u nong pyniaid ia ki kali kamai Sumo jong ka Sohra.
Shillong: Kumba 5 tylli ki dukan ki la julor  lut hadien ba ka ding ka ba klang ka la ioh ban bam duh ha ka por shiteng miet,  hapoh ka iew Photkroh kaba don hapoh jong ka South West Khasi Hills District.
Na ka liang jong u SDO Civil Sub Division jong ka Ranikor la iathuh ba ka don ka jingpluh ki dukan bad na ka liang jong ki kali pynlip ding kila leit sha katei ka jaka bad mynta dang ap ia ka kaiphot.
Kiwei pat ki lad khubor ki iathuh ba kane ka jingpluh ki dukan ka long hapoh iew bad ka jingjia ka long ha ka por mynmiet.
La iathuh ba  kam shym don kano kano ka jingjia ba sngewsih, ha kane ka jingpluh ki dukan, hynrei ki mar ki mata ki la julor lut.
Shillong: U Myntri rangbah ka jylla u Conrad K Sangma, u iathuh ba  ka jingpynjari ia ka korphiw ha ka nongbah Shillong, ka long kawei na ki lad ki lynti ban iada.
Haba ia dei bad ka jingleit thoh eksamin ki khynnah, na ka liang jong u myntri rangbah, u la iathuh  ba ha kaba sdang ka don ka jingthut, hynrei ia kane ka lah ban pynbeit na ka bynta kito ki khynnah kiba leit ban thoh eksamin.
U la iathuh ruh ba ki eksamin ki baroh kin iaid beit ha ka ba na ka liang ki pulit ki la long ki ba peitngor bha ban wanrah ia ka  jingshong shngian bad ha kine ki  jaka.
Na ka liang u Myntri ba dei peit ia ka tnad pule puthi u ma Lakmen Rymbui, u la iathuh ba  ki eksamin jong ka board kan iaid beit, ha ka juh ka por.
Ha ka juh ka por u la pynshai shuh shuh ba ka Admit Card kan long ka korphiew pass ia kiba ia leh eksamin bad ar ngut ki nongsynran sha ki jaka thoh eksam.
Shillong: Mynta ka sngi u Myntri Rangbah ka jylla u Conrad K Sangma ha ryngkat u myntri kam poh iing u Bah Lahkmen Rymbui,u myntri ka koit ka khiah u Bah AL Hek bad u myntri ba dei peit ia ka GAD u bah  Comingone Ymbon, ki la leit ban leit jngoh ia kiba mynsaw ha ki ne ki sngi ba la mih ki jingklumar kiba shah sumar hapoh Civil Hospital Shillong.
Haba ia kren bad ki lad pathai khubor, hadien kane ka jingleit jngoh ia kiba mynsaw baroh, na ka liang jong u Myntri Rangbah u la iathuh  bana ka liang  ka sorkar kan pynlut ia ka bai sumar jong ki ne kiba shitom baroh haduh ba kin da jem.
Ka jingleit jngoh ia ki ka long ba ka sorkar ka sngewkhia halor kine jingjia.
Ha ka juh ka por  u Myntri Rangbah u la kyntu ia baroh ki paidbah nongshong shnong ban pynneh pynsah ia ka shongsuk shongsain ha ka jylla bad khamtam eh ha kane ka nongbah Shillong.
U Myntri Rangbah u la iathuh  ba na ka liang jong ka sorkar ka la shim ia ki lad ki lynti baroh ban wanrah biang ia ka shong suk shong sain ha ka ne ka jylla.
U la iathuh ruh ba na ka liang jong ki pulit kila register ejahar ia baroh ki jingjia bad ka ain kan sa leh ia kaba don kam, na ka liang jong ki pulit ruh kila long kiba la peitngor bha, u myntri rangbah u la ong ba ka ain kan sa leh ia kaba don kam na ka bynta baroh kito ki briew kiba don kti ha kine ki kam runar.
Na ka liang jong ka sorkar kala khot ia ka jingialang ban ia kren kumno ban wanrah ia ka jingshong suk bad ka sorkar ka la shim ia ki lad ki lynti baroh ban peit ba ka shong suk shong sain kan wan biang.
Haba ia dei bad kine ki jingjia baroh la pyntip sha u myntri kam poh iing ka sorkar pdeng bad kum juh sha u myntri rangbah duh jong ka Ri India.
Ba bun ki ba mynsaw dei ki poi ei imat sa leit peit.
Ka jingjia ha Ichamati, kaba don hajan ka kad khaii ha Majai, jong ka Sohra Civil Sub Division, ka la dei ka jingjia kaba sngew triem her ban pyrkhat bad ka daw, ka long ba ki runar, ki nud ban rah da ki dieng tylli ban beh briew, nangta ba ka don ka jing lun maw bad pynjulor ia ki kali, kiba don ha katei ka por jong ka jingjia ha katei ka shnong.
Ka jingtohkit, kan dang iaid ban lap ia kiba donkti ha ka kam bom briew, ka kam pyniap briew, ka  kam pynjot kali; hynrei na kaei kaba paw ha ki video bad ki dur ki dar, la iohi, ba ka jingjia jong katei ka kam pyntriem, kam dei satia kaba ki trai shnong jong katei ka thain, kin khein sting, namar ba katei ka dei ka kam, kaba la da pynkhreh lypa ban thaw jing kulmar bad katei ka paw shai, na ka jing ia mih shnong lem bad ki dieng tylli bad nangta sa ka jing pynjot ia ki kali kiba don ha katei ka jaka ha katei ka por.
Ka don sa kawei ka mat kaba hap ia kren hangne bad kata ka long ba lehse ki pulit, ki iohi kyndit ia ka jingjia lane kim pyrkhat lypa bad lada ka long kumta, ka pyni ba ka jingleit jong ki KSU sha katei ka shnong, kam pyn syier mynsiem ia ki (namar ba lada ki lah i tieng lypa, kumta ki la dei ban pynkhlain bha ia ki pyrton jongki); hynrei haba shu peit, la iohi ba ka don ka jingtlot kaba jur jong ki bor pulit, namar ba kumno ki runar, kin ioh ban bom briew bad ban pynjot ia bun tylli ki kali, lada ki la don kham bun bad ki la pynkhreh lypa ialade.
Nalor ba katei ka jingjia, ka la bam mynsiem briew bad ba ka sorkar Jylla, ka la pynlong da ka jing tohkit lane ka magisterial enquiry, kumta ngim tip, la ka jing tohkit kan iaid beit tang halor katei ka jingkulmar kaba la mih ha katei ka sngi, kaba la pynpoi sha ka jing iap briew lane ioh lehse, kan iaid kham shajngai (wat la kan long hi ruh kaba donkam, lada kin shim kham iar ia katei ka mat) bad lada ka jingtohkit kan iaid kham jngai, khlem pep, kan kynthup halor ka shong ka sah kitei ki bar jylla, ka trei ka ktah bad mynta lei ha kajuh NRC, CAA lane ILP, kumta kan wan ruh sa ka jing jurip ia ki kot ki sla bad ka jing pynshisha, ia ka shong ka sah, ka jing long trai shnong bad hangta ngin sa iohi shai ia ka jingmih jong kitei ki spah ngut ki bar Jylla, kiba la long trai ha katei ka shnong, da ki bun bun pateng bad ki phew phew snem mynta.
Kiba iap na ka jingpang Corona, ki la poi mynta ka sngi, sha ka 3hajar ngut, ha kaba ha China, ki don 42ngut kiba dang shu iap.
Kitei kiba iap ki dei na ka Jylla Hubei, ong ka  National Health Commission bad kaba la kot sha ka 2,192ngut tang ha  China kiba iap haduh mynta.
Kiba dang shu ioh ia katei ka jingang ha China, ki poi mynta sha ka 212ngut bad la iathuh ba katei ka jingpang, ka la nang duna jur ha kine ki sngi, ha kaba kiba ioh ia ka jingpang shabar ka Hubei, ki don tang hynriew ngut haduh mynta.
Shillong:  Ka kynhun ialehkai ki thei ka Meghalaya ka la khur biang ia ka nam jop ha ka Women’s Senior One-Day Trophy hadien ba ka la pynliem ia ka Mizoram da shi wicket mynta ka sngi U Blei ka Puducherry.
Kane ka nam jop ka wan lyngba ka kapten Debasmita Dutta kaba la kamai 16 run  ryngkat ka paralok ka Avril Syiem kaba la kamai 7 run (baroh ar ngut khlem shah pynhap).
Ka Meghalaya ka la jop iakynting pisa hynrei ka la kam ban kawang bol bad ai lad shwa ia ka Mizoram ban tied nyngkong ha kaba ka la ioh ban kamai 129 run bad shah pynhap noh 9 wicket ha ki 50 over.
Haba wan ban beh nadien ka Meghalaya ka la lah ban poi sha ka thong ba la buh da 131 run bad shah pynhap noh 9 wicket ha ki 47.4 over.
Ka Saee Purandare ba la ialam ban tied nyngkong ka la shah pynhap noh ha ki 41 run bad iarap ia ka Meghalaya ban ioh kamai 71 run na bynta 3 wicket, bad ka hap ban kamai 59 run ban poi sha ka thong.
Ka Daiaka Warjri ka la iarap 10 run bad shah pynhap noh bad lai ngut ki nongtied ka Meghalaya ha ki 108 run na bynta 9 run, hadien la wan ban tied ka Dutta bad Syiem ha kaba ki la kamai 22 run ar ngut ban pynjop ia ka Megha laya.
Kham shwa, ka Mizoram ka la ialehkai bha ha kaba sdang bad san ngut ki nongtied ki la kamai palat mar 10 run, hynrei ka Meghalaya ka la iakhun bad ioh ban pyn hap wicket bad pynlong ia ka Mizoram ban ioh kamai duna.
Ka Dutta ka la khur 3 wicket ha ki 16 run, katba ka Ajima Sangma ka la khur 2 wicket ha ki 19 run hapoh ka 10 over.
katba ka Solina Jaba (1/13), Riticia Nongbet (1/19) bad Pinky Chanda (1/28) ki la khur mar 1 wicket.
Shillong: Ka kynhun ki kynthei ka Meghalaya ki la khur ia ka namjop da shi wicket pyrshah ia ka Jammu & Kashmir ha ka jingialehkai U-19 Women’s One-Day Trophy kaba la long myn hynnin ka sngi ha Kadapa, Andhra Pradesh.
Ka J&K ka la buh thong ia ka Meghalaya da 111 run ban jop, ha kaba ka la shah pynhap noh khyndai wicket ha ki 43.1 over.
Kane ka dei ka jingjop ba nyngkong ia ka kynhun U-19 mynta ka samoi, kata sngi hadien ba kynhun senior women’s team ka la pynliem ia ka Kashmir ha Puducherry.
Ha ka jingiakhun ka Kashmir ka la jop iakynting pisa bad kam ban tied nyngkong ha kaba ka ioh kamai tang 110 run.
Ka Mansi Anand (3/24) bad Sistilin Ryntathiang (3/32) ki la khur mar lai wicket na Meghalaya, katba ka Rubi Chetri (2/11), Abizer K Syiem (1/2) bad Neelam Roy (1/20) ki lai ngut ki nongkawang bol kiba la khur wicket.
Haba wan ban beh ia ka thong ki thei ka Meghalaya ki la ialehkai da ka sur ba jai jai, ka Ankita Lama ka la kamai 38 run hadien ka Meghalaya ka la shah pynliem katto katne ki wickets tang ha ki khyndiat run ban iarap ia ka Meghalaya ban ioh kamai 91 na bynta 8 wicket bad ka donkam sa 20 run ban jop.
Ki khad hynniew run na ka Roy bad Jaylynn Marak ki la iarap ia ka Meghalaya ban kynjoh sha ka thong ba la buh hynrei ka Marak ka la shah pynhap noh tang 4 run.
Hadien la wan ban tied da ka Emisakani Warjri ban pynjop ia ka Meghalaya ha ki 43 over, katba ka Roy ka la kamai 13 run (not out).
Shillong: U nongialam ka kynhun Iada La Ka Ri u bah Ardent M Basaiaw moit uba long ruh u MLA u la phah ia ka khubor sngewlem sha kiba haiing jong u bah Lurshai Hynniewta uba la khlad noh haka jingshah tied ha ki briew ha Ichamati ha kane ka sngi Thohdieng.
Ha kajuh ka por, u bah Ardent u la pynrem jur ia ki jait briew kiba la nud ban hiar thma ia ki Khasi haduh ban shim ia ka jingim.
“Balei kine ki jait briew ki shlur bad ka daw ka dei na ka jingpynsyaid da ki poitishian, kiba pynbiang kot pynbiang slem por elekshon na ka bynta shimet", la ong u bah Ardent.
U bah Ardent u la ong ba ka jingshlur kiwei ki jaitbynriew ban wan tur sha kane ka jylla khamtam na ki thain khappud, ka dei naduh ka jingwan ka Citizenship Amendment Act (CAA) 2019.
U Nongialam ka Iada La Ka Ri ula kyntu ia ki paidbah ban kyndit bynriew noh na kane ka jingjia, lym kumta ka jaitbynriew rit paid kan sa kynduh jingeh na ka jingwan hiar thma kiwei ki jaitbynriew.
Shillong:   Ki paidbah, ki nongialam sengbhalang bapher bapher ki la tuid ban leit sngewlem sha ka iing u bah Lurshai Hyn ñiewta uba khlad noh na ka jingmynsaw hadien ba la shah tied ha ki briew ha Ichamati ha kane ka sngi Thohdieng.
Hynnin ka sngi, ki nongleit sngewlem na ki kylleng ki jaka ki la tuid sha Sohra ban leit pyn tngen ia ka ïing ka sem jong utei u dkhot ka Khasi Student’s Union (KSU) uba la khlad ha ka jingshah thombor ha ki bar jylla kaba la jia ha ka 28 tarik u rymphang ha ka shnong Ichamati.
Ki kynhun bapher bapher naduh ki seng bhalang, ki seng saiñpyrthei , ki paralok para jor ki kha ki man ki la hiar mynta ka sngi sha Pynshadkhurai –Sohra ban sngewlem ia ka ïing ka sem jong u bah Lurshai.
Ki dkhot ka Hyn ñiewtrep Achik National Movement (HANM) hapoh ka jingialam u President rangbah katei ka seng u bah Lamphrang Kharbani ki la hiar hynriew kali hynrei haba la poi sharum jong ka jingkieng Mawkdok ki pulit kiba ap pahara hangtei kim shah satia bad ki pyllait tang ar kali hadien ba la iakren ia ka SP ka East Khasi Hills.
Hadien ba la wan na Sohra, ki dkhot ka HANM ki la leit peit ruh ia u Sordar jong ka Umwai uba dang thiah pang mynta ha Civil Hospital, Shillong na ka daw ka jingmynsaw ka kti ka diang jong u bad ki la kitbok ba un nangioh ia ka met kaba koit ba khiah.
Lada ym lah shuh da ka bor leh da ka buit tangba ka buit kadei ban long kaba paka bad dei ban biang bha ka planning ngi ki barit paid ngi nym lah da ka bor kawei ng kwah ban pynkynmaw ka ‘Unity’ ieng tylli kaweiLada ym lah shuh da ka bor leh da ka buit tangba ka buit kadei ban long kaba paka bad dei ban biang bha ka planning ngi ki barit paid ngi nym lah da ka bor kawei ng kwah ban pynkynmaw ka ‘Unity’ ieng tylli kaweiHakaba iadei bad ka jingiakajia pud(Assam bad Meghalaya), kalahdei ban file daka case ha supreme court khnang ba ka sorkar kmie kan shim khia ban pynbeit,.
lymkumta kan shu sah beit kumne haduh ki phew pateng jongngi, namar lada iawer pynbeit pud tang kine ar jylla, ka Assam kam treh lano lano ruh.
Shillong: U President ka Khasi Students Union (KSU) u Bah Lambok starwell Marngar u la ong ba ki dkhar ki la pynkhreh lypa ban hiar thma ia ki dkhot ka KSU bad ia ki ba ia shim bynta ha ka jing ialang paibah ha Ichamati.
Ha ka jing hiar u Rupang sha Ichamati ha ka 29 tarik la iohi ba ki surok naduh Tyrna shaduh Ichamati ki long ki ba kynjah bha bad jan baroh ki dukan ruh ki khang lut.
Naduh ka jing kieng Tyrna ki pulit ki la ap ban tohkit bad ban kylli bniah ia ki paidbah halor ka jing leit jing wan sha ki thain Sohra ter ter.
Haba ia kren bad katto katne ngut ki riewpaidbah ha Sohra thanat, bun na ka liang paidbah ki la iathuh ba ka jing jia ha Ichamati kadei ka sien ba nyngkong ba ki bar jylla ki la nud shisha ban pyni bor hapoh shnong.
Uwei u riewpaidbah na Sohra u la ong ba katkum ka jing peit ia ki tiar ba ki rah lah ban ong ba ki la long ba pynkhreh bha ban thombor ki briew ba wan sha ka jing ia lang.
U la ong ruh ba bun ki dkhar ki la rah da ki siej ba la kyllan umphniang bad ki la teh ruh da ki sainar shah ha ki siej na ka bynta ban tied bad pynmynsaw ia ki dkhot ka KSU bad ia ki ba wan shim bynta ha ka jing ialang.
Haba kren bad U Rupang ha Sohra u Lambokstarwell Marngar u la ong ba naduh ki por ba ki dkhot ka KSU ki la leit ban pynsawa paidbah halor ka jing jing ialang ka lah don ka jing peit suh da ki bar jylla ia ki dkhot kum shi bynta ban pyni ia ka jing bym kwah (unwanted) ia ki dkhot ka seng ha bun ki jaka.
U nong ialam ka KSU u la ong ruh ba naduh ba sdang ka jing ialang ki la don katto katne ngut ki dkhar kynthup ia ki longkmie ki ba la peit suh ia ka jing ialang paidbah ha Ichamati bad ynda la wai ka jing ialang katba ki dkhot ka seng ki dang ia bam ja, kawei ka long kmie dkhar ka la wan iaid lyngba ka jaka bam bad kala shondur ruh ia ki dkhot ka seng.
“Kane ka jing wan thombor ki mynder ki ba lah don kumba 500 ngut kam lah ban long ba ka shu jia khamakha kumto, ngi ioh jing tip ruh ba ki la don ki ba wan da ki kali na kiwei ki shnong ban thombor ia ngi" la ong u Donald V Thabah u GS ka KSU.Haba kren bad u rangbah shnong ka Ichamati u Peacemaker Marwein u la ong ba kine ki briew ba thombor ia ki ba wan shim bynta ha ka jing ialang, kim lah ban dei ki khar Bangladesh namar ka shnong Ichamati ka la don ka jing ker sainar ha ki khappud kumba 5 km.
“Kine ki briew ki thmu beit ban thombor ia ki dkhot ka KSU bad ia ki la wan shim bynta ha ka jing ialang, ki la wan na bun tylli ki shnong kum ka Kalibari, Umphlo, Umtaru, Majai bad na Shella ruh ba ki sa bun paid" u la bynrap.
U Peacemaker Marwein u la ong ruh ba kane ka dei ka sien nyngkong ba ki briew na bar jylla ki la nud ban thombor kumne katta ruh ha ka por mynsngi bad na ka liang ka ka shnong kan sa khot ia ka jing ialang na ka bynta ban pyrkhat aiu ban leh halor kane ka jig jia.
Na ka liang u S.K.Laloo u badei ruh u sirdar ka Mawlong Elaka haba pynrem ia ka jing shah thombor ki dkhot ka KSU lem bad ki riewpaidbah u la ong ba lehse ka jing nud jong ki bar jylla ban mih paidbah ban thombor ka lah ban dei namar ki kham bud paid maki ban ia ki Khasi hapoh ka shnong.
“Ngan sa khot jing ialang ia baroh ki nong ialam jong ki shnong kiba hap hapoh ka Mawlong Elaka na ka bynta ban ia kren halor ka jing nud jong ki bar jylla ban pyni bor hapoh ka shnong" u la bynrap.
Shillong: Ka Federation of Khasi Jaiñtia and Garo People’s (FKJGP) ha ka 29 tarik rymphang 2020 ka la maham jur ia ki bor synshar shnong ba kim dei ban ai No Objection Certificate (NOC) ia ki bar jylla khamtam ha ki thain khappud.
U President ka FKJGP u Wilbert Rani haba kren bad U Rupang ha Sohra u la ong ba ka jing nud jong ki bar jylla ban pyni bor pyrshah ia ki Khasi ha Ichamati ka dei namar ba ki la sngew shngain palat bad namar ba ki la sngew trai palat hapoh ki shnong khasi ha khappud.
“Ka daw ban pynlong ia ki bar jylla ban sngew trai hapoh Ichamati, Majai bad Shella kadei namar ka jing ai NOC pathar da ki nong synshar shnong hapoh ka thain" u la bynrap.
Na ka liang u Wilbert Rani u la ong ba ki nong synshar shnong ki dei ban weng noh mardor ia ki NOC ba ki la ai sha ki bar jylla.
U nong ialam ka FKJGP u la iathuh ruh ba ka seng ka ioh jing tip ba ha Majai uwei u briew na bar u la tei ia ka ing saw mala (shopping) complex ha ka jaka ka ba dei ruh ha ka kyrteng jong khlem da burom ia ka ‘Land Transfer Act’.
Na ka liang ka ka FKJGP ka la maham tyngeh ia ki nong synshar shnong ba kim dei shuh ban ai NOC sha ki bar jylla bad nangne sha khmat lada jia biang kumne baroh ki nong synshar shnong kidei ban kit khlieh hi.
Shillong:  U Chairman ka Federation of Khasi States (FKS) u John F Khar shiing u la thoh shithi sha u myntri rangbah ka jylla u Conrad K Sangma halor ka jing pynjari korphiw ha nongbah Shillong lem bad kiwei kiwei de.
Lyngba ka shithi u John F Kharshiing u la pynpaw sha Conrad K Sangma halor ka jing pynrem ka FKS haba dei bad ka jing ia klumar ka ba dang na Ichamati, Shella bad ter ter shaduh nongbah Shillong bad dawa ruh ba ka sorkar ka die ban pynshitom mardor ia ki ba donkti.
U John F Kharshiing u la kyntu ruh sha ka sorkar Meghalaya ba ka dei ban shu phah da ki ‘message’ lyngba ka SMS ha ki mobile phone haba dei bad ki por pynjari korphiw namar mynta taiew ka eksamin MBOSE jong ki klas X bad XII kan sdang bad dang bun ki kmie ki kpa jong ki khynnah skul kim pat sngewthuh bha halor ka ‘Notification’ haba dei bad ka jing pynjari korphiw.
U John F Kharshiing u la kyntu ruh ba ia ki por pynjari korphiw dei ban pynbna lyngba ki lad pathai khubor kum ka Shillong Doordarshan bad kiwei kiwei de ki ba hap hapoh ka jylla.
Nongpoh: Da ki phew hajar ngut ki Paidbah Riewngeit ka Balang Prresbyterian ha Ri Bhoi, myn hynnin ka sngi ki la leit iashimbynta bad ban sngap ia ka ktien u Blei ha ka Jingiaseng Synod C.E Union (Synod Samla) kaba 22 jong ka Ri Bhoi Presbyterian Synod kaba la long Lai Sngi kynthih hapoh ka Balang Syngku ha Ri Bhoi.
Katei ka Synod Samla, kaba la long hapoh ka Balang Syngku, ka la sdang naduh ka 28 tarik u Rymphang bad kaba la kut noh mynta ka sngi, ha katei ka Jingiaseng la iohi ba ki khun Samla na ki Balang bapher bapher ha Ri Bhoi, ki la leit ban sakhi bad rwai shitrhem, kham tam eh na ka bynta ban sngap ia ka khubor na ka Ktien u Blei ia kaba la sam da ki Arngut ki Pastor rangbah na ka Balang Presbyterian.
Ha ka Jingiaseng paidbah ha ka por 10: 30 mynstep, ia ka bynta ban sam ia ka Ktien u Blei la shim da u Rev.K.P Masharing, katba ha ka Jiangiaseng paidbah ha ka 1: 30 ia ka bynta ban ialap ia ka Ktien u Blei, u Rev.W.K Hujon, u la shim ia ka bynta ba kongsan ban pynshai sha ki paidbah Riengngeit ka Balang Presbyterian, kiba la leit ban sakhi ha katei ka Jingiaseng Synod Samla.
Haba shim kyllum lang na ka jingialap ia ka Ktien u Blei, kaba la sam da kitei ki arngut ki Pastor Rangbah, ki la ban jur halor ka jingnang jyllei ki kam runar ruser hapoh ka Ri Khasi, ha kaba ka la nangkiew nangkiew katba nangmih ki sngi bad kaba la ktah eh ia ka Imlang Sahlang bad ia kiba bun ki longiing longsem.
Kitei ki Pastor, ki la kren ruh halor ka jingnanghiar ka burom ka Akor ha ki khun samla Khristan ha kine ki sngi kaba la wanrah ia ka jinglehrain bad ka jingnang hiar dor ym tang tang ia ka Balang, hynrei khamtam ia ka Jaidbynriew hi baroh kawei, namar kumba ka long mynta bun na ki khun samla ki la pher bad kylla lut nadong shadong, kata naduh ha ka riam ka beit, ka iaid ka ieng ka kren ka khana lem bad kiwei kiwei, ia kaba ki la klet wat ia la ka jong ka Tynrai.
Shuh shuh, na ka jingkren jong kitei ki arngut ki Pastor, la mih ruh ka sur kaba ong, ba ka la long shisha ka jinglehrain kaba khraw ia ka Ri bad Jaidbynriew, namar kum ka Ri Khasi kaba bun na ki khun samla ki dei ki khun Khristan, hynrei ki kam runar ruser ki nangkiew bad ba ka imlang sahlang ka la nanghiar dor.
Kumta lyngba jong katei ka Synod Samla, kitei ki Pastor ki la kubur ba ki khun samla ha kine ki sngi, ki im ha ka Ia kaba eh bad kaba long ruh kum ka jingtynjuh lyngba ki jingsniew kiba bunjait, namarkata ki la kyntu ba ki dei ban long ka nuksa kaba bha tam hapoh ka Imlang sahlang, namar ka Lawei jong ka Ri bad ka jaitbynriew hi ka shong ka kti ki khun samla.
La pynshongkun ia katei ka Synod Samla, da ki jingrwai Choir kaba la iashimbynta da ki kynhun Balang bapher bapher, kata la ka long ha ka Jingiaseng kaba 10:30 Mynstep bad ha ka Jingiaseng kaba la long ha ka por 1:30 baje Nohphaisngi.
Lyngba katei ka jingiaseng, nalor ka jingdon ki Pastor, ki Khun samla, ki Tymmen Basan lem bad kiwei, la sakhi ruh da ka jingdon ki Nongmihkhmat paidbah na Ri Bhoi, kiba kynthup ia u Dasakhitbha Lamare, MLA ka Mawhati, u Bah Mayrald Born Syiem, MLA ka Nongpoh, u Bah Charles Syngkli, MDC ka Mawhati lem bad kiwei.
Shillong:   Ki pulit ka East Khasi Hills District myn hynnin ka sngi ki la ioh kem phra ngut ki briew kiba la suba ba ki donkti ban tied ia ki dkhot ka KSU haduh ba la khlad uwei ha ka jing iakulmar ha Ichamati, kaba la jia ha kane ka sngi Thohdieng.
Ki kyrteng ki 8 ngut kiba la shah kem ki long, u Sushan Das 46 snem, u Ranjit Baidya 61 snem,u Bijit Baidya 30 snem, u Kamal Baidya 51 snem, u Sajol Das 38 snem, u Joy Sharma 41 snem, u Indramohan Sharma 34 snem bad u Rajesh Sharma 25 snem.
Ia kine kiba la shah kem na ka liang jong ki pulit ki la rejistar mukotduma pyrshah ia ki hapoh ki kyndon ain bad ka jingtohkit pyrshah ia ki ka dang iaid sha khmat.
“Ngi la kem 8 ngut kiba duba donkti ban pynmih ia ka jingkulmar bad jingiakynad ha ka Ichamati hajan Shella", la ong u myntri tnad kam pohiing ka jylla u bah Lahkmen Rymbui.
U bah Lahkmen u la iathuh ba uwei na kine kiba shah kem, u dei uba la ithuh da u OC ka Thanat, katba kiwei ki dei kiba la ujor pyrshah ha ka ejahar.
Ha kajuh ka por, u myntri u la kyrmen ba lyngba ka jingioh kem ia kine ki runar, ka shongsuk shongsain kan wan phai biang namar ba ka ain kan leh da kaba tyngeh ia kiba pynkhein ia ka ain.
Ha kawei ka khubor, ka sorkar ka la pan shuh sa lai pyrton ki bor pahara na ka sorkar pdeng nalor kiba la don lypa na ka jingmih ka jingiakynad.
“Kine ki pulit ka sorkar pdeng Central Reserve Police Force (CRPF) ki long ban iarap ia ki pulit ban tehlakam ia ka shongsuk shongsain ha ka jylla.
Da ki spah ngut ki nong Assam ki la ialum ha ka khyrdop  ‘Nagaland Gate’ ha Lahorijan Nagaland, kum shi bynta ban pyrshah halor ka jing shah khanglad kumba 30-40 ngut ki nong Assam ban rung sha Nagaland da ki pulit Nagaland namar ka jing bym biang jong ki ia ka Inner line Permit (ILP).
Ki nong Assam palat spah ngut ki la ker kut ia ka surok bah NH 39 hajan ka khappud bad ka jylla Nagaland ha West Karbi Anglong district ban khanglad ia ki kali ba wan na Nagaland ban rung sha Assam.
Ki lad pathai khubor ki iathuh ba na ki spah ngut ki briew na Assam ki la khanglad ia ki briew na Nagaland ban rung sha Assam da ka ba pyn sangeh lut ia baroh ki kali ba don ia u number plate Nagaland.
Kum shi bynta ban beh ia ki paidbah ba khanglad ia ka surok bah, na ka liang ki pulit ki la pyndonkam ban tied da ki lathi.
Nongpoh:  U Bah Sosthenes Sohtun, MLA ka Jirang, u la phah da ka Dorkhas sha u Conrad K.Sangma, Myntri Rangbah ka sorkar jylla, na ka bynta ban kyntu ia u ba u dei ban tuklar bad ban pyllait ei khlem kano kano ka jingsiew, haba ki paidbah kiba sah ha ki shnong khappud ha ka por ba ki leit ban register ia ki jaka ki puta shapoh ka jylla.
Ka nongrim hi kaba la pynlong ia utei u MLA ka Jirang ban phah ia katei ak Dorkhas, ka dei hadien ba u la ioh ia shibun ki jingujor na ki paidbah kiba sah ha ki thain Khappud, kiba la iakynduh jingeh kaba khraw ha ka por ba ki thmu ban leit register ia ki jaka puta jong ki, namar ki hap ban siew ha ka dor kaba rem bad ruh ka kham shimpor haba ki register sha Meghalaya, katba lada ki leit ban Register sha Assam, kim donkam ban siew ei ei ruh em bad ba kim donkam ban siew pisa wat tang khyndiat ruh.
Namarkata, katei ka Dorkhas ka long ban kyntu ia u Myntri Rangbah, ba u dei ban shimkhia bad ban pyllait eh khlem kano kano ka jingsiew haba ki briew kiba sah ha khappud ki donkam ban register jaka, namar ki don bun ki briew kiba sah ha khappud ki dei kiba duk bad kiba duna ha ka jingnang jingtip, kumta lada ka sorkar ka oh dor lane pynslem, ka pynjynjar ia ki bad ba ki lah ban leit register noh sha Assam, kaba register ei bad ki leh kham kloi.
La sngewthuh ba ka nongrim kaba la pynlong ia utei u MLA ba un phah ia katei ka Dorkhas, ka dei hadien ba u la ioh jingtip ba ki don bun ki briew ha Khappud, kiba la register ia ki jaka jong ki sha Assam, namar kim donkam pisa bad ruh ka kloi ka kam.
Namarkata, lada u Myntri Rangbah ka jylla, un shimkhia halor katei ka Doskhas u MLA ka Jirang, leh ka long kum kawei na ki lad ban tehlakam ia ka jingwan kyntur pud da ka Assam.
Shillong: Ka District Magistrate, East Khasi Hills District, Shillong, ka la pynjari ia ka korphiw ha ka nongbah Shillong, naduh ka por 9baje mynta ka miet haduh ka por 6baje lashai mynstep.
Ha kajuh ka por, la pyntip ruh ba ka korphiw kaba la pynjari ha ki bynta jong ka Lumdiengjri Police Station bad ka Sardar Police Station, kaba la pyn treikam naduh ka por 8baje mynta ka step, kan bteng haduh ka por 6baje lashai mynstep.
Shillong: Ka ophis treikam jong ka Deputy Commissioner (DC) ka East Khasi Hills ka la pynmih hukum ba ka eksamin jong ki khynnah klas X bad klas XII kan iaid beit kum ba la pynbeit bad ruh kum ba la btah da u myntri ba dei khmih ia ka pule puthi ka jylla u Lakmen Rymbui.
Haba dei bad ka jingleit leh eksamin ki khynnah na ka liang ka ophis treikam ka DC ka la bthah ba ka ADMIT CARDS jong ki khynnah leh eksamin kan dei ka ‘Curfew Pass’ ia ki khynnah leh eksamin bad na ka bynta 2 ngut kiba leit bud ia ki.
Shillong: Ka District Magistrate, East Khasi Hills District,  ka la pynjari ia ka  korphiw naduh ka por 6baje mynstep, jongka 2tarik Lber 2020, haduh ban da pynbna da kumwei pat.
Ki jaka ki ban hap hapoh ka korphiw, ki long ka   Iewduh (Bara Bazar), Paltan Bazar, Stand Jeep na District Council point sha Motphran bad haduh YMCA kaba ha Lumdiengjri Police Station, nangta ka  Police Bazar, kynthup ia ka jingkieng Umsohsun shaduh  Khyndai Lad ha u pud ka Sadar Police Station bad baroh ki jaka jong ka  Cantonment Beat House.
Balei phi ia khot kyrteng daka Paltan bazar haba ka kyrteng tynrai ka don bad kata ka dei Them Iew Mawlong?.
Shillong: Mynta ka sngi uwei u briew u ba la tip kyrteng kum u Aditya Kumar, 28 snem u la mynsaw namar ba shah tynrah ha ki briew kiba ym lah ban tip ha Lower Mawprem da u bilor pait.
Ki pulit kila iathuh ba ia une u ba mynsaw na ka tyrpeng  la pynkit sha Civil Hospital ban sumar.
Ki pulit ki la iathuh ba kane ka la jia ha ka por 9.30 baje mynstep.
Ha kawei pat ka jingjia ki briew bym lah ban tip, ki la kawang maw ia ki kali ba iaid ba ieng jong ka surok ha Puriang ka surok Shillong – Jowai.
Shillong:   Ki nongialam jong ka Hynniewtrep Tourist Taxi Assiociation ha ryngkat ka Meghalaya People Labour Union bad ki  Association Airport Assam, hynnin ka sngi ki la pynlong ia ka jingialang ban ia kren  halor ka jingkhrong pisa beain jong ki Dalal na ki nongniah kali tourist ha Guwahati Airport, Assam.
Kane ka jing ia kynduh ka long ban ia kren halor ki jingeh ki ba la mih na ka jingshim kabu bad ka jingkhrong pisa beain jong ki Dalal ki ba don ha Guwahati Airport ha ka ba la da ki nongniah kali ki kyntait ban ai ia ka pisa ka ba ki khrong ki ne ki dalal ki ju shoh ruh ia ki nongniah kali Tourist.
Kum ban shupynkynmaw ba ha ka 22 tarik u Rymphang 2020 u nongniah kali Tourist u ba tip kyrteng kum u Bah Maitshaphrang Marwein, u la shah shoh ha ki dalal ki ba pyniaid kali ia ki nongleit nongwan (passenger) ki ba dei na ka jylla Assam ha Guwahati Air port ha ka por kumba 2:30 baje janmiet.
Ha kane ka jingiakynduh na ka liang jong ki Association na Assam bad Meghalaya, da kawei ka sur ki la rai ba kin pynduh noh shi syndon ia kine ki briew ki ba ju shim kabu ban leh dalal da ka ba khrong pisa beain na ki nongniah kali Tourist ha Guwahati Airport.
Ki Association ki la iathuh ruh ba ka jingdon jong kine ki briew ki ju leh Dalal ka la  pynwit ia ka suk ka sain ki nongniah kali Tourist bad ka la buh jingeh ruh wat ia ki nongshong kali (passenger),  namar lada ki nongniah kali Tourist kim treh ban siew ia ka bai dalal wat ia ki nongshongkali ruh ki shah pynhiar noh na ki kali.
Haba iakren bad ki lad pathai khubor na ka liang u President ka MPLU u bah Erwin K Syiem Sutnga u la ong ba hadien ba la iatai bniah halor kane ka kam da ka jing sngewhun baroh ki Assoiciation ki ba na Meghalaya bad Assam ki la rai ba kin pynduh noh shisyndon ia ki briew ki ba ju leh Dalal ha Guwahati Airport.
U bah Erwin u la buh ruh ia ka jingkyrpad ia baroh ki nongniah kali Tourist ba kin kiba buh ryntieh ruh ia ki nongniah kali tourist bad ki dei ban sngap ia ka ei ka jing pyniaid jong ka Association.
Na ka liang u bah Erwin u la pynpaw ruh ka jingsngewnguh ia  u DIG jong ka jylla  ka Assam u BJ Mahanta ba u la shim khia ia kane ka kam bad tang hadien ka jing buh ia ka jingujor jong ki  ha u, ka Azara Police Station  ki la ioh ban kem noh ia ki 3 ngut ki Dalal ki ba don kti ha ka ban pynmih ia ka jing klumar ha Guwahati Airport.
Na ka liang u Alok Verma u nong ialam ka Association Airport, u la ong ban wan rah ia ka jingsuk jingsain nangne sha khmat kan don da ka jingteh soskular hapdeng ka seng na Assam bad Meghalaya khnang ban don ka jing shongsuk bad un iakren ruh bad u S.P ka Azara ban peit iaka jing iaid beit ki kali kam.
U bah Kordor I Mawlong u nongialam ka HTTA, u la ong ba ka jingialang mynta ka sngi ka long ban ia kren ban ia suk noh hadien ba la mih ka jingkumrum kynram ha Guwahati Airport  bad ka jingshem jingeh ka long tang na ka daw ba don ki Dalal.
U la ai ka jingiaroh ruh ia ki  pulit Assam ki la leh shitom ban pynkhuid lut ia ki Dalal ki ba don ha Guwahati Aitport bad u la ong ba kane ka jingiakynduh kan long ban don ka jingiatrei lang hapdeng ki nongniah kali na Assam bad Meghalaya.
Kolkata: Ki la don ki kynhun jong ki dkhot jong ka seng BJP, kiba leit sha ka jingialang jong U Amit Shah mynta ka sngi, kiba ia pyrta bad ong “desh ke gaddaron ko, goli maaro s****n ko" (shoot dead the country’s traitors lane siat iap ia ki riew pyrshah Ri).
Kitei ki iaid kynhun bad ki leit sha ka jingialang paidbah jong U Shah, kaba la pynlong ha Shahid Minar.
Katei ka jingialang, ka dei ha  ka por 1.15 nohsngi, ha kaba kitei ki briew, kiba riam da ki riam jong ka BJP, ki ia pyrta ruh “kisko chahiye azadi…hum denge azadi (who wants freedom, we will give you freedom lane mano ba kwah jing laitluid ngin ai ia phi)".
Kane kam dei ka sien ba nyngkong ba ki dkhot BJP, ki la kren, hynrei ha ki khyndiat sngi ba ladep, ki la kren ha ka jing kanbas elekshon ha Delhi bad ha ki jingialang ban kyrshan ia ka ain  Citizenship Amendment Act (CAA).
U Anurag Thakur, myntri ka sorkar India, ha ka 30tarik Kyllalyngkot 2020, ula kren ia kitei ki juh ki kyntien bad kumta, ula shah khang ban kanbas elekshon, na ka bynta 72 kynta.
Shillong: Mynta ka sngi ka la don ka jingiakulmar ha ki katto katne ki bynta jong ka Nongbah Shillong ha kaba uwei u briew u ba la tip kyrteng kum u Roopshan Dewan 27 snem ka rta u ba sah ha Laban, u la khlad noh hadien ba u la shah shoh ha ki briew ki bym lah ban ithuh bad kumba 9 ngut ki briew ki ba la mynsaw ha ki jingjia bapher bapher ha Shillong.
U Dewan, u dei uba na Barpeta, tangba u trei ia ka kam die sohsaw ha Iewduh.
La iathuh ba ula shah dung mynta ka step, ha ka por 10.30 eiei, ha kaba ula mynsaw jur bad ula khlad noh ha Civil Hospital, Shillong.
Kiwei pat  kiba la mynsaw ki long u Deepak kumar Chaudary 16 snem ka rta u ba na Bara Pathar u la mynsaw hadien ba u la shah dung da ki tiar ba nep na ka bynta jong ka kti,u Raven Shah 18 snem ka rta, u Anand shah 18 snem ka rta, Ajay 39 snem ka rta, Askar Ali 26 snem ka rta,u Rikash Das 60 snem ka rta, U Satya Modok 26 snem ka rta, U Pradeep Bora26 snem ka rta, U Shubham Nath38 snem ka rta.
Ia kine baroh la rah sha Civil hospital na ka bynta ban ioh ka jingsumar.
La iathuh ba ki don ruh ki jingjia jong ki jing kawang petrol bom bad ki jingthang kali, ha ki bynta bapher jong ka nongbah Shillong hynnin ka miet.
Ki jingjia bapher ki long ba la thang ia ka kali jong U DPRO, hynnin ka miet ha Ladweitang, Nongstoin, ha ka por 11.30 mynmiet.
Nangta kawei ka Tourist Taxi, kaba don ia u number ML 05 N 0224 bad nangta sa ka kali I 20, kaba don ia u number ML 05 Q 5786, ka la shah thang ha Forest Colony bad ka don ruh ka jing kawang petrol bom ha Rajesh Printing Press ha Qualapatty bad nangta ha National Dairy, Motphran hynnin ka miet.
Haduh mynta ki don phra ngut kiba la shah kem halor ka jingjia ha Ichamati, tangba ym shym pat la ioh ia ka jingtip kaba bniah.
Shillong:Katkum ki khubor ba la pyllait na ka tnad pulit mynta ka sngi la iathuh ba ha ka miet sngi saitjain ki la don ki  runar kiba ym lah ban tip, ki la kawang petrol bomb ha phyllaw iing jong ka kong Lakshmi Bareh  ha Pynthorbah, Shillong.
Ha kane ka jingjia la iathuh ba kam shem la don kano kano ka jingmynsaw ne ka jingjulor ha kaba ia dei bad ki jingdon jingem.
Na ka liang jong ki pulit ki la iathuh ba mynta ka sngi ha ka por dang step  ha ka shnong Pyrkan, u Uphas Uddin 37 snem, u la shah dung ha iing jongu bad la rah ia u sha Ichamati CHC ha kaba ki doctor ki la pynbna ba u la khlad.
Ha ka jingtohkit ki pulit, la iathuh ba ki don lai ngut ki briew, kiba leit khynra ia ka iing jong U Uddin, ha ka por 2.45 baje mynstep bad ki la dung ia u.
Ki pulit ki shim ba katei ka lah ban dei ka jingjia jong ka jing ia kajia ha ka trei ka ktah lane ka jing iashun shimet jongki.
Ha kaba ia dei bad kiba mynsaw kiba jia sha Mawthabah bad Mawsynram la pynkit sha hospital NEGRIHMS ia u Rajua karim 31 snem,uba la mynsaw na ka jingshah shoh ha ki briew bym pat lah ban ithuh.
Na ka liang jong ki pulit ki la ioh jingtip ba ki nongtrei mistri dieng ha Umtrew jong ka Ri Bhoi District, ki la phet sha khlaw bad kine ki briew ki la leit phai noh sha la ki jong ki shnong, ong ka kyrwoh na  U Superintendent jong ki Pulit Ri Bhoi.
Kat haduh mynta, kiba la iap hadien jong ka jingjia ha Ichamati, ki la poi sha ka lai ngut.
Shillong: Ki pulit ka nongbah ki la lap ksai ia ki briew kiba donkti ban shim ia ka jingim jong ka samla na Manipur kaba la lap ia ka met iap jongka hynnin ka sngi na Ryndang Briew hajan Umiam.
Ia ka met ba pyut ka samla Manipur ka Leiyaton Soro 27 snem kaba dei na shnong Chingjaroi ka Ukhul district ka Manipur, la lap na Ryndang briew hynnin ka sngi kaba trei nurse ha Nazareth hospital, Shillong.
U SP (City) ka East Khasi Hills u Bah SA Rynjah, haba kren sha ki lad pathai khubor mynta ka sngi, u la ong, “Ngi dang ap ia ka kaiphod ka post mortem na NEIGRIHMS shwa ban iaid shakhmat ia ka jingtohkit".
U la ong ba ki pulit ki la ioh ksai ia ki katto katne ki briew kiba don kti ha kane ka kam runar bad shen kin sa pyllong ia ka jingthwet ia ki.
“Ngi la don ka jingsuba ia ki katto katne ngut ki briew bad ngin sa leh ia kaba donkam shen", la ong u Bah Rynjah.
U la ong ba kumba ka paw na ki dak ki shin na ka met jong kane ka samla, ka la paw ba ka dei ka jingshah pyniap dusmon ha ki runar tangba ki pulit kin pynthikna ban ioh shwa ia ka report na ka post mortem.
Na ka liang ka Administrator jong ka Nazareth hospital ka Sr Noreen ka la ong ba ka Leiyaton Soro ka dei ka nongtrei kaba tista bad kitkhia bha ia ka kam bad kaba la sngew tynnad ruh da baroh.
Ka la ong ba ha ka 26 tarik mynta u bnai, ka don ka duty mynstep bad ha ka sngi kaba bud ka don off day hynrei ha ka sngi ba ka dei ban wan trei, kam shym la wan phai shuh naduh ban iohi pynban ia kane ka jingjia.
Ka la pynrem ia kane ka jingjia bad ka la ong ba ka jingbishar hok ka dei ban ieng na ka bynta kane ka jingjia.
“Ngi pynrem jur ia kane ka jingjia bad ngi dawa ba ka jingbishar ka dei ban ieng na ka bynta ka samla Soro", la ong ka Sr Noree.
Ha kajuh ka por, ka kynhun jong ki sengbhalang kynthup ka Tangkhul Catholic Community, Shillong, Thangkhul Students Union, Shillong, Naga Students Union, Shillong, Thangkhul Elder’s Forum, Shillong bad ka Naga Elder’s Forum, Shillong ki la aiti dorkhas ha u Myntri Rangbah bad ha u myntri tnad kam pohiing ban dawa tohkit halor kane ka jingjia bad ban kem bad pynshitom mardor ia ki briew ba donkti ha kane ka kam runar.
:.
Shillong: Ki lad khubor, ki iathuh ba uwei u khar bylla, ula shah shoh hynnin ka sngi ha Sohra bad la wan rah noh ia u sha Civil Hospital, Shillong, namar ba ka jing mynsaw jongu, ka la kham jur.
Kiba mynsaw haduh mynta ka sngi, ki la don 16ngut na ka jingshah shoh ha ki bynta bapher jong ka nongbah Shillong bad ha kiwei de ki jaka.
Hynnin ka miet, kam shym la don kano kano ka jingjia ha ki bynta jong ka nongbah, kat kum ka khubor, ba la ioh lum.
Lah ban pynkynmaw ba uwei u briew, u Rupchand Dewan, ula khlad hynnin ka sngi, ha ka jing shah dung ha Iewduh bad sa hynniew ngut kiwei pat ki la mynsaw ha ka jingjia ha katei hi ka jaka hynnin, ha ka por 10.30 eiei mynstep.
Ka District Magistrate, East Khasi Hills, ka la pyllait korphiw mynta ka sngi, naduh ka por 8baje mynstep ha baroh kawei ka nongbah Shillong.
Nongstoiñ: Ha ka shiteng synia jong ka 28 tarik mynta u bnai ki runar ki bym shymla lah satia ban tip ki dei kiei ki la leit ban wiang diang ia kawei ka kali sorkar kaba kaba don ia u Number ML 01 6162.
Katei ka kali ka dei ruh ka kali jong ka tnad District Public Relations Officer (DPRO) Nongstoiñ bad ha kapor ba jia katei ka jingjia katei ka kali ka don ha ka jaka pynieng hapoh ka ophis ha Ladweitang Nongstoiñ.
Watla katei ka kali kam shymla ingkhong lut hynrei ki bynta kiba shakhmat jong ka engine ki la ingkhong lut khait bad ha kapor ba jia katei ka jingjia ym shym la don ba lap ban iohi namar kala dei ha kapor shiteng synia.
Shuh shuh la ong ruh ba kham hadien la wan lap  noh da ki briew kiba  iaid lynti na katei ka jaka ha kaba ki la pyrta briew bad mar ia  ioh sngew ki paidbah ki ba don majan bad katei ka ophis  ki la ia mih bad leit ban pynlip ruh  ia katei ka ding kaba dang klang.
Halor katei ka jingjia ka kong A.Rynjah District Public Relations Officer Nongstoiñ ka la leit ban buh ia ka jingujor sha ki pulit ka thanad Nongstoiñ , bad  ki pulit ruh ki la register ia ka case ha kaba ka jingthwet ia kitei ki briew kiba la don kti ha katei ka kam ka dang iaid sha khmat.
[ba bteng]Haba la shah shoh kumta ka Rida ka la hab ban panmab arti arjat ha la Kmie.
“Mab Mei ngan ym mlien shuh.
Ym dei ba nga isih hynrei dei ba nga la thait ka met.
" La pynpaw ka Rida.
Hadien kata ka Kmie ka la sangeh ka bom ka tied bad ka la byrngem“Tang shu mlien shuh ngan beh syndon na iing.
"Bak ka wan pat sha kamra shet ban peit ia ka bam ka sa bud sa u Panah ka Rida.
Haba ka la peit ka shem ba la ih lut ka ja ka jyntah.
Kumta baroh arngut shi tymmen ki sdang ban pyrkhat sa u sgitni da u tungtap.
“Kmie ih ngan thaw jingtah bang noh nga da une u tungtap…" La ong u Kpa“Ka biang Kpa to ngin sa bamja noh shiphang hi.
" La mynjur ka KmieKatba u Menkpa u dang dung jluk shi jluk ia uta u tungtap ka Kmie ka leit biang sha kamra thiah ka Rida ban khot bamja ia ka.
Ka Rida ruh kam pyneh eiei hynrei suki ka wan phai sha Kamra kumba la khot ka Kmie.
Kumta ki sa ia bam ryngkat.
Mynmiet ha jingthiah ka Rida ka la pyrkhat khuslai shaphang ia lade namar ka iohi ia ka dak ka shin ba ka Kmie jong ka, ka kham ieid ia u Panah ban ia ka.
Kane ka jingpyrkhat ka la rung ha ka dohnud bad jingmut jingpyrkhat jong ka.
Kane ka la ktah ruh ia ka thiah ka dem jong ka.
Watla ka pyrthei ka la kynjah jar hynrei ka Rida pat kliaw ka dang eh ki khmat.
Ha kaba khatduh ka la kut jingmut ban iaishah bad ban leit mih barabor sha iing ka Niakha.
Hadien ba la shim ia kane ka rai ka sa iohthiah jak haba la jan wan ka step.
Haba la shai ka bneng bad ka por ruh ka la don hynriew baje, na jingthiah ka Kmie jong ka, ka la khot ia ka ba kan khie noh.
Kumta ka la shu khie jubor justi tang ban pynhun ia la ka Kmie.
Kumba ju trei ka la pynbiang nadong shadong ia kiei kiei shuwa ka por leit trei ne leit klas.
Hynrei namar ba ka la tip ba ka Kmie jong ka kam leit Iew shuh, ka la shu peit siar shaphang la u Panah un mih ne em na iing ban leit bylla.
Haduh shiphew baje u Panah u mih na iing khlem tip la u leit shaei.
Hadien ba la leit u Panah ka ruh ka la khreh ban mih na iing da kaba ai daw ba kan leit iakynduh bad ka paralok ha Mawkhar.
Ka Kmie jong ka ruh ka shah sngewbha namar ba ka shaniah ia kata ka daw ba ka khun ka ai.
Haba la mih na iing ka Rida thiaw ka pynbeit la ki kjat ban leit sha Iewduh ban iakynduh bad la ka Niakha.
Ynda ka poi ha dukan ka iohi ba ka la don ar ngut ki Samla shynrang kiba dang bunkam ban pynkhuid ia ka dukan.
Hangta ka leit ban ieng ha syndah jong ki bad kylli ia la ka Niakha.
“Bahbah phi dei kumno bad i Niakha jong nga i trai kane ka dukan.
?" La buh jingkylli ka Rida“Ngim dei eiei hynrei ngi dei ki nongbylla jong i bad ngi sah ha kajuh ka shnong bad i" la jubab kita ki Samla“Phi pat phi dei kumno.
?" La kylli kylla sa kita ki Samla“Nga nga dei Niakha … " la jubab ka Rida“O phi sah hangno.
?" La kylli biang ki Samla“Nga sah ha Jaiaw…" La jubab ka Rida“O phi dei i khun jong ito iba dang shu khlad shen ne…?" La kylli ki Samla“Hooid, o phi ithuh ia i Pa jong nga mo.
" La ong pat ka RidaKumne hadien ka jingiakren ki la ia sngewtynnat eh pynban.
“I Niakha pat in wan ne em shane.
?" La wad jingtip ka Rida“Tharai i lah ban wan, namar i mut ban thied tiar noh mynta ka sngi… I la ong ruh ia ngi ban ia leit kit lang ki mar ki mata…" La iathuh uwei na kita“O to kata nga kwah kein ban iakynduh bad i…" La pynpaw ka Rida“To ap kata.
Ne phi lah ban leit pyndep kam shuwa lada jia ba i wan ngin sa iathuh hi ma ngi.
" La ai jingmut kita ki SamlaKa Rida ka la don hapdeng ar ki jingmut la yn ap ne yn leit shuwa.
Katba ka dang khan kumne ka la pyrkhat ban leit phai shuwa sha Mawkhar ban iakynduh bad Linda.
Kumta ka la kren ia ki bad leit shisha sha Iing ka Linda ha Mawkhar.
Ynda ka poi ha iing ka paralok, ka la shongkai hangta bad ka lawer ruh ia ka Linda ban ia leit iew bad ka.
“Lin lada phim bun kam ia ngin leit kai sha Iew shiphang.
" La wer ka RidaKhlem kyntait ia ka jingkhot ka paralok ka Linda ruh ka la khreh ban leit.
Kumta hadien ba la dep dihsha dih dud nangta, ki la ia mih bad leit sha Iew.
Ynda la poi ha Iew ka la iohi ba la dep khang noh ia ka dukan.
Ka la ieng hangta bad i Kong Mer iba shong dukan marjan i la pyrta.
Shillong: La ioh khubor ba ki pulit jong ka Meghalaya, ki la lap ia ka jaka ba thang ia ka lama lai rong jong ka India bad ka jaka ka dei ha ka kynroh jong ka Bible Society of India, kaba ha Madan Student Jaiaw.
Ki pulit ki la leit peit ia katei ka jaka bad ki la lum ia ki sakhi kiba don ha katei ka jaka thang bad la phah ia ki jingshisha sha ka  Forensic Science Laboratory (FSL) ha Mawdiangdiang.
Ka jingtohkit, ka dei hadien ba la pyn saphriang ha ki social media, ha ki khyndiat sngi ba ladep,  ia ka jingthang ia katei ka lama lai rong bad ki pulit ki la shimti ban tohkit halor katei ka jingjia.
Shillong: Ka District Magistrate, jong ka East Khasi Hills, ka la pynjari biang ia ka korphiw ha ka nongbah Shillong, naduh ka por 9baje mynta ka miet haduh lashai ha ka por phra baje mynstep bad ki jaka ki ban trei kam ka korphiw, ki long baroh ki jaka Municipal, baroh ki jaka jong ka Cantonment, baroh ki jaka jong ka Mawlai Block, baroh ki jaka jong ka Mawpat Block, ki jaka jong ka Mylliem Block naduh Umshyrpi haduh Hynniewmer.
Nangta ka Mawblei, Mawdiangdiang, Madanrting, Laitkor, Nongkseh, Umlyngka, Lawsohtun, Diengiong, Siejiong.
La pyntip ruh ba kito ki jaka kiba hap ha Lumdiengjri Police Station bad Sardar Police Station, kin dang iai bteng ban hap ha ki kynta jong ka korphiw, naduh ka por 9baje mynta ka miet, haduh lashai 8baje mynstep.
Shillong: Ka seng KSU mairang circle ka phah ka jing kitbok kitrwiang ïa ki khynnah samla ka jaitbynriew kiba pyn khreh ban thoh ïaki examination ba pher bapher khamtam eh ïaki khynnah board SSLC bad HSLC kumjuh ruh ia kiwei de.
Ka seng ka sngew ban pyrto shi katdei eh ha kaba ki para samla kila nang kiew shaphrang ha ka liang ka pule puthi.
Kum ka seng ki khynnah pule ka seng KSU ka kyntu ruh iaki ki para samla ba dang pule ban trei shitom bad pynleit Jingmut haki jing pule khnang ba ka burom ka ïing ka sem bad kumjuh ruh ka ri bad ka jaitbynriew kan nang kiew shaphrang.
Shillong: Ka JSU ka pynpaw ia ka jingsngewsih kthang haba ka ioh sngew ba u wei na ki dkhot jong ka KSU u lah iap ei ha ki kti ki mynder ha ka shnong Ichamati myn hynnin ka sngi.
Kum ka dak jong ka jingpynrem ia ka jingleh donbor bad ka jingbuhai shnong ki mynder  ha ki jaka Khasi ka pyni ba kine ki briew kim salia shuh ia ki bor ka jong ka aiñ bad ia ki trai ri trai muluk.
Ka seng ka kyntu ia ki paradoh parasnam ba shi syn don ba kim dei shuh ban khot ne ai jingtrei shuh ia ki mynder bad khamtam ia kito kiba leh benami ha ki kam khaiì pateng namar hadien kane u mynder un sa bam bad nguit kylla ia ngi ki trai ri trai muluk.
Ka JSU ka pynrem jur ia ka sorkar MDA ba ialam khmat da u Conrad Sangma.
namar ba kane ka sorkar ba mynta ka dei ka sorkar kaba bunkam ban pynbun tang da ki tamasa lehkmen bad ban pynbiej ia u paidbah ,ba u paidbah un klet ia ki daw bah jong ka Ri bad ka jaidbynriew.
Ka seng JSU ka kwah ban pynkynmaw ia ki jingshah thombor ba dang shen ki para doh para snam ha ki nong Bangla ha ki thain khap pud Indo-Bangla, ka pyni ba kane ka sorkar kam ju shim khia ban ioh ban kem ia ki riew sniew kiba donkti ban lute bad ban pynmymsaw ia ki briew ba sah ha khap pud.
Kumta ka seng JSU ka kren shai kdar bad dawa ia ka sorkar MDA ba ka dei ban kem mardor bad ban pynshitom ia kine ki nongthombor bad ki riewthrangsnam kiba thmu ban pynhiar kput ia ngi ki trai ri trai muluk.
Ka seng ka lah ong ruh lada kane ka sorkar kam lah ban kem ia kine ki mynder ki kiba donkti ban thombor bad pyniap ia u dkhot ka KSU ka pyni ba kane ka sorkar kam don khyndiat ruh ka jingkit khlieh ban wan rah ia ka jingshong shngaiñ ia ngi ki trai ri trai muluk, hynrei kane ka sorkar ka lah shu pynsaja ia u paidbah, da kaba pynduh ia ki internet bad ban khang surok ne curfew na ka por sha ka por ha man ba mih ki jingia khih bad ia jing ia kynad ki bapher bapher bad  kane ka jingleh jong kane ka sorkar ka pyni ba kam don ka jingbah khlieh kaba shisha ban wanrah ia jingshong suk shong shngaiñ kaba paka ha ka jylla hi baroh kawei.
Ka JSU ka phah ruh ia ka kyrwoh jingsngewlem sha ka ing ka sem u samla Lurshai Hynniewta bad sha ka seng KSU.Ka Federation of Khasi States ka phah ka jingsngewlem halor kane ka jingjia kaba sngewsih ia ka iing ka sem u (L) Bah L Hynniewta, Sohra Khliehshnong.
Ha kum kane ka por ka seng ka duwai ba u Nongbuh Nongthaw un ai ka jingtngen ia ka iing ka sem bad ia kiba ha iing baroh.
Ha kawei ka khubor, ka Hynniewtrep Youths’ Council (HYC) lyngba ka Central Executive Committee meeting kaba lah long mynta ka sngi ka pynrem jur ia ka jingshah thombor ki dkhot ka KSU ha ki mynder ri ha Ichamaty mynnin ka sngi.
Ka Seng ka pynpaw ia ka jingpyrshah kaba jur halor kane ka jingnud jong ki bar Jylla ban thombor bad pynmynsaw ia ki paradoh parasnam, kaba lah wanrah ia ka jingmynsaw jong kiba bun bad ruh ka jingduh noh ia ka mynsiem ba kordor jong uwei na ki dkhot jong ka KSU na Sohra Circle.
Ka Seng ka phah ka khubor sngewlem sha ka ing ka sem jong utei u Samla uba lah duh noh ia la ka jingim ha katei ka jingjia bad ngi duwai ba u Blei Nongbuh nongthaw un don ryngkat lem bad ki ha kum kane ka por.
Ka seng ka kitbok kitrwiang ruh ia baroh ki dkhot Jong ka Seng KSU bad ki riewpaidbah kiba lah mynsaw ha Katei ka jingshah thombor bad ba kin ia ioh noh kham kloi ia ka met kaba koit ba khiah.
Ka CEC mynta ka sngi ka dawa jur na ki bor pulit ba ki dei ban kem lut ia baroh kiba donkti ha katei ka kam beain namar katkum ka jingtip, ki mynder kiba don ha katei ka kam ki don bun spah ngut  ki bor pulit ki dei ban kem ia baroh kito ki mynder kiba pynshit, pynmynsaw bad rah ia ki tiar ialeh da ka jingmut ban pynmynsaw bad shim ia ka jingim jong kitei ki dkhot ka KSU mynnin ka sngi ha Ichamaty.
Ka Seng ka dawa ruh na ki bor pyniaid jong ka Elaka Mawlong ba ki dei ban beh lut bad nym ai jaka sah ia kitei ki bsein nangne shakhmat namar ka lah urlong ka jingkren ba ynda ki lah syaid kin sa puh kylla hadien.
Ka jingleh jong kitei ki briew mynnin ka lah pynpaw shai ia ka jinglong riewkhlaw bad beain ka jong ki.
Shillong: Ka Khasi Student Union (KSU) mynta ka sng ka la pynrem ia ka tnat pulit ka jylla ba ka dei ka KSU ba sdang thaw klumar nyngkong ha Ichamati.
U president ka KSU u Lambokstarwell Marngar mynta ka sngi u la ong ba ka jing kynnoh ki pulit ka jylla, ba ka dei ka KSU ba sdang thaw jing klumar ha Ichamati kam dei ka ba shisha namar ka seng kam don jing thmu ban pynklumar ha Ichamati.
Kumba shu pynkynmaw ka tnat pulit ka jylla lyngba ka ‘press release’ ka la kam ba ki dkhot ka KSU, hadien ka jing ialang ki la wiang ding ia u skum ha jan iew bad ki la thmu ruh bad wiang ding ia ka ing, bad dei hangne ki bar jylla ki sdang ban pynphai kylla da kaba kawang maw ka ka bos ba kit ia ki dkhot ka KSU.“La da ngi don jing thmu bad pynklumar ha Ichamati ki dkhot jong ngi kin nym wan sha ka jing ialang thylli kti bad kata ruh tang khyndiat ngut" la bynrap u Bah Lambokstarwell Marngar.
U president ka KSU u la ong ruh ba ka tnat pulit kam lah ban shu kynnoh ba ki dkhot ka seng ki wiang ding namar katto katne ngut ki dkhot jong ka seng ki dang ia bam ja por ba kem ding u skum.
“Nga don lang hangto por ba bam ja bad katto katne ngut ki dkhot ka KSU, ha kaba ki dkhar ki la sdang ban thombor ia ki dkhot ka seng, kane ka jing thombor da ki spah ngut ki dkhar ka dei ka ba la pynkhreh lypa" la ong u Lambokstarwell Marngar.
