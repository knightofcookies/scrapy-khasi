NOTA – 2502.
KERBHAME DKHAR (NPP) – 5743.
WANTHMU PHAWA (IND) – 19394.
BHALANG BANG (INC) – 335.
HELPING PHAWA (PDF) – 21492.
AMOS DKHAR (UDP) – 22153.
PHIWELL SHYLLA (IND) – 12564.
PLANNING RYMBAI (PDF) – 16133.
VICEROYALSON NONGTDU (INC – 24082.
SILVANUS SUKHLAIN (NPP) – 24273.
MICHEAL NONGTDU (INC) – 12455.
SONYBORN PYRNGAP (IND) – 5166.
BISHARBHA PALA (PDF) – 1252.
ROLLINGSON DKHAR (NPP) – 19793.
BEGIN LS PASLEIN (INC) –  16944.
ALBINUS LAMURONG (PDF) – 972.
ZOSIAMA THIANGLIA (UDP) –  16563.
LALMINGA NGAMLAI (NPP)  –  9002.
MONGUL SING TYNGKRA (NPP) – 7723.
DESCEOUS POHSHNA (INC) – 45274.
WANSHWA NONGTDU (IND) – 945.
ANTHONY SUMMER (KHNAM) – 2992.
JOINRIWELL PYRTUH (NPP) – 22543.
BALIOS SWER (INC) – 3334.
MARSHALL S BIAM (IND) – 439.
Shillong: Mynta ka nohsngi, la iathuh ba U Bah Himalaya Shangpliang, nongialam ka seng Congress lem bad U Bah Kennedy Khyriem, ki la leit ia kynduh ia U Dr Donkupar Roy, nongialam ka UDP, ha kaba ki tyrwa ban ia treilang ha ka Executive Committee ba thymmai ha Khasi District Council.
Mynta ka janmiet pat la iathuh ba U Ma Sniawbhalang Dhar lem bad U Dr WR Kharlukhi, ki la leit ia kynduh ia U Dr Donkupar Roy, President ka UDP, na ka bynta ban iakren, ha ka ban thaw ia ka Executive Committee ba thymmai ha Khasi District Council.
La sngewthuh ba ka UDP, ka don hi ia ka jingmut, na ka bynta ban iatreilang bad ki kynhun synrop ha ka sorkar Jylla, lane ka Meghalaya Democratic Alliance (MDA) bad lada ka long kumta, ka Congress kan hap ban shong sha ka liang pyrshah, ong ka khubor.
Congress 10+ Independent 3+HSPDP2+PDF 1=16 KHADCFRIEND( GOVT)2019.
Ri Bhoi District pat??.
Jowai: Ki la don ki kali kiba shah kawang maw mynta ka step ha Mookaiaw, ha kaba la kynnoh, ba kiba kawang maw, ki dei kiba kyrshan ia ka u kandidet jong ka seng NPP.Shillong: Ki lad khubor ki iathuh ba U bah Ronnie V Lyngdoh, kandidet ka seng Congress, ula jop na Mylliem Constituency,  nangta U Bah Paul Lyngdoh kandidet jong ka seng UDP, ula jop na Jaiaw, U Bah PN Syiem, ula jop na Pynthorumkhrah.
Nangta ka kong Grace Mary Kharpuri kandidet jong ka seng Congress, ka la jop na Nongshken Constituency, U bah Teinwell Dkhar, kandidet ka seng UDP, ula jop na Shella Constituency bad U bah Ryngkatlang Lyndem, kandidet ka seng UDP, ula jop ia ka Laitkroh Langkyrdem Constituency.
U bah Gabriel Wahlang kandidet ka seng Congress, ula jop na Nongstoin, katba U bah Bajop Pyngrope, kandidet ka seng Congress, ula jop ia ka Rambrai Constituency.
lada phin shna noh da ka mobile apps lehse ka lah nang kham pynsuk shuh shuh iangi kiba pule khubor ha ki mobile phoneKa jingai ne phah jingtip/khubor jong phi lyngba ka juk Stad ba MYNTA ka long ka lad ai jingiarap ia u paidbah.
Ka la bha ba phin update nh mynta ia ka election news.
Shillong: U Ma Madonbai Rymbai CEM barim ka Jaintia District Council, ula shah rem ha u kandidet shimet, U Ma Lakhon.
U Ma Lakhon, u ioh 3782 vote, katba U Ma Donbai u ioh 3,078 vote.
Shillong: Ki lad khubor ki iathuh ba U Ma Thombor Shiwat, nongialam jong ka NPP, un lah ban long U Chief Executive Member ba thymmai jong ka Jaintia Hills District Council.
Ka NPP, ka jop da 12ngut ki MDC ha Jaintia District Council, ka UDP da 10ngut, katba ka seng Congress ka jop tang 4ngut ha ka iing dorbar, kaba don 29ngut.
Shillong: La ioh khubor ba U Ma Lasky Rymbai kandidet jong ka seng UDP, ula jop na Tuber Constituency.
Shillong: U nongthoh khubor na Jowai, u iathuh ba U Ma Andrew Shullai, kandidet jong ka seng Congress ula jop na Jowai Central.
Yn dang buddien halor katei ka khubor bad ia ka jing ioh vote kin kandidet ruh kumjuh.
Shillong: Kawei ka pulit Home Guard ka la ujor ejahar sha ki pulit ba ha ka 25 tarik u rymphang ha ka por 3 baje nohphai sngi katba ka dang pyniaid kali ha ki thaiñ Mawlai, kawei ka Taxi kamai kaba don ia u nombar ML-05R 1216 ka la pynkheiñ ia ki aiñ ñiah kali bad katei ka jia ha Mawlai Umthlong.
Ha katei ka jingjia ka la ong ba ka la pynsangeh ia katei ka Taxi bad ka la pyrshang ban knieh ia u shabi kali, hynrei u nongñiah pat u la khynñiat da ka jingkhang kali bad ka la mynsaw.
Shillong: U CEM ka KHADC u Bah HS Shylla u la hynnin ka sngi ba u la pynsngew ha u Lat ka jylla u T Roy, ba ma u shimet, um don ka jingsnew pyrshah haduh katta katta ia ka Citizenship Amendment Bill (CAB) ba la wanrah da ka sorkar pdeng hynrei u sngew khia palat ia ka jaitbynriew lajong.
“Nga la pynsngew shimet ha u Lat ka jylla ha ka jingiakynduh mynta, shim ma phi ka CAB, ai ia ngi ka Inner Line Permit (ILP)", la iathuh u bah Shylla haba kren sha ki lad pathai khubor hadien ba la wan iakynduh ia u Lat ka jylla.
Haba pynpaw ba ma u shimet um sngew pyrshah than ia ka CAB hynrei ka donkam ia ka jaitbynriew ban iada.
“Ngim da don eh kata ka jingsngew pyrshah ia ka CAB namar ba ka dei ka jingmyntoi ka India baroh kawei ia ka jingshah lehbein ki Hindu sha Bangladesh, Pakistan bad Afghanistan hynrei ma ngi hangne ai ia ka ILP, ka la biang, ma phi ka ri India shim ka CAB", la iathuh u bah Shylla.
U la ong ban iada ialade bad ban iada na ka jingwan ki briew nabar jylla, ka dei tang ka ILP.“Ngi sngew burom ia ki nong-India hynrei lada kin wan bun ngin shah tyllep bad ka donkam ban iada ia ngi.
Lada shah leh bein ki Khasi ha Bangladesh, ngi pdiang ia ki ban wan shane bad kane ka dei ka jingsngew jong ngi para jaitbynriew.
Hynrei nga kwah ban ong hangne ba ngi donkam ia ka ILP bad ngi kwah ban ioh noh ia ka order na ka Supreme Court", u la ong.
Ha kawei ka liang, u bah Shylla, u la ong ba ka daw ba um treh ban ialeh elekshon shuh, ka dei namar ba ki briew ha jaka ban thung soh, kheit soh noh pynban.
“Ngam treh ban ialeh elekshon ka dei namar ba u paidbah u kheit soh ha jaka ban leit thung, bad ki briew kiba la thmu ban leit thung kim nud shuh ban mih ha ka por elekshon namar ba watla kim kwah kheit ruh u soh u hap hi", u la ong.
U la ong ba ha ka por elekshon, lada ki briew kim kheit ruh hynrei u soh u hap hi, kumba jia ha Wahingdoh ha kane ka elekshon MDC, ha kaba ka la don ka jingkynnoh ba sam pisa ban thied vote.
Shillong: U MP ka Congress na Shillong u bah Vincent H Pala u la ong ba napdeng kiwei pat kiba pan tiket na Tura, u Dr Mukul Sangma, u dei uba kham biang eh ban ioh ia ka jingjop lada un treh ban mih madan.
Ha ka jingkren sha ki nongthoh khubor, u Bah Vincent u la ong, “Ngi don ruh ka Deborah Marak, hynrei lada iakhun u Dr Mukul, ka kham don ka lad ban jop".
U Bah Vincent u la ong ba wat la u Dr Mukul u la pynpaw ba um treh ban iakhun ia ka MP namar ba u dang kwah ban don ha ka saiñ pyrthei ha ka jylla, hynrei un hap ban pdiang lada ka jur ka jingdawa na ki paidbah.
“U Dr Mukul un hap ban pyrkhat katkum ka jingangnud ki paidbah kumba nga ruh nga long enjiniar hynrei nga hap ban kylla ia ka rai namar ka jingkwah jong u paidbah ban iakhun ia ka elekshon ha u snem 2009", u la ong.
Haba kyrshan ia ka jingsngew jong kiwei ki MLA ka Congress ba u Dr Mukul u dei ban mih madan ha kane ka MP elekshon, u Bah Pala u la ong, “Nga kyrshan ia ka jingpynpaw kiwei ki nongialam ka party ban iakhun u Dr Mukul namar ba u don ka lad ban jop namar ba ka NPP kan khlain bha namar ba ka don ha ka sorkar".
Kumba ka lah ban dei, ka NPP kan sa sei ia ka Agatha K Sangma ka para jong u Conrad K Sangma ha kane ka kynti bad kan long kaba jwat ia ka Congress ban jop na Tura lada kam ioh ia u kyrtong uba khlaiñ.
Na ka bynta ka Shillong Parliamentary konstitwensi, u bah Vincent u la ong ba u don ka jingkyrmen ban ioh tiket biang ban iakhun watla ki don kiwei pat kiba pan tiket.
“Ka shong ha ka party ban rai ia ka tiket bad ka seng kmie kan leh halor kane", la ong u bah Vincent.
U la ong ba ka Congress ka don ka jingkyrmen ba kan rah biang ia ka thong ha kane ka kynti na Shillong watla kan shong ha ka rai jong u paidbah.
Shillong: Ka sorkar jylla ka la pynmih hukum ban maham ia ki nongtrei jong ka 108 lane ka GVK EMRI ba kim dei satia ban sangeh treikam bad ka sorkar ka la pyntreikam ruh ia ka Meghalaya Essential Service Maintainance Act , 1980 bad katei ka hukum kaba la pynmih kan treikam 6 bnai.
Ka sorkar ka la pynmih hukum ruh ba lada ka don kano kano ka jingpynthud ia ka jingshakri ha ki kam kyrkieh kin ngat kitei ki kyndon jong ka MESM Amendment Act 2003.
Ka jingpynmih ka sorkar ia katei ka hukum ka dei hadien ba la mih ki khubor ba ki nongtrei jong ka 108 ki la byrngem ban sangeh treikam namar ka jingbym lah ki nongpyniaid ban pynurlong ia ki jingdawa jong ki.
Ka sorkar ka la ong ba ka jingkhang ka plie ban ia kren bad ba ki kam na ka bynta ki jingdawa jong ki nongtrei ka la iaid shakhmat kumba la dep ban ia kren naduh kham mynshuwa.
Lah ban kdew ba ki nongtrei jong ka 108 kiba don hapoh ka lama jong ka Meghalaya EMRI Workers Union ki la dawa ba dei ban pynkiew ia ka tulop jong ki, ban pynbiang shuti ia ki bad ban pyllait ruh ia ka jingtrei palat ia ka por bad ba kitei kin long katkum ka aiñ jong ka tnad Labour.
Lah ruh ban kdew ba ka Meghalaya Essential Service Maintainance Act, 1980 ka khang pyrshah ban khot ia kano kano ka jingsangeh treikam hadien ba la pynmih ia ka hukum kan dei kaba be-aiñ, ka kdew ruh ba kino kino kiba pynkheiñ ia katei ka hukum kin ngat ha ka jingshah pynshitom kumab la kdew ha katei ka aiñ, ki jingpynshitom kiba la kdew ha katei ka aiñ ka long ba kiba pynkheiñ kin ngat ha phatok kaba lah ban poi sha ka 6 bnai ne ka kuna kaba lah ban poi sha ka T.1000 tyngka lane baroh ar tylli kitei ki jingpynshitom.
Katei ka aiñ ka kdew ruh ba lada don kino kino kiba pynshit ba ki nongtrei kin sangeh treikam kin ngat ha phatik haduh shisnem ryngkat ka kuna kaba T.2000 tyngka.
Shillong: Ki shipai Um (Indian Navy) ki la mih noh myn hynnin ka sngi na Ksan hadien ba ki bor bahalor jong ki ki la phah ba kin leit phai noh.
Kumba ka long haduh mynta sah sa tang ki NRDF bad SDRF kiba dang bteng ban wad metiap na krem dewiong ha Ksan.
Ka bor District jong ka East Jaintia hils ka la ai khulei kyrpang ia ki shipai um shuwa ba kin mih noh na Ksan.
Ka jingwad metiap pyut ha Ksan ka dang iai bteng haduh mynta ruh bad ka CI L ka la sdang ban tan um biang naduh mynhynnin ka janmiet haduh ka por 5 baje mynta ka sngi kaba la long 36 kynta bad la lah ban sei haduh 4860000 litar ka um, katba ka KSB pat ka la tan Um 32 kynta bad ka la sei 6336000 litar ka um, ka Kiloskar ka la tan um 2880000 litar.
Nongpoh: Ki 25 ngut ki nongtrei kiba la ioh ban trei hapoh ka Toll Plaza kaba don hapoh ka shnong Pahammawlien 20Mer ha Ri Bhoi, hynnin ka sngi ki la pynlong ia ka jingiakynduhlang ha Nongpoh, kata hadien ba ki khlem ioh tulop mynta la 4 Bnai bad shah beh noh ha ki nongpyniaid jong kawei ka Kompani bar jylla, kaba la ioh ban shimwai ia katei ka Toll Gate.
Ha ka jingiakynduhlang jong kitei ki 25 ngut ki nongtrei ka Toll Plaza, kaba la synranlang da ki nongialam ka HNYF, Northern Region, ha kaba ki la iatai sani bha halor katei ka jingshah beh kaba kyndit kyndit na katei ka jaka trei bad ki la shim ruh ia ka rai ban ieng iakhun tyngeh na ka bynta ban ioh iala ka jong ka hok.
Haba ha ka sur jong kitei ki 25 ngut, u Samla Robert Maring, uba dei uwei na ki samla ba la shah beh kam, u la iathuh ba ki la sdang ban trei ha katei ka Toll Gate naduh u snem 2016 kumte ter ter haduh kine ki khyndiat bnai ba la leit, tad haduh ba kin da ioh syndon ia ka jingtip ba kim ioh shuh ioh ia ka Tulop bad ruh ban leit trei hapoh jong katei ka Toll Plaza.
Haba batai bnai halor ka jingtrei hapoh katei ka Toll Plaza, utei u samla u la iathuh ruh ba naduh u snem 2016 haduh u 2018, ka Kompani kaba shimwai ia katei ka Toll Plaza, ka la shu ai tang ka Tulop kaba T.5500 shibnai khlem da leit trei, namar ki nongpyniaid jong katei ka Kompani ki ong ba ia mynta hi ym pat donkam ba phin wantrei, hynrei lada donkam briew ka Kompani hi kan sa khot.
Hadien ba ngi la ioh ia ka lad ban trei hapoh jong katei ka Toll Plaza, ngi da kwah eh ban trei bad ngi la iai ap ia kata ka jingkhot na ki nongpyniaid jong katei ka Kompani, bynta ban shong Duty hapoh jong katei ka Toll Palza, hynrei haba kim khot ngim lah ban leh ei ei.
Hynrei dei ha u Bnai December jong u 2018, hadien ba katei ka Kompani ka la mih noh na katei ka jaka bad la wan thymmai da kawei pat, ngi kum ki nongtrei ngi la pyrshang ban leit ha katei ka Toll Plaza, hynrei ha kaba kum katei ka por la wan mih u Rangbah shnong ka Pahammawlein 20Mer bad u pdiang shuh iangi, da kaba ong ba kitei ki 25 ngut ki la ioh rungkam khlem da don ka jingtip na ka shnong bad kim lah shuh ban trei hapoh jong katei ka Toll Plaza bad ban ioh biang ia ka Tulop kumba ki ioh mynshwa.
Haba pynkut, utei u samla u la iathuh ba katkum ka jingong da utei u rangbah shnong, la ong ba lada thungkam biang ia kitei ki 25 ngut, ka mut ba kino kino ki kynhun Sengbhalang ki ioh shuh ban leit shim ia ka Donation napoh jong katei ka Toll Plaza.
Haba iadei bad katei ka jingshah beh kynsan kitei ki 25 ngut, na ka liang u Bah Marcus Marten, President ka HNYF, u la ong ba kum ka seng ka pynrem jur halor ka jingshah behkam kitei ki 25 ngut.
Da kaba don ruh ba ka seng hi kan ieng beit bad ka nongrim pyniohkam biang ia kitei ki 25 ngut ki samla kynthei bad shynrang.
U la ong ruh ba kumba ka seng ka la ialeh shitom ban pynrung kam ia ki samla Khasi ban trei hapoh katei ka Toll Gate, namarkata hadien ba la shah beh kitei ki 25 ngut, ka seng hi kan iaid shakhmat ban iakhun pyrshah.
Namarkata, lada ki bar jylla kiba trei hapoh katei ka Toll Plaza ki nangbun nangbun, balei ia ki samla Khasi la thmu ban beh noh, ong u Bah Marcus Marten.
Kumta halor kane ka seng hi kan nym shongklikti, hynrei kan iaid beit shakhmat lada kan poi shano shano ruh, u la bynrap.
Ka sorkar America, ka tyrwa ban siew shi million dollar ia kino kino kiba lah ban ai jingtip, na ka bynta ban ioh kem mardor ia u snar lehnoh ba satar, uba dei u khun jong U Osama Bin Laden.
Ka tnat kam poh iing jong ka sorkar America, ka pynbna ba katei ka dei ka khusnam, na ka bynta ban lap ia U  Hamza bin Laden, wat lada u don ha kano kano ka Ri ruh, na ka bynta ban pynshitom halor ki kam pyntriem jongu.
La ong da ka tnat poh iing ba U Hamza bin Laden, u dei uwei na ki snar jong ka seng ehrang  al-Qaeda, uba dei uwei na kiba don ha khmat eh jong katei ka seng.
U kpa jong U Hamza, U Osama Bin Laden, ula shah pyniap ha ki shipai America ha U Jymmang 2011.
U Hamza bin Laden, u don 30snem ka rta bad u dei u ehrang ba snar bha, ha kaba la ai ia u, ia katei ka nam ha U Kyllalyngkot 2017.
Utei u khun U Bin Laden, ula pynphriang ia ki khubor ha ka internet, ha kaba u pynshlur ban hiar thma ia ki ri sepngi, na ka bynta ban pynhiar kput, halor ka jingshah pyniap jong u kpa jongu ha u snem 2011.
La iathuh ba U Hamza, u ia poi kha bad ka khun jong U  Mohammed Atta, uba dei uwei na ki snar ehrang, uba don bynta ha ka jinghiar thma ia ka US ha ka 9/11.
Haduh mynta, ym shym la tip satia haei ba u don U Hamza, wat la ki don kiba ong ba u shong u sah ha Iran bad ka kmie jongu, hynrei katei ruh ka long ka mat ka bym shai satia, namar ba ka Al Qaeda, kam iahap satia ia ki riew niam Shiite, kiba don bun bah ha katei ka Ri.
Ia u laden dei shipai Jong ka America ba ioh siat iap um dei shipai Jong ka PakistanKhublei ia ka jingpynbeit jong phi.
Shillong: Ka Nongbareh Lyntiar Secondary School kan rakhe ia ka jingdapsnem jong ka skul ha kaha Madan skul Nongbareh Lyntiar Secondary School ha ka pormynstep.
Ha kane ka jingrakhe yn pynkup burom ia ki khynnah skul barim kiba wan sha khmat ha ka exam matrik (SSLC) jong ki bad ha kane ka sngi yn pynkup burom ruh ia ki Riew Rangbah jong ka shnong.
I Kongsan ha kane ka jingrakhe in long i,.
Kumta ka SMC ryngkat ka Dorbar Shnong ka khot ka wer ia baroh ki khynnah skul barim ba kin sngewbha ban pyllait por khnang ban ia don ryngkat ha kane ka jingrakhe dapjong ka skul bad kumjuh ruh la kyrpad ia ki para jan shnong para jan thaw ba phin sngewbha ban ia poi lang ha kane ka sngi.
Ka Dorbar Shnong Nongbareh Lyntiar kan pynlong ia ka Educare Evening Musical Concert ha kane ka juh ka sngi () ha Madan Phutbol Nongbareh Lyntiar ha ka por.
shaneng.
Ha kane ka Concert yn wan pynshongshit da ki kynhun Nongtem () ba pawnam jong ka Jylla kynthup ia ka:-Kin don ruh ki jingialehkai ba bunjait ki ban pynbyrngia ia ki nongwan.
I kongsang ha kane ka Concert in long i Smt.
Dolly Khonglah, Secretary Meghalaya Exporter and Importer Chamber of Commerce bad i symbud kongsan da i Smt.
Dukane Tariang, Exporter.
Ia ki Entry Ticket lah ban ioh ha kine ki dukan harum hapoh ka:-.
U heh shipai suin, uba la shah kem ha ki shipai Pakistan, U  Wing Commander Abhinandan Varthaman, ula wan phai sha India ha khappud jong ka  Wagah-Attari bad katei ka dei hadien ar sngi, ba ula shah set ha Pakistan, hadien ba ula kynthih na ka liengsuin jongu.
Kiba ha iing jong U Abhinandan, ki la wan poi sha Delhi na Chennai hynnin ka janmiet, ong ka khubor.
Kham mynshwa ka Pakistan, ka la kyntait ban pynphai ia U Abhinandan, da ka liengsuin bad ym na khappud jong ka  Attari-Wagah.
Ki lad khubor ki iathuh ba ki heh sorkar India, ki la kren ia ki heh sorkar Pakistan, hadien ba U Imran Khan, myntri rangbahduh, ula pynbna ban pyllait noh ia U Abhinandan bad la ai jingmut ia ka Pakistan, ban ailad ba un wan phai da ka liengsuin, hynrei ka Pakistan, ka la kyntait bad ka la pyntip, ba un wan phai lyngba katei ka khappud jong ka India-Pakistan.
Uwei u pulit havildar jong ki pulit Meghalaya, ula iap ei mynta ka sngi, na ka jingbthei ka suloi, ha ka por ba u dang sei ia u kuli na ka ktang suloi jongu ha Tura, West Garo Hills.
La iathuh ba U Mone Marak, uba peit ia ki tiar siat, u dang sei ia u kuli na ka  5.56 INSAS rifle ha ryngkat bad U Jimberth M Marak (uwei na ki nongpeit tiar siat) ha ka por 2baje nohsngi.
La leit ialam ia u sha Hospital, hynrei ki doktor kim lah shuh ban iarap ia u bad ula khlad noh, ong ka khubor.
Ka Shillong Lajong ha kane ka kynti, ka don hapdeng ka jingeh ha ka lynti iaid jongka bad kawei ka daw, ka dei namar ba kam don ki nongialehkai ba kham shemphang bad kawei pat ka dei namar ba kam don ki nongialehkai nabar ri kumba la leh ha ki snem ba la dep.
Napdeng kine ki 11 tylli, kiba la wan hakhmat duh ban kamai point ka dei ka Chennai City FC kaba kamai 40 point, bud sa ka East Bengal 36 point, Real Kashmir 33, Churchill Brothers 31, NEROCA 26, Mohan Bagan 26, Indian Arrows 21, Aizawl 18, Minerva Punjab 17, Gokulam Kerela 14 bad ka Lajong 11 point.
Jammu: Arngut ki pulit CRP bad arngut ki heh pulit jong ka  Jammu and Kashmir, ki la shah siat iap mynta ka sngi bad sa san ngut kiwei pat ki la mynsaw, ha ka jing iakhun bad ki ehrang ha ki bynta jong ka  Babagund Langate ha  Kupwara district jong ka Jammu and Kashmir mynta ka sngi.
Nalor ki shipai, ula don ruh uwei u riew paidbah, uba la shah siat iap, ha katei ka jing ialeh hapdeng ki shipai bad ki ehrang.
Ki lad khubor ki iathuh ba katba ki CRP bad ki shipai ki dang leit peit ia ki met iap jong ki ehrang, ula don uwei pat uba la shim ba ula iap ha ka jing shah siat, hynrei, ula khie biang na ka jingthiah iap bad u sa siat naphang ia kitei ki shipai kiba don ha katei ka jaka.
Katei ka jing ia siat, ka la jia hynnin ka miet, haba ki shipai kiba kynthup ia ka  22 RR, 92 Battalion CRPF bad ki  SOG ki la leit ban kerkut ia katei ka jaka kaba don ha Khanan Babagund ha Langate.
Ka jingniew vote, kan long ha ka 2tarik Lber 2019, hynrei kawei kaba ngi tip shai, ka long ba ki Executive Committee ha Khasi bad Jaintia District Council, kin synshar ki kynhun synrop, kiba don ha ka sorkar Meghalaya Demo cratic Alliance (MDA) bad kaba sniewbok ha kane ka kynti, kan dei hi ka Congress, namar ba ka don ha ka liang pyrshah ha ka dorbar Jylla bad kumta kan nym lah da lei lei ruh ban thaw Executive Committee ha kitei ki ar tylli ki District Council bad namar ba kan nym lah hi dalade ban poi sha ka jingkhein kaba long 15ngut tam ki MDC ha baroh ar ki Council.
Na ki jingkhein, kiba la sdang ioh jingtip haduh mynta, la iohi, kumba kan nym don kawei ruh ka seng, ka ban ioh phew ngut ki MDC ha baroh ar tylli ki District Council, hynrei kin don tang kiba ioh shi dak jingkhein lane kaba long hapoh ka 10ngut bad katei kan plie lad ia ka jing ia lum lang jong ki seng trai ri, kiba don ha ka seng synrop MDA bad nangta wat ba kin pyrshang ban kdiah phruk ia ka ktem jong ka Congress, mar ia dep niew vote ha ka 2tarik Lber 2019 bad hadien kata, kan sdang sa ka jing kynshi kyneh bad ka jing ia tim ia tla, ia la ki jong ki nong mihkhmat, ha kaba kan don ka jing kynnoh ba ki phet seng lane ki kynthih dieng kper; hynrei katei ka jingkren kam don jingmut eiei ruh em, namar ba kam pat don ka ain kaba khang ia ka jing kyntiap seng ha ki iing dorbar ha District Council.
Ha ki san snem ba ladep, ngi la iohi ia ki bun ngut ki Chief Executive Member ki Executive Committee bad ki jing ia kynthih jong ki MDC, ha kaba wat kiba thymmai ruh, kiba dang shu dep jied ha u snem 2016, hynrei ki la ia kynthih bunsien, na kawei ka seng sha kawei pat bad ha kane ka kynti ruh, khlem pep, kum kitei ki jingjia kin iai bteng ban jia, khamtam lada dei ki bym don ha syndah jong ka kynhun kaba synshar ha ka sorkar Jylla.
Katba ka jia ha ka jing tyllun jong ka sain hima sima, hynrei ngi hap ban khmih lynti, ba ka Council kaba thymmai, kan lah ban leh eiei ia ki mat kiba ka jait bynriew ka khmih lynti bad kata ka long ba ka Council, kan ieng halor ka nongrim ban pynneh ia ka jing long kyrpang jong ka jaitbynriew Khasi Pnar bad ka dei hi tang katei kaba ha khmat duh.
[rms].
AIS SujaMynta hangne ngim ia kren shuh ia ka Meghalaya hynrei tang ia ka Ri Khasi Jaintia, ngim ia kren katkum ka Map Khasi Jaintia, namar nga kynmaw ba ha kito ki por ba dang rit por ba pule klass II ha skul ngi ia dro ka Map Khasi Jaintia kaba heh baiar kumjuh ka District Jaintia Hills, kaba mut ba ki pud ki sam (State boundary) ki long kiba heh ba iar naduh ba la ioh ia ka Meghalaya full state.
Hynrei ki por ki nangiaid ka Ri Khasi Jaintia ka la nang rit ha ki pud sawdong namar shatei la knieh u Assam shathie u Bangladesh mihngi u Karbi sepngi u Garo.
Haba kumta te haei uta u pud u sam ba thikna jong ka Ri Khasi Jaintia? Lada dro mynta lei ia ka Map Khasi Jaintia te tip ka dur kaba kum kano kan mih? Mynshuwa te kat ka Truck Load hadien pat kat i Bus barit mynta pat sa ka dur aiu mo? Satang katto katne snem pat tip kumno? ioh lehse ka Ri Khasi Jaintia kan long satang ha ki bbynta sor namar ia ki jaka kyndong (border) la klun na ka por sha ka por.
Ia ki Mawpud la nang pynkynriah na shatei shathie mihngi sepngi.
Na shathie ka Bangladesh ka la nang pynkiew ia u mawpud sha ki bynta ka Ri Khasi Jaintia, te lada shah ban ker sainar shiah ka khyndew ka shyiap jaka puta bun kin leit sha Bangladesh haei ki briew kin ia im kumno kin trei kin ktah? Wat ka surok Muktapur Dawki kan sajah rngai shapoh Bangla? Balei ki Nongsynshar ki sorkar ki biej tasngeng katne nalor ba ka Ri ka long kaba rit yn pynrit shuh shuh hato ka biang mo ba kata ka Ri Khasi Jaintia kan long noh tang ha sor? Ka long ka jingduh kaba khraw ia ka jaid bynriew ritpaid jong ngi haba kin duh noh ia ki jaka rep jaka riang ki bri kwai bri tympew bad ki hali.
To tip ba lada la duh noh ia ka khyndew ka shyiap ka mut ba ngi la duh ia ka Ri namar ka Ri ka shong ha ki sawdong sawkun (boundary) ba ki longshwa manshwa ki la ai.
Te lada kane kan iai long kumne khlem pep ka Ri Khasi Jaintia kan sa long tang ha sor, bad kane kan pyni pyrthei ba ki nongsynshar jong ngi ki ieit tang ialade khlem pyrkhat ia kito kiba don sha ki border.
Ka long kaba isangsot shisha ba ka Ri Khasi Jaintia ka shah knieh kumne man ka por la pynkynriah noh ia ki Mawpud ba la buh u barim bajah.
Kynmaw ho u Blei ruh u sngewsih haba la pynkynriah ia ki Mawpud.
U ong – “Wat pynkynriah ia u Mawpud uba rim uba ki kpa jong me ki la buh".
“Wat pynkynriah ia u Mawpud uba rim: wat leit sha ki lyngkha ki khun swet, naba u nongsiewspah jong ki u long uba khlain: un iasaid ia ka kam jong ki pyrshah ia me".
Do not move an-ancient Boundary stone or encroach on the fields of the fatherless, for their defender is strong.
He will take up their case against you" Proverb 22:28 / 23:10-11.
Kumta ka jingpynkynriah ia ki Mawpud bad ka jingailad ban pynkynriah ka long ka jingtim (cursing) ia kiba ktah ia u Mawpud uba kiba rim ki longshwa manshwa ki la buh.
Namar kata ka Ri ka jot noh namar ba duna jingtip (My people are destroyed for the lack of knowledge Hosia 4:6).
Dei na kata ka daw donkam ia ki Syiem ki Nongsynshar kiba sheptieng ia u Blei, lym kumta, ka Ri kan jot noh.
Wat ai ba ka ieit jaid bynriew kan long tang ha ki por election namar kane ka long ka jingshet kylla ia ka Ri bad ka jaid bynriew hi, tang shu jop pat ym ler kam haei haei ruh.
Ka Ri ka donkam mynta ia ki nongsynshar kiba stad kiba nud bad kiba sheptieng ia u Blei.
Namar ka jingstad bad jingnud kim shong ha u briew hynrei na ka bor ba najrong na u Blei kein.
U Hosia u ong a ka Ri ka jot noh namar ba ki briew bad ki nongsynshar kim sheptieng ia u Blei.
Ri Khasi Ri Khasi nga ieit ia phaKa Ri kaba ieit uba rim uba jah;Ki tymmen mynhyndai la ngam iohi shuhJingkynmaw ia ki kan ym duh.
Da U Bah Philip MarweinMynta ka jingialap ilekshon bad ka jingthep-vote ruh ki la kut bad ki la dep.
Kaba sah mynta ka long sa ban ñiew ia ki vote jong ki nongthep-vote lane ki nongjied ia ki Kandidet kiba la tyrwa ialade ban long MDC.Ha Jaintia Hills, kumba ngi tip, ki jaka niew vote ki dei ha Khliehriat, ha Jowai bad ha Amlarem.
Ha Khasi Hills pat ki jaka niew vote ki dei ha Shillong, ha Sohra, ha Nongpoh, ha Mairang, ha Mawkyrwat bad ha Nongstoin.
Kane ka jingniew ia ki vote kan long ha ka 2 tarik u Lber, 2019 bad la khmih lynti ba ki result kin sdang mih la kumno kumno naduh 9 baje ei ei.
Kan jin da la long kaba itynnat shibun lada ka ilekshon MDC kan jin da long lang ha Garo Hills ruh ha kajuh ka por.
To, ka jingthep-vote te ka la dep hynrei mano bad kano ka Party ka ban ioh thaw sorkar ha Jaintia Hills Autonomous District Council bad ha Khasi Hills Autonomous District Council? Ka long kaba shitom ban tip lypa ia ki result lada ym pat niew.
Ha Jaintia Hills na ki 101 ngut ki Kandidet, ki ban jop hi kin long tang 29 ngut.
Ngim pat tip kiei kita bad na ka party aiu ne Independent.
Kumba lah ban sngewthuh na ka lyer ilekshon ha Jaintia Hills hi, ka jingiaknieh ban long banyngkong ka dei ka NPP bad ka UDP bud sa ka INC, Independent bad PDF.Ka jingiakhun hi kan long hapdeng ka NPP bad ka UDP, bad kumba lah ban lum jingtip na ka lympung ilekshon, kine ar para ba iaknieh bad ka long kaba shitom ban tip lypa kino na kine ar kiba tam.
Na ka liang jong ka INC ruh ka la iaksaid katba lah, hynrei ym shym la ithuh shai kdar na kino ki jaka ka kham khlain.
Ka PDF wat la ka pynieng tang 9 ngut ki kyrtong ruh ka iaksaid hi ban pyneh la ka jong ka daw hynrei kam shym la lah ban pynpaw shai ha kino ki jaka ba ka khlain.
Na ka liang ki Independent kiba ieng iakhun haduh 19 ngut ruh, ki i shngain ha ki katto katne ki jaka bad ki lah ban pynkyndit ha ki katto katne ki constituency.
Ka HSPDP pat kaba la pynieng tang iwei, kam da i shongshit katta katta.
Wat na ka liang ka NPP bad ka UDP ruh ka shong mar katno seat kin ia-ioh bad lada jia ba ki ioh duna ban thaw sorkar ki lah ban poi pynban sha ka jingiathaw sorkar synrop lang kumba la ai nuksa da ka MDA ha ka sorkar jylla.
Hynrei ia kata ruh ngin dang iakhmih hadien ka result.
Ha Khasi Hills pat ka jinglong jingman ha ka lympung ilekshon ka kham pher.
Hangne, ka INC ka paw kumba ka kham lehbha ha ki bun ki constituency, bad ka kham lehbha ban ia ka UDP lane ka NPP ruh.
Hooid, na ki 128 ngut ki kyrtong ki ban jop hi kin long tang 29 ngut.
Ka Congress ka la ioh ban pynieng kyrtong ha baroh 29 seat, ka UDP ha ki 26 seat katba ka NPP ka pynieng tang 18 seat mar katjuh bad ki Independent.
Kumba la kdew, ka INC ka kham lehbha ha bun ki constituency hynrei kan jwat bha ban jop ha baroh 29 seat.
Ban ioh thaw sorkar tang marwei ruh ka INC kan shitom.
Ka UDP ka khlain ha bun ki jaka hynrei kumba long ha lympung kan shitom shibun ban ioh thaw sorkar tang na lade.
Ka NPP lei lei kan shitom bha namar ka pynieng tang 18 ngut bad hooid, ki don ki jaka ba ka khlain bha bad ka lah ban pynkyndit ha ki katto katne ki constituency.
Ia ka PDF ruh ym lah ban kheinsnep namar ki kyrtong jong ka, ki khlain bha ha ki katto katne ki constituency bad kane ka party ka lah ruh ban pynkyndit ia bun ki pyrman bad ki riew ieid result ilekshon.
Na ka liang ka HSPDP kaba pynieng kyrtong tang ha ki 13 seat kam da khmih lynti than ban thaw pyrthei nalade, hynrei ka khmih lynti ban jop ha baroh 13 seat.
Kumba long ka khlain tang ha Mawthadraishan, ha Mawkyrwat, Nongstoin bad Rambrai-Jyrngam.
Hynrei, ha kine saw tylli ki jaka ruh kumba ka long mynta ka shem shitom shibun namar kiwei ki party ruh ki kham khlain ban iaka.
Kumba ka long mynta kane ka seng kam da khlain shuh kumba khlain shiphew snem mynshuwa bad namarba ki la don shibun ki jingkylla.
Na ka liang jong ki Independent pat kim da khmih lynti than katta katta ban jop, hynrei la jar katta ruh ki don katto katne ki jaka ba maki ruh ki khlain hynrei ka long kaba jwat ban kdew ba kin jop suk.
Kumta, haba shim kyllum lang, lait na ka INC, kiwei kiwei kin ia-jop hi mar mar khyndiat bad hadien ka ilekshon, ka tarajur ka i kumba ka INC ka lah ban thaw sorkar da ka jingiarap lem jong kiwei ki Party lane ka UDP, NPP, PDF, HSPDP bad Independent ki lah ban iathaw sorkar synrop lang kumba long ha ka sorkar jylla MDA.Ka elekshon sha Khasi bad Jaintia hills District Council, ka dang shu kut shen, hynrei ka phang, kaba ngi hap ban iakren hangne, ka long ka jing ia die tad dor ia la ka jong ka vote bad katei ka dei ka jyrsih kaba la jubor than ha kine ki sngi ha bun bah ki Con stituency, ha kaba la iohi ba ka pisa ka la kren briew haduh katta katta ha kaba ia khroh vote.
Ha shwa ka elekshon, kaba long shisngi, ar sngi, shi taiew lane ar taiew, kiba bun ki paidbah ki long kum kum ki sniang, kiba makia bad kiba ap ban don ba kawang jawa ba kin bam bad kitei ki shu kynrup katba ioh, lada dei ka bam bang lane lada dei ka bam pyut ruh, hynrei ki ap thap beit ban don ba bsa ia ki.
Kam dei pat ban kynnoh ruh tang ia ki paidbah, namar wat ki kandidet lane ki parti, ki la hikai bad pynbor hi ma ki ia ki paidbah, ba kin ia bam pisa bad kane ka la long ka jyrsih kaba la ktah mationg ia ka longbriew manbriew jong u khun khasi khara.
Ha kiba kum kine ki por, ngi iohi ba ym don riew niam lane riew pyrthei, hynrei la ia jyrsih lang ha katei ka thap pisa ioh ei bad ba la ia leit tur sha kato ka liang, kaba kham pahuh ban bsa.
Ngim tip balei ba ka long kumne ka long briew manbriew ha kine ki sngi, ha kaba bor jong ka synshar paidbah, ka la kylla noh pynban ka bor jong ka synshar pisa bad kam dei shuh ka jingjied ia u nongmihkhmat, hynrei, ka la kylla long ka jingjied ia u nong don pisa bad kumta uba bun pisa, un long u nongmihkhmat.
Kat haduh mynta, ka paw shai ba ki bor sorkar, ki bor shnong, ki bor niam lane ki bor seng bhalang, kumba ki la pheil ha kane ka bynta, namar ba kim lah satia ban khanglad ia kane ka jing lalot pisa kaba don ha ka janor jong uwei pa uwei u nongthep vote bad lada kane ka jingjia ka iai bteng, kumta ngin sa iohi ba ha ka jaka ban ioh nongmihkhmat, ngin ioh nangne shakhmat da ki nongthaw pisa suda.
Ka elekshon MP, kan sa wan poi noh, sa tang shibnai tam ne duna bad ka jingkhot ka long, la ka elekshon komishon, ka don ne em ia ka lynti ban pynduh pyndam ia kane ka jing lalot pisa jong ki paidbah bad ka jing pynbieit jong ki kandidet ruh kumjuh bad ba katei ka rai kan long kaba jop, ngi iohi, kumba ka jing ia trei lang bad ki bor shnong, kumba kan long kaba donkam bha.
[rms].
Shillong: U MP ka Congress na Shillong, u bah Vincent H Pala u la kam ba ka jingthmu ban thaw ia ka kynhun jong ki seng trai ri ha kane ka dong mihngi, kan nym poi shaei shaei ruh hynrei kin nang iapait iapra shuh.
Kane ka jingkren jong u bah Pala ka long hadien ba u Working President ka UDP u bah Paul Lyngdoh u la ong ba ka donkam ban don ka kynhun jong ki seng trai ri ha kane ka dong mihngi ban ialeh pyrshah ia ka Congress bad ka BJP.“Ka jingphoh sniew ban thaw ia ka kynhun ki seng trai ri, kan sah tang ha ka jingphoh sniew kam nym poi shaei shaei ruh.
Kane kam dei ka jingmut kaba thymmai, wat khmih lynti ba kin iatylli ki seng riewlum hynrei kin sa nang iapait", la ong u Bah Pala.
Ha kawei ka liang, u bah Pala u la kyntait ban iasoh bad ka NPP kumba la her ka khubor shane shatai ha kine ki sngi.
“Nga dei paralok lut baroh kiba dei na ka NPP ruh naduh u Conrad, Sniawbhalang, Prestone, Comingone bad kiwei hynrei kam mut ba ngan rung party", u la ong.
U la ong ba ki don kiba kwah ia u ban rung ha ka NPP hynrei kum u briew uba la im bad shakri ha ka seng Congress, um don kano kano ka jingthmu ban ieh ia ka.
“Ki don kiba kwah ba ngan iasoh NPP hynrei nga la iohi ba kum u MP, ki seng riewlum kim don kam ha Parliament (national) namar ba lada iakren ha India, donkam ia ka jingbun paid bad tang uwei ne ar ngut u MP, kam don jingmut", u la ong bad bynrap, “Sa kawei nga la ieh ia ka kam sorkar ban iasoh bad ka Congress bad ngam dei ban mih na ka Congress".
Halor ka tiket MP na Shillong, u bah Pala u la ong ba ka shong ha ka MPCC ba kan phah sha ka AICC ba kan shim ia ka rai iano ban pyniakhun ha kane ka kynti namar ba ki don bun kiba pan tiket.
“Ka MPCC kam pat rai ia u kyrtong MP bad ka party kan sa shim ia ka rai namar ba ngam dei marwei uba pan tiket hynrei ki don kiwei ruh kiba aplai ia ka tiket", u la ong.
Hynrei ha kajuh ka por, u la ong ba ka long kaba eh ban ong ban jop ne rem ha kane ka elekshon MP ban wan na Shillong hynrei ka shong ha u paidbah ban rai bad kyrmen ba kan jop hynrei ka shong ha u paidbah.
Shillong: Ka jingorpait hapdeng ka NPP kaba ialam ia ka sorkar bad ka UDP kaba paralok bah eh ka sorkar MDA, ka la kham heh shuh, namar ba haduh mynta ka NPP ka pynpaw ba ka kwah ban pyniakhun kyrtong ha baroh 25 tylli ki MP konstitwensi kiba don ha ka dong mihngi ka India.
Haba pynthikna ia kane, u Myntri Rangbah ka jylla uba dei ruh u President rangbah ka NPP u Conrad K Sangma u la pynkynmaw ba ka jingialang bah ka NPP dang shen ha Shillong, ka la shim ia ka rai ban pyniakhun MP ha baroh 25 tylli kiba don ha kane ka dong mihngi ka India.
Ka dong mihngi ka India baroh kawei kaba kynthup 8 tylli ki jylla, ka don 25 ngut ki MP, ba kynthup 14 ngut ha Assam, 2 ha Meghalaya, Arunachal Pradesh, Tripura, Manipur bad mar kawei ha Mizoram, Nagaland bad Sikkim.
“Ka jingialang bah ka NPP dang shen, ka la rai ban sei kyrtong ban iakhun ha baroh 25 ngut na kane ka dong mihngi", la ong u Conrad.
U la ong b aka party kan sa bishar hadien ba la ioh ia ka aplikeshon jong kito kiba kwah ban iakhun bad ia ki lad ki lynti kumno ban leh.
“Ngin sa peit ia ki lad ki lynti ha kano ka rukom bad ia ki aplikeshon kiba pan tiket ban ialeh bad halor kane ka Central Election Committee (CEC) kan sa bishar ban shim ia ka rai", la ong u Conrad.
Lah ban kdew ba ka UDP ka la dep ban pynbna bad tyrwa ia u Dr Jemino Mawthoh kum u kyrtong sha ka elekshon MP ban wan.
Kumba ka paw, ka UDP ka la kyrmen ba ka NPP kan ai ia ka jingkyrshan lem bad kiwei ki party ba don lang ha kane ka sorkar MDA khnang ban don tang uwei u kyrtong monlang.
Ha kawei ka liang, u Conrad K Sangma ula kyntait ban weng ia ka BJP na ka sorka MDA kumba la pynpaw pyrshah da ka UDP dang shen.
“Kam don satia kano kano ka jingthmu ban weng ia ka BJP na ka sorkar MDA kumba la pynsngew da ka UDP.Ka jingdawa ban weng ia ka BJP na ka sorkar, ka dei tang ka jingsngew jong u riew shimet bad kam dei satia na ka party", u la ong.
U la ong ba ki MLA ka BJP ruh ki la pyrshah jur ia ka Citizenship Amendment Bill bad ki la thoh ruh sha u president ka party ban pyrshah jur ia kane bad kane ka dei ka lynnong ban nym iakren shuh ia mynta.
Shillong:Ha ka 26tarik mynta u bnai, U Ma Rising Shylla, Ma Stanly Shylla bad U Ma Archilus Shylla, ki la ujor ba ha katei ka miet, ha ka por 10baje, ki la don phra ngut ki briew, kiba kyrteng U Ma Dapmain Shylla, Ma Ravi Nongtdu, Ma Will Shylla, Ma Arki Sympli, Ma Brito Pala, Ma Rima Nongtdu, Ma Laski Lapasam bad U Ma Amus Nongtdu, ha kaba ki la shoh ia kitei ki laingut kiba dang leit phai sha la iing.
Katei ka jingjia, ka dei hadien ka Sacred Heart School, Byndihati (East Jaintia Hills).
Kitei ki la byrngem ruh ba kin pyniap syndon, lada jia ba ki leit thep vote ha Byndihati, h aka 27tarik Rymphang 2019.
Nongpoh: Hynriew ngut ki nongshong ha kawei na Ambulance kaba don ia u number ML-05-S-0759, ki la lait thaw da ka said, hadien ba katei ka Ambulance kaba ki shong ka la leit ban tynrah nadien jong kawei ka Jeep kaba don ia u number ML-10-9211, mynta ka por shiteng sngi ha Mawdiangum, Nongpoh.
Ka jingtip kaba la ioh ban lum da u Nongthohkhubor, la iathuh ba katei ka jingjia ka la jia mynta ka sngi ha ka por 12 baje ei ei mynsngi, ha kaba katei ka Ambulance, kaba la niah da u Batskhem Nongtraw, kaba thmu ban leit buh nongpang sha Guahati, ka la leit ban tynrah noh ia katei ka Jeep, hynrei donbok ba ha katei ka jingjia aksiden, ym shem la don kiba la mynsaw bad wanrah ia ka jingjia kaba sngewsih.
La ong ruh, ba katkum ka jingiathuh da utei u nongniah jong katei ka Ambulance, la ong ba ka daw kaba la pynlong ia katei ka Ambulance ba kan leit tynrah ia katei ka Jeep, ka dei namar ba katei ka Jeep ka dei kaba Bek shadien.
La iathuh ruh, ba ka daw kaba la pynlong ia katei ka Ambulance ba kan leit tynrah ka dei namar ba katei ka Jeep kam don Signal bad kaba la pynshem jingeh ia utei u nongniah Ambulance ban tehlakam ynda la poi hajan jong katei ka Jeep.
Shillong:Ka North East Dialogue Forum (NEDF), ka la pynlong ia ka jing ia syllok kaba shi sngi, halor ka jing pynkhein hok lok briew jong ki bor pulit ia ki trai Jylla, kiba pynlong ia ki jing iakhih paidbah ha kaba la pynlong ha Manipur Press Club.
Naduh U Naiwieng 2018, ki trai Jylla, ki la pynlong jing iakhih ban pyrshah ia ka Citizen Amendment Bill (CAB)2019 ha ka jingialam lynti jong ka North East Student Organization (NESO) bad kiwei de ki seng bad ka NESO, ka la khot ruh ia ka pakhang shnong, ha ka 8tarik Kyllalyngkot 2019 ban pyrshah ia ka CAB.Ki pulit jong ka Tripura, ki la siat pathar bad pynmynsaw ia 12 ngut ki nongiakhih paidbah, ha ryngkat bad ki briew kiba kren da ka ktien Bengalee, ha kaba ki pakhang lynti ia kitei kiba mynsaw, ba kin leit sha Hospital bad la kynnoh, da katei ka seng, ba kitei ki pulit ki don jingthmu ban pyniap syndon ia kitei kiba mynsaw.
La ong shuh ba ia ki nong iakhih ha Assam, la shoh bein ia ki bad ki don palat 200ngut kiba shah kem bad kiba shah ujor, ba ki ialeh pyrshah Ri.
Nangta la ong shuh shuh, ba ha ka 10tarik Rymphang 2019, ki don hynriew ngut ki briew kiba mynsaw, ha ka jingsiat lyer sat khmat jong ki pulit ia ki kynthei ha ka iew Imphal bad kitei ki dei ki kynthei kiba khang ia ka surok bah, ban pynpaw ia ka jing pyrshah jongki ia ka ain CAB.Ka jingialang ka kren ruh halor ka jing ia lum lang jong u paidlang, da kaba suk, kaba la mynjur da ka riti synshar ri bad la ong shuh shuh, ba ka jingthombor ia ki kynthei, ka dei ka jingleh niewbein bad ktah kti ia ki kynthei.
La pynpaw ruh ia ka jing pyrshah jur, ba ki don 4ngut ki nong iakhih kiba la shah siat iap ha ki pulit ha ka 23 bad 24tarik Rymphang 2019 ha Arunachal Pradesh bad ka daw, ka long namar ba ki pyrshah ia ka jingthmu ka sorkar India, ban pyntrei kam ia ka Permanent Resident Certificate ia ki bym dei ki trai shnong ha katei ka Jylla.
La iathuh ruh ba ha ka 24tarik Rymphang 2019, la siat kumba 500 tylli ki kuli sha ki riew paidbah, ha kaba ym shym la tip satia, la ki dei ki pulit ne ki shipai kiba siat ia kitei ki kuli.
La dawa namarkata na u myntri rangbahduh, ba un thaw da ka jingtohkit kaba laitluid, ban khlieh da u nongbishar ba la shongthait jong ka High Court lane ka Supreme Court.
La dawa ruh ban iada ia ki trai shnong jong ka thain shatei lam mihngi, kumba la buh kyndon da ka riti synshar ri bad ka International Covenant on Civil and Political Right of the UN.La dawa ruh na ka sorkar India, ba kan da ai jingtip kaba shai bad kaba beit, ha shwa ban mynjur ia kino kino ki bill.
La dawa ruh ba ka sorkar India, ka dei ban iakren bad ki sorkar ha Bangladesh, Afghanistan bad Pakistan ban thaw ia ki ain, ba kin iada ia ki jaitbynriew rit paid, ong ka kyrwoh na U Nobokishore, Convenor.
Nongpoh: Ka HNYF, Northern Region, ka la dawa mardor ia ka tnat tnat Transport jong ka sorkar jylla, ba ka dei ban shimkhia ha ka ban pynkhuid mardor noh ia ki jaboh bad pum pum hapoh ka surokbah NH-6 hajan ka khyrdop khrong khajna (Weight Bridge & DMR) kaba don ha Shangbangla.
Ha ka jingjurip kaba mynta ka sngi, ki nongialam ka HNYF, Northern Region, ki la lap ba katei ka bynta jong katei surok, ka la dap tang da ki pum pum bad kaba la wanrah jingma ia ki paidbah nongleit nongwan bad khamtam eh haba iadei bad ka koit ka khiah.
Haba kren sha ki nongthohkhubor, u President ka HNYF, u Bah Marcus Marten, u la ong ba ka seng ka dap da ka ka jingsngewkhia kaba jur ban iohi ia ka jingbymshimkhia da ka tnat Transport lem bad ki bor district ban pynkhuid ia ki jakhlia kiba mih na katei ka khyrdop, kaba la pur shaduh ka surokbah bad kaba la wanrah jingma ia ki paidbah nongleit nongwan.
U Bah Marten, u la ong ruh ba ka pump um kaba mih na katei ka Khyrdop khrong khajna, ka ktah ha kiba bun ki liang, kata ka long ba ha ka por ba rang ka ktah ha ka por ba ring mynsiem ki paidbah bad ha ka por slap ka wanra jingma ia ki nongniah kali, namar ki kali ki lah ban syntuid bad kylla khongpong ha kano kano ka por.
Namarkata, haba iadei bad katei, na ka liang ka seng ka la dawa ia ka tnat tnat Transport ba ki dei ban pynkhuid noh ia ki jaboh jabain bad kip um pum kiba don hapoh jong katei ka surok, kaba don hakhmat jong katei ka khyrdop khrong khajna, u la bynrap.
Shillong:U Conrad K Sangma, myn hynnin ka sngi, ula iathuh ba ka seng UDP, kam pat shym la dawa satia, na ka bynta ban weng noh ia ka seng BJP, na kane ka kynhun sorkar Meghalaya Democratic Alliance (MDA).
“Katei ka jing dawa, ban weng ia ka BJP na ka kynhun synrop, ka wan na u briew shimet bad kam dei satia ka rai jong ka seng" ong U Sangma, haba kren ha ki kotkhubor mynta ka sngi.
U bah Allantry F Dkhar, nongialam jong ka seng UDP, u dawa ban weng noh ia ka seng BJP, na ka kynhun synrop, ba la ialam da ka NPP ha ka Jylla.
“Ngi sngew skhem shibun halor ka nongrim jongngi, ba ka BJP kam dei shuh ban don ha ka sorkar synrop ba ialam da ka NPP.Ngi dang shu ap ia ka por, ban iohi ba ka NPP kan mih noh na ka sorkar synrop ha ka jylla" ong U Bah AF Dkhar Vice President ka seng UDP, ha ki khyndiat sngi ba ladep.
Ha kane ka iing dorbar kaba mynta, ki don ar ngut ki dkhot jong ka seng BJP bad kitei ki long U bah AL Hek, myntri ka koit ka khiah ka sorkar Jylla bad U bah Sanbor Shullai, Chairman ka Meghalaya Tourism Development Corporation (MTDC) chairman, Sanbor Shullai.
Nongpoh: Haba iai bteng ia ki kam khynra bar jylla ki bym don ia ki kot ki sla kiba biang, myn hynnin ka sngi ki dkhot ka HYC, Ri Bhoi Sepngi, ki la ioh ban pynher krad ia bun ngut ki bar jylla, kiba la wan bylla ha ki kam bapher bapher jong ka thain Jirang.
Haba khynra ia kitei ki bar jylla, kiba la wan trei bylla ha katei ka thain, ki dkhot ka HYC, ki la phah pyni ia ki kot ki sla kiba kynthup ia ka Labour License na ka District Council, kumta hadien ba kitei ki bar jylla kim shem la lah ban pyni ne pynshisha, kitei ki dkhot ka HYC, ki la pynher krad noh syndon ia ki.
U Bah Alfred Lyngdoh, Publicity ka HYC, Ri Bhoi Sepngi, u la ong ba ka seng kan nym shongklikti, hynrei nangne shakhmat kan nangiai bteng ia kiba kum kitei ki kam khynra ia ki bar jylla kiba la wan trei bylla, khlem ki kot ki sla kiba biang.
U la ong ruh, ba ka seng ka kyntu naduh ia ki nongialam shnong bad khamtam eh ia ki paidbah jong katei ka thain, ba ki dei ban pynkhing ha ka rukom ai bylla sha ki bar jylla, namar ka seng ka la lap ba ia kitei ki kam kaba la trei da kitei ki bar jylla, wat ki samla Khasi ruh ki lah ban trei.
Shillong:Ki nongshong shnong ka Mawshun, kaba don harum Pynursla, ki don ha ka jingsyier mynsiem, ha kine ki sngi ba jur ka jinghap slap bad khie eriong, namar ba u don uwei u nar ilektrik, uba ieng harud surok bah, uba la shong synjor.
Na ka jingiakren bad kawei ka longiing, kaba don ha syndah jong utei u nar ilektrik, ka pynpaw ia ka jingsyier mynsiem kaba khraw, namar ba la iohi, kumba utei u nar ilektrik, u lah ban khyllem ha kano kano ka por ba ka wan ka jingbeh lyer kaba jur lane ha ka por ba ka don ka jingthaba leilieh bad tied jong u pyrthat.
La iathuh shuh shuh, ba ha utei u nar ilektrik, ki la don ki trok kiba iaid lynti, kiba la ju leit lymbub ia utei u nar ilektrik bad haba ka don kaba kum katei ka jingjia, la iohi ia ka jing ia tyngkhuh ki sainar bad nangta sa ka ding kaba bsiat sawdong jong katei ka jaka.
Na ka jing iathuh ki bor shnong jong ka Mawshun, la iathuh ba ki la iakren bad ki bor MeECL na Pynursla, hynrei kim shym la leit satia ban maramot ia utei u nar ding haduh ha kine ki sngi.
Shillong: Ka Dong Mihngi Mupyot kala rung sha ka pre-quarter ka lumpung ialehkai ka 19th Riwar Cup Invitation Football tournament bala pyniaid daka Bakur Social Welfare Sports Club ha madan Bakur hadien ba ka la jop iaka Emergency United da 1-0.
Ha ka jingiakhun, ka Mupyot lah thep da u Lasol Pohshna haka 12minit.
Kumjuh, ka Laitkyrhong kala rung pre-quarter hadien ba ka la jop iaka Pashum da 3-0.
Ha ka jingiakhun, ka Laitkyrhong kala thep da u Wallam Nongkhlaw haka 12minit bad 23m bad pynbud sa u Mebanrikupar Rynjah haka 43minit.
Katba kawei pat kaba rung sha ka quarte ka dei ka Lamin XI kaba jop iaka Man I Bha shkentalang lyngba ka tie breaker da 3-1.
Ka jingialehkai haka 04 Tarik kan long hapdeng ka Pyrdiwah vs Umkrem por 2.30pm.
La iathuh ba U Wing Commander, U Abhinandan Varthaman, u la pyrta ia ki kyntien ieid ri bad ula siat suloi sha suin bad ula nguid noh ruh ia ki kot kiba donkam, haba u leit hiar khyndew ha Pakistan, ong uwei na ki Rangbah Shnong, uba don ha Pakistan.
Haba iakren halor ka jingjia kaba jia hynnin ka sngi, kaba dei ruh ka jingshah kem jong U Varthaman, la iathuh ba U  Mohammad Razzaq Chaudhry, uba dei U Rangbah Shnong ka  Horran ha Pakistan, ha kaba ula leit dalade hi sha katei ka jaka, haba ula iohi ba ka hap ka liengsuin sha madan.
La iathuh ba ka jing kylli kaba nyngkong jong U Varthaman, ka long la u don ha India ne ha Pakistan bad U Chaudhry, u iathuh ba ha katei ka por, utei u nongniah liengsuin, ula shah kawang maw bad ula shah siat ruh na kjat.
“Nga iohi ia ka lama India ha ka parachute jongu bad nga tip ba u dei uba na India" ong U  Chaudhry.
La iathuh ba kitei ki nong Pakistan, ki la khie dom haba utei u nongniah liengsuin, ula pyrta da kaba ong “Imslem India" bad ba ula siat sha suin, katba ma ki pat ki ong “Imslem Pakistan" bad kumta kitei ki la khie dom bad ki la don kiba kawang maw ia u bad don ruh kiba siat na ki bynta jong ka kjat jongu bad ka dei ha katei ka por, ba ki la wan shim noh ki shipai Pakistan, ba u sa lait na ka jingshah ktah kti ha ki riew paidbah.
Shillong: Ka jingdon jong ki nongiashim bynta ban jied ia ki MDC ha kane ka snem, ka kham duna bha ban ianujor bad ka samoi ba la dep ha u 2014.
Ia kane ka jingkhein la iathuh da u Commissioner & Secretary ka District Council Affairs, u Bah Tining Dkhar, haba kren sha ki lad pathai khubor.
“Ha u snem 2014, ha JHADC ka la kot sha ka 92 percent katba sha KHADC ka la poi kot sha ka 78 percent", ula ong.
U la iathuh ba ka jingpyniaid ia ka elekshon ka long kaba jop ha baroh ar tylli ki District Council bad ka jingwan ki nongthep vote ruh ka long kaba biang wat hapdeng ka jingpynthut ka mariang, wat la ka kham duna ban ia u snem 2014.
Ka jingdon kiba iashim bynta ha baroh ar tylli ki Autonomous District Council (ADC) ka long 89.22 percent sha JHADC bad 76.67 percent sha KHADC ha kane ka kynti kaba la dep hynnin ka sngi.
U Commissioner & Secretary ka District Council Affairs, u Bah Tining u la iathuh mynta ka sngi ba ka jingkhein ba la ioh lut da ka tnat na ki Deputy Commissioner jong baroh ki district, Ka constituency ba bun eh ki nongthep vote sha KHADC ka dei ka Nongshken kaba la kot sha ka 88.22 percent, bad ka Nongthymmai ka dei kaba duna duh kaba la kot tang 48.50 percent, katba sha JHADC ka constituency ba bun eh ki nongthep vote ka dei ka Tuber kaba la kot sha ka 96.40 percent bad kaba duna eh ka dei ha Jowai-North kaba la kot 81.10 percent.
U la ong ba mynta ka kynti ki paiadbah ha ki jaka nongkyndong ki la kham mih ban ia ki nongsor.
Ha kaba ia dei bad ka jingkynnoh ba ka la don ka jingsam pisa da ki katto katne ki nongkyrshan jong ki kyrtong, na ka liang u Bah Dkhar u la ong ba ka tnat ka khlem ioh kano kano ka jingujor halor kane haduh mynta.
Ha kajuh ka por une u heh ophisar u la iathuh ruh ba ka jingniew ia ki vote kan sdang naduh 8 baje mynstep ha ka 2 tarik u Lber.
U  Commissioner & Secretary jong ka sorkar  Meghalaya, District Council Affairs Department, ula pyntip ba ka jingniew vote na bynta ka elekshon MDC 2019, kan long ha ki jaka ba la pynbeit harum.
Na bynta ka  6-Sohryngkham, 7-Mawkynrew, 8-Nongkrem, 9-Lyngkyrdem-Laitkroh bad ka  10-Nongshken, yn pynlong ha Training Halls (hajan ka Dalang Stage), ka jaka niew vote na bynta ka  12-Mawsynram, 14-Mylliem kan long ha Dalang Open Stage Polo 5Ground, Shillong.
Ha Indoor Stadium, JN Sports Complex, Shillong yn niew vote na bynta ka  15-Laban-Mawprem, 16-Nongthymmai, 17-Laitumkhrah-Malki, 18-Mawkhar-Pynthorumkhrah, 19-Jaiaw, 20-Mawlai, 21-Mawphlang-Diengiei bad ka 22-Nongspung-Sohiong.
Lada kam kylla da kumwei pat, ki MLA thymmai ha u snem 2023, kin sa ioh ban shong dorbar ha ka iing dorbar thymmai.
Mynta ka High Power Committee (HPC) kaba khlieh da u shongknor ka iing dorbar u Dr Donkupar Roy, ka la rai ban pyndep ia ka jingshna ia ka hapoh lai snem ha Mawdiangdiang.
Ka iing dorbar thawain ka Meghalaya ka la pluh ha ka 9 tariik Kyllalyngkot 2001 bad haduh 18 snem, ka sorkar kam pat lah ban tei ia ka haduh kine ki sngi.
Haba kren sha ki lad pathai khubor hadien ba la wai ka jingialang, Myntri rangbah ka jylla u Conrad K Sangma u la  ong ba la dep rai ban pyndep ia ka jingshna ia ka iing dorbar thawain ha Mawdiangdiang, Shillong hapoh lai snem kaban sa sdang noh shen.
“Ngi la dep rai ban sdang noh ia ka kam bad yn pyndep hapoh lai snem.
Ka Uttar Pradesh Rajkiya Nirman Nigam limited, kaba dei ka kompeni ka sorkar kan pyntrei ia kane ka iing dorbar", la ong u Conrad.
U Conrad u la ong ba ka jinglut ban tei kan long T.127 klur kaba la khein da ka kompeni.
Haba kylli, nangno ka sorkar kan ioh pisa ban shna ia kane ka iing, u Conrad u la ong b aka sorkar kan sa pan pisa n aka sorkar pdeng, nalade bad kumjuh kan shim da ka ram na ki shlem ai pisa bapher bapher.
“Ngin wad pisa na ka sorkar pdeng, ngin sei nalade bad ngin sa pan ram ruh na ki shlem ai pisa bapher bapher", la ong u Conrad.
Ha kane ka jingialang ka HPC la wan iashim bynta ki dkhot ba kynthup ia u Myntri Rangbah u Conrad K Sangma, u Lamphang ka ing dorbar, u Dr Donkupar Roy, u nongialam liangpyrshah u Dr Mukul Sangma bad kiwei.
Lah ban kdew ba ka iing dorbar ka Meghalaya ka la kylla dpei ha u snem 2001 bad ka la iaid 18 snem mynta ba ka jylla ka la shu shong dorbar ha iing wai namar ba kam pat don ka iing la kajong.
Ha kawei pat ka khubor, U Conrad Sangma, myntri rangbah ka Jylla, u thoh ha ka twitter “La buh ia ka por ban pyndep ia ka jingtrei ia ka iing dorbar thymmai ha Mawdiangdiang, Shillong".
Katei ka jingthoh jong U Conrad, ka dei hadien ka jing ia kynduh jong ka  High Power Committee (HPC) mynta ka sngi, ha kaba la khlieh da u lamphang dorbar Jylla, U  Dr.Donkupar Roy.
Islamabad:U shipai suin, uba la shah kem ha ki shipai Pakistan hynnin ka sngi, yn pyllait noh ia u, ha ka sngi thohdieng, ong U Imran Khan, myntri rangbahduh ka Ri Pakistan mynta ka sngi.
Haba kren ha ka iing dorbar jong ka National Assembly, U Khan u ong ba ka jing ia dei ka India bad ka Pakistan, kam dei satia ban iaid sha ba palat pud, ha kaba ula kren shai ruh ba lada ka long kumta, ka Pakistan, ka hap ban ialeh pyrshah.
“Ki Ri ki jot thiaw, na ka jing ia khein jingkhein bakla" ong shuh U Khan bad ula ong shuh ba ka jingkwah ialeh thma ka don ha India bad u ong shuh “Nga tieng, ba ioh ka dei ka jing bakla khein jingkhein".
“Ka thma kam dei ka lynti bad lada ka India, ka shim ia kano kano ka jing ia pyni bor, kumta ngi hap ban ialeh pyrshah".
Katei ka dorbar jong ka Parliament jong ka Pakistan, ka dei kaba la khot khnang, namar ka jing ia kynad hapdeng ka India ha ki khyndiat sngi ba ladep.
“Ka jinghiar thma kylliang jongngi, ka dei ban pyni ba ngi lah bad ba ngi don ia ka thong ruh" ong U Imran Khan.
Ki shipai Pakistan, ki la ioh kem hynnin ka sngi, ia U Abhinandan Varthaman, Wing Commander jong ka Indian Air Force, hadien ba ka liengsuin ia pom jongu, ka la hap sha Pakistan ha ka jing ia khun jongu bad ka liengsuin kaba wan tur na Pakistan.
KA MEGHALAYA LEGISLATIVE ASSEMBLY lane kata kaba ki Khot ka Meghalaya  Legislative Assembly (Meghalaya White House).
Imat haduh ki Khun jongngi ruh kan long tang ka jing phoh sniew ne kumno ??? Katta phew snem Lah dep ban pynpra ia kato ka barim ha Khyndaillad haduh mynta ruh ym pat dep ban Thaw Ia kaba thymmai.
Hato iathuh ma phi katno lah don Snem mynta? Imat ki kwah thew tara jur  bad ka Crowbourough namar ba ki iadon mar pyrshah lumto.
Katno sien ki lah dep ban wanrah hapoh iing Dorbar ia kane ka phang? Katno sien ka Budget ka lah kiew namar bym lah ban pyn trei biang por? Hato kin thaw thymmai ne kumno paitbah ia kata iing Thaw Ain jong ka Sorkar Jylla ? Lah dei ban leh RTI ban tip naduh ba ki wanrah nyngkong ha iing Dorbar ka shongdor katno bad mynta ka shong dor katno ban pyn lut Pisa ki paitbah ban Thaw ia ka iing shna ain jongnga jongphi.
Phra snem synshar ka Congress ruh khlem pat dep ei ei.
Wanlem Langchiang.
Jowai:Ki shipai ngam um ka Indian Navy kiba don ha Khloo Ryngksan ki la ioh ban sei ia ka met jong uwei na ki 15 ngut ki nongbylla kiba la shah tep um ha kawei na ki krem dewiong kaba don ha Lumthari Khloo Ryngksan naduh 13 tarik u bnai Nohprah u snem ba la dep.
Ka khubor na ka kynhun pyllait um, ki Navy bad NDRF ka la iathuh katei ka met kaba la pyut bad ka bym lah shuh ban ithuh la aiti sha ki pulit bad na ka liang ki pulit la kit ia katei ka met sha Khliehriat CHC ban pyndep iaka Post Mortem.
Ki Doctor ki la shim ruh ia ki katto katne ki dkhot met ban aiti sha ki pulit ban phah sha Forensic Lab – sha Hyderabad lane sha Calcutta ban leh ia ka DNA bad ithuh ia katei ka met ba kadei jong no.
KI Shipai iarap ki la lap bad iohi haduh saw tylli ki met bad ha ka 16 tarik u bnai ba la dep ki la ioh sei ia ka met jong u Amir Hussain bad mynta pat sa kane ka met bym lah ban ithuh satia.
Sa ar tylli pat kiba la iohi lyngba ki kor, ka kynhun ka Indian Navy ki dang trei shitom ban iohsei ia ki sha bar na katei ka krem.
Ia kane ka khubor la pyntikna ruh da u DC ka East Jaintia Hills, ha kaba u la ong ruh ba ka kynhun ki shipai Navy bad NDRF ki la trei shitom tyngeh halor kane ka jingjia ha Khloo Ryngksan.
Nongstoiñ: Wat hapdeng ka jingpynthut jong u slap, ka jingjied ia ki nongmih khmat sha ka iing dorbar jong ka District Council ka la long kaba iaid beit iaid ryntih hapoh Nongstoiñ bad ha baroh kawei ka District jong ka West Khasi Hills bad ka jingwan poi jong ki nongthep vote ha baroh kawei ka District ka la kot shaduh ka 80.20%.
Ki paidbah ki la ia mih ryntih naduh ka por 7:00 baje mynstep, ban leit thep ia ki vote jong ki ha manla ki Polling Station bad la sakhi ruh ha ki katto katne tylli ki Polling Station ba ki paidbah ki la ia ieng da u lain u ba jrong na ka bynta ban leit ai ia ka vote ka jong kiHaba phai sha Nongstoiñ ki nongthep vote na ki baroh ki Polling Station kila don haduh 29629 kaba kynthup ia 10751 ki shynrang bad 14878 ki kynthei bad kiba la poi ban wan thep vote baroh ki long 22679 kaba la kot shaduh ka 76.543%.
Ki kyrtong kiba la ia ieng ban ai reng ki la don baroh haduh saw ngut kiba kynthup ia u MDC ba mynta, u bah L.G Nongsiej kyrtong ka HSPDP, u bah Gabriel Wahlang kyrtong ka Congress, u bah Apsharailang Syiem kyrtong ka NPP bad u bah Tonington Tyrsa kyrtong ka UDP bad katkum ka khana paidbah la ong ba ka jingiakhun ha Nongstoiñ ka long hapdeng u kyrtong ka Congress bad u kyrtong ka NPP.Shuh shuh haba phai pat sha Mawshynrut Konstitwensi, ki nongthep vote baroh ki don haduh 17399 kaba kynthup ia 8874 ki shynrang bad 8525 ki kynthei katba kiba la poi ban wan thep vote baroh ki long 13755 kata 79.056%.
Ki kyrtong na Mawshynrut baroh ki don baroh haduh 4 ngut, kiba kynthup ia u bah Gigur Marthong na ka NPP, I kong Badariti Lyngdoh Nonglait na ka HSPDP, u bah Morning Mawsor MDC ba mynta, na ka PDF bad u bah Srally Rashir na ka Congress bad napdeng kitei ki 4 ngut ki kyrtong ka khubor bala ioh lum ka ong ba lai ngut ki kyrtong ki don hapdeng ka jingiakhun kata ka HSPDP, Congress bad NPP.Haba phai pat sa sha Rambrai Jyrngam Konstitwensi ki nongthep vote baroh ki don haduh 9981 kaba kynthup ia 4699 ki shynrang bad 5282 ki kynthei katba kiba la poi ban wan thep vote baroh ki long 7228 kata 72.418%.
Ha Rambrai Jyrngam ki kyrtong ki don 3 ngut kiba kynthup ia u bah K.P Pangniang na ka HSPDP, Bajop Pyngrope na ka Congress bad u bah World Champion Paliar na ka NPP bad hangne ka jingiakhun ka long beit ha baroh lai ngut ki kyrtong.
Katba sha Mairang Konstitwensi pat ki ki nongthep vote baroh ki don haduh 39554 kaba kynthup ia 19451 ki shynrang bad 20103 ki kynthei katba kiba la poi ban wan thep vote baroh ki long 32891 kata 83.155%.
Ki kyrtong kiba ieng na Mairang ki long para marwei kata hapdeng u sitting MDC u bah Equator Nongrang na ka UDP bad u bah Batskhem Ryntathiang Congress.
Nongpoh: Ha ka sngi kaba ki paidbah kin ioh ban leit jied ia ki nongmihkhmat sha ka Khasi Hills Autonomous District Council, la ioh jingtip ba ka Umroi Constituency ka la wan shakhmat halor ka jingdon ki paidbah kiba la leit ban thep vote bad kata ka long hadien ba ka la kiew haduh 81.58%, hynrei kaba duna tam ka dei ka Jirang Constituency, hadien ba ka la poi tang 70.91%.
Haba khein kyllum halor ka jingwan ki nongthep Vote ka Ri Bhoi ka la poi 76.87%.
Hadien ka Umroi, ka Umsning Contituency ka la wan ha ka kyrdan kaba ar ha ka jingpoi ki nongthep Vote, kata hadien ba ka la poi sha ka 79.46%, bud nangta sa ka Nongpoh Constituency kaba la poi 78.18%, katba ha Mawhati Constituency ka jingwan ki nongthep vote ka la poi 74.39%.
Shillong, 13 Iaiong:Hynnin ka miet, ka la don ka jingkhie eriong, kaba jur bha ha ka thain mihngi jong ka Riwar Mihngi, kaba la wan ryngkat bad ka jinghap slap kaba jur, u phria bad ka lyer kaba la paswut lut ia ki iing ki sem, kaba la ktah naduh jubor na Mawshun bad kham shathie sharum jong ka surok sha Dawki.
La ioh khubor, ba ki don da ki hajar tylli ki dieng kwai, kiba la khyllem, na ka jing lynshop jubor ka eriong, kaba la sdang naduh ka por 10.30 mynhynnin ka miet.
Ki shnong, kiba la shah ktah jur, ki long ka Wahkdait, ha kaba U Rangbah Shnong, Bah We Talang, u iathuh ba ula ioh jingtip, ba ki don da ki spah tynrai, ki dieng kwai, kiba la shah lympat ha ka eriong.
Ym tang katta, ki don sa ki sainar ilektrik, ki nar ilektrik, kiba la shah syngngeit jubor ha katei ka jingkhie eriong hynnin ka miet.
U Sordar ka Raid Mawshun, U bah Joy Khongmawloh, u iathuh ba ha Lapalang, Nongthymmai, ki don da ki hajar tynrai ki dieng kwai kiba la khyllem.
Ym tang katta, sa kiwei de ki jingthung, kum ka sla tyrpad, ki la shah jynrat tyngeh, na ka daw jong katei ka jingkhie eriong kaba jur hynnin ka miet.
Ym tang katta, u iathuh ba ki don ki iing ruh, kiba shah lied malu mala, ha ki shnong, kiba hap ha ka Raid Mawshun.
Nongstoin, 13 Iaiong:Na ka bynta ban iakhun tyngeh ban rat dyngkhong ia ki kam pyntriem bad ia ki kynhun kaikhlaw kiba ju shong rieh tngen ha ki thain Shallang, mynta ka sngi ki pulit ka Shalang kila bteng biang ban pynlong ka jingkhynra lehnoh kaba jur bha ha ki thain Shallang bad Rongkhugre.
Katkum ka khubor na u heh pulit jong ka District la ong ba katei ka jingkhynra lehnoh jong ki pulit ka Shallang mynta ka sngi ka long halor ka jingioh jingtip kaba tikna na ki nongsyntiat ba ki kynhun kaikhlaw ka GNLA ki don ha katei ka thain.
Shuh shuh u la ong ruh ba ha katei ka jingleit khynra ki pulit ka Shallang kila ioh ban kem noh ia u wei u ehrang ka GNLA u ba la tip kum u Arjen N Marak u ba na ka shnong Nengju WKHD.Na ka liang jong ki pulit kin dang bteng ruh ban pynlong ia ka jingtohkit khnang ban lap ksai shuh shuh sa ia kiwei pat.
Shillong, 13 Iaiong:Kawei ka long kmie kaba la 52 snem karta kaba la tip kyrteng kum ka kong Mina Thangkhiew ka la shah kem ha ki katto katne ngut ki briew na ka thaiñ Pyn ursla namar ka jingthok pisa jong ka.
La kynnoh ba katei ka longkmie ka dei kaba ju mlien bha ban thok pisa na ki briew ka thaiñ Pynursla bad la buddien ia ka iaid ka ieng jong ka bad la ioh ban kem ia ka na Shillong mynta ka sngi bad kham hadien la leit ban aiti sha ki pulit ka Pynursla Police Station.
Haba ia kren bad u Rupang u OC ka Pynursla PS u bah M.K Rymbai u la iathuh ba u la ioh jingujor ba katei ka briew ka la shim pisa na ki 4 ngut ki briew kawei T.2oo tyngka bad kawei pat T.500 tyngka bad ka khlem pynphai shuh katba sha ki ar ngut kiwei pat ka la dep pynphai.
Katkum ka jingong u OC u la ong ba la ithuh ba katei ka briew ka dei kaba shu shang makia tang ban ioh bam, u la iathuh ba ka ju leit sha ki dukan jong ki briew ban phah shon kot da kaba ai daw ba donkam ha ki jingiaseng bad ka ju pan pisa ruh da kaba kular ba kan sa wan pynphai biang ha ka por ba ka wan shim hynrei ka shu jah la ka jah beit kumto.
UOC u la iathuh ba mynta ka sngi ki pulit ki leit rah ia ka sha kashari bad mynta ka don hapoh Judicial Custody na ka bynta ban shah tohkit.
Nongpoh, 13 Iaiong: Kum ka jingshim khia halor ka jingsahteng, ym tang halor ka kam pyn itynnad ia ka Sor Nongpoh, hynrei ia kiwei kiwei ruh ki kam sahteng jong ka surok 4-lane, mynta ka sngi ki nong ialam ba ha khmat jong ka Nongpoh Town Committee (NTC) ki la pynher da ka dorkhas sha ka Dr.Pooja Pandey, Deputy Commissioner ka Ri-Bhoi District, ban dawa ia ka ba kan shim khia na ka bynta ban pynsted ia baroh ki kam sahteng jong ka surok 4-lane, khamtam ha ki bynta jong ka sor Nongpoh.
Lyngba katei ka Dorkhas ba la pynsngew sha ka DC Ri-Bhoi, ka NTC ka la kdew bad ujor ruh ia kiwei kiwei ki jingduna ban kyrpad ia ka DC ban shim khia halor katei ka kam, ba kynthup ia ka jingslem ban trei noh ia ka kam ban pynbha briew ia ka sor Nongpoh, ka jingtrei torti ia ki Nala um, ka jingbymtreikam ki Street Light, ka jingbym shna ia ki surok iaid paidbah (Approach road), ka jingker (divider) da ki nar kiba ym skhem bad kumjuh ka jingslem ban tei noh ia ka jingkieng iaid kjat jong ki paidbah.
Khnang ban kham pynsted ia baroh ki kam sahteng bad khamtam ka jingsahteng jong ka kam ha kaba pynbha briew ia ka sor Nongpoh, ka NTC lyngba ka Dorkhas ba la phah sha ka Deputy Commissioner, ka la kyrpad ia ka DC ban shim khia ia kane ka kam bad khamtam ban pynlong ia ka jingleit jurip lang ia ki kam ba sahteng ha ryngkat naduh ka bor District, NHAI, NTC, ka Kompani bad kumjuh ruh ki Contractor, khnang ba kane ka kam ban pynbha briew ia ka sor Nongpoh bad kiwei ruh ki kam ba sahteng jong ka surok 4-lane ha ki thain Nongpoh kan long kaba iaid beit iaid ryntih.
Shillong, 13 Iaiong:Ka jingialang ka kynhun myntri ka kabinet mynta ka sngi ka la pdiang ban pynkylla ia ka ain bat kam ki Parliamentary secretaries ka Meghalaya Parliamentary Secretaries (Appointment, Salaries, Allowances and Miscellaneous Provisions) Amendment Ordinance.
“Ngi la rai ban pynduh noh ia ka Section 5 bad pynkylla ia ka Section 6 bad 6A jong kane ka ain", la ong u myntri ka Parliamentary Affairs Bah Prestone Tynsong hadien ba la wai ka jing ialang mynta ka janmiet.
Ha kajuh ka por, u Myntri Rangbah u Dr Mukul Sangma u la ong ha ka jingshisha, ka jing risain jong u Parliamentary Secretary Bah Lambok lang Mylliemngap kam donkam.
U Bah Lamboklang Mylliem u la risain dang shen kum u Parliamentary secretary namar ba sheptieng ioh khyrwait ha kane ka ain mait kyrteng.
Ka High Court kham mynshwa ha kiba bun ki jylla ka ri, ki la pynsangeh ia ka jingthung parliamentary secretaries ki sorkar jylla namar ba kam iahap bad ka ain.
U Bah Lamboklang uba dei u MLA marwei na ka seng North East Social Democratic Party (NESDP) ha ka iing dorbar thawain, u la shah jied na Jirang constituency kaba hap ha Ri Bhoi.
Ha kane ka sorkar MUA-II, ki don haduh 18 ngut ki parliamentary secretaries ba la thung ha u snem 2013 hadien ka elekshon.
Mynshem taiew, na ka liang ka HSPDP ka la dep ujor sha u Lat ka jylla halor ka jingthung PS kane ka sorkar kaba long pyrshah ia ka ain bad ka pyrshah ban pynkylla ia ka Meghalaya Parliamentary Secretaries (Appointment, Salaries, Allowances and Miscellaneous Provisions) Act, 2005.
Ka HSPDP ka la kyntu ia u Lat ban tuklar ia kane ka kam.
Ka HSPDP ka la dep ai jingthoh sha u Lat ka jylla da kaba kyntu ia u ban khang lad ia ka sorkar jylla ban pynkylla ia kane ka ain tang ban ai jaka shong ia ki Parliamentary Secretaries kaba long tang ka jinglut phut ia ka pisa paidbah.
“Ka sorkar MUA-II ka thmu ban pynkylla ia kane ka ain, hynrei na ka liang ka seng kam iahap satia bad ym don jaka ia ka sorkar ba kan leh ia kane", la ong ka HSPDP ha ka shithi sha u Lat.
Ka HSPDP ka la ong ba ka jingpynkylla ia ka Meghalaya Parliamentary Secretaries (Appointment, Salaries, Allowances and Miscellaneous Provisions) Act, 2005 kan long pyrshah ia ka kyndon ka riti synshar ka ri ka 91st Amendment.
Shillong, 14 ïaiong:Ka Joint Action Committee (JAC) jong ka Seng Kynthei Upper Shillong ka la khot bad wer ia baroh ki paidbah ka sor Shillong bad khap sor ba kin ia wan iashim bynta sha rally ka ban long ha ka 16 tarik mynta u bnai ban pynrem jur halor ka jingshah pyniap dusmon jong ka Samla Shailina Kharrymba ha ka 17 tarik, u bnai ba la dep ha 4mer Shiteng, Upper Shillong.
Ka JAC ka pyntip ba ka jingiaid rally kan sdang ha ka por 11:00 baje mynstep na phyllaw ka State Central Library bad yn pynkut ha Madan Malki, Shilllong.
I khun jong u (l) Tbn J.S warding,i Hym men jong i kong Tran, bah Star bad kong Shlan i ba ju khot ieit i Meirit ba shong ba sah ha Mawlai Motsyiar bad ka jingleit ontep ia i kan long ha ka 16.4.2016 ha u lum jingtep ka Balang Presbyterian Umniuh Tmar ha ka por 2 baje noh phai sngi.
Shillong, 13 Iaiong: Katba uwei na ki nongthoh khubor, u dang buh jingkylli, ia U Mukul Sangma, la un pynthym mai biang ne em ia ka kynhun myntri jongu, hynrei ha katei ka por, ha shwa ba u myntri rangbah, un jubab, la khih u jumai ba jur, ha kaba la sngew, kumba ula pyn shad tawiar ia ka ophis Secreteriat.
Mar ia khie u jumai, u myntri u ieng noh joit, na ka jaka shong jongu, ha kaba la don ruh ka kong Roshan Warjri, myntri kam poh iing ka Jylla.
Namar ba u jumai, ym shym la neh slem, kumta kitei ruh, ki la mih noh bak na ka Committee Room bad ka jingiakren bad ki nongthoh khubor ruh, ka kut noh tang katta hi.
Ha kane ka por, baroh kiba don ha kamra ha Secretariat ki la kyndit namar ba u jumai u la wan ban pynkhih kham jur haduh ar sien.
Kane ka la jia ha ka por ba ka jing iakylli jing iakren hapdeng ki nongthoh khubor bad u myntri rangbah ka dang iaid, khamtam kaba iadei bad ka jingbujli ia ki kam ki myntri sorkar.
Une u jumai uba la khlain bor haduh 6.8 Richter scale u la wan na ka phang khappud ka Myanmar bad India.
Ka iing Secretariat ka la padoi ha kane ka por, haduh ba la pynrit mynsiem ia kiba bun.
Don ki ophisar bad ki myntri sorkar kiba la ieng noh bak mar na jaka shong ha ka por ba khie u jumai namar ka jingtieng.
Haba ioh sngew kynsan ia une u jumai, u Myntri Rangbah u la ong “Ki jingtei jrong dei ban sangeh mardor", la mih ka sur na u Myntri Rangbah ha kane ka por.
Shillong, 13 Iaiong:U Jumai, ula khie mynta ka janmiet, ha ka por 7.25, ha kaba ka jingkhie jong utei u jumai, ka la pyn her krad ia ki paidbah, kiba don ha ki iing ki sem jongki.
Utei u jumai, uba wan na ka jaka pdeng jongu ha Myanmar bad uba khlain kumba 6.9 ha ka Richter Scale, ula wan ha ka rukom kaba mian mian, hynrei, mar shipor, ula khynniuh beit jrain jrain bad hadien kata, ula sdang ban pynjem biang mian mian bad u sa jah noh syndon.
La antad, ba ka jingkhie jumai, kan long kumba shi minit tam eiei, katba haduh ba un da jem syndon jai, ka poi sha ka ar minit tam eiei.
La ioh khubor, ba kiba bun ki briew, kiba don ha ki iing ki sem, ha ki hospital, ki la ia mih kyrkieh shabar, namar ka jingtieng ioh ba kin shah ban ha ka jing or pait jong ka iing.
Wat la ki don ki jingjulor ba malu mala, hynrei la sngewthuh ba kam don kano kano ka jingjia kaba jur ha ka nongbah Shillong, lane ha kiwei pat ki bynta jong ka jingkhie Jumai.
Katei ka jingkhie jumai, ka jia ruh ha ka sor bah Guwahati, ha Kolkata, ha ki bynta jong ka Bihar bad wat shaduh Delhi ruh.
La iathuh da ka National Centre of Seismology (NCS), ba ka jingjylliew jong utei u jumai, ka long 134 Kilometre bad ka tnat peit jumai jong ka America, ka iathuh ba utei u jumai u khlain bor haduh 7.0 bad katei ka la pyn khynniuh ia ka Myanmar bad ki bynta ba sha mihngi jong ka India.
La iathuh ba u jumai u khie ruh ha Nepal, ha Bangladesh.
U nongthoh khubor na Jowai, u iathuh ba ka iing dorbar jong ka Caroline Colony, Ladthadlaboh Jowai ka la shah pynjot ha u jumai uba la khie mynta ka janmiet.
Nalor kane ka iing dorbar ki dang bun ki iing shong briew khamtam ki iing sorkar kiba kynthup ia kawei ka jaka sah u nonghikai ka Kiang nangbah Government College, ka ophis bad ka jaka sah jong ka PWD nalor kiwei kiwei.
Shillong, 14 Iaiong:U Senior Working President ka UDP u Bah Bindo M Lanong u la ther ia kane ka sorkar MUA-II kaba pynslem ban pynlong ia ka elekshon MDC shiteng samoi wat hadien hynriew bnai ba ka jing risain jong ki 7 ngut ki MDC ka la iaid haduh mynta.
“Ka jingpyneh u Bah Pynshngain N Syiem ban nym risain na ka kam MDC, ka la pynlong ia ka sorkar ban buh jingeh", la ong u Bah Bindo.
Hynrei u la takrain ia ka Congress kaba la pynslem ia ka jingpynlong elekshon da kaba ong, “Ia u briew lajong jongka, kam pat ban pynbeit, katba ia kiwei la phah risain wut wut".
U Bah Bindo u la ong ba kane ka jingleh kane ka sorkar ka dei ka jingpynkhein ia ka hok jong u paidbah namar ba ha kito ki konstiwensi ba la risain ki MDC, ki la shu sah kumto khlem nongmihkhmat, kaba dei ka hok jong u paidbah.
“Kane ka dei ka sorkar kaba leh khongpong khongdeh lut ia ki kam namar ka kren da kumwei ka leh da kumwei", u la ong u Senior Working President ka UDP.Katkum ka jingong u Bah Bindo, ban phah risain ia u Bah Pynshngain ka dei ka kam iing jong ka Congress kaba dei ba kin iapynbeit hapdeng jongki, hynrei kaei ka jingeh ba kam lah ban pynbeit ia ka kam lajong jongki, kaba la buh pat ia u paidbah ha ka jingjynjar.
“Kane ka dei ka jingphiel ka sorkar, bad kam dei shuh ban pynslem hynrei ka dei ban pynlong noh ia ka elekshon shiteng samoi khlem pynslem shuh khnang ba ki paidbah kin ioh ia ka hok jongki", la ong u Bah Bindo bad bynrap ba lada ka sorkar ka leh kumne, kan pyniap noh ia ka synshar paidbah.
Ki 7 ngut ki  MLA kiba long MDC kiba la iehnoh ia ka kam MDC  na ka KHADC ki long Bah HDR Lyngdoh, Bah Ardent Miller Basaiawmoit, Bah Sanbor Shullai, Bah Metbah Lyngdoh, Bah HB Nongsiej, Bah KP Pangniang bad Bah Stephanson Mukhim ka JHADC.Lah ban kdew ha ka 7 tarik Risaw, 2015, u Lat ka jylla u V Shanmuganathan u la ai ia ka jingmynjur ia ka Bill khang bam ar maloi ki MLA ka Prevention of Disqualification (Members of the Legislative Assembly of Meghalaya) Amendment Bill, 2015.
Shillong, 14 Iaiong:U Deputy Chief Executive Member (Dy.CEM) ka KHADC u Bah Process T Sawkmie u la ong ba baroh ki MDC ki la sngew hun ia ka jing bhah pisa ha ka KHADC bad ka jingmih khubor ba don ki bym hun, kam don shuh mynta.
“Em, mynta kam don eiei shuh ka jing iathnum, baroh la iahun ia ka jingbhah pisa", la ong u Bah Sawkmie haba iakren bad u nongthoh khubor mynta ka sngi.
U Bah Sawkmie u la kyntait ruh ba ka la don kano kano ka jingpynkhih ia ka shuki CEM u Bah Pynshngain N Syiem namar ka jingbym hun ha ka jingbhah pisa ia ki MDC na ka pisa T.133 klur ba la ai da ka sorkar pdeng.
“Kam don eiei ka jingiakhih ban pynkhyllem shuki CEM ia u Bah Pynshngain, baroh ngi la iasngewthuh jingmut", la ong u Bah Process.
Kham mynshwa, u Bah Teinwel Dkhar ka UDP, u la kubur ba ki don ki MDC kynthup ki EM ka KHADC kiba leit kyrpad biang na u CEM ka KHADC Bah Pynshngain N Syiem ban kham pynbun shuh ia ka jingai skhim hadien ba kim shym la ioh skhim eiei haduh lai snem mynta.
Hynrei, na ka liang ka UDP ka kyntait ba ka la don kano kano ka jingthmu ban pynkhyllem shuki ia u Bah Pynshngain kum u CEM tang namar ba kim ioh ia ka pisa kumba ki la leit kyrpad biang.
“Haba ka Council ka ioh bun, ngi la iashong jingialang para MDC, bad ki katto katne ki EM bad ngi la iathoh sha u CEM ba un pynmang ne bhah  pisa kham bun ia ngi.
Ngi la ia leit iakynduh ia u CEM hynrei, u la ong ba ngi la wan dier por namar ba la dep phah lut ia ki skhim", la ong u Bah Teinwel haba iakren bad u nongthoh khubor.
U Bah Teinwel u la kyntait ba ka UDP kan khih met shane shatai ban pynkhyllem shuki tang namar ka jingiabhah pisa.
“Ngim don kano kano ka jingthmu ban iapynkhih shuki, hynrei ngi lyngngoh balei ka sorkar ka slem ban phah ia ka kyrteng jong u Bah Donkupar Sumer ban long EM", la ong u Bah Teinwel.
Shillong,14 Iaiong:Ka Synjuk ki Seng Samla Shnong mynta ka sngi ki la leit ban ia kynduh ia u Chief Executive Member ka KHADC u bah Pyn shngaiñ N Syiem bad ha katei ka jingiakynduh ki la ai ruh da ka jingthoh ba ka KHADC ka dei ban pyntreikam noh ia ka rukom thungkam thung jam hapoh District Council katkum ki kyndon jong ka Recruitment Policy.
Haba kren sha ki nongthohkhubor hadien katei ka jingiakynduh ia u CEM u General Secretary katei ka seng u bah Ricky Pathaw u la ong ba ka jingdawa ka Synjuk ki Seng Samla ka dei hadien ba ki la lap ba ka don ka jingleh thur mur kaba jur bha hapoh KHADC ha kaba ia dei bad ka thungkam thungjam, u la ong ba katei ka seng kan ai por bnai ban pyntreikam noh ia katei ka kyndon thungkam bad katei ka saw bnai kan kut ha u naitung mynta u snem bad u la byrngem ba lada jia ba ka District Council kam pyntreikam noh khlem pep kin leit ban ujor sha ka ing bishar.
U samla Ricky Pathaw ula ong ba na ka liang u CEM, ula pynpaw ba un sdang shwa noh ia ka Administrative Reform Committee bad yn pynrung lang ia kane ka Recruitment Policy bad ka Council kan pan ruh ia ka jingiarap na ka Indian Institute of Management halor kane ka bynta khnang ba baroh ki samla kin ioh iaka lad ban iakhun ia ki kam kiba lait hapoh ka Council bad ba ki MDC kim dei shuh ban shu thung da ki briew kiba ki sngewtynnad ne sngewjan.
Ha kaba iadei bad katei ka mat ba ki Seng Samla ki wan ia kynduh u bah Pynshngaiñ u la ong ba ha kine ki sngi ba la de ka District Council kam pat ioh por ban ia kren ia kata ka thungkam thungjam namarba ka dang bunkam palat ban pyrkhat ia kiwei pat ki ishu kiba ktah ia ka jaitbynriew kumka jingkyntur pud ka MUDA bad kiwei.
“Nga la ong ia ki ba ha kine ki khyndiat sngi ngi dang bunkam ban ia kren ia kiwei pat ki ishu ,ngin sa shong ban ia kren ia katei ka mat ba ki dawa ruh" ong u bah Pynshngaiñ haba ia kren bad ki nongthohkhubor.
Jowai, 14 Iaiong:Ki shipai BSF kiba iada ia u pud u sam ka ri India ha ki thain Khappud India-Bangladesh ha kane ka sngi ba-ar ki la ialam ia kumba 30 ngut ki rangbah ban leit jngoh kai ia ka thain Balatkhamtam eh ia ka Border Hat kaba don ha katei ka jaka.
Kitei ki 30 ngut ki kynthup ia ki u Dolloi Satpator, Dolloi Darang, uSordar ka raid Lyngkhat nalor kiwei kiwei kiba kynthup ia ki Rangbah shnong bad Secretary Shnong kiba dei na ka thain khappud India bad Bangladesh kiba shong ba sah ha East bad West Jaintia Hills.
Haba kren sha ki lad pathai khubor, u DIG ka BSF u SK Singh u la ong ba ka jingthmu ban wan ialam ia kine ki nongialam shnong sha Balat ka nong namar ba hadien ba wan shimti u IG ba thymmai jong ka BSF hangne ha Nongbah Shillong u kwah ba ki briew kiba shnong ha ki thain border ba kin ia ithuh ithaw ban ialong kawei da kaba ialam kai ia ki briew kiba shong ba sah ha ki thain border na kawei ka bynta jong ka border sha kawei pat.
“Ngi la wan ialam ia kine ki rangbah sha kane ka jaka namar ngi kwah ia ki ban iohi bad ban tip ia kane ka thain sha kane ka bynta jong ka jylla.
Hangne ngi don ka Border Hat, ngi kwah ban kin iohi kumno kane ka Border Hat ka treikam hangne namar mynta ka sngi kadei ka sngi long iew ha kane ka Hat", la ong utei u heh ki BSF.Ki Shipai BSF ki la pynbiang haduh 3 tylli ki Mini Bus 2 tylli ia ki paidbah, kawei ia ki nongthoh khubor bad la ialam kai ruh ia ki shi lynter ka jingker sainar shiah ha katei ka jaka.
“Ka jingthmu jong ngi ka long ba kine ki briew kin ioh ban ia kren ia phylliew jingmut para ba iasah ha ki thain khappud ban tip ia ki jingeh bad kiwei kiwei ki jinglong jingman ha kane ka thain, Ngim dei ba ngi wan hangne ban iakren shaphang ka jingker sainar shiah ne shaphang kiwei kiwei ki kam kiba iadei ban ka jingker sainar shiah", la bynrap utei u heh ka BSF.Ki riew paidbah ha katei ka thain khamtam kito kiba wan die ia ki mar ki matta jong ki, na baroh arliang – Bangladesh bad India ki la wan ban ujor pyrshah ia ki shipai jong ki, ki BSF bad ki shipai Bangladesh halor ka jingbym shym la iohlad ka jong ki ban wanrah kylluid ia ki mar ki matta ban die ha katei ka iew.
“Ki BSF kim shym la shah ia ki ban wanrah ia ki mar lait noh tang ki katto katne ki jait mar", la ong ki Khasi jong ngi kumjuh ki nong Bangladesh ruh kiba la wan tur sha ki nongthoh khubor ki la iathuh ba ki Shipai jong ka Bangladesh ruh ki leh kumjuh.
Halor kane na ka liang u DIG ka BSF u la pynshai da kaba ong, “Ngi ngim donbor ban khang ia ki mar ki matta ban wan khaii ha kane ka iew, hynrei ngi hap ban bud ia ki kyndon jong ka sorkar India bad sorkar Bangladesh namar ia ki jait mar kiba lah ban die ha kane ka iew ki dei tang kito kiba la mynjur da ki ar tylli ki ri".
U la bynrap ruh ba ngi kum ki BSF kiba don ha ki khappud ngi hap ban bud ryntih ia ki kyndon ka sorkar India.
Jowai, 28 Rymphang:Ia ka metiap jong ka samla kaba la lap na rud surok bah NH-44 ha Dkhiah East naduh ka 23 tarik une u bnai, la ithuh mynta ka sngi da kiba haiing hasem jong ka.
Ka jingithuh ia katei ka samla da kiba haiing hasem jong ka, ka la long tang lyngba ka dur kaba la phah da ki pulit lyngba ka Whatsapp na East Jaintia Hills sha Ribhoi District.
U SP ka East Jaintia Hills, u bah S Thamar, u la iathuh ba lashai ka sngi, ki ba haiing jong katei ka samla na Ribhoi District kin wan hi da lade ban pyntikna la katei ka samla kadei ka jong ki.
Na ka liang u  SP ka Ribhoi, u bah GD Kharwanlang haba iakren na Nongpoh, u la iathuh ba u kpa jong katei ka samla uba la tip kyrteng kum u Emer Kharthangmaw, u la wan ban pyntikna ba ka dei ka khun jong u kaba kyrteng ka Binora Dohtdong kaba dei na ka shnong Lympyllun, Umsning.
Ka tyllong khubor ruh ka la iathuh ba katei ka longing jong katei ka samla kaba la shah pyniap ka long kaba duk tasam bad ki la shym jynjar shi katdei ban kit ia ka metiap jong ka na Khliehriat sha Umsning na ka bynta ban pyndep ia ka niam ka rukom.
Kumban shu pynkynmaw ba ki pulit ka Khliehriat lyngba ka jingpyntip ki riew paidbah na ka shnong Dkhiah East ki la lap ia katei ka metiap narud surok bah NH44 ha ka por 5 baje mynstep ha ka 23 tarik une u bnai.
Ki pulit ki la suba ba ka lah ban shah bret nalor kali hadien ba la dep pyniap bad leh dusmon ia ka.
Shillong, 28 Rymphang:Ka sorkar kam pat pynthikna ba kan buh ne ai kyrteng da ka Mawlai Block ha Mawlai haduh mynta bad katkum ka jingkren jong u Mynri Rangbah u Dr Mukul Sangma, ka sorkar kan sa rai shen.
Haba kren mynta ka sngi, sha ki lad pathai khubor hadien ba la wai ka jingialang ka kynhun myntri, u Dr Mukul u la ong ba ka sorkar kam pat rai satia ban ai kyrteng bad ban buh ia ka ophis ka Block kaba pyniakhlad na ka Mylliem Block.
“Ngim pat rai la ban ai kyrteng thymmai ne em", la ong u Dr Mukul haba kylli shaphang ka Mawlai Block.
“Ngi don ki shnong kynthup ka Mawlai, Pynthorumkhrah bad ka Nongthymmai.
Ka jingkylli ka long ban ioh ia ka jaka kaba biang tam kaba iahap bha ia ka jingsuk jong ki paidbah nongleit nongwan", la ong u Dr Mukul.
U la ong ba ym dei ban leh politik ia kane ka kam, hynrei dei ban iakren bad ban sngap ia ka jingkwah jong ki paidbah namar ba baroh ki paidbah jong ka Pynthorumkhrah, ka Nongthymmai bad ka Mawlai ki dei kumjuh ym don jingpyniapher.
“Kam don kano kano ka jingpyniapher ia ki paidbah jong ka Mawlai, Nongthymmai ne ka Pynthorumkhrah konstitwensi", la ong u Dr Mukul.
Ka Mawlai Block ka dei kawei kaba iaknieh hapdeng u MLA ka Pynthorumkrah u Bah AL Hek u la dawa ba dei ban buh ha Mawpat katba u MLA ka Mawlai u Bah Embhahlang Syiemlieh bad u MDC Bah PT Sawkmie kiba dawa ba ka sorkar ka dei ban buh ha Mawlai.
Ha kawei ka liang, u Myntri Rangbah u la ong ba ka jingthung ia ki nongtrei ha ki Block thymmai la rai ban leh shwa da ka kontrak haduh ban da pynmih da ka jingpynbna da kumwei pat.
Jowai, 1 Lber:Ki bynta ka wah Umngot ha West Jaintia Hills, naduh ka Shnongpdeng, Dawki ki dei ki jaka jngohkai kiba la khring bha ia ki nongwan jngohkai pyrthei na bar jylla bad kumjuh na bar ri bad mynta ka kynti pat ka Darang ruh ka la sdang ban paw pyrthei na ka bynta ban khring ia kane ka kam jngoh kai pyrthei.
Ka shnong Darang kaba don marjan bad ka shnongpdeng ka don ka jaka kaba itynnad bad da ka jingshimkhia u DC barim, u Arun Kumar Kembhavi bad ruh da ka jingtrei shitom ki samla ka shnong lyngba ka jingaibor jong ka Dornar Shnong, la seng ia ka Darang Tourism Promotion and Development Society (DTPDS) na ka bynta ban kyntiew ia ka kam jngohkai pyrthei kaba dei ruh ka karkhana ban kyntiew ia ka ioh ka kot ki nongshong shnongKa Tamasa Tlang: Mynhynnin ka sngi ha katei ka shnong, la pynlong ia ka Tamasa Tlang ia kaba la tip ruh kum ka Winter Tourism Fest.
Ia kane ka Tamasa la bei pisa da ka bor District haduh 1.90 lakh da ka jingiatreilang ka tnad shang pyrthei bad kumjuh ka bor Sub-Division Amlarem ha ryngkat ka DTPDS.“Ka jingthmu jong ngi ka long ban wanrah ia ka lad iohkam iohkam ia ki para shnong para thaw khamtam eh ia ki samla ba la nang la stad ba kin lah ieng ha la ki jong ki kjat", la ong u Chairman ka Society, u bah Reachingson Kongwang.
“Ka kam sorkar ka long kaba eh bha ban ioh ha kine ki sngi bad kum ki samla kiba don ka jingkitkhlieh ngi hap ban wad ia ki lad ki lynti ban ieng hala ki kjat lajong", u la bynrap.
Ha ka jingialang shwa ban sdang ka tamasa, u ADC, bah DM Wallang u la ong ba ka donkam ban don ka jingkit khlieh na ka bynta kane ka kam, ym tang ban pdiang bad ban pynbiang bam ia ki nongwan jngohkai, hynrei kaba kongsan eh ka long ban iada ia ki na kano kano ka jingjia kaba sngewsih.
U Kongsan ha katei ka sngi, u long u Local MLA, u ma Stephanson Mukhim, U ma Stephanson Mukhim u la ai ka jingiarap pisa ia katei ka Society haduh kumba 3 lakh shiteng ban pyniaid beit shakhmat ia ka jingthmu ka society.
Kane ka pisa ka long lynba ka skim SRWP.Na ka liang utei u nongmihkhmat ka thain u la iaroh ia ka Society bad ia ka borshnong kaba don ka jingiatylli ban kyntiew ia ka shnong ka thaw.
U ma Mukhim u la plie pyrda ruh ia u maw ba la seng nongrim ia ka Darang Tourist Spot mynta ka sngi ha katei ka Shnong.
Kiwei pat kiba la kren ki kynthup ia ka SDO, I Laloo, u SDPO, Jason Mairom, u Rangbah Shnong, u Chairman ka Society, U MDC ka thain, ma H.Pohthmi bad ka EAC, AMlarem ka kong Kharpuri nalor kiwei kiwei.
Ha kane ka sngi la sakhi ruh ia ka jingiakop kinglieng, iakop jngi, iakop ngam um bad kiwei kiwei ki jingialehkai kiba la ia shim bynta da ki samla bad rangbah kynthei bad shynrang.
Ia kane ka tamasa la sdang naduh ka 25 tarik bad kan kut ha ka 11 tarik u Lber ha ka shnong Borghat bad Kwator, East Jaintia Hills.
Shillong, 28 Rymphang:Ka jing ia kynduh lang jong ki Pastor na ka Ri Bhoi Synod, ka KJP Synod Mihngi bad na ka KJP Synod Sepngi, kaba la long mynta ka sngi, ka la iakren halor ka ain shong kurim jong ka sorkar Jylla lane kaba la tip ka Meghalaya Compulsory Registration of Marriage Act 2012 bad ka ain kaba la pynkylla biang ha u snem 2015 bad ha katei ka jingialang, la pynpaw ia ka jingsngewkhia bad ka jing bym sngew hun halor katei ka ain bad ka jingialang, ka shim ba naduh ba la pyntreikam ia ka Indian Christian Marriage Act 1872, ka balang ka dang bud ryntih beit ia katei ka ain khlem jingbakla ne jingduna eiei ruh em.
Ka kyrwoh na U Rev JM Nongpluh, uba pyniaid ia katei ka jingialang, ka ong ba ia ki jingiathoh la ju ithuh da ki Pastor, kiba dei ki Marriage License Holder bad kam ju don kano kano ka jingiathoh hapdeng ka Balang, kaba shu iathoh khlem da ithuh ma ki.
Ka kyrwoh ka ong shuh shuh “Kyndit kynsan, ka sorkar, ka la shim noh ia kane ka hok na ka Balang, kaba pyndonkam hok ia ka Indian Christian Marriage Act, 1872 bad kane ka long ka jing ban khia ia ki khun Kristan, khamtam kiba don ha ki kyndon kynshrot jong ka Jylla, kiba dei tang ki kum shiliang ki sem ki shiliang.
Kane ka ain ka pynshong sting ruh ia ki jing pyniathoh ba la dep da ka Balang, ha kaba la hap ban pyn ithuh haduh ar sien ia kajuh ka jing iathoh" ong ka kyrwoh.
Ka jingialang, da kawei ka jingmut, ka sngew dei ban kyrpad ia ka sorkar ba kan pynkylla noh ia kane ka ain, da kaba pyllait noh, ia kiba pyndonkam ia ka Indian Christian Marriage Act, kaba dei ka ain jong ka sorkar India.
“Ki Pastor kiba la wan sha kane ka jingialang, ki la ia kut ban ai ia ka jingkyrshan ia ki lai ngut ki Pastor, kiba la leit sha ka iing Kashari jong ka Meghalaya pyrshah ia katei ka ain" pynkut ka kyrwoh na U Pastor Nongpluh.
Nongstoiñ, 28 Rymphang:Ka jingialang jong ka seng HSPDP Nongstoin Area Unit, kaba la long mynta ka sngi hapoh Bishop Hall Nongstoin, na ka bynta ban ia jied bad pynskhem ia ki nongkit kam kiba thymmai jong u snem 2017-18, ka la long long kaba khluit bha ha kaba ki paidbah nong kyrshan jong ka seng, ki la ia hylla hapoh katei ka jingialang namar ka jingbymhun ka jong ki, haba u General secretary jong katei ka seng, u la pynbna ba ka Executive Committee jong ka seng, kaba la ia shong kyrkieh, ka la dep ban ia rai ban pynneh biang ia ki nongkit kam ki barim na ka bynta katei ka samoi trei kam.
Shuh shuh ha katei ka por la don ruh ki katto katne ngut ki nongkit kam jong ka seng, kiba la ia hylla da kaba pynpaw ia ka jingpyrshah kaba jur ia katei ka rai jong ka EC bad ki la ong ruh ba kim lah ban pdiang ia katei ka rai, namar ki ba bun ki dkhot ka EC kim shym la ioh ia ka jingtip ei ei ruh em halor katei ka jingialang bad ki la ong ruh ba dei ban jied thymmai beit ha katei ka Jingialang.
Katba katei ka jingialang ka dang khluit bha bad ka dang don ruh ha pdeng ka jingiania hapdeng jong ki nongkyrshan jong ka seng, kiba la wan ha katei ka jingialang, na ka liang jong u President ba rangbah duh jong ka seng, u bah Ardent Basaiawmoit u la mih noh na katei ka jingialang khlem wanphai shuh bad ha katei ka por ki paibah nongkyrshan jong ka seng, ruh ki la iamih lang sha bar ha ryngkat ka jingbitar da kaba ki la pyndonkam ruh da ki ktien kiba lai phew jait ban kynnoh bad kynthoh ruh ia u President rangbah jong ka seng.
Hadien katei ka jingiamih noh u bah Ardent na katei ka jingialang na ka liang jong u chairman katei ka jingialang u bah T.Lyngdoh u la pynwai noh shipor ia katei ka jingialang khnang ban tem shwa ia katei ka jingia hylla bad ha katei ka por ba ki paidbah ki la iamih shabar jong ka jaka pynlong jingialang ka la don ruh ka jingia nia hapdeng ki para nongkit kam jong ka seng, ha ryngkat ka jingia kdew kti.
Na ka liang jong u MLA ka Rambrai u bah KP Pangniang u ba dei ruh u President jong ka party HSPDP ka West Khasi Hills, ha ryngkat u MLA ka Nongstoin u bah D.Jyndiang, ki la pyrshang ban tem noh ia katei ka jingia nia bad khot biang ia baroh ki paidbah shapoh ka jingialang na ka bynta ban ia kren da kaba jai jai bad ban ia pynshai ym ban shu ia hylla ne ia nia I wei ia iwei bad kumta na ka liang jong ki paidbah nongkyrshan jong katei ka seng, ki la ia rung biang ban sngap ia ka jingpynshai bad don ruh ki katto katne kiba la phet noh.
Haba iakren bad ki nongthoh khubor hadien ba la wai katei ka jingialang na ka liang jong u chairman ba pyniaid ia katei ka jingialang u bah T.Lyngdoh u la ong ba ym dei ba la pynkut noh ia ka jingialang, hynrei la hap ban pynwai noh shwa shipor ia katei ka jingialang namar ka la sdang ban khluit bad u la ong ruh ba ka seng, kan sa shim biang ia ka rai bad hapoh jong u bnai Lber bad ha katei ka sngi yn khot lang ruh ia ki nongkitkam jong ki Primary unit bapher bapher ha ryngkat ka Executive committee jong kane ka area.
Ha kaba iadei pat bad ka jingbitar bad kynthoh ki paidbah lai phew jait ia u bah Ardent nongialam ba rangbah jong ka party HSPDP, na ka liang jong u bah Pangniang haba iakren bad ki nongthoh khubor u la ong ba ka jingmih jong ka jingiakhluit ka long ba namar ba katei ka jingialang ka dei jong ka general meeting, ha kaba ym dei tang ki dkhot bad nongkyrshan jong ka HSPDP kiba don, hynrei la don lang ruh da kiwei kiwei ki briew kiba na bar bad hadien ba la ia rung bad pynbeit biang katei ka jingialang ka la iaid beit bad kala long kaba jop.
Shillong, 28 Rymphang:U bah Bindo M Lanong Senior Working President jong ka seng UDP u la ong ba kane ka jylla ka dei ka jylla kaba rit, ka jaitbynriew ruh kaba rit hynrei ka seng UDP ka la shim ia ka bynta ban wanrah ia ka jingiatylli ym ban mih ka jingiapait ia pra bad ka pyrshang ruh ban wanrah jingiatylli hapdeng baroh ki seng riewlum khnang ban ioh bat noh ia ka bor synshar ha ka jylla.
Hynrei u la ong ba tang shu mih ki jingiapher tang shu mih ki jingiashrut don ki briew kiba shim kabu ban thaw noh da ka seng saiñpyrthei thymmai.
“Ngi iohi ba bun ki seng kiba shu mih kumto tang na ka jingiashrut badno badno hynrei kitei ki jah noh tang katto katne por, kam don jingmut ban thaw seng thymmai, ha District Council sdang ruh pat sdang ia kata ka Political Party lah mih kat kane ka jingbudnam, ki briew kiba budnam ki thaw ia ka Political Party, shano kan poi-ka long kumba shu pynkulmar kai ia ka jingmut u paidbah" ong u bah Bindo.
“Hynrei nga shaniah ha u paidbah, u paidbah u sngewthuh ia ka bynta lajong kaei kaba dei ha kum kane ka por ba ngi pyrshang ban pyniatylli ban ioh ia ka bor synshar, don ki Party kiba ki paidbah ki la kyntait, katno tylli ki seng kiba la mih ki jah noh, lada u paidbah u sngewthuh kam myntoi ban thaw Political Party, nga kyndit ban iohsngew ba mih Political Party ha KHADC, ngi te ngim don bynta eiei" ong biang u bah Bindo haba kylli kumno ka UDP ka sngew halor ki jingsaphriang ki khubor ba ka People Democratic Forum kan kylla noh sha ka People Democratic Front.
Katba u Dr.Jemino Mawthoh, General Secretary katei ka seng u la ong baroh shi katta ka UDP ka iohi ba ka dei ka Campaign for Change ban pynkylla ia ka jingmut ki paidbah lyngba ka jingleit ai jingshai kylleng kylleng ym ka kum ka seng sainpyrthei, “Lada ki don jingmut ban wanrah da kata ka seng sainpyrthei ia ka PDF ngin hap ban ia shong pyrkhat biang, ngi kwah ba ka kynhun kaba ngi donlang lada ka kwah ban thaw seng ruh hynrei ka dei ban leh haba shai ba ngin sngewthuh shai" u la ong.
“Ka jingkren jong uwei u nongialam ka la biang"Shisngi ar sngi shuwa ba ka dorbar mang tyngka ka Khasi Hills Autonomous District Council kan sdang ka UDP ka la byrngem ba ki MDC jong ka kin ther tyngeh ha katei ka dorbar halor ki 9 tylli ki mat ba katei ka seng ka khlem ioh jubab na u Chief Executive Member ka KHADC u bah Pynshngaiñ N Syiem.
U Chairman ka Sub Committee on District Council Affairs u bah Bindo M Lanong, u la ong ruh ha ka jingkren bad ki nongthohkhubor ha katei ka por ba ki MDC ka UDP kin tih naduh tyllong khnang ba kitei ki jingkynnoh halor ki 9 tylli ki mat kin shai.
Hynrei haba la poi ha ing dorbar la iohi ba ki MDC ka UDP kim shym la kren eiei halor katei ka bynta lait noh tang u MDC katei ka seng na Nongkrem konstitwensi u bah H.S Shylla uba la wanrah da ka jing ia tynjuh bor, kaba la kyrshan da ki MDC ka Congress bad u MDC ka Sohryngkham u bah Pyniaid Sing Syiem.
La kylli na u bah Bindo ha ka jingiakren bad ki nongthohkhubor hadien ba la wai ka jingialang jong katei ka komiti mynta ka miet ban tip, na kaei ka daw ba ki MDC ka UDP kim kren hynrei tang u bah Shylla marwei, u bah Bindo u la ong “Ka jingkren jong uwei ka la biang, yn ia kren bun lei haba la kren uwei, uwei na ki nongialam u la kren, shu buh kum ha ing haba la kren u kpa yn ia kren lei, u bah Shylla u la iohi u la lap ba don ki jingtip kiba ngim tip kiba la buhrieh bad la shu leh napoh napoh" ong u bah Bindo haba ia kren bad ki nongthohkhubor.
U Secretary jong katei ka komiti u Dr.Jemino Mawthoh pat u la ong ba kam don kano kano ka jingiapait ia pra hapdeng ki MDC ka UDP kumba la kynnoh hynrei u la ong pat ba ka don ka jingiapher ha ka jingmut jong ki bad ia katei la dep ban iatai ha ka jingialang jong katei ka seng.
Ha kaba ia dei bad ka NC ba la wanrah u bah Shylla u Dr.Jemino u la ong ba kam dei kaba bakla namarba ha dorbar la ther la thalain ia u bah Shylla ia ki kam shimet jong u, “U ruh u donkam ban ioh pynshai ban iada ialade" ong u Dr.Jemino.
Shillong 28 Rymphang:Ka sorkar ka la jer kyrteng thymmai ia Ganesh Das hospital sha ka Ganesh Das Govt Maternal Child and Health Hospital, Shillong, ia ka Rilbong Chowk la jer sha ka Capt Clifford Nongrum Square, ia ka surok KJP Synod Jowai sha ka Thomas Jones Road, bad ia ka Gurampani sha ka Saphai.
Kawei pat ka mat ba ka sorkar ka la pdiang ka long ban pynkylla noh ia baroh ki Assam Scheduled Form sha ka Meghalaya Scheduled Form.
Shillong, 28 Rymphang:Ka KJP Synod Mihngi Vocational Training Centre, kan plie ia ka jaka hikai thain jain, ha ka 4tarik Lber 2017 ha Pongtung, ha kaba yn plie da U MLA jong ka thain, uba dei ruh u myntri ka tnat Border Area, U bah P Tynsong.
Nalor ka KJP Synod Mihngi, ka tnat Border Area, ka tnat thain jain jong ka sorkar Jylla, ha ryngkat ka Social Economic Life Development Department jong ka KJP Synod Mihngi, ki iatreilang ha katei ka jingai jinghikai.
Nongstoiñ, 28 Rymphang:Katba dang mih da ka jingiakmen ha ryngkat ki paralok ba iatreilang ban ia leit bam khana halor u lum Mawphanlur West Khasi Hills District, ka wan jia pynban, ka jingjia ba sngewsih ha kaba u wei u rangbah u ba la tip kyrteng kum u Kyntiewdor Wahlang 36 snem na ka shnong Mission Mairang, u la iap ngam jyllop noh ha ka pung halor u tei u lum Mawphanlur.
Katkum ka tyllong khubor ba la ioh lum da u nongthoh khubor na u Station Ophisar ka Nongstoin Fire Service, la ong ba katei ka jingjia kala jia mynta ka sngi, ha ka por kumba 2:30 nohsngi ei ei, katba u tei u rangbah ha ryngkat ki paralok ki jong u kiba iatreilang ha ka ophis PWD Mairang Division, ki la ia wan shalor u tei u lum ban ia bam khana.
Shuh shuh ka khubor na u tei u ophisar ka iathuh ruh ba katei ka jingjia ka la wan jia ruh hadien ba u tei u rangbah u la leit ban shong ia ki lieng kiba la shu buh ha katei ka pung da ki trai lieng khlem da ioh jingbit ban shong bad la ong ruh ba ha kitei ki lieng kiba don ha katei ka pung, kim shym la don wat tang ia ki boitha lane ki jaket ban iada na ka jingngam jyllop.
U tei u rangbah u ba la iap ngam jyllop ha katei ka pung ha Mawphanlur la ioh jngtip ruh ba u dei u ba trei tang kum u FA Officiating ha katei ka ophis PWD ha Mairang bad ha ka por ba jia katei ka jingjia; na ka liang jong ki paralok jong u kim shym la lah ban ai ka jingiarap ha ka por kaba biang namar ba u la hap ha marpdeng jong katei ka pung.
Hadien ba la ioh jingtip ia katei ka jingjia na ka liang jong ki pulit pynlip ding ka Nongstoin (Fire Service) ki la her bran bran shalor u tei u lum ban leit ai jingiarap, hynrei haba lapoi ha katei ka pung, u tei u rangbah u la dep iap bad ngam jyllop bad hadien ar kynta ba la ialeh, ki pulit pynlip ding ki sa lah ban ioh sei noh ia ka met jong u na katei ka pung.
Shillong, 28 Rymphang:Ka All Meghalaya Dancer’s Association, kawei na ka seng kaba nyngkong eh kaba ju ai jinghikai ia riew don sap naduh u snem 2000 haduh mynta ha kane ka kynti kan pynlong ia ka jingshong kyrain, ha jaka ieng kali ha Addl.Secretariat naduh ka por 12:00 mynsngi haduh 4:00 janmiet ban dawa bad pynpaw na ka sorkar halor ka jingeh jong ki samla donsap jong ka Jylla.
Ka seng ka la dep phah ruh ia ka dorkhas, sha u myntri rangbah bad sha ki dkhot ka dorbar Jylla, ban thaw ia ka ain ban pynurlong noh ia ka jingthmu kaba la slem bah jong ki samla donsap.
Kumta ka seng ka khot ka wer ia kito ki riew donsap shad bad rwai kynthup ki Association/club kumjuh ruh ia kito kiba ia khun ha ki jing iakob bapher bapher ban ia don ryngkat bad ai jingkyrshan ba pura lem ha kaba ia dei bad ka jingdawa jong ka seng, ong ka kyrwoh khubor ba la pyllait da U Bah Denny Rynjah, Organising Secretary.
Nongpoh, 01 Lber:Haba pynshai halor ka jingsospon da ka seng Congress, mynta ka sngi u Bah Minsing Makri, uwei na ki heh Nongialam ka seng Congress ha ka Nongpoh Block Congress Committee bad ha Ri Bhoi District, u la pynshai kylla da kaba ong ba kane ka jingshah sospon jongu na ka seng, ka dei tang ka jingleh marwei, da ki katto katne ngut ki nongialam ka Nongpoh Block Congress Committee ryngkat bad u Bah C.B Syiem kum u President.
Haba ai jingpynshai sha ki nongthohkhubor, u Bah Minsing Makri, u la ong ba ka jingkynnoh ba u la pynkhlemrain ia u MLA badon burom jong ngi, u Dr.D.D Lapang, kam don nongrim bad ka jingshisha, namar ha ka jingshisha kum u Nongialam ka Congress u la iatreilang bad u Dr.D.D Lapang naduh u snem 1977, ha kaba tad haduh kane ka khyllipmat um pat la ialeh pyrshah ia ka party ne ia u Dr.D.D Lapang.
Shuh shuh, u la ong ruh wat hapdeng kine ki kynrum ki kynram ba la mih hapoh ka party halor ka jingkynnoh ba u la pynkhein ia ki kyndon jong ka party, hynrei u Bah Min Makri, u la ong ba un iai trei shitrhem na bynta ka party bad ban wanrah nam jong badon burom ia u Dr.D.D Lapang ha ka election 2018.
Kane ka jingshah sospon na ka seng, ka dei tang namar ba don ki katto katne ki Rangbah ka party kiba la sngewthuh bakla ia ka jingtreikam jongu, hynrei watla katta, kum u Rangbah un dang shimkhia ia ka kam bad kloi ruh ban pdiang ia ka rai jong ka Disciplinary Committee, u la bynrap.
Nongpoh, 28 Rymphang:Ki Nongshong shnong jong ka shnong Umran-Dairy, Ri-Bhoi District, kynthup ia ki Rangbah, ki Longkmie, ki Samla kumjuh ruh ki khynnah rit, ha ryngkat ka Seng PPM jong ka North Khasi Hill District bad RBPM Central Body, myn ha ka sngi-saitjain, ki la iaid paidbah na pdeng shnong sha ka jaka shna thymmai Petrol/Diesel Pump kaba thmu ban shna hajan wah Umran.
Halor kane ka jingshna Petrol/Diesel Pump thymmai, ki kynhun jong ki Longkmie kynthup ki nongsaitjain nong ha wah Umran, ki la leit ban ia kren ia u trai kane ka Petrol/Diesel Pump, ha kaba iadei bad ka jaboh jabain ka ban mih na kane ka Petrol/Diesel Pump thymmai; hynrei kane ka jingiakren ka la pulom noh, namar ba wan mih bad kam trai pynban da u bah AL Hek, MLA ka Pynthorumkhrah.
Ha ka jingiakren jong u, u la kam ba un leh da kata ka stad saian thymmai, ka ban set ia ka jaboh shirta, hynrei haba ki longkmie ki kylli bniah bha ia u, “Balei ba kata ka stad saian, ym pyrshang shwa ha Wah Umkhrah?", u kren dom pynban u ong, “Lada lap ia ka jaboh na kane ka Petrol/Diesel Pump sa phah jingthoh sha NGT ne wat sha Supreme Court ruh, ngam tieng"Ka kynhun jong ki Rangbah, ki Longkmie, ki samla bad ki khynnah rit, kiba la mih paidbah myn ha ka sngi-saitjain bad rah la ki pla card, ban pyrshah ia kane ka jingshna Petrol/Diesel Pump thymmai harud wah Umran, ki la ia soi paidbah ia ka shithi pyrshah ban ai ha u Rangbah Shnong Umran-Dairy, ha kaba ki la ujor ba katei ka Petrol/Diesel Pump thymmai ka ba mut shna hajan wah Umran, kan nang pynjur shuh shuh ia ka jingjaboh jong ka Wah Umran, nalor ki ar tylli ki Petrol/Diesel Pump kiba la don lypa, namar ka jingbym lah ban teh lakam ia ka jaboh kaba mih na ki.
La kylli shuh shuh ba kumno katei ka Petrol/Diesel Pump ka ioh jingmynjur, khlem ka jingtip ki nongshong shnong jong ka shnong Umran-Dairy.
?Ka kyrwoh, ba la soi da ka Kong I Mawnai, ka ong shuh “Ka jingkren baheh u trai katei ka Petrol/Diesel Pump, U bah AL Hek, (MLA Pynthorumkhrah) ka la pynbitar ia shibun ki Longkmie bad halor kane ngi dawa ba u dei ban sangeh shisyndon ia katei ka jingshna ia katei Petrol/Diesel Pump ka jong u".
Shillong, 01 Lber:Ka Seng Khasi Ri-Bhoi Pyllun kan pynlong iaka Lympung kaba 4 ha shnong Khyndewso hajan Mawlasnai ha ka 5 tarik u Lber 17.
Kumta ka seng ka khot kawer ia baroh ki kur ki kha kiba bat ia la ka Niam tynrai ban ia poi sha katei ka lympung ha Ri-Bhoi bad ban wanrah ruh iaka put ka tem bad ka shad tynrai naki tnad Seng Khasi , la ong ka kyrwoh na u Bah Lam Sungoh President bad Bah Ap Dohling Secretary.
Ha kajuh ka por, ka Seng Khasi Nongmynsong ka pyntip ba kan pynlong ïa ka Shad Suk Mynsiem ba shi sien shi snem ka jong ka haka 18 bad ka 19 tarik mynta u bnai ha madan Urkaliar.
Kumta ka Seng ka wer ïa ki nongshad kynthei bad shynrang ban ïashim bynta naka bynta ban pynphuh pynphieng ïa kane ka shad ka kmen kaba long ka dak ai nguh u khun bynriew ïala u Blei Trai Kynrad.
Ha kawei ka liang, ka Seng Khasi Kmie ryngkat ka komiti u Tymmen u San, ki phah ïa ka kitbok kitrwiang sha baroh ki khun samla pule jong ka Seng Khasi bad Seiñ Raij, kiban khreh naka bynta ba kin ïakhun ïa ki eksamin bapher bapher ka jong ki.
Ka kyrwoh na ki nongïalam ka seng ki ai mynsiem ïa ki khun samla kynthei bad shynrang ban dem minot ha ka jingpule, khang ban lah ha kaban ïa tbeh sha ka thong ban kiew shakhmat ha ka liang ka jingnang jingstad ha ka jingim.
Shillong, 01 Lber:Ka CSWO ka la pynpaw ia ka jinglyng-ngoh halor ka jingkam jong u heh ka AMD (Atomic Minerals Directorate) ba ka jingtih uranium kam ktah ia ki kynja baim, kumba la paw ha ki lad pathai khubor.
Ha ka jingpynlait kyrwoh, ka President ka CSWO ka kong Agnes Kharshiing ka la ong ba kane ka jingkren ka long kaba lamler bad ka bym lah ban pdiang.
“Kane ka dei ka jingkren riew khlaw da kaba pyrshang ban shu pynbiej ia ki paidbah jong kane ka jylla shaphang u uranium bad jingtih ia u uranium.
Bun ki pyrkhat ba ki briew kane ka dong mihngi ki dei kiba dan biej bad lah ban shu pynbiej", la ong ka CSWO.Ka jingtih uranium kan pynkylla shrah da ki hajar snem khamtam ia ki thliew ba la khlong, ka la ong.
Ka CSWO ka la kam ba katkum ka kaiphod, ka jingpynmih u uranium ia ka bih ka long kaba jur bha.
Ha ka 0.1% u uranium, kumba 99.9% na ki phngit kin sah.
Nalor ki bynta jong u uranium ba la khlong, ka ktieh na jaka ba khlong ia u uranium kan kynthup ia baroh ki kynja phngit jong u ore bad kane kan long ka bih ia ki kynja ba im", la ong ka CSWO.Ka CSWO ka la ong ba kan iai pyrshah beit ia ka jingthmu ban tih uranium ha ka jylla Meghalaya bad kyntu ia ka sorkar ban nym ap ia ka kompeni ba kan pyntroin ia ka mariang tang na ka bynta ban shna surol.
Ka sorkar ka dei ban peit ia ka jingbit jingbiang jong ki briew bad ka roi ka par ha ka jylla khamtam ha ki jaka nongkyndong, ym ban shaniah ha ka jingpynksan bakla jong ki heh ka kompeni.
Ki sorkar kiba kwah ban shu khlong jubor ia u uranium ki buhrieh ia ka jingshisha ba ka jingkam jong ki heh ka AMD ba u Ore u dei uba bha kam iahap satia na ka jinglap jong ka jingwad bniah na NEHU mynshwa ba u ore um dei uba bha ha kane ka Meghalaya bad u jur bha ka radiation.
Shillong, 01 Lber:Ka Seng Khasi Kmie, hapoh ka jingïalam u Rgh Banteilang S.Rumnong bad u Rgh Arwan S.Tariang kum u President bad Secretary, ryngkat ka jingïa synran lang ka komiti u Tymmen U San ka Seng Khasi, ki la pynkhie im biang ia ka lehniam Mawkynthei ha ka shnong Umkaduh, ha thaiñ Marngar bad Mawsyntai, Ri-Bhoi District ha ka 26 tarik Rymphang ba la dep.
U Rgh Romeo Mawrie ba dei u dkhot ka komiti u Tymmen u San, u la wad bniah ban lum khana na ki nongshnong shaphang ka nguh ka dem ha kane ka maw, kaba don harud jong ka lynti jong kane ka shnong, kaba don kham shaneng jong ka Pung Marngar.
Na ka jingïakren bad ki riew rangbah ka shnong, la sngewthuh ba kane ka maw la juh niew ïaka kum ka kynja kmie rangbah, kaba long ka nong ri nong da nong ker, kaba kdup ba sumar ïala ki khun ki hajar ka raij, kiba lada ki don ha ka shem jynjar ka shem lanot, ki juh leit ha kaban nguh ban dem ha kane ka jaka.
Ka nguh ka dem ka lehniam ka lehrukom ha kane ka jaka Mawkynthei ka la jah noh ïa kaba ym lah ban tip na ka daw aiu, hynrei kumba phah ka maïa ba na sha lyndet, ka Seng Khasi sa shisien ka la lap bad shem biang sa shisien ïa u Mawkynthei.
Ia ka lehniam, la lam khmat da uwei na ki tymmnen ki san jong ka Raij Marngar, ïa kaba la synran lang da u Chairman ka Komti u Tymmen U San u Rgh Skor Jala, u Rgh Hambok Kharmawphlang, Rgh Donbokstar Kurkalang, Rgh Romeo, ha kaba la pynlong biang ïa ka lehniam ka leh rukom kum ka dak ba sa shisien ban pynkyntang biang ïa ka lehniam ha une u Mawkynthei.
Hadien kane, u Lyngdoh ka Raij Marngar ha ka jingkren ka jong u, ai khublei ïa ka Seng Khasi Kmie kaba kloi ba kan shimti noh shi syndon Ia kane ka jaka, ha ka juh ka por ban ïarap naka bynta ban wan ban pynkyntang biang sa shisien ïa kane ka Mawkynthei don nam ha ka Raij, da kaba u la ong ba na ka liang ka jong u bad ki paidbah kin khreh ba kin pynkhie im biang ïa kane ka lehniam ka leh rukom kaba naduh kane ka sngi, man la u snem kan don ka lehniam bad ka nguh ka dem ha kane ka maw.
Nongstoiñ, 1 Lber:U CEM ka KHADC, u bah Pynshngain N Syiem ha ka sngi ba ar jong ka taiew, u la hiar sha Nongstoin ban leit jngoh bad noh synniang ruh ia ki lanot kiba shitom na ka jingjia ba kylla ka trok, kaba la jia ha ka 26 tarik mynta u bnai ha Jaidohkroh Nongspung.
U CEM u la rung manla ki kamra hapoh jong ka Civil Hospital ha Nongstoin ban leit ai mynsiem ia baroh ki 16 ngut ki lanot kiba la ngat ha katei ka jingjia ba shyrkhei ia kaba haduh mynta ki dang don ha pdeng ka jingshah sumar ha katei ka Hospital.
Shuh shuh ha shwa ba u CEM un poi ha sor Nongstoin na ka bynta ban leit jngoh ia ki lanot kiba dang don ha pdeng ka jingshah sumar ha katei ka Hospital, u la hap ruh ban iaid lyngba katei ka surok ha Jaidohkroh Nongspung kaba dei ka jaka bala jia katei ka jingkylla ka trok kaba i shyrkhei haduh ba ki 12 ngut ki mynsiem ba kordor ki la khlad noh ha shen.
Mar iapoi ha katei ka jaka, ba la jia katei ka jingjia na ka liang jong u CEM u la pynsangeh ia ka kali ka jong u bad hiar ruh ha katei ka jaka na ka bynta ban buh syntiew kum ka dak ban pynpaw ia ka jingsngew lem na ka bynta ki mynsiem ba kordor kiba la khlad noh ha katei ka jingjia kaba sngewsih ha katei ka jaka.
Haba iakren bad ki nongthoh khubor jong ka District hadien ba u la dep ban leit jngoh ia ki lanot kiba don ha pdeng ka jingshah sumar ha Civil Hospital Nongstoin.
Na ka liang jong u CEM u la ong ba hadien katei ka jingjia kaba sngewsih u la sngew ba ka dei ka kamram ka jong u kum u CEM ban leit kynduh ia kitei ki lanot kiba don ha pdeng ka jingshitom bad ruh ban sngewlem na ka bynta ki mynsiem kiba la khlad noh.
“Tang mar iapoi ha ka shnong Nongspung bad haba nga la iohi ia katei ka jaka ba la jia katei ka jingjia ba sngewsih nga ktah ka mynsiem bad nga la hap ruh ban hiar ban buh syntiew ha katei ka jaka kum ka dak ban kynmaw ieid bad burom ia kito ki mynsiem kiba la duh noh ha katei hi ka jaka" ong u CEM.Ha kaba iadei pat bad kiwei kiwei ki bymshymla don ha katei ka Hospital ha Nongstoin na ka liang jong u CEM u la ong ruh ba she un a pyrshang ban leit ia kynduh kyrpang ia baroh ki 3 shnong kiba la mad ia katei ka jingjia ba sngewsih.
Mawkyrwat , 1 Lber:Ki nongrep synsar jong ka shnong Nongnah, myn ha ka sngi saitjain jong ka taiew ba ladep, ki la ioh ban kem ia u wei u kharbangla u bym shym la tip kyrteng satia, katba u dang iaid kai ha u Lum Iawpaw, u ba don ha ka shnong Nongnah South West Khasi Hills.
Katkum ka tyllong khubor la iathuh ba ia une u Kharbangla la iohi da ki nongrep kiba shait rep synsar ha u lum Iawpaw ba u pyrshang ban rung  ha kawei  na ki iing ba shait pyndonkam ki nongrep ban buh tiar bad rieh slap bad mar  syn iohi ia u ne u riew phylla, na ka liang jongki wut wut ki la pyrta briew bad da ka jing kloi ki para nongrep la ioh ban kem noh ia u tei u Kharbangla.
Shuh shuh kitei ki nongrep ki la iathuh ruh ba haba pyrshang ban kylli ia u, u la iathuh ba u dei u Muslim bad u la don ruh kumba hynriew sngi hynriew miet eiei ha katei ka khlaw, bad na ka met jong u la ioh ban kurup ia kawei ka torch light bad ki battery kiba thoh da ka ktien Bangla, bad na ka liang jong ki, ki la aiti noh sha ka seng HYC Nongnah Area Unit.
Naka liang ka seng haba pyrshang ban kylli kyrteng ba u dei u ei bad u wan leh aiu sha katei ka jaka, u tei u Kharbangla um shym la iathuh bad u kren kyllain pynban da kaba ong ba u kyrteng u ‘Salman Khan’ bad shiphang pat u kyrteng u ‘Anil Kapoor’ kumta na ka liang ka seng ka la aiti noh sha ki pulit jong ka Ranikor Police Station ban tohkit shuh ia u tei u Kharbangla.
Na ka liang ka seng ka pynpaw ia ka jingsngewkhia ha kaba ia dei bad utei u Kharbangla uba la ioh ban iaid mon ha ki jaka lum khasi bad hajuh ka por kaba pynsngewtieng ioh u tei u Kharbangla u dei pynban u nongrah ktien ne u lehnoh ISIS uba pyrshang ban wan syntiat  ia kane ka jaka lum Khasi.
Shillong, 1 Lber:Ka Synjuk Ki Nongsynshar Shnong Ka Bri U Hynniew Trep, ka kyrpad ia u myntri rangbah ka Jylla, ba un iarap lem ia kito ki shem lanot ha ka jingkylla kali, kiba dei na ki shnong Nginiong, ltongbudum bad Mawbyrkhong.
Ka Synjuk, ka shim ba u myntri rangbah, un lah ban iarap lem ia kitei ki riew shem lanot na ka Chief Ministers Relieve Fund, sha kitei ki shem lanot, kiba ha iing ha sem jongki, kiba ia kynduh ia ka jingjia ba sngewsih ha ka Sngi U Blei ba ladep.
Shillong, 1 Lber:Ka dorbar Jylla, kan sdang da ka jingkren jong U Lat ha ka 3tarik Lber 2017 bad nangta, kan don sa ka jingleit rah ia ka mang tyngka na ka bynta u snem 2016-17 ha ka 15tarik Lber 2017 bad ka iing dorbar, kan kut ha ka 24tarik Lber 2017.
Ka iing dorbar, kan ia kynduh, na ka bynta 15 sngi, kiba dei ki sngi trei kam jongka, ong ka kyrwoh, ba la pyllait da ka dorbar Jylla mynta ka sngi.
Nongpoh, 01 Lber:Ka Ri Bhoi Presbyterian Synod, lyngba ka kyrwoh kaba la pynlait da U Rev.H.L Marsing, Senior Executive Secretary RBPS, ka la pynpaw ba kum ka Synod ka dap da ka jingsngewkhia mynsiem halor ka jingjia kaba sngewsih kaba la jia ha ka 26 tarik u Rymphang, 2017, ha ka jingleit sha ka jingïaseng Samla K.J.P Synod Sepngi, ha ka Balang Nonglang.
Kum ka Synod ka pynpaw ruh ia ka jingsngewkhia kaba kyrpang ia ki briew na ka Shnong Nginiong, Mawbyrkong bad Nongbudam kiba la iakynduh ia katei ka jingjia kaba ym shym la poi pyrkhat.
Kumta haba iadei bad katei ka jingjia ba sngewsih, na ka liang ka Synod ka buh ruh ia ka jingduwai kaba kyrpang kyrpang ba U Blei jong ka jingieit un ai ka jingpyntngen bad ka jingpynshait bor kaba kynja mynsiem ia kito baroh kiba la kynduh ia katei ka jingjia ba sngewsih kthang, la bynrap ka kyrwoh na I Rev.H.L Marsing.
Shillong, 1 Lber:Ka HNLC, ka kynthah tyngeh ia ka sorkar Jylla, namar ba kam shym la pyntreikam satia ia ka soskular jing ia suk bad ka ANVC, da kaba kam shym la ai jingiarap satia ia ki dkhot jong ka seng ANVC (B) bad ka HNLC, ka kynnoh ba u myntri rangbah, u don ka jingiadei kaba jan bha bad ki dkhot jong ka seng ANVC bad ka dei halor katei ka jingshisha ruh, ba ka sa poi ka jing ia soi soskular iasuk hapdeng ka sorkar bad ka ANVC.U Ajaju A Marak, U Political Secretary jong ka ANVC(B), uba la shah siat iap, ula iathuh halor ka jingiadei jong ka ANVC bad u myntri rangbah, ha U Nohprah 2013 bad ki pulit, ki la pyniap noh ia u, ha ka 11tarik Kyllalyngkot 2014.
Ka HNLC, ka kynnoh shuh shuh ba u myntri rangbah bad U Lat ka Jylla, ki la khot ia katei ka seng, ba kin mih noh na ka jinglong kaikhlaw, hynrei, katei ka dei tang ka kam thok suda bad katei ka seng.
Ka ong ba kam shaniah satia, ia une u myntri rangbah, uba pyndonkam da ki kaikhlaw ban pynkhlain ialade ha ka kam sain pyrthei bad ka HNLC, ka ong ba ka la ngiah bad ijli ia ka sorkar Meghalaya, hynrei mynta, ka don ka jingkyrmen tang ia ka sorkar India.
Ka HNLC, ka ong shuh shuh ba ki BSF, ki kam, ba ka HNLC, ka don bun ki ktem jongka, ban ia ka GNLA lane ka ULFA ha Bangladesh, hynrei katei ka seng, ka lyngngoh ba ki pulit pat, ki ju kam ba ka HNLC, kam don briew shuh sha Bangladesh.
Ka HNLC, ka ong shuh shuh ba mynta U Champion.
R.Sangma, ula lait jamin, na kiba bun ki jingkynnoh jong ki pulit, hynrei ka kyrwoh jong katei ka seng, ka ong ba ka don ka jing artatien kaba khraw, ba U Champion un lah ban shah thap pyniap ha ki pulit, kumba don ka jingthmu ban pyniap ia U Sohan.
D.Shira.
Ka HNLC, ka shim ba ka jingshah pyniap jong U Norok Momin, ka dei ka kam shu thok, hynrei, ka dei kaba la pyniap khnang da ki pulit bad ka HNLC, ka shim ba ka don hi kaba kum katei ka jingthmu, ban shim noh ia ka jingim jong U Bah Sainkupar Nongtraw bad U Bah Bobby Marwein ruh, ong ka kyrwoh ba la phah, da U bah Sainkupar Nongtraw, Publicity Secretary,HNLC.Shillong,14 Iaiong:Ka FKJGP Central Body ka la leit ban ia kynduh ia u Chief Executive Member ka KHADC u bah Pynshngaiñ N Syiem ban dawa na u ba ym dei ban ai no-Objection Certificate na ka bynta ban shna lynti rel ha kane ka jylla.
Katei ka jingleit iakynduh ki nongialam katei ka seng ka dei hadien ba ki la ioh jingtip ba la leit ban pan jingbit na ka KHADC ban sdang noh ia katei ka kam bad la leit ruh ban sorbe ha ki jaka ba dei ban iaid katei ka lynti Rel.
U nongialam katei ka seng u bah W.Rani u la ong ba katei ka seng kam pyrshah lane kam ia shah ia ka jingwan ka lynti Rel hynrei kumba long hi mynta u la ong ba ki sengbhalang kim pat kwah ban pyntreikam kat bym pat lah ban pyndep ia kata ka Comprehensive Mechanism kaba lah ban pynthikna ba kan pyrkhing ia ka jingrung kyrthep ki bar jylla ha kane ka jylla.
Katkum ka jingioh jingtip ka FKJGP ka la ong ba ka jingsorbe lynti rel ka la iaid ha ki thaiñ Byrnihat bad kumjuh ruh ha ri Lum Jaintia.
Ha kajuh ka por katei ka seng ka la dawa ruh na u CEM ba u dei ban kham pynduna noh ka jingai laisen khaii sha ki bar jylla namarba ki la ong kumba ka paw hi ka jingai laisen khaii ka KHADC sha ki bar jylla ka la nangjur katba nang iaid ki por.
Ki la dawa ruh ba u CEMu dei ban pynim biang ia ka komiti kaba la thaw ha ki snem ba la dep bad katei ka komiti ka dei ka ban peit ban nujor ia ka rukom ai trading license.
Ki nongialam katei ka seng ki la ong ba ka jingioh laisen pathar ki bar jylla ban leh ia kino kino ki kam khaii ha kane ka jylla ka la ktah shibun ia ka ioh kam ki samla wadkam kiba dei ki trai jylla.
Ki la ai jingmut ruh ba haba ai Trading License ka KHADC ka dei ban bsuh ruh ia ki kyndon kaba ki no kino kinongseng kam ne kikompeni kiba la ai Trading License ki dei ban thungkam thungjam shuwa da ki trai jylla ha ka kam kaba ki lah ban trei.
Halor katei ka jingiakynduh ka FKJGP u bah Pynshngaiñ u la ong ba ka KHADC ka la ioh jingthoh na ka North East Frontier Railway kaba la pan NOC ban shna lynti Rel hynrei u la ong ba um pat lah ban ong eiei lada u ai ne ym ai NOC namarba shuwa ban poi sha ka bynta kaba kut u la ong ba u hap ban sngap ia ka sur na kiba bun ki liang khamtam na ki bor shnong jong ki thaiñ ba ka lynti rel ka dei ban iaid lynti.
Ha kaba ia dei pat bad ka jingpynim biang ia ka komiti u CEM u la ong ba un hap ban khyllie shuwa ia ki bui bad un sa peit kaei ban leh.
Nongstoiñ, 1 Lber:“Suk kita ki nongiap kiba iap ha u Trai" (Jing pynpaw 14:13) bad “Suk  kiba sngewsih naba yn pyntngen ia ki" (Mat 5:4), ong ka phang pdeng jong ka jingialang thang mombati kum ka dak ban pynpaw ia ka jingsngew lem na ka bynta ki mynsiem kiba la duh noh ha ka jingkylla ka trok ha Nongspung, bad ruh ia kiba dang don hapdeng ka jingshah sumar ha ki Hospital bapher bapher bala pyniaid da ka seng Nongstoin Region Local Taxi Owners and Driver Association (NRLTODA).
Ia katei ka jingthang mombati la sdang na Jaidohkroh Nongspung ka jaka bala jia katei ka jingjia ba sngewsih ha katei ka jingthang mombati bad la pynkut ia katei ka jingialang ha Nonbah Nongstoin, da kaba bteng biang ia ka jongiathang mombati sa ha katei ka jaka ha kaba la sakhi ruh da ki spah ngut ki paidbah kynthup ia ki khynnah ki Samla long kmie long kpa, ki sengbhalang bapher bapher jong ka thain Nongstoin kila wan ban iashim bynta ha katei ka jingthang mombati ha ryngkat ka mynsiem kaba sngewkhia.
Ha katei ka janmiet ka la don ruh ka jingialang kaba lyngkot ha kitei ki ar tylli ki jaka ha kaba la pyniaid da u bah Alfred Marthong President jong ka NRLTODA bad ha katei ka jingialang ki la pynlong ruh ia ka jingia sngap jar kaba 2 minit bad ruh ka jingduwai na u Tymmen basan D.K Bani na ka balang Presbyterian Nongspung bad na u bah P.Syiem dkhot jong ka NRLTODA ban pynpaw ia ka jingkynmaw burom bad duwai ia baroh ki mynsiem kiba la duh noh na katei ka jingjia.
Shuh shuh na ka liang jong ka seng NRLTODA ha katei ka sngi ka la buh ruh ia ka synduk na ka bynta ban ianoh synniang na ka bynta ki lanot kiba don ha pdeng ka jingshah sumar ha ki Hospital bapher bapher jong ka Jylla bad ia katei ka synduk ka seng kan sa leit ban aiti noh ia katei ka synduk ha u DC ka West Khasi Hills District ban pynpoi sha kiba ha iing jong ki lanot.
Shillong, 14 Iaiong:Ka jingpynkylla ka sorkar Congress ia ka kyndon bat kam jong ki parliamentary secretaries, ka la pynlong ia ki seng sain pyrthei kum ka HSPDP bad UDP ban kynthah jur namar ba ka dei tang ka jingthmu ban pynneh shuki jong u Myntri Rangbah Mukul Sangma.
Ka kynhun myntri hynnin ka sngi ka la pyn kylla ia ka Meghalaya Parliamentary Secretary (Appointment, Salaries, Allowances and Miscellaneous Provisions) (Amendment) Ordinance, 2016 ban pynlait ia ki Parliamentary secretaries ban lait na ka jingshah mait kyrteng ha ka ain thung myntri.
“Ngi te ngi ieng beit ha ka nongrim kumba la dawa, ban pyrshah ia ka jingpynkylla ka ain bat kam ki PS", la ong u MLA ka HSPDP u Bah Witting Mawsor haba kren bad u nongthoh khubor mynta ka sngi.
U la ong kumba ka party ka la dep phah jingthoh sha u Lat ka jylla ban tuklar ia ka jingthung Parliamentary Secretaries ka sorkar, namar ba ka long pyrshah ia ka kyndon ka riti synshar ka ri.
U Bah Mawsor u la ong ba ka jingpynkylla ia ka kyndon batkam jong ki PS, ka dei beit tang ka jingthmu ban pynhun jubor ia ki MLA namar ka shuki.
Ha kajuh ka por, u Senior Working President ka UDP u Bah Bindo M Lanong u la ong ba jingleh jong u Myntri Rangbah ia ka shuki jongu.
“Baroh shi katta ki la dep pynkhein ia ka ain bad mynta ki kyndit bynriew bad ki sa pynkylla ia ki kyndon ban iada na ka jingshah trei ha ka  ain", la ong u Bah Bindo.
Na ka liang u Bah Bindo u la ong ba ka long kaba sngew thamula, ba kane ka sorkar hapoh ka jingialam u Mukul Sangma ka kwah ban pynsdien rdin ia ki bym kwah ruh ban long PS.“U MLA ka Jirang Bah Lamboklang Mylliemngap u la dep iehnoh ia kane ka kam PS hynrei na ka liang u Myntri Rangbah u la phah sdien jubur rdin ia u.
Ka ain ka dei ban phah sdien jubor ia u bym kwah ruh, namar ba u tieng ioh u phet namar ka shuki", la ong u Working President ka UDP.“U Myntri Rangbah um shyngain shuh ialade bad u kwah ban pynshngain ialade ban neh ha ka shuki bad u sa pynkylla khohreh ia kane ka ain", la bynrap u Bah Bindo.
Ka kynhun myntri ka kabinet hynnin ka sngi ka la pdiang ban pynkylla ia ka ain bat kam ki Parliamentary secretaries ka Meghalaya Parliamentary Secretaries (Appointment, Salaries, Allowances and Miscellaneous Provisions) Amendment Ordinance.
Ka la  pynduh noh ia ka Section 5 bad pynkylla ia ka Section 6 bad 6A jong kane ka ain khnang ban pynlait ia ki PS na ka jingshah trei ha ka ain mait kyrteng.
Kham mynshwa, u Bah Lamboklang Mylliem u la risain kum u Parliamentary secretary namar ba sheptieng ioh khyrwait ha kane ka ain mait kyrteng.
Ka High Court kham mynshwa ha kiba bun ki jylla ka ri, ki la pynsangeh ia ka jingthung  parliamentary secretaries ki sorkar jylla namar ba kam iahap bad ka ain.
U Bah Lamboklang uba dei u MLA marwei na ka seng  North East Social Democratic Party (NESDP) ha ka iing dorbar thawain, u la shah jied na Jirang constituency kaba hap ha Ri Bhoi.
Ha kane ka sorkar MUA-II, ki don haduh 18 ngut ki parliamentary secretaries ba la thung ha u snem 2013 hadien ka elekshon.
Mynshem taiew, na ka liang ka HSPDP ka la dep uhor sha u Lat ka jylla halor ka jingthung PS kane ka sorkar kaba long pyrshah ia ka ain bad ka pyrshah ban pynkylla ia ka  Meghalaya Parliamentary Secretaries (Appointment, Salaries, Allowances and Miscellaneous Provisions) Act, 2005.
Ka HSPDP ka la kyntu ia u Lat ban tuklar ia kane ka kam.
“Ka sorkar MUA-II ka pynkylla ia kane ka ain, hynrei na ka liang ka seng kam iahap satia bad ym don jaka ia ka sorkar ba kan leh ia kane", la ong ka HSPDP ha ka shithi sha u Lat.
Nongstoin, 14 Iaiong:Hadien ba ki seng bhalang, ki seng longkmie bad ki katto katne ki nongialam shnong jong ka shnong Mawbuit, ki la leit ban khang noh ia ka Dukan Kyiad jong u bah Krispin Sangriang kaba don ha ka shnong Mawbuit; na ka liang jong u bah Krispin u la byrngem byrsit ia kitei ki nongialam shnong kynthup ruh ia ki seng longkmie bad sengbhalang ba lada kin dang nud ban wan khang biang ia katei ka dukan kyiad ha ka sngi kaba bud un siat pyniap, ia kiba thmu ban wan khang biang ia ka dukan ka jong u bad u bah Krispin u la byrngem ruh ba lada um ioh ban leh da lade ia katei ka kam un phah ban kput da ki kynhun lehnoh.
Ia katei la pynshi sha katkum ka jing ujor, ba la wan ban ujor da ki sengbhalang, seng long kmie bad ki nongialam shnong jong ka shnong Mawbuit ha ki Pulit ka Nongstoin, pyrshah ia u tei u trai dukan u bah Krispin Sangriang halor kitei ki jingbyrngem byrsit ka jong u.
Ym tang katta, ka la don ruh ka jingujor kaba long pyrshah ia ka kong Irismary Sangriang kaba dei ka khun pyrsa jong u tei u trai dukan kyiad halor ka jingbyrngem ka jong ka, ba kan phah da ki kynhun lehnoh ban pyniap ia baroh ki khlieh shynrang bad ia ki kynthei pat yn phah leh don bor bad phah leh beijot.
Shuh shuh ka jingujor ka long ruh pyrshah ia u bah Charles Langrin halor ka jingshon dur ka jong u ia U Sordar bad Asst Secretary Shnong Mawbuit bad kumjuh ia ki seng bhalang bad seng longkmie bad u la byrngem ruh ba ia kitei ki dur ia kaba u la dep ban shon ha ka 9 tarik mynta u bnai ha kapor 2PM, un sa leit ban ai sha ki kynhun lehnoh ban phah kput ia kitei kiba la shah shon dur bad na ka liang jong kitei kiba la shah shon dur ki la dawa ruh ia u bah Langrin ba u dei ban pyndam noh ia kitei ki dur kiba u la shon.
Shillong, 14 Iaiong: U Bah Sanbor Shullai MLA, ula pynlong, ia ka jingialang paidbah ha Laban na ka bynta ban rat diengkhong ia ka jingsma iewtung kaba wan na ka jaka buh metiap kaba don ha Civil Hospital, Shillong.
Ha kane ka jingialang la iadon lang ki dkhot ka dorbar shnong Laban, ka seng Tei Lang Kynthei laban, ka seng samla ha ryngkat ruh ka jingdon lang jong ki Doctor, ki staff, ki joint director bad ki engineers na ka health department.
Ha kane ka jing ialang ki la ia kren shaphang ka jingblok palat ki kali ha laban namar ka jingbun palat jong ki skul bad ki college khamtam hajan Civil Hospital Shillong.
Ki tyllong khubor, ki ia thuh ba ha kane ka jing ialang la iamir jingmut bha khamtam shaphang ka jingdon jong ka jaka buh met iap jong ka Civil hospital kaba don hajan red Cross kaba la ktah ia kiba iaid ba ieng namar bunsien ki kali kiba kit metiap ki ju pynieng slem ia ki kali harud surok haduh ba ka la ktah ia ki nongleit nongwan kiba iaid lynti khamtam ba kane ka jingsma ka long ka bym lah ban shah.
Shuh shuh ki la ia kren ruh ba ki tiar kiba pyndait thah ia kine ki metiap kim trei kam shuh bad dei halor kata ka daw ba ka jing sma kaba mih na kine ki metiap ka long ka bym lah ban shah.
Ha kane ka sngi ki la iakren ruh ia ka jingbym biang ka hospital ia ki jaka buh ia ki thyrnia ba la dep pyndonkam bad ia ki jingphong kti.
Ka jingialang ha kane ka sngi da ka jingsngew khia shaphang kane, hapoh ka jingialam jong u MLA u Bah Sanbor shullai ki la rai ba ka hospital ka dei ban khang noh ia ka lynti kaba don ha jaka buh metiap hajan Red Cross bad ruh ki la bynrap ba dei ban ker da ka kynroh kaba jrong khnang ba kan nym ktah ia ki paidbah nongleit nongwan, ki la iatai ruh ba ka hospital ka dei ban pynbiang noh ia ki jaka ban bret ia ki thyrnia ba la dep pyndonkam khnang ba kan nym buh jingma jingmynsaw ia ki paid nongiaid nongieng.
Shillong, 14 Iaiong:U Chief Executive Member ka KHADC u bah Pynshngaiñ N Syiem u la ong ba ka KHADC kan sa phah shithi jing pynkynmaw biang sha ka tnad District Council Affairs halor ka kam Executive Member kaba ka KHADC ka la pan jing mynjur na katei ka tnad ba kan mynjur ia ka kyrteng jong u bah Donkupar Sumer kum u EM ba thymmai uba la wan mih bujli ha ka jaka u bah Donevan Kharwanlang uba la leit ban shong noh ha ka shuki Deputy Chairman.
U bah Pynshngaiñ u la ong ba lada ka sorkar kan ym sngap ia ka jing pynkynmaw, ka KHADC kan hap ban iaid katkum ki aiñ bad ki kyndon jong ka 6th Schedule, kaba ka lah ruh ban poi sha ing kashari, “Ngi hap ban phah shithi pynkynmaw shuwa,hadien ngin sa ia peit,lada kam urlong ngin hap ban peit ia ki kyndon bad ki aiñ jong ka 6th Schedule ban peit ia ka bor ba ngi ka District Council ngi don ban leh" ong u CEM haba ia kren bad ki nongthohkhubor ha kamra treikam jong u.
Lah ban pynkynmaw ba ka kyrteng u bah Donkupar Sumer ka la sahkut ha ka tnad DCA da ki bnai naduh ba la phah ia ka kyrteng jong u kum u EM ba thymmai bad haduh mynta ruh utei u MDC ka UDP na Umsning um pat ioh ban shong ha ka shuki EM naba ka DCA kam pat mynjur ban phah ia ka kyrteng jong u sha u Lat.
Shillong, 14 Iaiong:Ka CSWO ka la takrain ia u Director ka tnad Social Welfare, u Bah Hima Shangpliang da kaba kynnoh ba u la pyndonkam bakla ia ka kyrdan ophisar tang namar ba u don ka jingthmu ban shim kabu ban iakhun elekshon na Mawsynram.
“Barobor, u ju paw ha ki lad pathai khubor kum u riew shimet haba u leit iakynduh briew ne jngoh ia ka thain Mawsyn ram, ym kum u director", la ong ka President ka CSWO ka Kong  Agnes Kharshiing ha ka jing pynlait khubor mynta ka sngi.
“Ka CSWO ka la ioh jingtip ba une u Director u don ka jing thmu ban iakhun ia ka elekshon na Mawsyn ram bad u la pyndonkam bakla ia ka shuki ban pynkhlain ia ka jingthmu jongu kaba long pyrshah ia ka ain sorkar", la kynnoh ka CSWO.Ka la ong ba katkum ka All India Services (Conduct) Rules, 1968, u ophisar u dei ban bat ia ka kyrdan, ka jinglong kawei bad ka jinglong hok ban nym iashah liang hynrei hangne ngi lah ban iohi ba u Director u la pynleit jingmut na ka bynta ka jingthmu sain pyrthei jongu da kaba pyndonkam bakla ia ka kyrdan ba u bat ha kaba hynnin ka sngu dang leit jngoh ia ki nongpang bam tit ha Civil Hospital Shillong kiba dei na thain Mawsynram.
U Bah Shangpliang u dei u director ka Social Welfare ka jylla ym tang ia ka Mawsynram bad u dei ban iaid katkum ka kyndon ka All India Services (Conduct) Rules, 1968 kaba ong ba u ophisar u dei ban kiar na kano kano ka kam kaba lah ban long pyrshah ia ki kyndon.
Ha jaka ban peit ia ka jylla kum u director u bunkam pynban tang ban pynleit jingmut ia ka thain Mawsynram kaba kdew shai ia ka jingpyndonkam bakla ia ka kyrdan, la ong ka CSWO.“ Ka CSWO ka dawa ba u dei ban ai jingthoh sha ka sorkar ia ka jingthmu ba u leit jngoh ia ki nongpang ha Civil Hospital kumba la paw ha ki lad pathai khubor.
Ka sorkar kam dei ban ailad ia kum kane ka jingjia ioh kan hiar pateng hadien ha kaba ki ophisar kin pyndonkam bakla ia ka kyrdan jongki", la ong ka Kong Agnes Kharshiing bad bynrap, ba dei ban pynshitom ia ki ophisar ba don bynta ban pyndonkam bakla ia ka kyrdan jongki.
Shillong, 15 Iaiong:Ki stad ain ka Meghalaya Pradesh Congress Committee (MPCC) ki la kyntu ia ka sorkar ba kan thung ia ki nongiasaid ain kiba la ih bad tbit bha ha ka kam ban iasaid ia ki mukotduma ka sorkar.
Ka Legal and Human Rights Departments (LHRD) ka MPCC kaba la iashong jingialang mynta ka sngi, ka la kyntu ruh ia ka sorkar ba kan tei ia ka jingiasngewthuh jingmut bad ki district council ban pynthikna ba ki ain ba la thaw kin nym iatyngkhuh.
Ia kane ka kynhun ki riewain ka MPCC la khlieh da u nongiasaid ka Meghalaya High Court, u Bah VGK Kynta.
“Ia ki mukotduma ka sorkar dei ban iasaid bha da kaba thung da ki riew ain ba la ih bha bad ba la shemphang ban pynthikna ba ka mukotduma kan long kaba jop" la ong u Bah VGK Kynta ha ki nongthoh khubor mynta ka sngi.
Ka sorkar ka dei ban thung da ki riew ain ba la tbit bha ha High Court, Supreme Court lane ha ki kashari ba kham rit, u la ong.
U la ong ba ka jingthung nongiasaid ba dang khynnah kan ktah bha ia ka sorkar namar ba kin shem jingeh ban iasaid ia ka mukotduma.
Ha kajuh ka por, u la ong ba ia ka riti dustur dei ban iada bad ban pynneh namar ba ki dei kiba kongsan bha ha ka synshar khadar bad ka bishar ka khadar.
Ha kane ka LHRD la long dkhot da u R Jana Nongbet kum u secretary, Kenny Wahlang, Purabi Sarma, Sunil Kumar Agarwal, Daniel Stone Lyngdoh, Kynphamlin Kharlyngdoh bad u Wanbhabok Virgil Marbaniang kum ki dkhot.
Nongpoh, 15 Iaiong:Khnang ban wanrah ia ka jingkhuid jingsuba bad ban pynsuk ia ki paidbah nongleit nongwan ha shilynter jong u Surok 4- ha Ri-Bhoi bad kumjuh ruh ia ka surok Shillong By-pass, ka Ri-Bhoi Students Union (RBSU) ka la dawa ia ka sorkar ba kan shna noh da ki Painkhana, ha ki katto katne ki jaka jong ka surok 4-lane bad ka Surok Shillong By-pass.
Ka daw kaba la pynlong ia ki nongialam jong ka RBSU ban dawa na ka sorkar ba kan shna noh da ki Painkhana ha ki katto katne ki jaka jong ka surok 4-Lane bad Shillong By-Pass, ka dei hadien ba ka seng ka la lap bad iohi ba bun na ki paidbah nongleit nongwan ki shem jingeh ban leit shabar, tang na ka daw ka jingbym don ki Painkhana paidbah ha shi lynter jong kitei ki ar tylli ki surok bah.
Halor jong kane ka nongrim, u Samla Everjoy Nongpluh, President ka RBSU, Ri-Bhoi District, u la ong ba ka seng ka dap da ka jingsngewkhia ban iohi ia ka jingeh jong ki paidbah nongleit nong wan, kiba hap ban leit sha rud sha kiar jong kitei ki surok bad kane ka jingleit shabar pathar da ki nong leit nongwan, ka ktah ruh ia ka khuid ka suba ha shi lynter jong kitei ki surok.
Ka seng seng ka la dep ruh ban phah ia ka jingthoh sha u Myntri ka sorkar pdeng, ba dei peit ia ka tnad transport, Shipping bad Highway, na ka bynta ban thaw ia ki lad ki lynti ban shna ia ki Painkhana paidbah ha ki jaka ba long paidbah ha kitei ki ar tylli ki surok bah ba kynthup ka surok 4-lane bad ka surok Shillong By-pass, ong u Samla Everjoy Nongpluh.
Khnang ba ka jingangnud ban wanrah jingsuk ia ki paidbah nongleit nongwan bad kumjuh ruh ban wanrah ia ka khuid ka suba ha shilynter jong kitei ki ar tylli ki surok bah, lyngba ka jingdon jong ki Painkhana, ka seng ym tang ba ka la phah jingthoh sha utei u myntri ka sorkar pdeng, hynrei ka la leit ruh ban kynduh ia u Regional Office bad Chief Engineer ka NHAI, Northeast Region, u Raj Chakraborty, uba la kular ban shim khia ia kane ka kam, kaba dei ruh ka jingdonkam jong ki paidbah nongleit nongwan, la bynrap u samla Everjoy Nongpluh.
Shillong, 14 Iaiong:Ka result jong ka elekshon ha Assam, kan sa mih paidbah, ha ka 19tarik Jymmang 2016, hynrei ha shwa ba kan mih ka rai jong u paidlang katei ka Jylla, la iohi, ba u myntri rangbah ka Jylla, U Mukul Sangma, ula ong ha ki nongthoh khubor, ba u lah ban hiar shuki noh, kum u myntri rangbah, lada ka seng Congress, ka lap, ba ki don, da kiwei pat kiba kham bit ban ia u.
Ym tang katta, ula ong shuh shuh, ba un nym mih satia ialade na ka seng Congress, namar ba katei ka dei ka seng, kaba ki kmie ki kpa jongu, ki dei ki nongialam jong katei ka seng sain pyrthei.
Kam kut tang katta, ula ong shuh shuh, ba ka jing ia khun ha ka elekshon ha Assam, kan long kaba ia khaid hapdeng ka Congress bad ka BJP, ha kane ka kynti kaba mynta.
Ki pyrman sain pyrthei, ki shim, ba katei ka jingkren jong U Mukul Sangma, ka long kaba thew jngai bha bad la shim ruh, ba U Sangma, haba u kren kumta, u don ka jingkren lypa, ia ka lyer jong ka jingkylla, ka ban wan ha Assam, hadien ka 19tarik Jymmang 2016, kaba lah ruh ban pynkylla ia ka dong shatei lam mihngi baroh kawei kynthup ia ka Meghalaya.
Kat haduh mynta, ki lad khubor, ki iathuh ba ki don ki MLA jong ka seng Congress, kiba dei ruh ki myntri sorkar, kiba la nang pynkhreh bha ialade, na ka bynta ka elekshon 2018, ha kaba kin lah ban iakhun da ka shap jong U Lotus.
Uwei na ki nongialam jong ka seng BJP, u iathuh ha u nongthoh khubor, ba ka jingiakren, ka la sdang iaid mynta bad ki katto katne ki heh Congress, kiba dei ruh ki MLA bad ki myntri jong ka sorkar Jylla.
La iathuh shuh, da ki tyllong khubor, ba U Mukul Sangma, u don ruh ka jing ia dei kaba jan bha bad U Himanta Biswa Sarma bad kiei kiei ki kdew jngai, ba hadien ka 19tarik Jymmang, kan lah ban sdang thaw dur thymmai biang ka sain pyrthei jong ka Meghalaya ruh kumjuh.
Hynnin ka sngi, ha ka jingiakren bad ki nongthoh khubor, U Myntri Rangbah ka jylla u Dr Mukul Sangma u la ong ba un nym iehnoh ia ka Congress namar ba ki kmie ki kpa jongu ki don ka jingiadei kaba jan eh bad kane ka party.
“Ki kmie kpa jong nga ki dei kiba nyngkong eh ban iasoh sha ka Congress ha ka jylla ha ka por ba ki seng riewlum ki khlain bha kane ka jylla" la ong u Mukul Sangma hynne ka sngi ha ki nongthoh khubor.
Katkum ka jingong jong u Myntri Rangbah, haba u Capt Sangma u ialam ia ka jingialehkai ban ioh ia ka jylla Meghalaya, ki kmie ki kpa jongu ki dei ki nongialam ka Congress bad ki la pynkhlain ai ka party hapdeng ki jingeh.
“Kam dei namar ka bor kam dei namar ka shuki ba nga don ha ka seng Congress," u la ong.
U la ong ba watla u iajan bad u Purno A Sangma haba u phet noh na ka Congress ban thaw ia ka NCP, hynrei u jied ban don beit ha ka Congress.
U la ong ba um long u Myntri Rangbah tang na ka bynta ka thong jongu.
“Nga don hangne na ka bynta ka thong ia ki paidbah bad ka jylla.
Ka jingthmu jong nga ka long ban pynlait ia ki paidbah na ka jingpang jingshitom, ka jingsahdien bad ka jingduk namar ba nga dei uwei uba la dei u langknia jong ka jingsahdien", la ong u Myntri Rangbah.
U la ong ba ki briew ki rung sha ka sain pyrthei namar ba ka synshar paidbah ka ai ia ka lad ia baroh ban pynbeit ia ka bym dei.
“Lada kiwei kim leh, hato kam dei ba ngin pyrshang da mangi? ka la don ka jingthmu naduh ba sdang", u la ong.
“Ka jingthmu jong nga ka long ban pyndonkam ia ka lad bad ka kabu kaba la ai ia nga da ka party ban iaid shakhmat ia ka bor ba la ai da u paidbah.
Ka bor jong u paidbah la pynshong nongrim ha ki jingkular ba ngi la khlei kum ka party", la ong u Mukul.
Kum ka dak ka jingburom ia ka jingaiti jong ki ha ka kam, 12 ngut ki nongtrei jong ka anganwadi bad helpers kiba shong ba sah ha Upper mawprem Angan wadi center ki la shah pynkup burom ha u MLA jong ka South Shillong konstitwenci u Bah Sanbor Shullai ha ka jingialang kaba la long ha Nongsohphoh Community Hall, Upper Mawprem myn ha ka 14 tarik, iaiong ha ka por 10 baje mynstep.
La pyniaid ia kane ka jingialang da u Bah Joining pde uba long ruh u treasurer jong ka Dorbar Shnong.
La pynbit pynbiang ia kane ka jingialang ha kane ka sngi da ka Greater Laban Community Development Society (GLCDS) bad kiwei pat ki riew paw khmat kiba la iadon lang ki kynthup ia u Ma Khroo Shullai uba dei u Advisor jong ka Dorbar Shnong bad u Bah David Syiemlieh uba long u rangbah shnong ka Mawbah kiba la pynkup burom ia kine ki nongtrei ka Anganwadi.
Shuh shuh ki tyllong ki iathuh ba ha kane ka jingpynkup burom la iadonlang ruh ki nongialam jong ki seng bapher bapher kum ka seng kynthei bad seng samla.
U Bah Sanbor Shullai haba ai jingkren ha kane ka sngi u la ong ba la ju pynlong ia kane ka prokram man la u snem kum ka dak ban pynshlur ia kito ki nongtrei kiba don ka mynsiem ban trei na ka bynta ka bha ka miat jong ka imlang ka sahlang wat ha i tulop iba rit pynban ki trei, ngi dei ban burom ia ki, bynrap u MLA.Ha kane ka sngi ia kine ki nontrei ka Anganwadi la pynkup burom da ki jingai sngewbha bad ki certificate.
U Ma Khroo Shullai u dei u ba la slem tam ban bat ia ka kam Rangbah Shnong, u la bat kumba 50 snem tam eiei, bad mynta u dang long kum u Adviser jong ka Dorbar shnong, u la shah pynkup burom lang ha kane kajuh ka jingialang.
La iathuh shuh shuh ba wat ha ka rta kaba 103 u Ma Khroo Shullai u dang don ia ka met ka phad kaba khlain ba shait ban kit ban bah ia ki kam shnong kam thaw.
Ha kane ka jingialang la buh ruh ia ka jingduwai kyrpang na ka bynta une u rangbah ba un nang lah ban don borabor ia ka met ka phad kaba khlain kaba shait katba ki sngi ki por kin nang wan.
Shillong,15 Iaiong:La 40 snem mynta ki paidbah ka thaiñ Mawkynrew ki la ia kynduh jingeh tang na ka daw ka jingbym biang ka surok kaba long u budlum ha ka ioh ka kot jong ki.
Kumba long haduh mynta ki paidbah na ki 5 tylli ki shnong kim shym la ioh surok rong haduh mynta ruh wat la ka jingdawa jong ki ka lalong na ka por sha ka por.
Kitei ki 5 shnong ki kynthup ia ka shnong Madan Thangsning, ka Mawber, ka Synñia Sya, ka Umsning bad ka Tangling, kitei ki shnong ki dang hap ban iaid lynti lyngba ki surok khyndew kiba khohruh khohram kaba pynkynduh jingeh ia ki khamtam ha ka por lyiur.
Halor katei ka mat ki nongialam shnong kitei ki 5 shnong ba kynthup naduh ki Sordar, ki Rangbah Shnong, ki Secretary shnong kiba la don kumba 20 ngut eiei kiba la ialam da u MDC jong ki u bah Banteidor Lyngdoh ( bah Paidang) myngta ka sngi ki la leit ban ia kynduh ia u myntri ka tnad PWD u Ma Sniawbha lang Dhar ban kyrpad na un pynioh surok noh kham kloi ia katei ka shnong.
Haba ia kren bad u bah Paidang hadien ka jingiakynduh jong u ryngkat ki nongialam shnong ia u myntri u la ong ba katei ka jingleit dawa surok rong kam dei shuh ka sien kaba nyngkong hynrei wat ha ka por shuwa ba un long MDC ruh u la leit ban tied jingkhang na ka por sha ka por bad haduh kane ka khyllipmat ruh kaba u la long MDC la ar snem mynta.
U la ong ba ha ka jingiakren u myntri PWD u la ong ba ym shym la lah ban pyndep kloi ia katei ka kam namarba ka sorkar jylla ka dang hap ban ap pisa na ka sorkar pdeng bad kam don pisa nalade , u la ong ruh ba u myntri u la ai ka dak kaba jyrngam ba shen kitei ki shnong kin sa ioh surok rong noh bad na ka liang jong u ruh u la ong u hap ban iai shah namarba ha ka jingtreikam ka shimpor ia ka bui, ba kan iaid lynti na kawei ka kamra sha kawei pat.
Shillong,15 Iaiong:“Kat ha katei ka jingjia ba sngewsih,nga lyngngoh ban ioh sngew ia ka sur ki para marjan kiba sah hajan ka skul jong ngi ba ha ka jaka ba kin wan iarap ban sei ia ki tiar ki tar ki ia ieng kai pynban narud bad ki ia rkhie beiñ, nga iohsngew ki la ia pyrta jam ban pynpait noh ia ka kynroh jong ka skul bah bad ki ia ong ba dei ban shna noh da ka surok ban iaid kali, ki ia pyrta jam “Pynpait ia ka kynroh pynpait ka ka kynroh, shna noh da ka surok shna noh da ka surok" ong u trai ka St.Peter’s Higher Secondary School u Patrick A Thorose.
U Patrick u la iathuh ba ha ka por ba la kem ding ka skul St.Peter’s u dang don hapdeng ka jingioh thiah kaba bang bha kaba ki khmat jong u ki dang leit bha kata ha ka por 3 haduh 4 baje dang step phyrngap, “Nga dang don ha jingioh thiah kaba bang bha, nga shu ioh sngew ba ki marjan ki pyrta ka ding ka ding,nga nangmut ba ka don ka jingkem ding sha kawei ka jaka, hynrei haba nga la khie pat nga iohi ba ka dei pynban ha skul jong ngi, nga ieng joit tang da ka jain kup thiah, nga shim pynsted ka mobile phone jong nga, nga shim ki pla ba don ki kot donkam, nga phah lut ia kiwei shabar bad nga dei u briew uba khadduh eh ban mih napoh ka ingsah kaba don ha ka skul" ong u Patrick uba la pyni ruh ia ki dak ing ding ha ka tyrpeng jong u namar katei ka jingjia.
Ki la don bun ki jingkynnoh bad ki jingkren halor katei ka jingpluh ka skul St.Peter’s ha kaba don na ki para marjan kiba la kynnoh ba u Patrick u la dep sei shuwa ia ki tiar ki tar ba rem dor jong u napoh katei ka skul shuwa ban jia katei ka jingjia, “Ki dei tang ki jingkynnoh kiba khlem nongrim, nga khlem sei kawei ka tiar ruh napoh skul,kumno hi ngan sei tiar haba shisngi shuwa ban jia ka jingjia ka dei ka por long skul, phi mut kim thut ki khynnah skul ba ngan sei tiar sei tar, ki dei tang ki jingkynnoh kiba ngam lah ban pdiang da lei lei ruh" u la ong.
Don ruh kiba kynnoh ba ka skul ba ka St.Peter’s ka ieng, ha ka jaka, kaba don ka jingia kajia jaka bad ki marjan ha katei ka shnong Cleve Colony, hynrei halor kane u Patrick u la ong “Ngi la leh ia kaei kaba donkam ban leh bha tam katba ngi lah ia ka shnong, shi bynta na ka jaka ka skul jong ngi, ngi la ai noh ban shna surok khnang ba ki marjan kin ioh ban iaid lynti, ka dei ka jaka jong ngi ngi la shu ai sngewbha, ngam sngewthuh shuh kaei ka jingmut jong kitei ki jingkynnoh" u la ong biang.
La kylli na u Patrick ha ka por ba katei ka jingjia ka la jia u don ne-em ha katei ka jaka, “Shaei pat ngan leit ngam don ing don sem shawei pat, wat hadien ba la pluh ka skul ruh nga sahlang bad ki nongtrei, ngam don jaka ban leit shawei pat" u la ong.
Hynrei don pat kiba la kynnoh ba ha ka por ba jia katei ka jingjia kim shym la iohi ia u Principal bad u trai jong katei ka skul ba un don ha katei ka jaka, “Mano ba ong ba ngam don, nga dei uba khadduh tam ban mih napoh ing, hynrei nga phet noh na katei ka jaka ha katei ka step da ka kali jong nga sha kawei pat ka jaka ba kham shngaiñ" ong u Patrick.
Ha ka jingiakren bad u nongthohkhubor ha ryngkat ka jingdonlang uwei na ki nongring dur khubor u Patrick u la iathuh ba ia u la kha hapoh India hi ha nongbah Kolkata bad u la wan poi shane sha nongbah Shillong ha kaba u la ioh ruh ban seng skul.
U la iathuh ba ka kmie jong u ka dei na Scottland bad ka sah ruh ha England katba u kpa jong u pat u dei na ka ri Aminia.
Nongstoin, 15 Iaiong:Myn ha ka step jong ka sngi thoh dieng ki pulit ka Mairang kila ioh tam bad khwai ia kawei ka met iap jong u wei u rangbah na ka ka wah Urbuh kaba don ha ka shnong Maw sawa WKHD, kaba hap hapoh ka Mairang Police Station.
Katkum ka tyllong khubor na ki pulit ka Mairang la ong ba ia katei ka met iap la lap da u wei u nongleit thohdieng bad hadien katei u la pyntip mar mar sha ki rangbah kiba don ha katei kajaka bad la pyntip ruh mar mar sha ki pulit bad ki pulit ruh mar mar ki lahiar sha katei ka jaka haka ba kila ioh ban sei noh ia katei ka met iap.
Shuh shuh ka khubor na ki pulit ka iathuh ruh ba ia ka met iap jong u tei u rangbah haduh bala thoh ia kane ka khubor ym shym pat la tip satia ia ka kyrteng bad ym shympat la tip ruh ba u dei na ka shnong aiu namar ba haduh mynta ym shym pat la don ba wan wad bad kam ia katei ka met iap, bad na ka liang jong ki pulit kila shu antad ruh ba katei ka metiap kadei jong u rangbah Khasi.
Ha kaba iadei bad katei ka jingjia ki pulit kila suba jur ruh ba katei kajingjia kalah bad dei ka jingleh hi da kaba shu noh iap bad mynta ia katei ka met iap ki pulit kila buh noh ha jaka buh met iap ha Civil Hospital Mairang ban pyndep ia ka post mortem.
Shillong, 15 Iaiong:U General Secretary ka UDP uba dei u MLA ka Nongthymmai u Dr Jemino Mawthoh u la ong ba ka jingthung Parliamentary Secretaries ka dei ka rukom kaba ju leh da baroh ki sorkar naduh mynta bad ka long kaba eh ha ka sain pyrthei namar baroh uba kwah lut ban don ha ka shuki.
Ha ka jingiakren bad u Rupang ha kane ka sngi Thohdieng, u Dr Mawthoh u la ong, “Lada kim ioh shuki ki MLA ba kyrshan, ka sorkar kan khih bad namarkata, u Myntri Rangbah u Dr Mukul Sangma u la hap ban pynhun jubor ia ki", la ong u General Secretary ka UDP.Katkum ka jingong u Dr Mawthoh, ka jinglong jingman ka sain pyrthei ha kane ka jylla, ka la pynlong ia kine kiei kiei baroh na ka bynta ka jingskhem ka sorkar.
“Ka jingaikam ia ki MLA bym long myntri sorkar ha ki tnad bapher bapher ka dei ka jingleh kaba ju bud naduh mynshwa da ki sorkar.
Ka kynjar bha haba wan kano kano ka sorkar namar ba ka hap ban pynhun ia ki MLA shimet ba kyrshan", u la ong.
U la ong ba ka jingthung PS kam dei ban thung palat pud ka dei ban bishar ba ka jingthung ka dei ban lah ban leh eiei na ka bynta ki paidbah namar ba ka jinglut kam long kaba kai.
U la ong ba kum ka nuksa, ka State Planning Board kaba dei ka met ban saindur ia ka roi ka par ka jylla, ka kylla long pynban mynta tang kum ka ktem shong jahthait jong ki kyrtong rem elekshon ka bym ai jingmyntoi eiei ia ka jylla.
“Dei ban thung ban buh ia ki briew kiba lah ban noh synniang ym ban shu shongkai", la ong u Dr Mawthoh.
Shillong, 15 Iaiong:Ka SSA-RMSA Teachers of India (SSA-RMSATI) ha kane ka sngi Thohdieng ka la kynnoh ba ka sorkar jylla ka la ialam bakla ia ki paidbah haba ka ong ba ka Teachers’ Eligibility Test (TET) ka dei ban hap  ialeh beit da baroh ki nonghikai skul katkum ka NCTE ban pynlong pura ia ki nong hikai SSA.“Lada ngi leit kat kum ka jingong u Symbud Myntri Rangbah ka jylla u Dr.R.C Laloo uba la ong ban ialeh beit da baroh ki nonghikai skul ia ka TET, ka mut ba palat 50 lak ngut ki nonghikai skul ba hikai ha ki skul sorkar bad kane kam lah long", la ong u Arvind Rana u president SSA-RMSATI haba kren mynta ka sngi, sha ki nongthoh khubor.
U la ong ba katkum ka kyndon ka NCTE ha u snem 2010 bad hadien ba la pynkylla ha u snem 2011, ki nonghikai kiba la thung ha shwa u snem 2010-11 la pynlait na ka jingialeh ia ka TET katkum ka Para 5.
“Ka sorkar pdeng ka la ai jingiarap 90 percent ha kaba ka sorkar jylla kan ai tang 10 percent kum ka kyndon ban thung ia ki nonghikai ba pura" u la ong.
Ki don 12, 841 ngut ki nonghikai SSA ha lower primary bad upper primary schools  ha ka jylla da kaba dawa ban thung kam pura noh ia ki.
“Lada ka sorkar pdeng ka la ai pisa haduh 90 percent na ka 100 percent ia ka jylla, balei ka eh ia ka sorkar ban thung pura ia ki nonghikai", u la ong.
Ka seng ka la byrthen ba lada ka sorkar kam pynbeit ia ki jingdkoh ha ka jingthung ia ki nonghikai SSA, kin hap leit sha iing Kashari.
“Lada ka sorkar kam lah ban pynbeit ia ki jingbakla ban thung kam pura ia ki nonghikai SSA, ngin hap ban leit sha iing Kashari", u la ong.
U la ong ba ka Meghalaya ka dei kawei na ki jylla kiba la pynkhein ia ka kyndon ka Sarva Shiksha Abhiyan (SSA) bad ka Right to Education (RTE) Act, 2009 namar ba kam pat thung pura ia ki nonghikai SSA namar ba ki dang sah haduh mynta kum ki nonghikai kontrak.
U la ong ba un leit ban iashim bynta ha ka jingialang jong ka Meghalaya Sarva Shiksha Abhiyan School Association ha Jingkieng Nonthymmai ha ka sngi Saitjain ba la khmih lynti ban wan iashim bynta 5000 ngut ki nonghikai SSA.“Ia ki nonghikai SSA dei ban thung pura noh ryngkat ka jingsiew kaba biang", u la ong.
U la ong ba ia ki nonghikai SSA la thung da ka  SSA-State Mission Authority, ym da ki School Managing Committee (SMC).
“Ki SMC ki shu peit katkum ka kyndon ka RTE Act, 2009," u la ong.
Shillong, 15 Iaiong:Hadien ba la mih ka jingjia ha Arunachal Pradesh ha kaba ki MLA ka Congress ki la phet iing ban thaw sorkar bad ki MLA ka BJP, ka jinglong jingman ka sain pyrthei ka lah ban wan pur ha kane ka jylla ruh.
U nongthoh khubor u la twad jingmut na ki katto katne ki MLA liang pyrshah, ki la pynpaw ba kaba kongsan ban pyn khyllem ia u Dr Mukul Sangma kum u Myntri Rangbah, ka shong na ki MLA ka Congress ban leh ia kaba donkam.
U President ka BJP Meghalaya u Bah Shibun Lyngdoh u la ong ba na ka liang ka party ha kane ka jylla, kam lah ban leh eiei namar ba kam don MLA tang uwei ruh hynrei, u la kubur ba la don ki nongialam seng riewlum kiba la iakynduh ia ki nongialam ka BJP ha nongbah Delhi ha kine ki sngi.
“Ngim lah leh eiei na ka liang ka party  na kane ka jylla namar ba ngim don MLA uwei ruh hynrei, ki nongialam seng riewlum na kane ka jylla ki la iakynduh ia ki heh ka BJP ha nongbah Delhi halor ka jinglong jingman ka sain pyrthei ha kane ka jylla", la ong u Bah Shibun.
Katkum ka jingtip ki nongialam ka UDP na kane ka jylla kynthup u Bah Paul Lyngdoh, bad kiwei ki la dep iakynduh ia ki nongialam ka BJP ha Delhi bad ki la iakren shaphang ka jinglong jingman ka sain pyrthei ha kane ka jylla.
Katkum ka jingong u Bah Shibun ka jing iakren ka lah ban long shaphang ka jingpynkhyllem noh ia ka sorkar ba ialam da u Myntri Rangbah u Mukul Sangma.
U President ka BJP u la ong ba ka jingkren jong u Nalin Kohli ha ka por ba u wan ha kane ka nongbah, ka long kaba dei ba kane ka sorkar Congress kan sa khyllem noh namar ki daw iing jongka hi.
“Ki daw iing jong kane ka sorkar kum ki kynrum kynram ha KHADC, jingthung Parliamentary secretaries bad kiwei, kin sa pynkhyllem hi ia ka sorkar", la ong u President ka BJP.U la ong ruh ba ka sorkar Congress ha kane ka jylla kam ju nud ban shim pisa pura na ka sorkar pdeng hynrei ka shim beit tang 40 percent na ka 100 percent.
“Nga la dep kren ia kane sha ki lad pathai khubor bad kim ai jubab eiei bad ka paw ba ki leh shisha.
Nga la ioh jingtip kaba biang na Delhi ia kane ka jingleh ka sorkar Congress ha kane ka jylla", la ong u Bah Shibun.
Ka Myntri jong Sorkar pdeng kaba dei khmih ia ka Women & Child Development, ka Maneka Sanjay Gandhi kan wan ban jngoh ia ka nongbah Shillong ha ka 18 tarik, Iaiong 2016.
Ha kane ka sngi, ka myntri kan plie pyrda ruh ia Regional Conference ka ban long shisngi lynter lem bad ka jingiadon lang jong ka North Eastern States jong ka Child Adoption ka ban long ha State Convention centre (Auditorium), ka ban sdang naduh ka por 9 baje mynstep.
Ia kane ka conference yn pynbit pynbiang da ka Ministry of Women & Child Development, jong ka Sorkar India.
Ki Minister uba dei khmih ia ka Social Welfare and Women & Child Development jong ki jylla North East kum ka Aruna chal Pradesh, Assam, Manipur, Meghalaya, Mizoram, Nagaland, Sikkim bad Tripura, u khmih lynti ba kane ka prokram kan long kaba jop bad seisoh.
La khmih lynti kumba 400 ngut eiei ki delegate kin poi ha kane ka sngi kynthup ia ki dkhot kiba don kiba kwah ban wan kum na ka State Adoption Resource Agencies (SARAs), District Child Protection Units (DCPU), Child Welfare Committees (CWCs), Specialized Adoption Agencies (SAAs) bad ka Child care Institutions (CCIs) kiba don ha ka jylla North East baroh kawei nalor ki Senior Officers na ka ministry of Women & Child Development, Central Adoption Resource Authority (CARA) lem bad kiwei de ki department jong ka jylla Meghalaya.
Ia kane ka conference ya pynlong kum shi bynta ban pynshai ia ki nongtrei jong ka Adoption prokram ha ki jylla North East shaphang ki lynti trei kam kiba iadei bad ka jingting khun katkum ka Juvenile Justice (Care and Protection of Children) Act, 2015 bad ban pynsngewthuh ruh ha ki shaphang ki rukom treikam jong ka jingting khun katkum kane ka ain jong u snem 2015, bad ruh ia ki rukom ting khun ba wan lyngba ki lad internet lyngba ka Child Adoption Resource Information and Guidance System (CARINGS).
Shillong,15 Iaiong:Mynta ka sngi ki heh jong ki tnad sorkar bapher bapher ki la leit ban jurip ia ka St.Peter’s Higher Secondary School ban peit hato la katei ka skul ka dang long ne em, kaba bit ban dang pynlong skul ha katei ka juh ka jaka.
Katei ka jingleit jurip ka dei ban peit hato la ka long ne-em kaba shngaiñ ia ki khynnah skul ba kin bteng ia ka jingleit skul jong ki ha katei ka jaka bad ia ka ripod jong ka jingleit jurip shen ka bor District jong ka East Khasi Hills kan pynmih ia ka hukum ba khadduh jong ka.
Ki tnad sorkar kiba la leit ban jurip ha katei ka sngi ki la leit ban ring dur ban shondur ia katei ka skul kaba ing khong bad ia ka ripod jong ka jingleit jurip jong ki kin sa phah sha ki heh jong ka tnad jong ki bad katei ka ripod kan poi sha ka u Deputy Commissioner ka East Khasi Hills ban ia nujor ia baroh ki ripod ba la lap bad ba un pynmih ia ka rai la yn khang ne yn plie ia katei ka skul.
Ki tnad sorkar kiba laleit ban jurip ki la leit ha la ka jong ka jong ka bynta, don kiba la wan ban peit beit thik ia ka ing ne ka Building, don kiba la wan ban peit beit thik tang ia ka bording bad don ruh kiba la wan ban peit la katei ka jaka ba ka skul ka ieng ka long ne-em kaba bit ban dang bteng ia ka jingpynlong skul.
Ki tnad sorkar kiba la wan ha katei ka jingleit jurip ki kynthup ia ka Majistor ka T.S.R Marak ka EAC,Shillong, u bah P.Dkhar u Executive Engineer PWD Electrical Division,Shillong, u R.Sohkhlet T.P.OMUDA/EE, u bah F.B Chyne u EE ka Shillong Municipal Board, u B.
