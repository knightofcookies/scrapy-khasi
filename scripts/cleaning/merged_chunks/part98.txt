Hadien shisnem jong ka jing iai ap, nga la ioh lad ban pyniasoh bad ka Jaish … Ha ka por ba kane ka video, kan poi sha ki paidbah, ba phin ia peit, nga ialade nga la poi ha bneng bad kane ka dei ka mesej ba khadduh jongnga shaphi u paidlang jong ka Kashmir" ong U Adil Ahmad.
Shillong: Ka tnat pyniaid kali jong ki pulit Shillong, ka pyntip ba ka surok kaba iaid shi kali na Dhankheti – Don Bosco – Laitumkhrah Police Point – Fire Brigade, kaba la weng noh ha ki por shuti tlang, kan trei kam biang naduh ka 18tarik Rymphang 2019, kaba sdang naduh ka por 7.30 mynstep haduh ka por 9baje mynstep.
U Rajnath Singh, myntri kam poh iing ka sorkar India, ha ryngkat U Dilbagh Singh, Director General of Police, ki ia bah lang ia ka synduk jong uwei na ki pulit CRP, uba iap ha ka jingshah ther bom hynnin ka sngi ha Pulwana.
Ha shwa jong kata, U Rajnath Singh, myntri kam poh iing ha ryngkat U Satya Pal Malik, U Lat ka Jylla Jammu and Kashmir lem bad U Lt Gen Ranbir Singh, u heh duh ki shipai jong ka Northern Command, ki leh burom ia kitei ki pulit CRP, kiba la duh ei ia ka jingim jongki ha ka jingshah ther bom ha Pulwana.
Ha kajuh ka por, la iathuh ba mynta ka sngi, la pynjari korphiw ha baroh ki bynta jong ka nongbah Jammu, namar ba ka donka jing ia khih paidbah, ban pyrshah halor katei ka jingshah pyniap jong kitei ki pulit CRP.Shillong: U myntri rangbah ka jylla u Conrad K Sangma u la ong ba ka sorkar kan pynkhlaiñ ia ki ain ban pyrkhing ia ka jingrung ki briew nabar bad u la iathuh ba ka Entry-Exit Point (EEP) ne jaka rung jaka mih kaba don ha Mendipathar ha North Garo Hills la dep artad shwa ban sdang ban pyntreikam ia ka.
Haba kren mynta ka sngi sha ki lad pathai khubor, u Conrad u la ong, “Ka Entry-Exit Point ka dei ka met katba ka ain kan dei ka tiar ban pyntreikam ban khang lad ia ka jingrung ki briew nabar".
Ula bynrap ba ka donkam ia ka rukom treikam kaba biang ka met bad ka ain namar ba wat lada ka dei ka Inner Line Permit (ILP) ruh kam don jingmut khlem don ka met kaba biang halor jongka.
Kham mynshuwa, u Symbud myntri rangbah u bah Prestone Tynsong u la kular ha ka kynhun ka CoHSO ba ka sorkar kan pynrung ia ki kyndon ka Inner Line Permit (ILP) ha ka ain shongwai ka sorkar ka Meghalaya Resident Safety and Security Act 2016 (MRSSA) ha kane ka dorbar mang tyngka ban wan.
Editor,.
Jowai, 15 Rymphang: Kawei ka samla 20 snem antad kaba na ri lum Jaiñtia ka la wan ban ujor pyrshah ia u ma Madonbai Rymbai, CEM ka JHADC bad ka la kynnoh ba u la batbor ia ka hapoh kawei ka kamra hotel kaba don ha nongbah Delhi.
Katkum ka khubor kaba la ioh, la iathuh ba katei ka jingjia ka la jia ha u Naiwieng jong u snem ba la dep ha kaba u ma Rymbai bad uwei pat u paralok jong u ki la ialam ia ka sha Delhi.
Katei ka samla kaba kwah ban iohi ia ka nongbah Delhi bad ban ioh shong liengsuin ka la ngop ha ka jingpah jingphon jong u hynrei ynda poi ha nongbah Delhi ula batbor ia ka hapoh kamra hotel la kynnoh katei ka tyllong khubor kaba thikna.
Haba pynthikna ia kane na u SP ka West Jaintia Hills, u bah Lakador Syiem u la ong, “Hooid ngi la ioh ia ka jingujor na kawei ka samla ha ka 12 tarik une u bnai bad namar ba ka jingjia ka la jia ha nongbah Delhi, ngi la phah noh ia kane ka jingujor sha u Commissioner jong ka Delhi Police ba kin tohkit ia kane ka jingjia".
“Namar ba kane ka dei ka kam kaba dei pyrshah ia ki kynthei, ngam lah ban ba ai lut ia ki sabut bad ka shong ruh ha ki pulit ka nongbah Delhi ban tohkit bniah ia katei ka jingjia", la bynrap u SP ka WJH.La iathuh ba katei ka samla ka dei kaba dang pule BA.Hadien ba katei ka samla ka la ujor ia u ma Rymbai, ha ryngkat kiba haiing jong ka bad kawei ka sengbhalang ki la wan ban kyrpad ia ki pulit ban weng noh ia katei ka jingujor pyrshah ia utei u CEM hynrei ki pulit kim lah eiei namar ka jingujor ka dei kaba iadei bad ka kam batbor bad la dep ruh ban phah ia ka FIR sha ki pulit sha Delhi.
Shillong: U Sub Divisional Magistrate, ka Mawshynrut Civil Sub Division jong ka West Khasi Hills, ula pynjari mynta ka sngi, da ka Section 144 Cr PC ha Langpih bad ha ki jaka ba marjan, kiba mar pud bad ka Assam.
La khot ia ka jing ialum briew, kaba palat 5ngut, ban rah ia ki tiar pynmynsaw bad la maham ba lada don kiba leh pyrshah, yn tian bishar ia ki, katba kum ki kyndon ain.
La pyntip da ka khubor sorkar mynta ka sngi, ba katei ka ain, kan trei kam noh naduh mynta hi.
Aizawl: U Zoramthanga, myntri rangbah ka Mizoram, ula kren shai hynnin ka sngi, ba lada ka sorkar India, kan wan rah biang ia ka ainlane ka CAB nangne shakhmat, kumta u paidlang jong ka thain shatei lam mihngi, ba kynthup ia ki seng sain pyrthei, ia ki sorkar Jylla bad u paidlang baroh lang, kin ia khun tyngeh ban nym ailad ia kaba kum katei ka ain.
Ia kitei ki kyntien, la kren da U Zoramthanga, ha ka jingialang ha Aizawl, hynnin ka sngi.
U Zoramthanga, uba dei U President jong ka seng(MNF), u wer ia ki sengbhalang, ki seng niam bad ki seng sain pyrthei, ba kin khanglad, na ka bynta ban pyntreikam ia katei ka ain CAB ha Parliament.
Ula ong shuh shuh ba ia ka CAB, ym shym la lah ban wan rah ha Rajya Sabbha, namar u paidlang ka thain shatei lam mihngi, u ia khun pyrshah.
Kawei pat ka khubor ka iathuh ba ka seng thymmai ha Tripura, kaba la tip kum ka  Movement Against Citizenship (Amendment) Bill (MACAB), kan pynlong ia ka jingialang paidbah ha ka Lah Sngi U Blei ha Agartala.
Namar ba ka por trei kam jong ka Lok Sabha, kan kut noh, kumta katei ka ain, kan kut por noh ha ka 3tarik Jylliew 2019, namar ba ym lah ban pynlong ain ha dorbar Rajya Sabbha.
Shillong:Ki nongialam jong ki seng sain pyrthei na kane ka dong shatei lam mih ngi jong ka Ri India hapoh ka jingialam jong u Conrad K Sangma myntri rangbah ka jylla Meghalaya myn hynnin ka sngi, ki la shah pynkup burom ha ki paidbah ha kadliengsuin ha Guwahati hadien ba ki la wan phai na nongbah Delhi.
Kane ka jingwan phai jongki, ka long hadien ba ka Citizenship Amendment Bill (CAB) 2016 kaba la iakhun dohiap ka BJP ban pynlong ain, kam shym la urlong hadien ba la pyrshah jur da ki jylla ka dong mihngi ha kaba u Myntri Rangbah ka Meghalaya u Conrad K Sangma u ialam nakhmat.
Ki nongialam seng bhalang kiba hap hapoh ka North east Students Organisation (NESO), kum ka KSU bad kiwei ki la pynlong ia ka jingpynkup burom bad pdiang ia ki nongialam ka NESO kynthup ia u chairman u bah Samuel Jyrwa.
Kumjuh ki paidbah na Assam ki la pdiang burom ia ki nongialam ka Asom Gana Parishad.
Ka CAB, 2016 ka la pulom khlem long ain hadien ba ka la shah rem ha ka hapoh Rajya Sabha.
La pynlong ia ka jingpdiang burom ia ki nongialam ha ryngkat ka ksieng ka dhah.
Ha kane ka sngi da ki bun spah ngut ki nongkyrshan jong kine ki ar tylli ki party kila tem ia ka ksieng ka dhah ha katei ka jaka ban pdiang burom ia ki nongialam ba ki lah ban pynsangeh ia ka CAB kaba ki paidbah jong ka dong shatei lam mihngi jong ka Ri India kim pdiang da lei lei ruh ia ka.
Ki nongialam naduh na ki seng bhalang, seng samla pule bad ki seng sain pyrthei ki la shim ba kane ka dei ka jingjop jong ki paidbah ka dong mihngi baroh kawei.
Ha u snem 2010, ki la don 4ngut ki rangbah Khasi, kiba la iap ei ha Langpih bad da ki phew ngut kiwei pat ki la mynsaw.
Mynta hadien 9snem, sa 28ngut kiwei pat ki la mynsaw bad katei ruh ka dei hi ha ki pulit Assam bad katei ka pyni, ba ka thain Langpih, kam dei shuh ka jaka kaba suk ba shngain ia ki nongshong shnong hangtei, namar ka la dei ka jaka thombor jong ka Assam bad kaba ka sorkar Assam, ka la buh beit da ki pulit lem bad ki khar Nepali, kiba dei ban bom briew, ban pyndik ia ki riew paidbah bad ban pynher syrngiew ia ki nongshong shnong sha katei hi ka thain baroh kawei.
Kumta katei kam dei shuh ka jingjia, kaba shu jia, hynrei, la imat, kumba ka don ia ka thong, ban iuhroit ia ka hok longbriew manbriew jong ki riew paidbah kiba shong hangtei ha khappud.
Ka sobjek jong ka kampud hapdeng ka Assam bad ka Meghalaya, kam dei satia kaba rit bad kaba suk ban iakren, hynrei ka jingshisha, ka long tang kawei bad kata ka long ba ka histori, ka batai ba ki Khasi, ki dei ki trai shnong kulong kumah ha katei ka khappud bad lada ka histori, ka long kumta, kumno kan mih pat ka jing iatan tyllai, da ka bor ban pyni ba ki Khasi, ki dei ki Khasi, lane ba ki dei ki poiwir ha katei ka thain bad lada ka long kumta, ka pyni ba ka la dei ka jingthok kaba pyllein bad ka jingthombor ia ka jinglong trai jong u paid Khasi, uba shong ha khappud.
Ka Assam, ka dei ban sngewthuh ba ki bynta jong ka Ri Khasi Jaintia, ki la hap lypa hapoh katei ka Jylla, ha shwa jong ka jingmih ka Jylla Meghalaya, hynrei pat kam mut satia ba ka jinglong trai shnong jong ki Khasi, ha la ki jong ki jaka puta, ba kan wan batai stad da katei ka Jylla, kaba markhap, namar ba u nong Langpih, un iai long hi u nong Langpih, wat lada phin siat da ki spah tylli ki suloi ruh.
Ka jingmih jong ki sorkar, lada dei ha ka Ri India lane lada dei ha ki sorkar Jylla, ka dei ban nang pynkhlain ia ka riti dustur, ia ka jinglong jingman jong kiei kiei kiba la don lypa bad lada phi pynkylla ia ka Langpih sha Assam lane sha Meghalaya, hynrei phim lah ban pyn kylla ia ka jinglong trai shnong jong ki briew bad ia ka rukom im jongki, kaba ki la ju im ha ki spah snem mynshwa.
[rms].
Uwei u ehrang, uba kit da ki tiar pynbthei ha met jongu, ula leit tur beit  beit sha ka lynti iaid jong ki pulit Central Reserve Police Force (CRPF), kiba iaid  lynti hynnin ka sngi ha ka surok bah jong ka  Jammu-Srinagar  bad ha katei ka jingleit tur jong utei u ehrang, ha kaba ula pynbthei da u bom bad katei ka la pyniap ia 44ngut ki pulit CRP bad kaba dei ruh ka jingjia  kaba triem tam, ha ki laiphew snem ba ladep.20  ngut na kitei ki la mynsaw, ha ka jingshah ther bom ha Awantipora jong ka Pulwama district.
Na ka liang jong ka seng ehrang Jaish-e-Mohammad, ka kit khlieh halor katei ka jingjia, kaba jia ha  Lethpora, kaba don 30 kilometre na Srinagar.
Na ka liang ki pulit ki ai jingkhein ba ka jingiap ka long 33ngut, hynrei ki bor shipai kiba don ha New Delhi bad ha Srinagar, ki ai jingkhein 44ngut.
Ka Jaish, ka iathuh ba ia katei ka jing pynbthei bom la leh da U  Adil Ahmad Dar jong ka Pulwama, ha kaba ula pyniasoh ialade bad ka  Jaish ha u snem 2018.
Ka Jaish, ka kam ba ka kali, kaba u niah utei u ehrang, ka don ia 350 kilo ki jing pynbthei.
U Narendra Modi, myntri rangbah duh, ula pynrem halor katei ka jingjia, ha kaba u ong ba ka jinghiar thma ia ki shipai, kan nym long kaba leh nohei bad u ong ba ka Ri, ka ieng tylli lang kawei ban pynpaw ia ka jingsngewlem halor ka jingiap jong kitei ki pulit CRP bad ba kiba mynsaw ruh, ba kin nang jem noh kloi.
Nongstoiñ: Haduh 28 ngut ki paidbah nongshong shnong jong ka shnong Umwali bad ki shnong ba marjan kaba don ha ka thaiñ Langpih ka shnong kaba don ha khappud bad ka Jylla Assam, ki la mynsaw jur hadien ba ki pulit jong ka Assam ki la wan ban bom naphang khlem da khein shuh ia ki kynthei briew bad ia ki tymmen ki kro.
Katei ka jingjia kala jia hynnin ka janmiet jong ka 14 tarik u Rymphang 2019 katba kitei ki paidbah ka shnong Umwali ki dang don ha kawei ka jaka jong katei ka shnong ban iarap ia ka jingpyntrei ia ka kam na ka bynta ka bording ilektrik kaba wan lyngba jong ka Jylla Meghalaya.
Katkum ka jingiathuh jong kiba la shah shoh la ong ba katba ki dang ia pynleit jingmut ban trei kynsan kynsan la wan ki pulit Assam bad ki la shu bom naphang beit ia ki khlem da map shuh wat ia ki kynthei briew ruh bad kila ioh kem bad rah ruh ia ar ngut ki briew na katei ka shnong.
Ia kitei ki 28 ngut la pynkit noh sha Nonglang PHC katba ia ki 16 ngut kiba la mynsaw jur la rah noh sha Civil Hospital Nongstoiñ.
Ka jingmih jong ka jingshah shoh ki 28 ngut ki paidbah ka thaiñ Umwali ha ki pulit Assam, ka dei namar ba ki la leit ban iarap ia ki nongpyntrei ia ka kam bording ilektrik ha katei ka shnong bad ka jingleit ai jingiarap ka jong ka long ban pyrshang stet ia ka kam khnang ba kin ioh pyndep ha shwa ka jingiaseng heh ka ban long ha u bnai Lber mynta u snem ha katei ka shnong.
Ha ka jingioh jingtip jong u ne u nongthoh khubor hadien ba u la hiar sha katei ka thaiñ la ong ba ka jingjia kaba nyngkong kala mih namar ba ki pulit Assam kila shoh ia u nongniah kali u ba kit ia ki tiar bording bad mar kumta hi kitei ki paidbah kiba iatreilang kila leit ban iarap hynrei kila shah tied lang haduh ba kinda mynsaw jur kynthup lang bad ki longkmie.
Hadien katei ka jingshah shoh ki 28 ngut ha ki pulit Assam bad ruh halor ka jingshah kem jong ar ngut kiwei pat, u MLA ka Rambrai Jyrngam Constituency u bah Kimfa Marbaniang u la her sha ktem pulit Assam ha Langpih bad thmu ban iakren ban pyllait ia ki ar ngut kiba la shah kem, hynrei ha pdeng jong ka jingiakren u MLA bad ki heh Pulit Assam la wan batai stad pynban da u briew paidbah kaba la pynbitar ruh ia u MLA.Kiba mynsaw ha ka jingiakynad ha Langpih bad U MLA ka Rambrai, u Bah Kimfa Marbaniang uba dang ia pyni nia bad ki pulit Assam: RupangKatei ka jingbatai stad utei u riew paidbah ia u MLA ka la pynmih ruh sa ka jing kynnoh, ia u MLA ba u dei u ei, ba u leit batai stad ha khmat ha khmat bad u la pyrshang ruh ban kren da ka Nepali bad ong ruh artad ba u dei u Nepali bad mar iamih ka ktien Nepali ha katei ka por hi kala mih ka jingkhynwin bad kitei ki briew ki la woh daw da kaba ong balei me ong Nepali bad byrngem byrsit ruh ia u MLA ha ryngkat ka jingiakdew kti bad jingiaheh nia kaba la neh kumba 15 minit eiei.
Ym tang katta katei ka jing ia bun ktien ha katei ka jaka ka la nang jur nang jur bad kala jan mih ruh wat ka jing ktah kti, watla ki pulit ka Assam bad ki pulit ka Jylla Meghalaya kiba leit ban bud ia u MLA ki ia don lang bad hadien kane na kaliang jong u bah Kimfa u la mih noh na katei ka jaka ha ryngkat ka jingthmu ban leit ban ujor ruh da ka jing ujor, ha kaba iadei bad katei ka jingleh jong ki pulit ka Assam.
Shillong:U nongialam ka Liang pyrshah uba dei ruh u myntri rangbah barim ka jylla u Dr.Mukul Sangma u la ong ba dei lyngba ka seng Congress ba ka sorkar India kam shym la nud satia ban wanrah ia ka Citizenship Amendment Bill, 2016 ha Rajya Sabha.
U Dr.Mukul u la ong ba dei ka seng Congress kaba ieng pyrshah ia kasorkar BJP da kiba bun ki jingiakhih bad dei na katei ka daw ba ka sorkar BJP kam shym la nud ban wanrah ia katei ka Bill hapoh Rajya Sabha.
U Dr.Mukul u la kynnoh ruh ba kiwie ki Party ki long kum ki suri kup snieh langbrot bad ha ka ktie ki pynpaw ba ki pyrshah ia ka sorkar hynrei ha ka jingshisha pat ki ia don bynta lang bad ka sorkar BJP bad ki don ha kajuh ka kynhun.
“Kine kiwei pat ki Party ki long kum ki suri kup snieh langbrot bad ki ong ba ki don bad ki paidbah hynrei hapoh ki donlang bad ka sorkar BJP" ong u Dr.MUkul.
“Lada kine kin donlang bad ki briew ka thain Lam Mihngi kim dei pat ban donlang bad ka BJP hynrei kine ki donlang hajan ka BJP wat hadien ba la dep Pass ia ka Bill hapoh Lok Sabha ruh" u la ong.
U Dr.Mukul u la ong ba ka la dei ka por ba ki dei ban ai khublei khadduh noh ia ka BJP hynrei namar ka jingrhah bor kim shym la nud satia, u la ong.
U Dr.Mukul u la ong ba wat u MP na Nagaland ruh u la vote ban kyrshan ia ka CAB bad utei u dei u MP uba don ha ka sorkar Nagaland bad u dei u bynta jong ka NEDA, ha Arunachal Pradeh sruh kumjuh u la ong ba ki pdiang ia ka CAB bad ki kam ba ki don ia ka ILP, “Ki la dei ban pyni ia ka jingmut ba shisha jong ki ha ka por ba la mynjur ia ka Bill ha ka Lok Sabha hynrei kim shym la leh kumta, hynrei kine ki khlem rain ki long kum u Judas uba shet kylla ia ka thain Lam Mihngi" ong u Dr.Mukul.
Halor ka jingkam ka NPP ba kan mhi noh na ka NDA lada ia katei ka CAB yn mynjur hapoh Rajya Sabha, u Dr.Mukul u la ong ba ki la tip lypa ba ka Congress ka don ha Rajya Sabha, “Ngi la dep ong lypa ba katei ka Bill kan wan ha Rajya Sabha bad ngin pynkdiah ia ka bad ngi lah leh kumta, lada dei bym don ka Congress ki la leh da ka bor" u la ong.
Shillong: Kiba bun ki dkhot nongotdoh ka seng Khasi Jaintia Butchers Welfare Association (KJBWA) ki la pdiang bad ki kyrshan ban otdoh ha ka iing ba la shna ka sorkar ha Mawlai Mawiong.
Kiba pyrshah ki dei tang katto katne namar ba kim pat pyrshang ban wan otdoh ha katei ka jaka.
Hynnin ka sngi, ki nongialam ka KJBWA hapoh ka jingialam u vice president u bah Generous Warlarpih kila iakynduh ia u CEM ka KHADC ha kaba kila pynshai bad batai ia ka jingsngew tynnad ia ka jingot doh ha katei jaka namar ba ka liang bha bad ka suk ruh.
Haba kren sha ki lad pathai khubor, u Bah Generous u la ong ba kita ki kynhun kiba pyrshah kim pat wan ban pyrshang ot doh ha katei ka jaka ban tip ka long kumno.
“Kaei kaba ngi la wan ban pynshai ha u CEM ka long ba ngi dap da ka jingkmen ban ioh ia ka jaka ot doh kaba nyngkong tam ha ka dong mihngi kaba la ithuh da ka ain, ym kumba long mynshuwa", la ong u bah Generous.
U la ong ba ki la iaid la shi snem ban otdoh hadien ba la phah ka sorkar, bad ki la shem ba ka long kaba biang bha bad kaba lait na kano kano ka jingma nalor ba ka kham suk shibun.
“Ngi la sngew tynnad ban ioh ia kane ka jaka ot doh.
Ngi la leh shi snem bad ngi shem ba ka jaka ka long kaba khuid bad kaba suba.
Ngi sngew lyngngoh ia ka jingkynnoh jong kiwei.
Kim pat rung hynrei ki ong kam long", u la ong.
U la iathuh tuh ba ha ka shi kynta, lah ban ot 15 tylli ki masi, bad kita ki skain ruh kim lah ban rung namar ka jingdon ki mashin kiba biang.
Hynrei kawei kaba duna ka dei ka jaka buh masi namar ba kaba don mynta ka dei tang ka jaka pynap shwa ban ot ia ki masi kaba long tang 12 kynta shwa ban ot.
U vice president u la iathuh ba shwa ban pyrshang ot ha katei ka jaka, ka la don ka jingialang bunsien bha bad hadien ba la iakren bun, la rai ba kiba leit kin leit bad ki bym kwah kan shong ha ki.
“Ngi la iawer ia ka jingialang ia kiba ot doh ha sor bad ngi la iakynduh bunsien ban pynshai ban leh ia kane ka jingpyrshang hynrei hadien kumba 6 tylli ki jingialang, la rai ba to leit maphi kiba leit, ngim kwah ban leit bad ngi kiba kwah ngi leit", u la ong bad bynrap, “Hadien ba ngi la iaid, ngi shem ba ka la biang hynrei lada kam biang, ngi la ieh".
Ha kajuh ka por, u la kyntu ia kiwei ki khlem pat wan ban ot doh, ba kin wan ban pyrshang khnang ba kin tip kumno ka long.
“Ngi kyntu ia kiwei ki paralok ban wan pyrshang shwa ban ot doh ha katei ka jaka namar ba ngi shem ba ka dei kawei kaba biang bad ka doh ruh kaba shngaiñ ban bam namar ba baroh shi katta ngim lah ban pynthikna namar ba hangne ki don ki doktor kiba eksamin shwa ia ki mrad shwa ban ot doh", u la ong.
Ha kajuh ka por, u la ong ba ka jinglut ka don beit haba khaïi tangba ka jinglut kam dei ban tam ia ka jingioh ruh.
Kumba long mynta la shim T.300 kum ka bai ot.
Ha kawei ka liang, u CEM ka KHADC u bah HS Shylla u la ong ba ka Council kan nym thoh shithi shuh sha ka bor synshar district halor ka jaka ot doh kaba don ha Mawlai Mawiong hynrei un sa khot ia ka kynhun jong ki nongot doh kiba kyrshan bad kiba pyrshah ban iapynbeit ia kane ka kam da ka jingiasngewthuh jingmut.
Dang shen, katto katne ka kynhun jong ki nongot doh, ka la ujor pyrshah ba katei ka jaka kam dei kaba khuid ba suba bad kaba lah ban wan rung ki skain bad ki jingpang namar ka jingjan ka marten haduh ba u CEM ka KHADC u Bah HS Shylla u la hiar ban leit jurip ia ka.
Mynta ka sngi haba kren sha ki nongthoh khubor hadien ba la iakynduh ia ki nongkitkam ka Khasi Jaintia Butchers Welfare Association (KJBWA), u bah Shylla u la ong ba kiba bun ki dei kiba la dep ia ka jingshah hikai ia kane ka kam.
“Ki la iathuh ba ka jingot doh ha katei ka jaka ka long ka jingmyntoi kaba khraw", la ong u bah Shylla.
U bah Shylla u la ong ba ka rukom pyniap ia ki masi ruh ka long da kaba shu tied na khlieh ban nym pyniap kyndit kaba lah ban don ka jingma ia ka snam hynrei kaba leh ha katei ka jaka ka long ba shu pyniap ler shwa ia ki masi bad sa pyniap kaba lait na ka jingma.
Katkum ka jingong u bah Shylla, la iathuh ba kam don ruh ka jingkyrduh kam namar ba kumba ot ha iing jongki, kito kiba wan pynkuid ia ki snier ki snap ruh ki leh kumjuh.
U bah Shylla u la ong ba ym dei tang ki nongot doh Khasi hynrei kiba pyneh ia kane ki don ruh ki Muslim namar ba kim shah ban siat ia ka masi ba kim iahap ia ka dustur jongki Muslim.
“Lada ki Muslim kim treh ban wan ot ha katei ka jaka, la dei ban pynsangeh noh ia ki ban die sha iew", la ong u bah Shylla.
U la ong ba u la ai jingmut ia kine ki kynhun nongotdoh hapoh ka jinglong convener u bah Herman Nongrum ban khot lang ar kynhun ban pynbeit ia kane ka kam.
Ngin nym thoh shuh sha ka bor synshar district kumba la thmu mynshwa namar ba kan bha ba kin iapynbeit hapdeng jong kine ki ar kynhun", la ong u bah Shylla.
U Bah Shylla u la ong ruh ba halor ka jingdon ka marten, kan bha ia ka sorkar ba kan ker ban hynrei hapoh jaka ot kam don skain eiei namar ba la leh katkum ka jingstad saian.
Shillong: Da ki hajar ki paidbah na kylleng ki jaka, kin leit ban sakhi ia ka jingiakhun Miss Meghalaya ha Bakur Dawki ha kane ka sngi Saitjain ban wan.
U Rangbah shnong ka Bakur bah Daniel Khongsit uba dei ruh u president ka Meghalaya Tourism Youth Development Society kaba pynlong ia ka Miss Meghalaya 2019, u la ong katkum ka khubor ba la ioh kin don shibun bah najan bad na jngai kiban wan ban peitkai ban sakhi iaka jingiakop thei bhabriew ha madan phutbol Bakur Dawki ha katei ka sngi kaban sdang ha ka por 7 baje janmiet.
Ka tiket ia ki nongpeitkai kan long T.100 marwei.
Shillong: Ka People Democratic Front (PDF) ka la angnud ban khyllie biang ia ka Village Administration Bill (VAB) kaba dang sahkut haduh myn hynnin ka sngi naduh u snem 2014.
Ka PDF ka la pynlait myn hynnin ka sngi ia ka mat elekshon sha ka KHADC bad JHADC kaban long ha ka 27 tarik mynta u bnai.
Ka party ka la pynieng 15 ngut ngut ki kyrtong sha ka KHADC bad 9 ngut sha ka JHADC.Haba kren sha ki lad pathai khubor mynta ka sngi, u bah James Ban Basaiawmoit uba dei ruh u MDC, u la ong, “Ka VAB ka la poi sha ka tnad kam pohiing ka ri kaba dang sahkut haduh mynta ruh khlem ioh jingmynjut.
Ngin shim biang ia ka VAB ban pynlong kam".
U la ong ba ka PDF lada kan wan ha ka bor kan thaw ia ka komiti ban don lang ki stad na ki tnad bapher bapher ban pynbiang pynbiang nadong shadong ba kan long ain.
“Ngin thaw da ka komiti ban sa khot lang ia ki professor, ki stad ban pynbit pynbiang ia ka rukom kaba janai ban nym kyntait shuh u Lat.
Ngin nym leh kyrkieh ia ka VAB", la ong u bah Ban.
Ka mat elekshon ba ka party ka la pynlait mynta ka la buh thong ban shna ia ki ain kiba shai, kiba skhem ban pynneh pynsah ia ki riti dustur, ka khyndew ka shyap, bad kiwei katkum ka khyrnit ba hynriew ka riti synshar ka ri.
Ka PDF ka la buh thong ruh ban pynkhlaiñ ia ki jingtreikam ki Hima, Elaka, Doloi, Sirdar, Wahadadar, Dorbar Shnong, Dorbar Raid bad ki dorbar Kur.
Ban tehlakam ia ka jingwan buhai shnong ki briew nabar, ban tehlakam ia ka jingioh khaïi ki bar jylla, ban sumar bad tyngkai ia ki matti ki longshwa kum ki Mawlong mawteh, ki kren pubon, Mawbynna bad kiwei.
ka la buh thong ruh ban kyntiew ia ka rwai ka siaw tynrai, ka tem ka put bad kiwei.
Ia kane ka mat elekshon la pynlait paidbah da u working president u bah Banteidor Lyngdoh ba la don lang u president u bah Ivanlumlang Marbaniang, u bah James Ban Basaiawmoit bad kiwei ki nongkitkam ka party.
Shillong: Namar ki jingbym biang ki Hostel na ka bynta ki samla pule hapoh NEHU ka NEHUSU ka la ai por shibnai ia u VC ba u pynbit pynbiang noh ia baroh ki jingdonkam lym kumta kin iakhih pyrshah ban dawa ba u VC u dei ban hiar shuki noh.
Katkum ka jingiathuh jong u President ka NEHUSU u samla Pynkmen Sanmiet u la ong ba kumba ka long mynta ki don 22 tylli ki Hostel ha NEHU bad kitei ki Hostel ki dang duna palat bad kim lah ban pynbiang jaka sah ia ki samla pule kiba wna na kylleng ka thain shatei Lam Mihngi.
U la ong ruh ba naduh ki por ba kham mynshuwa ka NEHUSU ka la dawa ba ki bor pyniaid ki dei ban wai da ki ing shabar ban ai jaka sah ia ki samla pule bad ka jingsiew ka dei ban long katkum ka dor jong ka Hostel NEHU hynrei kim shymla la lah ban leh kumta.
U la iathuh ba ki don bun ki jingduna hapoh hostel nadhu ka Um bam um dih ka bording bad kiwei pat bad la ia kren na ka por sha ka por hynrei ki bor ka NEHU kim sngap satia.
U la ong ba ki jaka sah kiba duna eh ki dei na ka bynta ki samla pule kynthei.
U samla Pynkmen u la ong ba la jingduna ka jaka sah Hostel ka la pyniakynduh jingeh ia kiba bun ki samla khamtam na ki thain nongkyndong bad kumjuh ruh kiba wan na kiwei pat ki jylla ka thain shatei Lam Mihngi.
B.M.LanongDei ban iaroh ia ka Dorbar Shnong Panaliar Jowai, kaba la shim ia ka lyngkor kaba don jingmut, ba kan ieng pyrshah ia kito ki nongiakhun ilekshon (candidate) bad ia ki Seng jong ki, kiba thong tyngka ia ki briew ba kin kyrshan ia ki.
Ai tyngka namar ka vote.
Ki bor sorkar, khamtam ka Election Commission of India bad ki tnad pyniaid ilekshon ha ki jylla, kynthup ia ka tnat ilekshon Meghalaya, ki dei, ym tang ban iaroh ia u Rangbah Shnong bad ia ka Dorbar Shnong Panaliar halor kane ka bynta, hynrei ban pynlong ia baroh ki Dorbar Shnong hapoh ka jylla ba kin leh kumjuh kumba la lam lynti ka Shnong Panaliar, Jowai bad ban ai buskit ruh ia ka Dorbar Panaliar halor kane ka jingshim jong ka kat ia kane ka kam ka bakhraw, ia kaba ki bor sorkar ruh ki la shu peit matlah bad leh kyllud baroh shi kata.
Don jingmut aiu kata ka Model Code of Conduct, haba ym ju don uwei ne kawei ruh ki nongshohnoh ilekshon kiban shah khot hajir ban tohkit ia ka jingthied briew pyllein-pyllein ha ki por ilekshon, kumjuh ruh ia ki nongbam tyngka iohei?Bun ki nongbeh nong jong kitei ki nongshohnoh ilekshon kiba leit kyrduh ing, khamtam ynda la dum la miet, ‘tok-tok-tok…….
ka pisa.
’ Shimiet-armiet lei shuwa ka sngi jied, ki nongbeh nong hana kim ju thiah.
Kita ki ain ilekshon ki long kamkai lut, namar ki nongthaw ain ki shu pyntieng, hynrei kim ju leh ei-ei.
Don ki briew kiba kloi ban sakhi, wat napdeng kiba ioh pisa, ioh shek (cheque) ruh.
Hato ki bor ain kim tip? Shano ki CID bad ki pulit sorkar? La ju bthah Ia ki ba kin leh ia kane ka bynta?Ka Shnong Panaliar ka la leh kat ia katei ka kam, khlem artatien ba ka shnong ka la isaitmet ban iohi pyllein-pyllein ia kine ki kam jaboh.
Ne tip ki bor ain kin khot hajir pynban ia ki dkhot Dorbar kiba iarap ia ki jingthmu ka sorkar? Iaid shakhmat Panaliar, kem lang bad nongshohnoh bad nongbeh nong, tangba sa rah sha ki bor ain ba kin leh ia kaba donkam, da kaba pyntip paidbah ban kyrshan lang, pyrshah ia kane ka kam poh kaba jop ei da ki nongshohnoh talain tdong ban ia ki nongialeh kiba ialeh da ka lynti kaba khuid halor ki nongrim bad kiba biang ki jingnang jingtip bad ka mynsiem shakri.
Ha Jaintia HillsUwei pat u rangbah Jaintia, uba la iohi ia ki rukom pynlut phut sha thain Jaintia Hills, u Ma Chandamitre Sungoh, ula sakhi naduh u bnai November 2018, ia ka jingbuh pud ia ki nongiakhun ilekshon ba kim lah ban pynlut palat ia ka 20 lak tyngka.
Hynrei u ong ba kumba 20 lak ki don kiba pynlut tang ha kawei-kawei ka jingialang paidbah (public meeting).
U Ma Sungoh u pynkut da kaba ong, " Pynkylla ia ki jingmut jingpyrkhat jong phi, pynsaphriang ia kane ka jingshisha bad wanrah ia ka synshar-khadar kaba hok ba shisha.
"Ki briew u Blei ruh ki don ktiImat ka don shisha ka jingpalat pud ha ri Jaintia, namar wat u nongthoh uba kyrsiew thiah man ki por, uba ju smat thoh bha ha ka ktien Phareng bad ha ka ktien Khasi ruh, u Ma H.H.Mohrmen, uba na Jaintia hi, ula thoh dang shen ha ka jingthoh, “Ka pisa wat ha ka ilekshon MDC ruh," ula kynthoh ba don ki briew jong u Blei ruh kiba iadon kti lang ha kane ka kam shohnoh ilekshon.
U thoh kumne, “Ha kawei na ki jingiaseng heh, la ong na rynsan jingiaseng hi, ba la ai khublei ia ki arngut ki kyrtong, ba kynthup ia u MDC, namar uwei ula ai pisa ban pynshna dara ne pandal, uwei pat ula iarap pisa na ka bynta ki kor pynsawa (sound system)"U Ma Mohrmen ula kdew ruh ba, “Kaba kham sniew shuh-shuh ka long ba ka balang ruh ka pynshlur ia ki paidbah ba kin shim pisa ha ka por ilekshon.
Lada ki balang ki shim bynta kumne ha ki ilekshon, hato dang lah hi ban pynkhuid ia ka bamsap bampong hapoh ka ri bad ka jaitbynriew jong ngi?Pynrem bynhok ia ki seng trai riKum kine ki jingdon kti ki nongialam niam, ki don hangne-hangtai, namar ki ia pasiaw bad ia sylla lang para bakhuid.
Hynrei ki paidbah ruh ki ioh jingtip beit ia kitei ki jingiasylla.
Don lei kiba kanbas (khroh) hapdeng ba ieng lain ruh.
Don uwei pat u shakri u Blei, uba ju thoh bha halor bun ki jait kam, kynthup ia ki kam politic kiba um da tip than, ula thoh ha shuwa ka ilekshon MLA ba la dep, imat ula da khein bha ia ka por kaba biang, ha kaba ula thoh pynmong ia ki nongialam seng trai ri, imat u iadon ei-ei, kumba ong u Ma Mohrmen.
Bun ki riewngeit ki la buhnud sah ia u.
Utei u riewniam bapli um tip ei-ei ia ka history lajong, namar ki nongialam seng trai ri, ym tang ba ki long kiba iohi jngai ia ki jingma ka jaitbynriew, namar kumno ki la aiti lut ia la ka jingim ban wanrah ia ka jylla lajong, ba sa ioh shong ei ma ngi baroh mynta.
I Bah Hoover Hynniewta MP barim, uwei na ki khraw jabieng ka ri, uba la trei shitom na ka bynta ban ioh jylla, i iap kum u riew paidbah.
I Bah B.B.Lyngdoh, Bah Hopingstone Lyngdoh lei tang ka ing lajong ruh kim don, wat la ki la long MLA, Minister, Chief Minister.
I Bah G.G.Swell, Bah S.D.D.Nichols Roy, Bah S.D.Khongwir ruh kumjuh, ban shu kdew katto-katne.
Kiba mynta pat?Uwei u paralok jong nga ula iathuh ia nga ba ula kynthoh jur ia ka jingthoh khlem nongrim utei u riewniam bad ula phah sha kajuh ka kot Khubor Phareng kaba na Shillong, ba mih katei ka jingthoh, hynrei katei ka kot khubor tdot ka khlem pynmih ia ka jingpynshai jong u, namar ki dei na kajuh ka kompeni kyllain jylbi, na ka bynta ki jingthmu bun syrtap.
Ki ophisar Phareng mynhyndai kiba la shakri sha kine ki lum, kum ki jong u P.R.T.Gurdon, B.C.Allen, u Kantlie bad kiwei, ki la iohi bad iaroh shibun ia ka jinglong ki Khasi mynshuwa, ba ki long ki bastad-bashemphang, ba tieng ia u Blei, ki basmat-basting bad kiba lah ban shaniah.
Mynta pat u Khasi u shah synshar ha kiba duna ha bun ki liang, namar ki kham kit khia ban pynkhlain ia ki team phutbol da kaba thied player naduh bar-ri ruh.
Ia ki nongialam pat, jied da uno-uno ruh ka biang beit, tangba ki pynbiang ia ka bai thied player.
‘Phuit Ka Sabuit’ kumba thoh i Bah Heh S.J.Duncan.
Mynta ruh ka jingthied briew ka jur bha kylleng-kylleng.
Lada ka tnat Election ka mut shisha ia ka jingkhuid balei kam buh jingmaham halor kane ka bynta? Bun kiban wan ai sakhi.
Shillong: Ka Khadsawphra College myn hynnin ka sngi kala pynlong ia ka jingpdiang burom ia u samla Sumarlang Marwein u ba pule ha ka klass XII (Arts) u ba la ioh khur ia ka takma ksiar na ka lumpung ialehkai Karate Do na Hongkong.
U Samla Sumarlang u la mihkhmat ia ka India ha kane ka jingialehkai kaba long ha ka 9 bad 10 tarik mynta u bnai.
U la jop ha ka jingiakhun para marwei ha ka kyrdan jong ki para baheh ka kyrdan Black Belt.
Na ka liang jong ka College kala dap da ka jingkmen halor kane ka jingjop ka jong u bad mynta ka sngi ka College kala pynlong ia ka jingpdiang burom ia une u samla pule.
Ia kane ka lyngpung jingialehkai la pyniaid da ka “Eagle Commando International Martial Arts Shorin Ryu Shido u ban a Texas jong ka Ri United State jong ka America.
U Principal jong ka College u Bah Boldness Lyngdoh Nongum ryngkat ki samla pule jong kane ka College kila pdiang burom ia u bad kila ai ka jingkyrkhu kyrdoh ba u dang kiew irat ha kane ka jingialehkai bad un dang wanrah burom shuh ym tang ia ka College hynrei ia ka Ri bad ia ka jylla baroh kawei.
Guwahati: U Nipu Kalita, uba dei u pulit Sub-inspector, uba la jah rngai la shi taiew tam, ula pyndem noh ha ki pulit hynnin ka sngi ha ka kut ki pulit ha Basistha.
U Kalita, ula tuh shi lbung bah ka ksiar na ki nongkhaii tuh, ha ki khyndiat taiew ba ladep.
La kem noh hynnin ka sngi ia U Kali bad ki pulit ki la tohkit ia u.
U Kalita, u dei uba trei ha ka thanat ki pulit ha Dispur.
U Kalita, ula tuh ia ka ksiar kaba shongdor T.4klur, hadien ba la ioh kurup na ki nongkhaii tuh, ha ka jing khynra ia ki kali kiba iaid lyngba ka surok na Guwahati sha Shillong, ha kaba la ioh bat ia katei ka ksiar kaba bun bah na Nongpoh.
La don lang ruh bad U Kalita ia arngut ki pulit, U  havildar Faijur Rahman bad u home guard Afjal Ali.
Haduh hynnin ka sngi, ki pulit kim pat shym la lap satia ia kitei ki song ksiar, kiba la shim da U Kalita bad ki arngut ki nongbud jongu, kiba kynthup ia U havildar Faijur Rahman bad u home guard Afjal Ali, ki dang phet rieh ialade.
Katei ka jingjia, ka la paw pyrthei, haba ki lai ngut ki nongkhaii tuh, kiba kynthup ia U  Wahidur Rahman, Wahajuddin Rahman bad U Ajmer Hussain, ki la mudui pyrshah ha ki pulit ha Dispur, ha ka 5tarik Rymphang, ha kaba ki la kynnoh ba la lute ia ka ksiar jongki, da U Nipu Kalita bad arngut ki nongbud jongu bad hadien katei ka jingjia, utei u heh pulit bad ki nongbud jongu, ki la phet rieh noh ialade.
Shillong: Ka East Bengal FC ka la pynbam jem ia ka Shillong Lajong da 5-0 ha ka jingiakhun ka Hero I-League kaba long myn hynnin ka sngi ha Salt Lake Stadium ha Kolkata.
Ka East Bengal FC ka la pynshad kai ia ki nongialehkai ka Lajong naduh ba sdang ha kaba ka la thep ia ka kol ba nyngkong ha ka 8 minit lyngba u Laldanmawia Ralte, uba thep ruh lai kol da kaba pynbud sa ha ka 27 minit bad ha ka 61 minit.
Ar tylli ki kol la thep da u Jobby Justin ha ka 28 minit bad kawei la thep da u Enrique Esqueda ha ka 45 minit.
Ka Lajong kam lah ban leh eiei bad ka la hap ban wan phai thylli na madan na kane ka jingialehkai.
Ka jingialehkai ka long kaba jwat bad kaba eh ia ka Shillong Lajong ban iakhun pyrshah ia kane ka radbah na Kolkata.
U Coach ka Lajong u bah Alison watla u la bujli nongialehkai hynrei kam lah ban leh eiei ne ban pynkhih ia ki kynroh dien jong ka East Bengal.
Ka East Bengal kaba khur ia ka jingjop ka la kamai 31 point haduh mynta.
Mynta ka Shillong Lajong kan iakhun ia ka Chennai City FC ha ka 18 tarik Rymphang ha ka por 5pm ha Shillong.
Guwahati: U Himanta Biswa Sarma, ula ong hynnin ka sngi, ba ka jing bym pynrung ia ka Citizenship Bill (CAB) ha Rajya Sabbha, ka la dei ka jingshah jop kaba khraw ia ka Assam bad ula ong ruh ba khlem katei ka iing, kin don 17 tylli ki Assembly Constituency, kin pynjop ia ki Muslim kiba na Bangladesh.
U Biswa Sarma, uba dei u myntri pla pisa ka Assam bad u nongialam ba rangbah jong ka seng BJP ha katei ka Jyla, u dei ruh mynta u nongialam jong ka  North East Democratic Alliance badu kren shai ba ka seng kan iai bteng ia katei ka ishu bad kan iakhun ia katei ka elekshon ruh, halor jong katei hi mat.
Katei ka bill, ka la long ain hapoh Lok Sabbha, ha ka 8tarik Kyllalyngkot 2019.
“Nga ngeit ba da kaba khlem leit rah ia katei ka iing ha Rajya Sabbha, ka dei ka jingshah jop kaba khraw ia ka Assam.
Khlem katei ka bill, kin don 17 tylli ki Assembly Constituency, ha kaba kin mihkhmat da ki Bangladeshi Muslim" ong U Sarma.
“Mano shuh ban iada mynta ia ki Assamese" ula pynkut.
Ka NDA, kam don ia ka jingbiang briew ha Rajya Sabbha, kumta kam lah ban wan rah ia katei ka ain, hynrei kan sa wan rah biang, ynda haba ka BJP, kan don ha ka jingbiang briew, ula ong shuh shuh.
Shillong: Ka sorkar Meghalaya, ka la buh kyndon ia ki bor pyniaid skul, na ka bynta ba kin peit bha ia ka jingkhia jong ki pla skul bad nangta ka jingphah pyndep ia ki jingpule ha iing, na bynta ki Class 1 bad 2.
Katei ka hukum, ka dei kaba la pynmih, katba kum ka jing bthah, ba la pynmih dangshen da ka tnat Union Human Resources Development.
“Ngi la pynmih ia ki kyndon, lyngba ka jingpynti paidbah, ha kaba ngi la buh ia ki kyndon na bynta ka jingkhia jong ki pla skul bad kane ka dei katba kum ka jingbthah jong ka tnat  Union Human Resources Development Ministry, da kaba pyrkhat ba ka jingkhia na kitei ki pla kot, kan nym ktah ia ka koit ka khiah jongki" ong U Bah DP Wahlang, Principal Secretary ka tnat pule puthi.
Nangta la bthah ruh ia ki bor pyniaid skul, ba kin thaw ia ki rutin, ha kaba ki khynnah, kim dei ban kit khia tan ia ki kot sha skul, ong ka khubor, kaba la pynmih mynta ka sngi ha ka North East Today.
“Ka jingkhia jong ki pla kot na bynta ki Class 1 & 2, ka dei ban long 1.5 kilo, katba ki pla kot na bynta kito kiba pule ha ki Class 3 haduh 5, kam dei ban palat ia ka 3 kilo" ong ka jingpyntip paidbah.
Ia ki khynnah skul, na bynta ki Class 6 bad 7, ka jingkhia ka dei ban long hapoh 4 kilo bad ia kito kiba leit pule Class 8 bad 9, ka dei ban long 4.5 kilo bad ka jingkhia ia ki Class X, ka dei ban long hapoh ka 5 kilo" ong shuh ka hukum.
Ka tnat pule puthi, ka maham ruh na ka bynta ban phah ia ki khynnah ba kin pyndep ia ki jingpule ha iing ia ki Class I & II, lait noh tang ia ki sobjek kiba la bthah da ka  CBSE, ICSE lane ka MBOSE (Meghalaya Board of School Education).
“Ym bit ban phah ia ki khynnah skul, ba kin wan rah tam ia ki kot ne kino kino ki tiar" ong katei ka kyrwoh jong ka tnat pule puthi bad la ong ruh ba dei ban pynshlur ia ki khynnah skul, ba kin pule beit ia la ki jong ki lynnong ba ki dei ban pyndep.
Lai ngut ki briew ki la mynsaw bad ki don sa ki katto katne ki dukan, kiba la julor, haba la don ba ktah kti bad wiang ding, hynnin ka sngi, ha ka jingiaid paidbah jong ki dkhot ka KSU  ha RR Colony bad ha Iew Rynjah lane ha jaka sah jong ki phetwir.
Katei ka jingjia, ka jia ha ka por 4baje nohsngi, hynnin ka sngi, ha kaba ki samla KSU, kiba iaid da ki 30, 40 tylli ki kali, ki iaid sha ka thain RR Colony, ha kaba ki ia tyrwa “Go Back Bangladeshis" bad kitei ki la ia kawang maw bad ki ia ktah kti ia ki katto katne ngut ki briew kiba iaid lynti bad ha katei ka jingjia, ki la don lai ngut kiba shah shoh bad kitei ki long U Parindra Das (73), U Bhanbetush Das (51) kiba na RR Colony bad nangta sa U Sheikh Farman (31),  uba shong ba sah ha Nongrim Hills.
Kitei ki la leit shah sumar malu mala sha Civil Hospital bad la pyllait noh ia ki kham hadien.
Ki pulit la iathuh ba mar ia tip ia katei ka jingjia, ki la kren ia U bah Lambokstar Marngar, uba dei u nongialam jong ka KSU, hynrei utei ruh, ula iathuh ba um tip eiei satia ia katei ka jingjia.
Shillong: Myn hynnin ka sngi ka thaiñ shatei Lam Mihngi baroh kawei ka la pynlong ia ka jingshad kmen naba ym shym la wanrah ia ka Citizenship Amendment Bill, 2016 hapoh Rajya Sabha, kaba mut ba katei ka Bill kan ym lah satia ban long aiñ.
Ka Citizenship Amendment bill, 2016 ka dei ka jingthmu ka sorkar India ban pynlong kum ka aiñ ban pdiang ia ki briew na ka niam Hindu, Sikh, Budhist, Jain, Parsi bad ki Kristan na ka ri Bangladesh, Afghanistan bad Pakistan ba kin long ki nongshong shnong ba pura jong ka ri India.
Ia katei ka Bill ka mynjur hapoh Lok Sabha bad kan long aiñ tad ynda la mynjur hapoh Rajya Sabha hynrei ka dorbar Rajya Sabha ka la kut noh mynta ka sngi bad ym shym la wanrah satia ia katei ka Bill ba kan long kum ka mat ia kren.
Bun ki riew shemphang ki la pyrkhat ba ka sorkar India ka lah ban pynlong aiñ jubor ia katei ka Bill da kaba wanrah ia ka Joint Parliament lane da kaba wanrah da ka Ordinance.
Hato katei ka lah ban long? ban tip kham bha shaphang kane u Rupang u la ioh ban ia kren bad uwei na ki rangbah uba la kham shemphang u Pastor PBM Basaiawmoit.
Ha ka jingiakren bad u Pastor Basaiawmoit, u la ong ba watla ka Lok Sabha ka la mynjur hynrei haba ym shym la wanrah hapoh Rajya Sabha ka mut ba katei ka Bill ka la iap bad kam ym long kam shuh.
Ha kaba ia dei bad ka Jont Parliament u Pastor u la ong ba katei kan ym lah long satia naba ka dei ka Bill kaba la dep mynjur da ka Lok Sabha bad ym lah shuh ban khot ia ka Joint Parliament bad ka Joint Parliament kan long tang lada ka don ka jingai jingkren na u President ka Ri.
U Pastor u la ong ba kaba tieng mynta ka dei ioh ba ka sorkar kan pynlong aiñ jubor da kaba wanrah da ka Ordinance hynrei u la ong ba ka Ordinance kan treikam tang 6 bnai bad hadien ka 6 bnai kan iap noh.
U la ong ba ka long kaba suk ia ka sorkar ban ai da ka Ordinance mynta mynta ruh hynrei ka elekshon MP ka la hakhmut bad ym tip mano ban thaw sorkar ha ka elekshon ka ban wan naba kan dei tang ka aiñ 6 bnai.
U la ong ba dei tang ka ing dorbar kaba thymmai kaba lah ban wanrah ia katei ka Bill lada ka kwah bad ia kane hap ban sdang naba sdang kaba mut hap rah biang sha Lok Sabha bad Rajya Sabha.
U Pastor u la pynpaw ba ka kynhun jong u ka pyrshah jur ia ki jingthoh kiba don hapoh katei ka bill bad u la ong ba haba ym shym la wanrah shuh hapoh Rajya Sabha ka dei ruh ka akor Sohra ban ai khublei ia baroh kiba pyrshah ia katei ka Bill khamtam ia ki seng sainpyrthei bapher naba lada ym dei na ki ka sorkar kan ialeh beit kumno ban mynjur jubor.
Nongstoiñ: Hadien ba ka la don ka jinglilam noh ia u dewiong ba la ïohkem baroh shi katta na ki kali ba kit palat pud (over load) ka jingdie ïa ka dor Challan dewiong ha West Khasi Hills na ka bynta utei u dewiong ka la long shaba palat pud ha kaba kawei ka challan ka la poi haduh 1 lak tam.
Katkum ka dor ba la buh la ong ba kawei ka challan ka long ha kador T.16,000 tam eiei kata hadien bala dep ban kheiñ lang ïa baroh ki jinglut hynrei kumba ka long mynta hapoh WKHD ki nongdie ia ki challan kila die palat pud kat haduh ba kala poi haduh katei ka dor kaba 1 lak tam ei ei kawei.
Na ka liang ka jong ki ar tylli ki Sengbhalang napoh WKHD kata ka Seng HANM ryngkat bad ka WKSU Seng kmie, kila lap ïa ka jingshisha halor kane ka jingdie palat pud ïa ki Challan ha West Khasi Hills bad kumba ka paw ka long ba kadei ka jingkamai spah bala suba ruh ba ka don bynta wat da ki Politician ruh.
Ki nongïalam jong kitei ki ar seng, kata u Bah Hamar Lyngkhoi President na ka HANM bad Bah D.Sun President na ka WKSU, kila kynnoh ba ka sorkar kala lilam (auction) sop sop ïa ka Challan khlem da khot open tender kumba ju dei ban leh bad kila ong ruh ba kador Challan kam ïahap shuh bad kador bala buh da ka sorkar kaba long 16,000 hajar kawei ka Challan namar ki nongdie kila pynshongdor haduh shi lak tam ka dor.
Ym tang kata kitei ki nongialam kila ong ruh ba ki don kumba 1800 tam ki Challan kiba dang sah na ka bynta ban die ïa u dewiong lilam u ba don kumba 16,000 metric ton ha Domprut, West Khasi Hills District hynrei ka jingkylli kaba mih na ki paidbah ka long nangno ka mih katei ka 16,000 metric ton u dewiong, katba katkum ka jinglap jong ki paidbah ba ha Domprut u don tang kumba 100 ton ei ei nalor nangta balei ka sorkar MDA kam pynbna paidbah lane pynmih ha ki kot khubor ban die lilam ïa u ne u dewiong da ka jingkhot tender.
Shuh shuh ka jingkylli kala mih ruh ba balei ïa ka dor Challan kaba katkum kador bala buh da ka sorkar ka long 16,000 hajar hynrei la die pat da ki riew shimet jong ka sorkar MDA haduh shi lak tam kawei bad ha kaba iadei bad katei ka bynta na ka liang jong kine nongïalam kila pynpaw shai ba ka sorkar MDA ba kynthup ïa ka NPP, UDP, HSPDP, PDF, BJP bad kiwei, kim shym la ieng na ka bynta u paidbah ka Jylla ha ka liang ka khaïi pateng ka roi ka par bad kumba ka paw kane ka sorkar ka kam ïalade ba kadei ka sorkar ki paidbah, pynban kumba ka paw kane ka sorkar kala shet kylla ïa ki paidbah.
Ki nongïalam ki la ong ba ki paidbah ki lynga pisa ha ka kamai kajih, khamtam ha kine ki sngi ba hiran pisa na ka bynta ban pynbiang haïing hasem hynrei ka sorkar kala ïalehkai bad ki paidbah ha ka jingïadei bad ka kam dewiong, da kaba ka la leh sop sop ban lilam ïa u dewiong kumba la lap da ki sengbhalang la paw shai ïa ka jingleh arsap leh donbor jong ka sorkar MDA hapoh ka jingïalap jong u Conrad Sangma.
Kiba bun ki nongkhaïi dewiong ki kwah ban thep tender ban iohlang ban ioh bynta lang ban khaïi ia u dewiong ba la lilam hynrei ka jingleh jong kane ka sorkar ka long beit banshu pynsngewbha ïa ki katto katne ki briew kiba ïajan bad ka sorkar kumba ka paw hi ka long ba mynta ka kynti lei lei la mih sa ki Challan jong ki MLA bad ki Minister ‘Bussiness men’ jong ka sorkar MDANaka liang ki ar seng ki pan jingshai hapoh lai sngi khnang ba ki paidbah jong ka District kin tip bad ïoh jingshai bad lada kam urlong, ym banse ban shim da kiwei pat ki lynti jingïakhih ba tyngeh.
Shillong: Myn hynnin ka sngi ka kynhun bapher hapoh NEHU kaba kynthup ia ki nonghikai bad ki samla pule ki la iaid paidbah ha NEHU ban pyrshah ia ka Citizenship Amendment Bill, 2016.
Ha katei ka jingiaid paidbah ki la pyrta pynrem ia ka sorkar NDA kaba la ialam da ka BJP bad ki la byrngem ba lada yn mynjur ia kane ka aiñ ha Rajya Sabha kin pynlong da ka jingiakhih ba khlem sangeh bad ki la pynbna lypa ba naduh lashai ka sngi kin shong kyllaiñ mongor hynrei kham hadien la ioh jingtip ba ia katei ka Bill ym shym la wanrah shuh ha Rajya Sabha.
Shillong: Hadien ka jingjop jong ka jingiakhih pyrshah ia ka Citizenship Amendment Bill, 2016 (CAB), ka North East Student Organisation (NESO) lyngba ka kyrwoh khubor na u Chairman bah Samuel Jyrwa bad u General Secretary u Sinam Prakash Singh ki la maham ia ka sorkar India ba nangne shakhmat kam dei satia ban wanrah ia kino ki aiñ ne ki polisi treikam kiba ktah ia ki jaitbynriew riewlum jong ka thaiñ Shatei Lam mihngi.
Ha katei ka kyrwoh khubor ka NESO kaba dei ka kynhun jong ki samla pule ka dong shatei Lam mihngi ba kynthup ia ka Khasi Students’ Union (KSU), All Assam Students’ Union (AASU), Naga Students’ Federation (NSF), Mizo Zirlai Pawl (MZP), Twipra Students’ Federation (TSF), All Manipur Students’ Union (AMSU), Garo Students’ Union (GSU) bad ka All Arunachal Pradesh Students’ Union (AAPSU), ka la ai khublei kyrpang ruh ia baroh kiba la donkti ban ieng pyrshah ia katei ka Bill naduh kinongmihkhmat paidbah bad ki seng saiñpyrthei bapher bapher ha ka ri India kiba la snohkti lang ha ka jingiakhih.
Ka NESO ka la ong ba kane ka dei ka dak jong ka jingjop lada kan don ka jingiatylli bad ka la khot ia ka dong shatei Lam mihngi ban long kiba ia tylli haba don ki jingthmu ban thombor ka ka dong ka thaiñ ki aiñ ‘iak jakor jong ka sorkar India.
Ka la ai khulei ruh ia ki sorkar ka dong Mihngi bad kiwei pat ki seng sainpyrthei ha ri India kiba kynthup ia ka Shiv Sena, Congress (I), SP, BJD, TMC, DMK, SAD, NPP, AGP,TDP, BPF bad kiwei kumjuh ruh ia u myntri rangbah ka Bihar u Nitish Kumar uab ieng pyrshah ia katei ka aiñ haduh ba ka sorkar India kam shym la nud ban wanrah ha Rajya Sabha.
Ha kawei pat ka khubor ka Synjuk Ki Nongsynshar Shnong ka Bri u Hynniewtrep lyngba ka kyrwoh na u General Secretary u bah R.L Blah ka la pynpaw ka jingmen halor ka jingbym lah ban wanrah ia katei ka bill hapoh Rajya Sabha bad ka la ia ka jingkhublei sha ka NESO bad kiwei pat ki kynhun.
Shillong: Hadien ba ka sorkar India kam shym la wanrah ia ka mat ia kren na ka bynta ka Citizenship Amendment bill, 2016 mynta ka sngi ha Rajya Sabha, ka KSU ka la lehkmen ha nongbah Shillong da kaba iaid paidbah ha kylleng ka nongbah Shillong ryngkat ki jingpyrta pynrem ia ka sorkar NDA bad kumjuh ia ka BJP.Haba ia kren bad ki nongthohkhubor myn hynnin ka sngi u General Secretary ka KSU u samla Donald V Thabah u la ong ba ha kine ki sngi ka KSU ka la pynlong ia ka jingialang paidbah, ki jingiakhih bad kumjuh ka pakhang shnong ban pyrshah ia katei ka Bill.
U la ong ba hadien ba la mynjur ha Lok Sabha ka KSU ha ryngkat ka jingiatreilang bad ka NESO ka la ap khmih lynti aiu pat kan jia ha Rajya Sabha hynrei shuwa ban wanrah ha Rajya Sabha u la ong ba ki nongialam jong ka KSU ha ryngkat ka jingiatreilang bad ka NESO ki la leit ban ia kynduh ia kiba bun ki seng sainpyrthei ban pan jingkyrshan bad mynta ka sngi ka la urlong ha kaba ka sorkar India kam nud ban wanrah hapoh Rajya Sabha.
U samla Donald u la ong ba baroh shi katta katba ka Dorbar Rajya Sabha ka dang iaid ki dkhot ka KSU ki long kiba la khreh ban pynjur ia ki jingiakhih lada jai ba mynjur ha Rajya Sabha hynrei kae kaba la jia mynta ka sngi u la ong ba ka dei ka jingjop jong u soh ka jingialeh ban iada na ka bynta ka ri bad ka jaitbynriew.
Utei u nongialam ka KSU u la ong ba ki nongialam jong ka KSU kin poi Shillong lashai ka sngi ka 14 tarik bad kin sa kren sha ki nongthohkhubor halor ka jingiaid lynti jong ki ha Delhi ban pyrshah ia katei ka Bill.
Ha kawei pat ka khubor mynta ka sngi ka la don ka jingthang tyngshop ha No ngstoiñ bad Nongpoh ha kaba ki dkhot ka KSU ki la thang ia ka tyngshop jong myntri rangbah duh kaRi u Narendra Modi kumjuh u myntri kam pohing u Rajnath Singh ban pynpaw ia ka jingbitar jong ki halor ka CAB.Ai nguh ka STIEHia U Blei ba pulom ka CABKa Saiñdur Tipkur-Tipkha ïeng Ehrngiew Hynñiewtrep (STIEH) lyngba ka kyrwoh ka jingainguh ia U Blei ba U lah pyllait ia ia ka jaidbynriew rit pait ban pynlait na ka jinglong mraw ha la ka ramew lyngba ka jingthmu jong ka sorkar NDA ban pynlong doh pynlong snam ïa ka Citizenship (Amendment) Bill 2016 ha ka riti synshar ka Ri India.
Ka nongialam ka STIEH ka Kong Purity Phawa haba pynlait kyrwoh mynta ka sngi, ka khublei ia u paidbah bad kumjuh ia ki kynhun bad ki nongialam seng sain pyrthei kiba la snohkti ryntih ban pynpaw ka jingpyrshah ka ba jur ïa ka CAB 2016.
Ha kajuh ka por, ka la ong ba kum ka jaidbynriew, ka donkam ban iasnoh kti bad ka sorkar ba kan thaw ioh noh da ka aiñ kaba skhem ban iada ia ka jaitbynriew kum ka Inner Line Permit kaba long ka stieh ka jingïada.
Nongstoiñ: Katba ka jingthep vote sha ka Khasi Hills Autonomous District Council (KHADC) ka la nang jan ka party NPP napoh ka Nongstoiñ Konstitwensi, ka la nang kham khlain shuh shuh, hadien ba kiba bun ki nongkyrshan bad nongkitkam jong ka seng Congress kila wan ban pyniasoh noh bad ka NPP.Shuh shuh ka jingnang khlain jong ka seng NPP ka la pynioh bor bad pynioh mynsiem ia u kyrtong jong ka seng u bah Apsharailang Syiem bad ia katei ka jingwan pyniasoh ki nongkitkam ka Congress la sakhi ruh hynne ka sngi ha kaba ki nongialam jong ka Youth Congress kila wan ban pyniasoh noh bad ka seng NPP ha kaba u kyrtong MDC ka NPP jong ka Nongstoiñ u la pdiang burom ia kitei ki samla kiba la wan ban pyniasoh.
Ia kitei ki samla jong ka seng Congress la ialam da u samla Pynlangbor Syiem u ba bat ruh iaka kam Secretary jong ka Meghalaya Pradesh Youth Congress, u Samla Moskinglan Lyngdoh Nonglait u ba bat iaka kam Working President jong ka Nongstoiñ Assembly Youth Congress u secretary jong ka HSPDP Domkohsam Primary Unit bad palat 20 ngut kiwei pat ki nongbud.
Haba kren ha katei ka jingialang u samla Pynlangbor u la iathuh ba na ka liang jong ki kum ki samla jong ka seng Congress kim don daw eiei ia katei ka seng ne ia u kyrtong hynrei ki kam kiba u MLA ryngkat ka party NPP kaba ialam iaka jingsynshar hapoh ka jylla ka la pynlong iaki ba kin pyniasoh noh bad ka NPP.U la ong ruh ba ka NPP hapoh Nongstoiñ kaba la ialam da u MLA Bah Macmillan Byrsat ka la pyni shisha da ki kam kiba radbah kiba la lah ban pynurlong iaka jingkwah jong u paitbah mynta tang 11 bnai ia kaba ki la ap mynta la palat 46 snem.
U Bah Moskinglan L Nonglait u la iathuh ba ki la don hapoh ka seng Congress mynta la bun bun snem hynrei ia ka Nongstoin bad iaka West Khasi Hills jong ngi la iehnoh shadien khlem kino kino ki kam pynroi, ngi kubur ba ka seng Congress ka la ialam mynta iaka sorkar la palat 30 snem hynrei shaei ki kam pynroi ba ka la leh na ka bynta ka Nongstoiñ hynrei sngew donbok ba mynta ba ka Nongstoin ka ioh ban sei ia u ne u nongialam u ba tip bad iohi ia ki jingeh kiba ki paitbah ki mad baroh shi katta.
Kitei ki nongialam jong ka Congress bad HSPDP kiba la ioh ban pyniasoh ki la rai rangbah ban ai jingkyrshan nakabynta kane ka election MDC ia u Bah Apsharailang Syiem u kyrtong MDC naka seng NPP namar ka donkam ban pynjop lang bad MLA bad MDC khnang ba ki paitbah kin dang ioh ia shibun ki kam pynroi.
Na ka liang u bah Apsharailang Syiem haba kren pdiang ia kitei ki samla ka seng Congress kiba don ka jingsngewkhia ban iatreilang bad ka seng NPP u la Ong ba ka iing jong ka NPP ka kylluid bad ka donkam bun ban rung ban iatrei iaki kam jong ka seng na ka bynta ka roi ka par jong ka thain.
U Bah Apsharai u la pynpaw ia ka jingsngewkmen halor ka rai rangbah jong ki namar ka donkam ia ki samla ban don bynta haka party bad u la iawer lang ia ki para samla jong ka thaiñ ba kin ai ka jingiatreilang bad ka seng khnang ba kin ioh iaka bor synshar hapoh ka District Council.
Shillong: U MLA ka Congress na Mawlai u bah Process T Sawkmie ula dawa panmap na ka BJP halor ka jingwanrah jongka ia ka Citizenship Amendment Bill (CAB) 2016.
Kane ka jingdawa panmap u bah Process ka long hadien ba ka CAB kaba la iakhun dohiap ka BJP ban pynlong ain, ka la sahkuut ha pulom noh ha Rajya Sabha hadien ba ki MP liangpyrshah ki la pyrshah jur ia kane ka Bill kynthup ki paralok kiba don lang bad ka BJP ha ka NDA.“Ka BJP ka dei ban panmap ia ki paidbah ka dong mihngi ban ong ba ka bakla namar ba kane ka Bill ka long pyrshah ia ka dong mihngi, kiba rit paid", la ong u bah Process haba kren mynhynnin ka sngi.
Ha kajuh ka por, u la kyntu ia ki paidbah ka dong mihngi bad ka jylla Meghalaya ba ki dei ban kynmaw ba kane ka Bill kam pat kut lada wan biang ka BJP ha ka bor.
“Ym dei ban pynjop ia ka BJP bad dei ban pynliem beit ia ka BJP namar ba lada kan wan biang ha ka bor, kan long ka jingma", u la ong.
U la pynpaw ia ka jingsngew kmen, ba ka jingtreilang ki MP liangpyrshah ka Rajya Sabha, ki la lah ban ieng pyrshah ia kane ka Bill.
“Ngi dei ban ai khublei ia ki MP kiba ieng pyrshah ia kane ka Bill, ia ki seng bhalang kiba don ha kane ka thain kiba la trei shitom ban pyrshah ia kane ka Bill", la ong u bah Process.
Ha kawei ka liang, ki nongialam seng sain pyrthei bapher bapher kila pynpaw ba kane ka jingshah rem ka CAB ha Rajya Sabha, ka dei ka jingjop jong ki paidbah.
U president ka NPP, u WR Kharlukhi u la ai nguh ia u Blei ba kane ka Bill ka la pulom hynrei te ka dong mihngi ka la kem ding lada urlong kane ka Bill.
U Dr Kharlukhi u la ai khublei ia ki nongialam jong ki seng sain pyrthei bapher bapher kiba pyrshah tyngeh ia kane ka Bill.
Ha kajuh ka por, u MLA shimet, u bah Lambor Malngiang u la pynpaw ia ka jingsngew kmen halor ka jingpulom kane ka Bill bad kumjuh u nongialam ka PDF u bah Hamletson Dohling, kiba la pynpaw ba kane ka dei ka lynti jong ka jingiatylli ki paidbah ka dong mihngi.
Shillong: Ar ngut ki nongia-lehkai ka Shillong Lajong FC kynthup Samuel Lyngdoh Kynshi bad u Samuel Lalmuanpuia ki la shah jied na ka bynta sha ka rynsan ban jied ia ki nongialehkai ka ri ha ka lumpung AFC U-23 Championship 2020 Qualifiers.
Kine ar ngut kin leit sha ka rynsan jied nongialehkai kaban long ha Goa naduh ka 2-8 tarik bad ?16-19 tarik Lber ’19 bvad kin ioh ruh ban ialehkai paralok bad ka Qatar U-23 National Team.
U Samuel Lalmuanpuia ba 20 snem u la dei u rang ialehkai ka Lajong ba mih madan ha kane ka lumpung I-League naduh u snem 2015-16 bad u la thhep 9 kol ia ka Lajong ha kane ka samoi ialehkai.
Katba u Samuel Lyngdoh Kynshi ba 18 snem u la mih madan ha ka i-league ha kane ka samoi I-League 2017-18 bad u la thep 5 kol ia ka Shillong Lajong.
Ka India kan don ha ka kynhun bad ka Pakistan, Tajikistan, bad ka Uzbekistan ha ka Group F bad kan iakhun ha ka AFC U-23 qualifiers ha Uzbekistan naduh ka 22-26 tarik Lber.
Ka lumpung AFC U-23 Championship kan sdang ha kaba sdang ka snem u 2020.
Shillong: Ka Shillong Lajong FC kan iakhun mynta ka sngi pyrshah ia ka East Bengal ha ka I-League ha madan Salt Lake Stadium por 5 PM.Yn pyni live ruh ia ka jingialehkai ha ka Star Sports 3 bad ha Jio TV bad Hotstar.
Ka Shillong Lajong ka la jop kham mynshuwa ia ka Minerva Punjab bad ruh ia ka Churchill Brothers ha ka jingialehkai ha la ka jaka jongka ha Shillong.
Ha ka jingiakhun kaba la dep, ka East Bengal ka la pynliem ia ka Lajong da 3-1 kol bad khlem pep kan Lajong kan don ka jingeh ha kane ka kynti ban pynliem ia ka East Bengal.
U coach ka Shillong Lajong u Bah Alison Kharsyntiew u la ong ba hadien ba la jop ar tylli ki jingialehkai shakhmat, ka la ai mynsiem ia ki nongialehkai ka Lajong.
U la ong ba ha ka jingiakhun lashai bad ka East Bengal kaba don ha ka kyrdan ba saw da kaba kamai 28 point ha kane ka i-league, kan long kaba jwat bha.
“Ngi tip ba kan nym long kaba jem ia ka East Bengal namar ba ka dei ka klob kaba khlaiñ bad ki nongialehkai ruh kiba tbit, hynrei ngin iakhun satar ban ioh ia ka jingjop", u la ong.
Ha ka jingiakhun dang shen, ka East Bengal FC ka la jop da 2-1 ia ka Neroca FC ha jaka jongka.
U coach ka East Bengal uba dei na ri Spain, u Alejandro Menendez u la ong ba ki burom ia ki nongialeh pyrshah bad lada ngim burom ngin sa rem namar ba ki dei kiba tbit.
“Ka Lajong ka leh bha dang shen bad ka jingiakhun jongki ruh kaba biang.
Ngi dei ban kmen ia ka jingialehkai bad ban kamai 3 point", u la ong.
Ka Citizenship Amendment Bill 2016, ka dei ka jingleh jingkam jong ki “" ba la kyllur da ka RSS da ki phew snem.
Hynrei ba kim pat ioh ia ka bor synshar halade ka la shu iai-pun pnon-shi-pnoh khlem lait-kha.
Hynrei mynta ka kynti kan sa kha da ki Beinbsah ki ban sa kylla kijong ka Ri India baroh kawei.
Ki khohkadun jong u snem 1979 ter ter ki la kyllur ban pynlko phom ia kito baroh ki bymdon hapoh ka jingkyllur jong u kada khlaw.
Ki shem jingeh ban kyllur namar ka iar-eh ka lyngkha sain hima sima jong ka Ri.
Ka shalyntem jong ka por kam pat ih ban ai lad ia ki ban pyndkhaw ia ki nong-India kiba long ki trai-shnong bad ki trai-jaka, khamtam ia ki Tribal kiba long ki nongshong shnong batynrai-duh jong ka Ri da ki spah snem shuwa u Khrist.
Kum mangi ki Khun u Hynniewtrep, ngi la longtrai ia kane ka Bri 200 snem SK.Pynban ka paw ba kita ki khun Hynniewtrep kin sa kylla kikumba la thoh da u Apol Mawniuh.
ba ki Phareng ki la pynlong ia ka Assam ka bynta jong ka Bengal, bad la buh ia ka Assam hapoh ka jingkhmih jong u Commissioner.
Hadien ba la weng noh ia ka Assam na ka Bengal bad la pynlong hapoh u Chief Commissioner’s Province ha ka snem 1874ki Khasi State bad kito ki Hima Khasi bad ki bynta jong ki Hima Khasi ba la pynkylla British Area, ki hap hapoh u Political Agent jong ka Cossyah Hills Political Agency.
U Political Agent uba nyngkong u dei u Col.
Lister uba la shimti ia ka kam Political Agent ha ka 11 tarik Rymphang 1835 bad ka Headquarter jong u ka dei ka Sohra.
Ia ka Ri India la synshar da ki kada khlaw naduh u snem 712 HK bad kumba 1000 snem tam ki la synshar ia ka Ri India haduh ka jingwan ki Phareng ban knieh ia ka jingsynshar.
Bad ia ka synshar u phareng la pynkut ha ka snem 1947 ha kaba u la phiah ia ki pud ki sam da ka jingstad jong u ban ithuh shynna kano ka ri Musulman bad kano ka ri Hindustan, te ka la long kumta.
Ka pohsah ki musulman kim hun ban duhnoh ia ka Ri India hadien ba la leit noh u Phareng.
Ki Musulman ki thaw ki buit sain hima sima ban kynrup biang ia ka Ri India da kabakatba ki Hindu pat ki kha tang(Indira Gandhi Policy).
Ka Pohsah ki Hindu ruh ki kyllur dohsnieh ban long nongkynti la ka Ri wat la ka long kumno kumno ruh.
Kumta, ki Jyllakiba hap hapoh u pud u sam jong ka Ri India kin shah kyllur kumjuh wat la ka Northeast ka long kyrpang ki Riewlum ba la longtrai bun spah snem Shuwa u Khrist ban ia ki Musulman bad ban ia ki Hindu jong ka Dong Shatei Lam-Mihngi jong ka India.
Naduh bawan ka Balang bad ka Niam Khristan la pynkhuid ia ka Northeast na ka Jinglong Khohkadun jong kane ka pyrthei.
Kumta, ban pyndkhaw ia ki Khunsohblei ka kynhun synshar kada khlaw bad ka kynhun synshar masi khlaw, kin thawbuit sniew laiphew jait laiphew rukom ban pynkhihwin ia ki hima bad ki jylla baroh, khnang ban pynurlong ia kaba la thoh ha ka Baibyl Bakhuid.
Ka Jynthoh Bakhuid ka la thoh kumne:(Mt 24:7).
Ka Gospel u Markus ruh ka thoh kumjuh ha lynnong 13(Mk 13:7-8).
Ka Gospel u Lukas, “" (Lk 21:9).
Ka jingmut ka long ba ki.
Nalorkata, ka khyndew kan khynniuh ban kynting phaloh ia ki  khohkadun (Rom 9:8)  bad ki khapkapun ha kylleng ka pyrthei.
Ka KHADC ha la ka bynta ka la dep pynkhih ban pynkyllur sha ka thma kumba kwahu CEM KHADC Bah H.S.Shylla badonburom jong ngi ba u la kren paidbah paidlang ha Iewduh, namarba la jur eh ka Jingiashongkha-khleh ki kynthei Khasi bad kiKumta, u CEM u la kyllur ban pynkhlain ia ka SYNJUK KI RANGBAH KUR hapoh ka bri u Hynniewtrep kiba long markhongpong ban nangpyndkhaw ia ka jaitbynriew Hynniewtrep ban ai klun suk ia la ka jaitbynriew ha u kada khlaw bad ha u masi khlaw.
Baroh uun shongtnga 10 ngut ia ki kynthei jong ngi, bad kin roi ki kur bad heh ka kur na ki symbai kada khlaw bad masi khlaw.
“Thung da u phan, mih da ka shriew" “Thung da u Behari, mih da u Khasi" “Thung da u Punjabi, mih da ki kur Khasi" “Thung da u Nepali, mih da ki kur Khasi" Thung da u Bangali, mih da ki kur Khasi" “Thung da u Bangladeshi, mih da ki kur ki jait Khasi.
" Kine baroh ki long ki atiar thma ban jia kata ka sngi kumba la thoh.
“ Ka‘Jaid Khasi’, katba ka Engine, Chassis, Body ka dei hi ‘khaitpohjar na West Bengal, na Bangladesh, na Pakistan, na Afghanistan, na Bihar, ne Nepal, na Assam, na Punjab (kharmetor) bad na kylleng ka pyrthei.
Kane ka long “" Pule ka kot ka “2018.
Phi lah ban ioh na,.
Shillong: Hadien ba ka sorkar India kam shym la wanrah ia ka mat ia kren na ka bynta ka Citizenship Amendment bill, 2016 mynta ka sngi ha Rajya Sabha, ka KSU ka la lehkmen ha nongbah Shillong da kaba iaid paidbah ha kylleng ka nongbah Shillong ryngkat ki jingpyrta pynrem ia ka sorkar NDA bad kumjuh ia ka BJP.Haba ia kren bad ki nongthohkhubor mynta ka sngi u General Secretary ka KSU u samla Donald V Thabah u la ong ba ha kine ki sngi ka KSU ka la pynlong ia  ka jingialang paidbah, ki jingiakhih bad kumjuh ka pakhang shnong ban pyrshah ia katei ka Bill.
U la ong ba hadien ba la mynjur ha Lok Sabha ka KSU ha ryngkat ka jingiatreilang bad ka NESO ka la ap khmih lynti aiu pat kan jia ha Rajya Sabha hynrei shuwa ban wanrah ha Rajya Sabha u la ong ba ki nongialam jong ka KSU ha ryngkat ka jingiatreilang bad ka NESO ki la leit ban ia kynduh ia kiba bun ki seng sainpyrthei ban pan jingkyrshan bad mynta ka sngi ka la urlong ha kaba ka sorkar India kam nud ban wanrah hapoh Rajya Sabha.
U samla Donald u la ong ba baroh shi katta katba ka Dorbar Rajya Sabha ka dang iaid ki dkhot ka  KSU ki long kiba la khreh ban pynjur ia ki jingiakhih lada jai ba mynjur ha Rajya Sabha hynrei kae kaba la jia mynta ka sngi u la ong ba ka dei ka jingjop jong u soh ka jingialeh  ban iada na ka bynta ka ri bad ka jaitbynriew.
Utei u nongialam ka KSU u la ong ba ki nongialam jong ka KSU kin poi Shillong lashai ka sngi ka 14 tarik bad kin sa kren sha ki nongthohkhubor halor ka jingiaid lynti jong ki ha Delhi ban pyrshah ia katei ka Bill.
Ha kawei pat ka khubor mynta ka sngi ka la don ka jingthang tyngshop ha No ngstoiñ bad Nongpoh ha kaba ki dkhot ka KSU ki la thang ia ka tyngshop jong myntri rangbah duh kaRi u Narendra Modi kumjuh u myntri kam pohing u Rajnath Singh ban pynpaw ia ka jingbitar jong ki halor ka CAB.Shillong:  Ka Saiñdur Tipkur-Tipkha Īeng Ehrngiew Hynñiewtrep (STIEH) lyngba ka kyrwoh ka jingainguh ia U Blei ba U lah pyllait ia ia ka jaidbynriew rit pait ban pynlait na ka jinglong mraw ha la ka ramew lyngba ka jingthmu jong ka sorkar NDA ban pynlong doh pynlong snam īa ka Citizenship (Amendment) Bill 2016 ha ka riti synshar ka Ri India.
Ka nongialam ka STIEH ka Kong Purity Phawa haba pynlait kyrwoh mynta ka sngi, ka  khublei ia u paidbah bad kumjuh ia ki kynhun bad ki nongialam seng sain pyrthei kiba  la snohkti ryntih ban pynpaw ka  jingpyrshah ka ba jur īa ka CAB 2016.
Ha kajuh ka por, ka la ong ba kum ka jaidbynriew, ka donkam ban iasnoh kti bad ka sorkar ba kan thaw ioh noh da ka aiñ kaba skhem ban iada ia ka jaitbynriew kum ka Inner Line Permit kaba long ka stieh ka jingīada.
Shillong: U Vice president ka UDP u bah Allantry F Dkhar u la ong ba ki paidbah ka dong mihngi ki dei ban husiar bha ban jied ia ki seng national parti kum ka BJP, Congress bad ka Citizenship Amendment Bill (CAB) 2016, ka dei ka jingpynkyndit thiah.
Haba kren mynta ka sngi hadien ba ka CAB ka la pulom ha Rajya Sabha, u bah Allantry u la ong ba lada ioh synshar ki seng riewlum ha man ki jylla jong kane ka dong mihngi, ka sorkar pdeng kan nym nud ban pynibor kumba ka la leh ia kane ka CAB.“Lada ia ki jylla ka dong mihngi la synshar da ki party riewlum, ki national party kim nud ban leh ne pynbor kumba la jia ia kane ka CAB.Ka sorkar jylla ka dei ban shim khia bad ban long kiba husiar nangne shakhmat.
Ka donkam ruh ban wanrah ki ain ba khlain ban iada ia ka jylla", la ong u bah Allantry.
U la ong ba dei sorkar Meghalaya kaba pyrshah nyngkong ia kane ka bill, kaba la ioh ia u soh mynta hadien ba kane ka bill ka la pulom.
“Hynrei kane ka dei ka jingpynkhie thiah pynkyndit thiah ia ki paidbah ki trai jylla bad ka dong mihngi ba ki dei ban shaniah, ban ieid ia ki seng riewlum lum ban lait na ka jingma", la ong u bah Allantry.
U la ong ba nangne shakhmat ki dei ban pyrkhat ar sien ban nym jied ia ki party national kiba pyrkhat kliaw ia ka vote bank jongki.
Ka BJP kaba synshar mynta kam lah ban jop ia ka CAB ha Rajya Sabha namar ka jingpyrshah ki MP liangpyrshah khamtam na dong mihngi.
“Kyrmen ba nangne shakhmat, ka dong mihngi ka dei ban ieng kum kawei ka sur ban lait na ka jingma na ki bor ba nabar", u la ong.
Nongstoiñ: Ka Party People’s Democratic Party napoh Mawshynrut Zonal Committee, hapoh ka jingialam jong u bah Kyrshanborlin Sangriang Organising Secretary bad u Kwoling Thongni Treasurer lem bad ki nongialam na ki Primary Unit bapher bapher jong katei ka Konstitwensi kila leit ban pyniasoh noh sha ka Congress.
Ia kitei ki nongialam ka PDF la ioh ban pdiang burom da u President ka Congress Mawshynrut ha ka jingialang kaba la long hapoh ka ophis Party ha Riangdo West Khasi Hills District ha ryngkat ka jingiadonlang ki dkhot bad nongkitkam jong ka Congress na Mawshynrut Konstitwensi.
Kitei ki nongkitkam ka PDF kila pynpaw ba ka jingmih noh ka jong ki na ka PDF kadei namar ba kim i don jingkyrmen bad kim sngewdon ishu shuh ban dang kyrshan khamtam hadien ba u nongialam bad nongseng jong katei ka seng u bah PN Syiem u la mih noh na ka party.
Nalor kitei ki nongialam ka PDF la iadon lang ruh ki dkhot bad nongkitkam ka HSPDP kiba la wan pyniasohlang sha ka Congress bad kitei ki kynthup ia u bah Klan L Nonglait bad u bah Isacc Rongrin.
Delhi: U president jong ka Hill Farmer Union (HFU) bah Commander Shangpliang ula leit ban iakynduh ha Delhi ia u VM Singh uba dei u Convenor jong ka All India Kisan Sangharsh Coordination Committee (AIKSCC) kaba dei ka seng synrop jong ki nongrep ha ka ri India baroh kawei.
Ka seng AIKSCC ka ieng ha ka nongrim ban dawa na ka sorkar India ban pyntreikam ia ka Minimum Support Price (MSP) lane ban buh dor ia ki mar rep jong ki nongrep ha ka ri India baroh kawei bad kumjuh ruh ban mab noh ia ka ram jong ki nongrep ha ka ri.
Kumta ha kane ka jingiakynduh jong u bah Commander Shangpliang uba dei u nongialam jong ka Hill Farmer Union (HFU) kaba dei ka seng kaba trei na ka bynta ki nongrep ha ka jylla u la ai ka jingkyrshan kaba radbah ia kane ka seng AIKSCC hapoh ka jingialam jong u VM Singh kaba iakhih ia kajuh ka ishu kaba donkam bha.
U bah Commander Shangpliang u la iathuh ba ka HFU ka dawa ban mab noh ia ka ram jong ki nongrep bad kumjuh ruh ban pyntreikam ia ka MSP namar ka jingshah khniot dor ia ki mar ki nongrep.
Kumta ula ong ba ka HFU kan iatreilang bad kane ka seng jong u VM Singh ban dawa na ka sorkar ia ka jingpyntreikam ia kitei ki mat na ka bynta ka jingmyntoi jong ki nongrep.
U president jong ka Hill Farmer Union (HFU) bah Commander Shangpliang katba u dang iakren bad u VM Singh ha Delhi.
Jowai: Ka Thadmuthlong Pyllun ban tehlakam ia ka shongsuk shongsaiñ hapoh shnong poh thaw khamtam ha kine ki por election ka la buh da ki kyndon ia ki kyrtong sha ka shuki MDC ba ki dei ban bud ryntih katkum ka rai jong ka Synjuk Shnong kaba la long ha ka 4 tarik Rymphang, ba ia ki nongmihkhmat bad ki nongkyrshan la shah ban wan tang hapoh 5 tylli ki kali ha ka por wan pynlong jingialang hapoh ka shnong.
Ka Synjuk Shnong ka la rai ruh ba ki nongmihkhmat ki dei ban pynlong ia ka jingialap elekshon tang hapdeng ka 10 baje mynstep haduh ka por 5 baje janmiet, Nangta, yn ym shah ruh ia kiwei pat ki briew kiba shabar shnong ban wan ialap elekshon hapoh jong ka shnong.
Ka Synjuk ka la buh ia ka kyndon ba ka rukom pynlong jingialang jong ki nongmihkhmat ruh ka dei ban long tang shisien ha kawei ka jaka, kum ha Thadmuthlong  A, Thadmuthlong B, Thadmuthlong C, Phramer  bad  Muthlong Rim.
Ka rukom pynlong Meeting ki candidate ruh ka dei ban long tang shisien ha kawei ka jaka, kum ha Thadmuthlong  A Thadmuthlong B, Thadmuthlong C, Phramer  bad  Muthlong Rim.
U Rajeev Kumar, uba dei U Police Commissioner jong ka Kolkata, ula ioh lad ban leit phai noh sha Kolkata, hadien ba la dep tohkit da ka tnat CBI mynta ka sngi, ha kaba ki shim por lai kynta, ban tohkit ia u, halor ka jingbamsap halor ka jinglum pisa jong ka kompeni Saradha.
La iathuh ba u heh duh jong ka tnat pulit ka Kolkata, ula thoh sha ka CBI, na ka bynta ba kin pyllait shwa ia u, ba un pynkhreh ia ka jubab jongu, kaba dei halor kawei pat ka dorkhas, kaba dei  bad ka jingleh pyrshah jongu ia ka Supreme Court,  ha kaba la kynnoh ruh ia ki arngut ki heh pulit jong ka Kolkata.
La iathuh ba U Kumar, un pyndep ia katei ka jubab jongu, ha shwa ka 18tarik Rymphang 2019.
Lah ban pynkynmaw ba ka CBI, ka la ujor pyrshah ia U Kumar, ha ka 4tarik Rymphang 2019 ha Supreme Court, ha kaba la kynnoh, ba um shym la ia treilang satia bad ka CBI, halor ka jingtohkti ia ka bamsap Saradha.
Na ka liang ka CoHSO ka pynpaw ia ka jingsngewkmen ba ka Rajya sabha kam shym la ai iaka jingmynjur ia ka citizenship amendment bill.
Kumba ka long mynta, lada u President ka Ri India um khot ia ka joint parliament session, ka citizenship amendment bill kan iap noh (lapse ) namar ka term jong ka Lok Sabha ka la kut noh.
Kane ka dei ka jingjop jong ka jaidbynriew Hynniewtrep bad jong ka thain North East hi baroh kawei.
Ngi ai khublei ia baroh kiba la trei shitom ban pyrshah ia kane ka bill.
Ngi ai khublei ia baroh ki MP , ki Chief Minister, ki Minister, ki MLA, MDC, ki party, ki Sengbhalang na poh ka Bri u Hynniewtrep bad nabar jong ka , ki Dorbar trai Ri , ki seng treimon sngewbha, ki riew paidbah bad ia baroh kiba la pyrshah ia Kane ka bill.
Ka jingjop pyrshah ia ka CAB bad ka BJP ka dei tang ka jingjop ia i thma iba rit.
Ka thma bah ka dei ka thma ban iada bad pynneh pynsah ia la ka thymmei jong ka Jaidbynriew Hynniewtrep.
Ngi kum ka Jaidbynriew ngi hap kyndit bynriew noh, namar lada ngim iada ia lade lyngba ki Ain kum ka ILP, NRC bad ki wei, kan poi ka por ba haba ka BJP ne kano kano ka party Thor kin wan ha ka bor kin sa thombor biang ia ngi.
Kumta ngi pynkynmaw biang ia ka sorkar ba ka dei ban pyntreikam noh kloilan ia ka ILP ,ka NRC bad kiwei de ki Ain iada Ri ha ka jylla hi baroh kawei.
Khublei shibunSdRobert June khar jahrinChairmanCoHSO.New Delhi: Ka Dorbar Rajya Sabbha, ka la kut noh mynta ka sngi, hynrei ka sorkar BJP, kam shym la leit rah satia ia ka ain buhai shnong jong ki poiwir lane ka  Citizenship (Amendment) Bill 2016 (CAB).
Namar ba ki liang pyrshah, kim ailad ban pyniaid beit ia ka iing dorbar, kumta la ia mynjur na baroh arliang, ban pdiang ia ka jing ai khublei ia ka jingkren U President, khlem ia tainia eiei.
Hadien kata, la pynwai noh ia ka iing dorbar Rajya Sabbha.
Shillong: U myntri ka tnad sor uba dei na ka PDF u bah Hamletson Dohling u la ong ba lada ka BJP ka pynlong ain ia ka Citizenship Amendment Bill 2016, ka bha ia ka NPP ba kan weng noh ialade na ka National Democratic Alliance (NDA).
Haba kren myn hynnin ka sngi, u bah Hamletson u la ong, “Mynta kumba ka paw ka BJP ka kwah ban iaid shakhmat ia ka CAB, bad lada ka long ha kane ka dur, ngi don ha ka sorkar ka NPP kaba don ha ka NDA, lada ka BJP ka pas ia kane ka bill, ka NPP ka dei bang weng noh na ka NDA.Lada jia ba ka NPP ka weng na ka NDA, ka BJP hangne ruh ka hap hi (na ka sorkar)", la ong u bah Hamletson.
Ka BJP ha kane ka jylla ka don ar ngut ki MLA ba kynthup ia u bah AL Hek bad u bah Sanbor Shullai kiba kyrshan ia kane ka MDA ba ialam da ka NPP, ha kaba u bah AL Hek u long myntri sorkar.
U bah Hamletson u la ong ba ka jingthmu ka BJP ban wanrah ia kane ka CAB kam dei kaba shu jia ryngkhat hynrei kaba la thmu bha lah slem.
“Ka la pdiang ha Lok Sabha bad sa mynta ha Rajya Sabha, kane ka dei ka jingangnud jong ka BJP", la ong u bah Hamletson.
U la ong ba ka jingialeh dohiap ka BJP ban pynlong ain ia ka CAB, ka pyni ba ka pyrkhat ia ka vote politik bad kam pyrkhat ia ka jaitbynriew.
Hynrei ha kajuh ka por, u la ong ba ka sorkar jylla ka donkam ban pynkhlain ia ki ain na ka bynta ban khang lad ia ka jingwan buhai shnong ki briew nabar khamtam lada long ain kane ka CAB.“Ngi donkam ban pynkhlain ia ki ain kum ka Meghakaya Resident Safety and Security Act, ka Land Transfer Act, ka Benami Transaction Act wat ka Inner Line Permit (ILP) na ka bynta ban iada ia ka jaitbynriew rit paid na ka jingwan buhai shnong kiwei ki jaitbynriew", u la ong.
Hynrei ha kajuh ka por kaba donkam ka long ba ki paidbah khamtam ki bor shnong ki thaw ki dei ban long kiba peitngor ban nym ailad ia ki briew ban wan buhai shnong bad kane ka dei kaba kongsan.
“Ngi donkam ia ki ain kiba khlain hynrei kam dei ban shu kren laplah ban shu kular ia ki paidbah, ioh ba ngim lah bad ngi dei ban wad ia kiba biang", u la ong.
Shillong:U Lat ka jylla u Tathagata Roy u la ai jingiarap T.3.5 lak tyngka da ka cheque sha uwei u khynnah jong ka SOS Children’s Village Umiam na ka bynta ban shah sumar ia ki budlum jong u ha NEIGRHIMS.Ia katei ka pisa u Lat u la aiti sha utei u khynnah ha ryngkat ka jingdonlang ka Senior Youth Co-Worker SOS Children Village ka kong Elizabeth Mawkhlieng.
Utei u khynnah u dei uba la tip kyrteng kum u Heimon U ru Mukhim, u Lat u la kitbok ia u ba un ioh noh ia ka met kaba koit ba khiah.
Shillong: Ha kine ki sngi ki nongialam jong ka seng Congress ha ka jingialap elekshon jong ki, ki la pyrta ba ka jingpynbeit thymmai ia ka 6th Schedule kan kham ma ban ia ka CAB bad kitei ki nongialam Congress ki la ong ba ha ka jingpynbeit thymmai ia ka 6th Schedule lah ruh ban mih ka jingpynkylla ka ban shah ia baroh ki nongshong shnong ban ia shim bynta ha ka elekshon MDC bad ban ia khun elekshon ruh.
U bah Kennedy Khyriem u President jong ka seng Congress ha East Khasi Hills u dei uwei na ki nongialam Congress uba pyrta jam ia kane bad dang shen ha ki ar tylli ki jingialang jong katei ka seng kaba la long ha Sohiong bad ha Sohra u la kren ia kijuh ki ktien kiba u ong ba kan kham ma ka jingpynbeit thymmai ia ka 6th Schedule ban ia CAB ruh lada kan jia kumta ba baroh ki nongshong shnong kin ioh ban ia shim bynta ha ka elekshon MDC.“Kaba tieng eh ioh ha katei ka jingpynkylla thymmai ia ka 6th Schedule yn pynrung ia katei ka kyndon bad hangta ngin ioh CEM da u bar jylla uba lah ban long u Anil Kumar Chakravorty bad ngin ioh EM Elaka da u Mohammad" ong u bah Kennedy ha ka jingialang kaba la long ha Sohiong dang shen ha kine ki khyndiat sngi.
I want to give the inspiration to take good thinking for the peoples in any electionLa ngi dang ieid shisha ia ka jait bynriew kadei ia ngi ba ngin kiar mardor ia ka party BJP bad ia ka party Congress namar kadei ka party kaba na bad hakaba ka system Jong ki bad ka kolshor ki khasi ka ia pher.
kala dei ka por ia ngi ban peit thuh kum sha phang shathie jongka India (southern india) Kim ju vote ia ka BJP bad Congress.
ki jylla ha north East India jongngi mta ruh wat la ngi  sah ha ki bynta shaphang shatei Jong ka India to ngin long kum sha southern India ki jied beit tang ia ki party riewlum (regional party)bad wat ia ka ktien ba ki kren Kim ju kren Hindi kum ha north east jongngi hynrei ki kren beit tang da ka ktien lajong.
“Kham lah ba kren English ban ia ka Hindi"ha meghalaya.
Nalor ka shongkha khleh ki thei khasi ,Ka inter state influx ha meghalaya kadei ba ki briew jongngi ki kren da la ktien dkhar bad pynlong ia ki mynder ki ba wan buhai shnong ba kin sngewjuh bad kim don ia kata ka ji g sngew nongwei.
kala dei ka por ia gi ba ngin bud nuksa ia ki Nòng’ tamilnadu ba kin kren bt tang da ka ktien lajong.
Nongstoin: Ka jingpang prie bad pynhiar ka la sdang ban pur stet bha mynta ha ka thaiñ Nongstoiñ bad katei ka jingpang kala ktah khamtam ia ki khyllung bad khynnah bad la lap ruh ba ka Civil Hospital Nongstoiñ kala dap smam mynta tang da ki nongpang bad wat ki khyllung ruh kila hap ban shu thiah ha Baranda kaba la i sangsot haduh katta katta.
Katei ka jingpang prie pynhiar kala sdang ban pur stet bha naduh u bnai ba la lah ha kaba da ki spah ngut ki nongpang khamtam ki khyllung ki la hap ban wad ia Ki jingsumar ba kyrkieh bad katei ka jingpang ka la ktah bha ia ki shnong kiba don hapoh ka sor Nongstoiñ kynthup ia ka shnong Nongpyndeng, Pyndengrei bad kiwei kiwei.
U Dr.Wompher Langbang doktor ba la pyntbit kyrpang ban sumar ia ki khyllung khynnah ha Civil Hospital Nongstoiñ u la iathuh ba ka jingpang prie bad pynhiar ka long kaba ma bha namar katei ka jingpang ka ktah stet bha ia ka koit ka khiah khamtam ia ki khyllung khynnah.
Kumta u la kyntu ia ki kmie ki kpa ba kidei ban shim khia ban wallam kyrkieh ia ki khun ki kti jong ki sha Hospital lada ki ioh ia katei ka jingpang khamtam ha kane kapor ba ka aiom ka kylla bad ba ki khniang jingpang ruh ki ioh bor bha bad u la ong ruh ba kane ka jingpang ka jur bha mynta la kumba lai taiew bad palat 600 ngut ki khyllung khynnah kila wan ban shah sumar ha kane ka hospital.
Ym tang kata u la ong ruh ba da ka jingtrei shitom ki doktor bad ki nos la lah ban ai ka jingsumar ba biang ia baroh kito kiba la wan sha hospital bad ha kajuh ka por u la ai jingmut ia ki kmie ki kpa jong ki khyllung ba ki dei ban lehkhuid ia ka bam ka dih bad ia ki tiar ki tar ba ki pyndonkam ban ai bam ia ki khyllung bad ki dei ban shet bha ruh ia ka um shuwa ban dih.
Shillong: 5 ngut ki briew ki briew ki la mynsaw kynthup ia 3 ngut ki longkmie ha ka jingshah thombor bad shah lute kaba la jia ha ka shnong Rongchandalgre kaba hap hapoh Phulbari PS kaba ha West Garo Hills.
Ki runar ki la lute T.2.5 lak tyngka bad katei ka jia ha ka por shiteng miet ha ka por ba ka don ka jingpynlip ding.2 ngut na kiba mynsaw jur ki long u Rajen Marak bad u khun jong u u Bikram M arak bad kitei ki la shah tied da ki kynja dieng bad ki nar rod, 3 ngut ki kynthei pat kiba la tip kyrteng kum ka Silkame M Marak, ka Chengche M Marak bad ka Samantha M Marak ki la mynsaw malu mala.
Katkum ki khubor ba la iohlum la iathuh ba ki runar ki la wan da kawei ka Scorpio rong iong bad mar ia poi ki la tied naphang ia baroh bad ki la lute na katei ka ing jong u Rajen.
La ong ba ki don kumba 12 ngut eiei ki runar bad ki la rah da ki nar rod ryngkat ki wait tukri, ki para marjan kiba pyrshang ban wan iarap ki la shah shoh lang ha katei ka jingjia.
Katei ka pisa kaba shah lute ka dei kaba u Rajen u dang shu dep die bri kwai.
Ki pulit ki la sdang lap ksai halor katei ka jingjia bad ka jingtohkit ka dang iaid shakhmat.
Shillong: U CEM ka KHADC u bah HS Shylla un hiar biang sha thain Majai ha ka 16 tarik mynta u bnai ban pynbeit noh ia ka kynrum kynram ka Hima Sohra hadien ba u Syiem u la shah sospen halor ka jingkynnoh pyrshah ia u.
Myn hynnin ka sngi ki katto katne kiba kam kum ki khun ki hajar ka Hima, ki la iakynduh ia u Bah Shylla, ha kaba ki la dawa ba dei ban weng noh ia ka jingpynjari synshar administrator ha Raid Majai bad ban aiti biang sha ka Hima Sohra, ym ban pynlong Eleka ia ka.
“U CEM u la pynshai ia ngi ba ka jingshimti ka KHADC ia ka Majai ka long ban pynbeit ia ka kynrum kynram shipor bad kam don eiei ban pynlong eleka ia ka Majai", la ong u bah M Bynnud uwei na ki khun ki hajar ka Hima Sohra hadien ba la iakynduh ia u CEM mynta ka sngi.
U bah Bynndu u la iathuh ba u CEM u la ong ba ym lah ban pynkylla Elaka ia ka Raid Majai.
La iathuh ruh ba ha ka 16 tarik mynta u bnai u CEM un hiar sha Majai na ka bynta ban pynbeit ia ki kynrum kynram jong kane ka Raid.
“Ngi la wan ban dawa ba dei ban aiti noh sha ka hima Sohra hynrei hadien ba la pynshai ba kam don eiei kaba ka Council kan shimti ne pynkylla Elaka", u la ong.
U la iathuh ba ka jingmih ka kynrum kynram ha katei ka jaka ka dei namar ka jingjyllei ki dkhar ha thain Majai namar ba ka don ka kam khaii bad ka jingailad ka Hima ruh ka dei ka jingbakla.
“Ia ka rai yn sa shim ha ka 16 tarik mynta u bnai ha kaba u CEM un don lang", u la ong.
Shillong: Ka Meghalaya ka la shah pynliem ha ka Nagaland da 140 run ha ka jingiakhun jong ka lumpung U-19 Women’s One Day League ka plate group kaba long myn hynnin ka sngi ha Dehradun.
Ka jingialehkai ka long kaba jwat bha ia ka Meghalaya myn hynnin ka sngi, ha kaba ka Nagaland ka la jied ban tied hadien ba ka la ioh ban kam ia ka kynting pisa.
Ka Antima Teotia ka Nagaland ka la tied 100 ron ban pynlong ia ka kynhun jongka ban kamai 211/7 ha ka 50 over.
Ka nongialehkai ka Meghalaya, ka Dasanbaniewkor Wahlang ka kamai (2/27) bad ka Deiphibapynshngain L Mawnai ka kamai (2/32) ia ka Meghalaya, katba ka Thymmei Lyngdoh ka kamai (1/35) bad ka N Roy (1/39).
Ka Meghalaya kam lah leh eiei shuh tang ha ka 71 ha ka 38.4 over.
Mynta ka Meghalaya kan iakhun sa ia ka Bihar ha ka sngi Thohdieng.
Shillong: Arngut ki rangialehkai jong ka Meghalaya School of Martial Arts and Physical Fitness Academy kiba la mihkhmat ia ka Jeet Kune Do Federation of India ha ka 7th Hong Kong Traditional and Karate do Invitational Tournament 2019 kaba la long ha Shek Tong Tsui Sports Centre, Sai Ying Pun, Queen’s Road Hong Kong ha ka 9 bad 10 tarik mynta u bnai, kila lah ban wanrah nam bad burom ia ka jaitbynriew, ka jylla bad ka ri India baroh kawei da ka jingioh khur jong ki ia ar tylli ki takma ksiar.
Kine ki ar ngut ki rangkynsai kiba kynthup ia u Sumarlang Marwein uba shong ba sah ha Pyndengumiong, Mairang uba la jop ha ka Senior Men Full Contact Black Belt Category bad u Kyrshanbor Romeo Songthiang uba shong ba sah ha Kynton u Mon, Lad Nongkrem, Laitkor uba la jop ha ka Sub Junior Boys Twelve Years Category Kumite.
Ia katei ka lympung la pyniaid da ka Eagle Commando International Martial Arts Shorin Ryu Shido Kan hapoh ka jingkhmih jong u Hanshi Mario Arthur uba na Texas, USA uba la shim bynta kum u Chief Technical Director ha ryngkat ka jingdonlang u Alberto H.Presincula, Hanshi uba dei u President ka World United Karate Organization (WUKO) bad u Jimmy S.Opalec Jr.
, Renshi.
Shillong:  Ka NEHUTA, NEHUSU, NEHUNSA kan pynlong ia ka jingiaid paidbah lashai ka sngi ka 13 tarik u Rymphang bad kan sdang na Central Library, NEHU ha ka por 11 baje mynstep.
Ka MeTTA –NEHU kan ia shim bynta lang ha katei ka jingiaid paidbah ban pyrshah ia ka Citizenship Amendment Bill, 2016.
Katei ka jingiaid paidbah kan dei tang hapoh jaka jong ka NEHU.Shillong: U nongialehkai ka Shillong Lajong FC u Samuel Lyngdoh Kynshi u lah ban shah jied ha ka thup ialehkai ka ri ka 2020 U-23 AFC Championship Qualifiers ban long ha Uzbekistan ha ka 22- 26 tarik Lber 2019.
U Samuel u dei u nongialehkai ka Shillong Lajong Football Club na Meghalaya, u la shah jied ha ka kynhun ka ri na ka bynta AFC U-23 Championship Qualifiers 2020.
Une u nongialehkai uba 18 snem u la don bynta ha ka Lajong ha ka I-league mynta u snem bad un sa leit sha ka lumpung jied nongialehkai ka ri kaban long ha Goa naduh ka 2- 8 tarik bad ha ka ‪16-19 tarik Lber 19 , ha kaba ka jingialehkai kan long pyrshah ia ka Qatar U-23.
Ka India ka don ha ka kynhun bad ka Pakistan, Tajikistan, bad ka Uzbekistan ha ka Group F bad kan iakhun ia ka AFC U-23 qualifiers ha Uzbekistan naduh ka  22- 26 tarik Lber.
Ka AFC U-23 Championship kan sdang ha u snem 2020.
U Samuel u dei u soh na ka Shillong Lajong Academy uba dang ialehkai ha ka I-League mynta bad u la thep 4 kol.
Samuel Lyngdoh.
Shillong: Mynta ka sngi u CEM ka KHADC u bah HS Shylla u la pynlong ia ka jingjurip ia ka jaka ot doh kaba don ha Mawlai Mawiong hadien ba la ioh ia ka jingujor na ki nongot doh ba kane ka jaka kam long kaba khuid kaba suba namar ka jingdon ha syndah ka jaka bret niut ne ka marten.
Haba kren sha ki lad pathai khubor u bah Shylla u la ong ba ka jingdon ka jaka otdoh hajan ka marten ka pynkhohnioh ia ki nongbam doh masi, namar ka jingsma, ka jingwan ki skain namar ka jingiajan palat.
U la ong ba un sa thoh sha ka bor synshar district ba kan peit bad bishar bha ia kane ka kam.
U Bah Shylla u la ong ba ka por ot doh ruh ka slem bha namar ba ka lah ban ot tang 3-4 tylli eiei ki masi shi sien ot, katba lada ki ot hi ka long tang 7-8 tylli ki masi ha ki jaka ot lajong jong ki nalor ba ha kane ka jaka, kam biang ka jaka buh masi namar ba duna ka jaka, nalor ka rukom bsa bam ruh kam biang.
“Ka jingsiew ruh kaba heh haduh 300 spah uwei u masi ha katei ka jaka katba lada ot hi ka kham duna bad ka la ai kam ruh ia kiwei ki kynthei kum ki nongiarap ban pynkhuid ia ki doh hadien ba la pynpra ia ka doh namar ba kin duh kam noh", la ong u bah Shylla.
“Na ka KHADC ngi shu wan peit ia ka bha ka miet jong ki paidbah.
Ha jaka ba don ka marten ym dei ban don ka jaka ot doh bad ka jingot doh da ka mashin ka la pynduh kam ruh kumba 40-50 ngut ia kiba la im da ki phew snem.
Ka donkam ruh ka jaka ot doh kham bun jaka", la ong u bah Shylla.
Katba u bah Estron Marwein uwei na ki nongot doh u la ong ba lada ka biang ka jingleh ka sorkar ne ka weng noh ia ka marten kim don eiei ban sngew pyrshah namar ba ka jingpyrshah ka long namar ba ka jingdon ka marten hajan kam shym la long kaba khuid kaba suba.
“Lada ka biang ka jingleh ka sorkar ngi pdiang khamtam lada ka marten ka don sha jngai.
Ngi pyrshah ia ka jaka ba ka don hajan ka marten bad dei ban weng ia ka marten ne ban rah noh sha kawei ka jaka ba jngai na marten namar ba ka ktah ia ki nongbam bad ka ktah ruh ia ki nongot doh nongkhaii", u la ong.
Ula kyrpad ia ka bor synshar district ban sngew ia kane ban ailad ban ot doh kumba ju long shwa kata ha ki iing ne ki jaka jongki.
U CEM ka KHADC bah HS Shylla katba u dang leit jurip ia ka jaka ot doh ha Mawlai Mawiong.
Dang shen, ki pulit na Mawlai ki la wan ai jingtip ha kine ki sngi ia ki nongot doh ka thain Mawlai ba kim dei shuh ban ot doh ha iing jongki hynrei ki dei ban wan ot ha katei ka jaka ot doh ba la pynkhreh ka sorkar.
Shillong: Arngut ki rangialehkai jong ka Meghalaya School of Martial Arts and Physical Fitness Academy kiba la mihkhmat ia ka Jeet Kune Do Federation of India ha ka 7th Hong Kong Traditional and Karate do Invitational Tournament 2019 kaba la long ha Shek Tong Tsui Sports Centre, Sai Ying Pun, Queen’s Road Hong Kong ha ka 9 bad 10 tarik mynta u bnai, kila lah ban wanrah nam bad burom ia ka jaitbynriew, ka jylla bad ka ri India baroh kawei da ka jingioh khur jong ki ia ar tylli ki takma ksiar.
Kine ki ar ngut ki rangkynsai kiba kynthup ia u Sumarlang Marwein uba shong ba sah ha Pyndengumiong, Mairang uba la jop ha ka Senior Men Full Contact Black Belt Category bad u Kyrshanbor Romeo Songthiang uba shong ba sah ha Kynton u Mon, Lad Nongkrem, Laitkor uba la jop ha ka Sub Junior Boys Twelve Years Category Kumite.
Ia katei ka lympung la pyniaid da ka Eagle Commando International Martial Arts Shorin Ryu Shido Kan hapoh ka jingkhmih jong u Hanshi Mario Arthur uba na Texas, USA  uba la shim bynta kum u Chief Technical Director ha ryngkat ka jingdonlang u Alberto H.Presincula, Hanshi uba dei u President ka World United Karate Organization (WUKO) bad u Jimmy S.Opalec Jr.
, Renshi.
Shillong: U working president ka PDF u bah Hamletson Dohling u la ong ba ka PDF kumba long kiwei ki party kan sa sei ia u kyrtong MP ban phah sha ka kynhun MDA.Haba kren mynta ka sngi, “Ngi ka PDF ngi don ka thong ban buh kyrtong hynrei ngim pat kwah ban pynleit jingmut ia kane bad ngi dang pynkhreh ia ka elekshon MDC", u la ong u bah Hamletson.
U la ong kumba la iohi, ka UDP bad HSPDP kila tyrwa kyrtong bad ka NPP ka kwah ban pyniakhun ia ka elekshon ha kane ka MP kaban sa long shen.
“Ka jingurlong u kyrtong monlang ka shong ha ka MDA", u la ong.
Ha kajuh ka por, u la ong ba ka jingiatylli ki seng riewlum ka long kaba donkam bha lada kwah u paidbah hynrei ka jingiatylli kam dei tang shwa elekshon hynrei ka dei hadien ka elekshon.
“Ka jingiatylli ki seng riewlum ka long kaba donkam bhah hynrei ngim kwah ban iatylli shwa elekshon namar ba la pra tang shu kut ka elekshon", la ong.
U la ong ba haba iatylli dei ban don ka jingmut kaba hok kaba shisha namar ba ym dei ban shu thok ia u paidbah tang ha ka por elekshon.
“Ngi dei ban don ka jingmut hok.
Lada don ka jingmut hok ban pyniatylli ia ki party riewlum ngi long kiba kloi", u la ong bad bynrap, ‘nga la iatreilang bad I kong Teilinia ban wanrah ia ka jingiatylli bad ka jaitbyntiew jong ngi ka donkam ia ka jingiatylli bad ka jingiatylli ka dei hadien ka elekshon ym tang shwa ka elekshon.
Ym kwah ban shu pynbiej ne ban pynthame ia ki paidbah",.
Lah ban kdew ba ka HSPDP bad ka UDP ki ar tylli ki seng riewlum, ki la iatreilang ha kane ka elekshon MLA kaba la dep bad ki bteng ruh ha kane ka MDC ba mynta.
Shillong: Ki la don haduh kumba 30 haduh 40 ngut ka kynhun jong ki samla Khasi ki la leit tur kynsan puk ha ki thaiñ Stand Jeep, Iewduh- Shillong ha ka por 4:15 baje eiei mynta ka janmiet bad kitei ki samla beit beit ki la tur sha ki dukan madan jong ki bar jylla kiba die Alumuri bad kiba die Alu  Shana.
Ki  paidbah kiba la iohi ia katei ka jingjia ki la iathuh ba tang mar ia poi hangta kitei ki samla ki la shoh ia kiarngutki bar jylla bad ki la pynpra ia ki synduk buh jingbam jong ki.
Kitei ki bar jylla ki la phet krad na katei ka jaka ha ryngkat ka jingmynsaw bad ym don shano ki don mynta.
Hadien kumba katto katne minit kitei ki  samla Khasi kiba da ki phew ngut ki la phet noh na katei ka jaka lyngba ki thaiñ Wahthapbru.
Ka la don ka jingantad ba katei ka jingjia ka lah ban dei na ka daw ka jingbitar namar ka jingwanrah ia ka Citizenship Amendment Bill , 2016 ha Rajya Sabha mynta ka sngi.
Shillong: Ka shap jong ka wait, ka la shai ba mynta kan leit sha ki kandidet jong ka seng KHNAM, ba la ialam da U Bah Adelbert Nongrum, ong ka khubor jong ka tnat District Council Affairs hynnin ka sngi.
U Bah Thomas Passah, uba dei u kandidet ba la pyn iakhun da U Bah Pyndapbor Saiborn na Jaiaw bad nangta sa U bah Strong Pillar Kharjana, uba la pynialeh da U bah Adelbert Nongrum, ki ia knieh ia ka shap jong ka wait, hynrei halor katei ka hukum jong U Lat, ka tnat DCA, ka shim ba ha ka jing iakhun, ia u kandidet, uba la pynialeh da ka seng sain pyrthei, ka bym pat ioh ia ka jing ithuh, un ioh ia ka shap jong katei ka seng, katba kiwei pat kin dei ki kandidet shimet.
La iathuh ba ki shap jong ki kandidet bapher, yn pynthikna mynta ka sngi, kynthup ia kitei kiba don jing iaknieh na ka liang jong ka seng KHNAM.17ngut ki briew, ki la iap ei mynta ka step, haba ka ding ka la bam duh ia kawei ka hotel ha Karol Bagh ha Delhi, ha ka por dang step phyrngab.
Katei ka jingjia, ka dei ha ka hotel Arpit, kaba dei ka hotel, kaba khapngiah bha ha ki bynta jong ka Karol Bagh, ha kaba la iohi ba ka ding, ka la bam shngiam ia ka bynta ba sha jrong jong katei ka hotel.
Ka kmie bad u khun ruh, ki la iap lang, katba ki dang pyrshang ban kynthih na ka jingkhang iit, ban pyllait im ialade na katei ka jingpluh ding.
La iathuh ba ka don ka jingeh ban pyllait im ia kitei kiba sahkut, namar ba ki jingkhang, ki dei kiba thaw da ka dieng bad kumta, ka shitom ia ki nongiarap ban rung shapoh jong katei ka jaka kaba pluh ding.
Shillong: Ka ophis jong u Officer in Charge of Civil Defence, Ri Bhoi District ka donkam ia ki Civil Defence bad Home Guards volunteers ban trei na ka bynta ka election sha ka District Council, 2019.
Ki volunteers kiba kwah ban trei kin wan sha ka Civil Defence Office, Ri Bhoi District ha Umlyngkdait, hajan D.C.Bungalow, Nongpoh lane phone ha u number 9856388710/9862204818.
Jowai: Ha ka kyrwoh ba la phah da ka Centenary Celebration Committee Kyndongtuber, Parish Mooksiang-Phramer, West Jaintia Hills District, la ong ba ki paidriewngeit ka Balang Katholik Kyndongtuber kin pynkut ia ka jingrakhe jingdap shispah snem ka jingwan ka Balang Katholik ha shnong jong ki ha kane ka 17 tarik mynta u bnai bad yn nangpynkhraw shuh shuh ia kane ka sngi da ka Proseshon Iukharist.
La ong ruh ba ha ka 17 tarik ha ka por 9.30 AM yn sdang ka jinglehniam da ka jingduwai bad jingruwai step nangta bud sa ka jingknia Mass bakhuid da ki Lyngdohsohblei kum ka dak ka jingainguh bad sngewnguh ia u Blei Uba la kyrkhu kyrdoh ia ki paidriewngeit jong ka Balang ha kine ki shispah snem kiba la dep bad h ka juh ka por ban nangpan shuh shuh ia ka jingkyrkhu kyrdoh jong u Blei ba ki paidriewngeit jong ka Balang kin nangroi nangpar ha ki snem ki ban dangwan ha ka jingimbha im miat ha ka imlang ka sahlang hapoh shnong hapoh thaw bad hapoh ka Balang.
Na ka liang ki para bangeit jong ka Balang Kyndongtuber ki khot ki wer ia ki Paradoh Parasnam jong ka Bri u Hynniewtrep bad ia ki paidriewngeit ka Diocese Jowai ba kin iawan shongshit ban ia sakhi lang ia kane ka sngi pynkut ia ka jingrakhe jingdap shispah snem jong ka Balang bad ban ia shim bynta ha ka Peoseshon Iukharist jong ka Parish St.Claret Mooksiang ha shong jong ki.
Mawryngkneng:  Ka Dorbar shnong Mawryngkneng,Khyrim Syiemship, East Khasi Hills District ka la rai ban pynlong ia ka rynsan synrop ia ki kandidet, ki ban iakhun ha kane ka elekshon MDC 2019 na ka 6-Sohryngkham Constituency ha ka 22 tarik Rymphang 2019 hadan Mawryngkneng Stadium ha ka por 10 baje mynstep.
Na ka liang ka Dorbar Shnong Mawryngkneng ka la rai ban nym shah shuh ia kino kino ki kandidet ba kin pynlong ia ki jingialang paidbah, ha man la ki dong, hynrei ka la rai ban pynlong beit tang shisngi ka jingialap elekshon bad kan long tang ha katei ka sngi.
Ka kali jong U MP ka Lok Sabha na Manipur, ka la tynrah ia ka khyrdop kaba don ha khmat jong ka Parliament mynta ka step, ong ka khubor.
La iathuh ba katei ka kali, ka dei ka jong U Dr Thokchom Meinya, MP jong ka Manipur.
Ym shym la ioh khubor satia ia ka jingjia kaba bniah bad lehse ki lad jingtip, kin dang wan kham hadien.
New Delhi: Ka la mih ka jing huri hura kaba jur bha mynta ka sngi, ha ka iing dorbar Rajya Sabbha, na ka daw ba ka sorkar BJP, ka don jingthmu ban pynrung ia ka Citizenship Amendment Bill, 2016 ha Rajya Sabbha mynta ka sngi.
Ki liang pyrshah, kim shym la ailad ia ka sorkar, ba kan leit rah ia katei ka bill ha ka iing dorbar Rajya Sabbha bad katei ka la pynlong ia u lamphang dorbar, ba un pynsangeh noh ia ka jingshong dorbar bad ka iing, kan ia kynduh biang ha ka 13tarik Rymphang 2019, ha ka por 11 baje mynstep.
U Rajnath Singh, u don jingthmu ban leit rah ia katei ka bill, ha ka iing dorbar, wat la kham mynshwa, ka la don ka jing iakren ban leit rah, lyngba ka jing ia hap jingmut lem bad kiwei pat ki seng sain pyrthei.
Ki nongialam jong ki seng bapher, ki don mynta ha New Delhi, ban iakren bad ki nongialam jong ki seng sain hima bapher, ba kin nym ailad ba katei ka bill, kan long ain ha ka iing dorbar Rajya Sabbha.
U N Biren Singh, myntri rangbah ka Manipur bad U Pema Khandu myntri rangbah ka Arunachal Pradesh, kiba dei ki myntri rangbah ka seng BJP, ki kren shai ba kim pdiang satia ia katei ka bill, ong ka khubor.
U Conrad Sangma, myntri rangbah ka Meghalaya, ula don lypa ha Delhi, na ka bynta ban lum ia ki nongialam jong ki seng sain hima bapher, ban nym ailad ia katei ka bill, ba kan ioh ia ka jing mynjur jong ka Rajya Sabbha.
U paidbah ka North East baroh kawei ki shaniah skhem ha U Conrad Sangma ba u ieng rangbah bad un wad lut ki lad ki lynti na baroh ki seng politics ha India ban ym ailad iaka BJP ban ban pass iaka CAB ha Rajya SabhaYm myntoi shuh ban jied mla ne mdc namar bun sa tang ki jingiaknieh shuki,ka jaitbynriew la jot la pra hap ban shu nion ha u nota.
Imphal: La pynjari korphiw kaba khlem pynkut por, ha Imphal West bad East District, mynta ka sngi, namar ba ka jing ia khih ban pyrshah ia ka  Citizenship (Amendment) Bill, 2016 (CAB), ka dang iai bteng haduh mynta ka sngi.
U N Praveen Singh, Deputy Commissioner ka Imphal West ula pynmih ia kane ka hukum hynnin ka miet, ha ryngkat ka Chitra Devi, Deputy Commissioner ka Imphal East.
Ki seng bapher, ki la pynlong ia ka jing iakhih paidbah, kaba 36 kynta, kaba sdang naduh ka miet jong ka Sngi U Blei, ha kaba ki dukan bad ka trei ka ktah, ka la khang lut ha kitei ki ar tylli ki District.
Hadien ba la pynjari korphiw, ki pulit ki iaid sha kylleng ki jaka ban maham ia ki paidbah, ba kim dei ban mih shabar na la ki iing.
Shillong: Ka jingiadei ka UDP bad ka NPP ka lah ban thut khamtam ba hadien ka NPP ka la pynbna ba kan sa iakhun ia ka MP elekshon na Shillong.
Ha ka jingshisha, ka la don ka jingiapasiaw ba ka NPP ka dei ban kyrshan ia ka UDP, ha kane ka elekshon MP na Shillong, ha kaba ka UDP ruh kan kyrshan ia ka NPP na Tura.
Ha ka jingialang ha kane ka sngi Saitjain, ka NPP ka la ong ba kan sa pyniakhun ia ka elekshon MP na Shillong, ha kaba ka UDP ka la dep ban tyrwa bad pynsawa ia u Dr Jemino Mawthoh ban long kum u kyrtong monlang ka kynhun MDA.Ka NPP ka la pynbna ba kan pyniakhun ia ki kyrtong MP ha baroh 25 tylli ki constituency ka thain shatei lam mihngi, ba kynthup ia ka Shillong parliamentary constituency.
Haba kren mynta ka sngi sha ki lad pathai khubor, u senior working president ka UDP u bah Bindo M Lanong u la ong ba kin iakren kham bha bad ka NPP halor kane.
Katkum ka jingong u bah Bindo, ka la don ka jingiakren ba ka MDA ka dei ban sei ia u kyrtong monlang, ia kaba la khmih lynti ba un dei na ka UDP.“Ia mynta baroh ki party ki dang bunkam ia ka elekshon MDC, hynrei ia ka mat u MP na Shillong, ka party kan sa iakren biang bad ka NPP namar kumba ka long mynta la dep ban ia rai langg ban sei ia u kyrtong monlang na Shillong", la ong u bah Bindo.
U la ong ba shen ki nongialam ka UDP kin sa iakynduh ia ki nongialam ka NPP ban iakren halor kane ka bynta.
Lah ban kdew ba ka UDP ka la dep tyrwa ia u Dr Jemino Mawthoh sha ka MDA ban long kum u kyrtong monlang katba ka HSPDP ka la tyrwa ia u bah Renikton L Tongkhar hynrei na ka liang ka NPP bad ka PDF kim pat tyrwa satia haduh mynta.
Nongstoiñ: Ka Party NPP Nongstoiñ Block katba nangmih ki sngi ka la nang khlain namar ka jingwanrung bad ka jingwan pyniasoh jong ki katto katne ki nongkitkam bad nongkyrshan na kiwei pat ki seg.
Dang ha kine ki khyndiat sngi ba la lah shibun ki nongkit kam jong ki seng bapher bapher ki la leit ban pyniasoh noh sha ka NPP namar ka jingiohi ka jong ki ia ka jingtrei kam jong u MLA ka Nongstoiñ u bah Macmillan Byrsat bad ruh ban kyrshan bor bah ia u kyrtong MDC ka Party u bah Apsharailang Syiem.
Shillong:Ka iing dorbar Jylla, kan sdang shong dorbar naduh ka 8tarik Lber 2019.
Ka Business Advisory Committee, kan sa ia kynduh shen, na ka bynta ban pynthikna ia ki sngi shong dorbar, ong ka kyrwoh khubor na U bah Andrew Simons, Commissioner & Secretary, Meghalaya Legislative Assembly.
Shillong:U Pascal Maria, ula ujor ba ha ka 9tarik mynta u bnai, ha ka por 3.30 mynstep, ki riew runar, ki la tuh ia ka thuk thuk jongu, kaba don ia u number ML-05R-7849, na ka iing sah jongu ha Bakur, West Jaintia Hills.
Ha kawei pat ka jingjia, ha ka 9tarik mynta u bnai, ha ka por 4.15baje mynstep, ki pulit ki la lap ia ki byrni kiba la pynlnag ha Khlieh Iewduh, ha kaba u don u kynja uba khia haduh 75.28 kilo.
Shillong:U Bah Michael Lyngdoh Mawlong, uba na Mairang Mission, West Khasi Hills, ula ujor, ba ha ka 29tarik Kyllalyngkot bad ha ka 5tarik Rymphang 2019, ula thep pisa, na ka bynta ban long nongsam na bynta ka kompeni Amul, ha kaba ula thep pisa lyngba ka Google bad ula siew T.2,32,500/- lyngba ka mobile banking, ha kaba la siew sha ka SBI Account, ha ka kyrteng jong uwei u briew, uba kam ialade, ba u dei u nongtrei jong ka Amul Company.
Hynrei kham hadien, ula sngewthuh, ba ula shah shet ha utei u briew, uba kam ba u dei u briew jong katei ka kompeni.
Shillong: Ka United Democratic Party (UDP) ka la buh thong ba lada kan wan ha ka bor ha ka KHADC bad ha JHADC kan pynkhie im bad pynkhlain biang ia ki Kashari Shnong ne Village Court.
Ia kane la kdew ha ka mangkyntiew ri ne ka mat elekhon ka seng kaba la pyllait mynta ka sngi ha Shillong.
Haba kren sha ki lad pathai khubor mynta ka sngi, u Senior Working President ka UDP u bah Bindo M Lanong u la ong ba ki Kashari shnong ki dei kiba la don naduh mynshwa ha kaba ki shnong kin bishar ia ki kam rit kam ria hapoh bad kane ka donkam ban pynkhlain ia ki.
“Ngin pynkhlain ia ki Kashari shnong, lada don ka jingtuh syiar, tuh blang, ne iania na ka buaid tanglang, lah ban shim bishar da kine ki kashari shnong", la ong u bah Bindo.
U Bah Bindo u la ong ba ka seng kan pynkhlain ruh ia ka ka jingthung ia ki khlieh nongsynshar ba pura khlem da pyniakhleh sainpyrthei naduh ki Syiem, Sirdar, Doloi ba kan long kumjuh ia baroh.
Nalor ki khlaw ki btap ka party, ka la buh ruh ia ka thong ban pynkylla ia ki ain khyndew jong ka United Khasi & Jaintia Hills (Land Revenue) Regulations 1953 ha ka rukom bat khyndew bat shyiap.
Kawei pat ka mat ka long ban pynneh ia ki khlaw ki btap katkum ka United Khasi &Jainti Hills, Management and Control of Forest Act, 1958 ia ki khlaw kiba hap hapoh ka jingpeit ka District Council.
Hapoh jong ka KHADC bad JHADC ki don 12 tylli ki khlaw, bad ka party ka sngew dei ban pynneh ia ka mariang khamtam ia ki khlaw jong ki District Council.
Halor ka Khasi Social Custom of Lineage Act 1997, ka KHADC, u Bah Bindo u la ong ba ka ain khein bad shim jait bad kiwei ki riti ki dustur dei ban iasyllok bniah bha namar ym don jingeh ban pynbeit ia ki ain khlem da pynjngut ia ki riti dustur tynrai ka jaidbynriew.
Ula kam ba lada ka UDP kan ioh ban ialam ia ka executive committee ha JHADC bad KHADC kan pyntrei ia kine hynrei kan pynsngew ha iing dorbar wat lada kan shong ha ka liang pyrshah.
Jowai: Uwei u riew rangbah uba la 63 snem ia uba la tip kyrteng u Hamil Talang na ka shnong Chyrmang uba la wan die khoh sha Iawmusiang, ula duh noh ia la ka jingim hadien ba kawei ka trok rit kaba don ia u No.ML12-2398 kaba niah u Ebormi Sutnga ka la tynrah ia u ha ka por ba u iaid kyndit na shilliang sha shiliang.
Ha ka jingshisha mar synjia, la kit mar mar da u nongbud jong katei ka trok sha Mission Hospital, hynrei ki doktor ki la pynbna ba u la dep iap shwa ban poi sha hospital.
Nongstoiñ: Kum shi bynta ban nang pynjur ia ka jingpyrshah halor ka Citizenship Amendment Bill (CAB) 2016, ki sengbhalang ka West Khasi Hills District kiba hap ruh hapoh ka shatri jong ka CoHSO, hynne ka sngi kila pynlong syndon da ka jingthang ia ka tyngshop dur jong u myntri rangbah duh ka ri u Narendra Modi hapdeng jong ka sor Nongstoiñ.
Kitei ki sengbhalang kiba ia don bynta ha katei ka jingthang tyngshop ki kynthup ia ka seng HYX WKHD, HANM WKHD, WKSU Sengkmie, WYF sengkmie bad ha shwa ban pynlong ia katei ka jingthang tyngshop kala don shwa ka jingiaiaid paidbah kaba la sdang na lad Rambrai haduh ka jingkieng Nonbah jong ka sor Nongstoiñ.
Ha katei ka jingiaid paidbah ka la mih ruh ka sur na ki dkhot jong kitei ki sengbhalang kiba la pyrta ruh ia ki kyntien pynrem ia u myntri rangbah ka ri ha kajuh ka por ia ka sorkar NDA bad ym tang katta ki la pyrta ruh da kaba ong “No CAB yes ILP" bad ha katei ka sngi ka la don ruh ka jingialang kaba lyngkot ha jingkieng Nonbah.
U president ka HYC WKHD u samla Lumlang Kharsyiemlieh haba kren ha katei ka jingialang kaba lyngkot ula ong ba ka CAB ka dei ka tupia jong ki khar Bangla ki thmu ban wan pynkup jubor ia ki briew jong ka North East khamtam ia ki briew jong ka jylla Meghalaya.
U samla D.Sun President ka Seng WKSU Sengkmie pat ula ong ba kane ka jingthang ia une u tyngshop kan long ka dak jong ka jingpyrshah halor ki buit poh jong une u nongialam uba long u myntri rangbah jong ka ri u Narendra Modi ha kaba ki jingmut jingpyrkhat ki ba sniew kiba jakhlia u kwah ban thom da ka bor ban pyntrei kam ia katei ka Bill.
Shillong: Ka seng United Democratic Party (UDP) myn hynnin ka sngi ka la pyllait paidbah ia ka mang kyntiew Ri lane ka “Manifesto" ha jaka sah jong u president ka seng u Dr Donkupar Roy ha ka jingiadon lang u Working President ka party u Bah Bindo M Lanong, u Dr Jemino Mawthoh General Secretary jong ka UDP, u bah Allantry Dkhar, u Bah Kyrmen Shylla myntri ka sorkar jylla.
Ha kane ka mang-kyntiew Ri “Manifesto" sha kane ka ilekshon MDC 2019 ka ban long ha ka 27 tarik mynta u bnai na ka liang jong ka UDP, ka la thoh shai kdar ba “Ka Election Commission of India(ECI) ka la buh ia ka 27.02.2019 ban don ka election jingiajied paidbah ha baroh ar tylli kitei ki Council,(KHADC bad JHADC)".
Ha kane ka kular ilekshon kaba la pynlait paidbah mynta ka sngi ia kaba la soi da u President ka seng u Dr Donkupar Roy, Bah B M Lanong Working President bad u Dr.Jemino Mawthoh General Secretary jong ka party UDP.Ka sorkar BJP, ka la rai ban leit rah mynta ka sngi, ia ka ain Citizenship Amendment Bill 2016 (CAB) ha ka iing dorbar Rajya Sabbha.
Ki lad khubor, ki iathuh ba ia katei ka ain, yn  leit rah da U Rajnath Singh, myntri kam poh iing jong ka sorkar India, ha ka por 12 baje nohsngi mynta ka sngi.
Wat ailad ia bn pnlong ain ia kane ka bill ….
lada ain kane knmaw MDA pnkhreh noh kloi bn iada ia meghalaya bad wat shah ia ki poi eikin wan ha jylla jongngi.
Nongpoh: Ha ka jingialang ka Central Executive Committee kaba la long hynnin ka sngi ha Khapmara, u Bah Mangkara Pathaw, President ka UDP Umroi Circle, ha ryngkat bad ki nongialam jong katei ka Circle, ki la shim ia ka rai ban iehnoh syndon na ka jinglong kum ki nongialam bad ki dkhot ka UDP bad ha kane ka sngi ki la shim ruh ia ka rai ban pynduh pyndam syndon ia ka UDP Umroi Constituency.
Ka daw hi kaba la pynlong ia ki nongkitkam bad ki dkhot jong katei ka UDP Umroi Circle ban mihnoh na ka UDP, ka dei hadien ba ki la pyrshah jur ia ka jingleh donbor da ki Heh nongkitkam ka UDP Sengkmie bad kata ka long ba ki la ai ia ka ticket MDC sha u Bah F.D Ramsiej, kata khlem ka jingpyntip ne iasyllok bad ki nongialam jong ka Umroi Circle.
Haba pyntip sha ki Nongthohkhubor, u Bah Thomas Lyngdoh, Secretary ka UDP Umroi Circle, u la ong ba katei ka jingleh donbor ka UDP Sengkmie bad kaba la ai Tiket sha u Bah F.D Ramsiej, ka la pynsngewrem shikatdei eh ia ki nongkitkam ka UDP Umroi Circle, namar u Bah F.D Ramsiej u dei u briew uba la pyrshah bad pynjah burom ruh ia ka UDP ha ka Ilekshon MLA 2018 bad katei hi ka dei ka dawbah kaba la pynlong ia kitei ki nongkitkam bad nongbud ka UDP Umroi Circle ba kim sngewbha halor katei ka rai jong ka UDP Sengkmie ban ai tiket sha u Bah F.D Ramsiej.
Kitei ki nongkitkam bad Nongialam ka UDP Umroi Circle, hadien ba ki la mih bad pynduh pyndam ia ka UDP Umroi Circle, ki la shim ia ka rai ban leit kyrshan noh ia u Bah Arbinus Lyngdoh, uba dei ruh u kyrtong ka PDF na ka Umroi Constituency.
Hadien ka jingwan ban pyniasoh jong kiba bun ngut sha ka NPP, la sakhi ruh ia ka jingwan jong ki ar ngut ki dkhot bad nongkitkam ba ha khmat jong ka Seng Congress na Nongstoiñ kila leit ban pyniasoh noh ia lade sha ka Party National People Party (NPP) Nongstoiñ Block.
Kitei ki ar ngut ki dkhot barim jong ka NBCC ki kynthup ia u bah Dilantarsing Marbaniang, bad u wei pat u dei u bah Phlingshondro Nongrem u ba ju bat ruh kum u President jong ka Upper New Nongstoiñ Primary Unit.
Shillong: Ka HANM ka la rai ban pynlong ia ka jingshah thngan ha ka 20 tarik mynta u bnai ha phyllaw ka Additional Secretariat, Shillong ban pynsngew ia ka sorkar halor ka jingsahteng ka kam khappud bad ka Assam.
Haba pynbna ia kane myn hynnin ka sngi, u President ka HANM u bah Lamphrang Kharbani u la ong ba ka seng kan pynlong ia ka jingiakhih da kaba shong kyrain ha ka 20 tarik mynta u bnai hajan Additional Secretariat ban dawa na ka sorkar ba ka dei ban pynbeit noh ia u pud u sam bad ka jylla Assam.
U Bah Lamphrang u la pynkynmaw ia kaei kaba u Bah Prestone Tynsong u ba dei u symbud myntri rangbah ka jylla, ha kaba ula kren ha ka por ilekshon ba lada ka NPP ka wan ha ka bor kin pynbeit noh ia u pud u sam bad ka jylla Assam.
U President ka HANM ula ong ba hadien kane ka jingiakhih shong kyllain myngngor lada kam sei soh na ka liang jong ka seng kan pynlong ia ka jingialang paidbah halor kane phang, lada ka sorkar jylla kam lah ban leh ei ei ka seng kan leit hi ban ia kren bad ka sorkar Assam.
Ha ka juh ka por, u la ong ba ka seng ka la dawa ba ka sorkar jylla ka dei ban pyntrei kam noh ia ka Inner Line Permit (ILP) ha kane ka jylla Meghalaya.
U bah Lamphrang u la ong ba ka seng ka ai ruh ia ka jingkyrshan ia ka PIL ba la ujor da u bah THS Boney halor ka jingsahteng ka kam iakajia pud bad ka Assam haduh kine ki sngi.
Nongpoh: Ha kaba pynkut noh ia ka Lympung ialehkai ba arsngi, kaba la pynlong da ka FKJGP Mawttari Myrdon Circle, ka Lad Myrdon Football Club, ka la ioh ban rah ia ka namlahduh, hadien ba ka la lah ban pynliem noh pyrshah ia ka Umsawnongkharai FC da 1-0, ha ka jingialehkai kaba la long ha ka sngi Saitjain jong ka taiew ba lah dep ha madan ialehkai ka shnong Mawtari.
Khyndiat haba phai sha katei ka jingiakhun phainal hapdeng ka Lad Myrdon FC pyrshah ia ka Umsawnongkharai FC, watla ka long ka jingkhun kaba tang da ki khyndiat minit, hynrei ki rangialehkai ki la lah shisha ban pyni ia kata ka jingiakhun kaba itynnad bad kaba la pynhun ia ki paidbah kiba la leit sakhi ia katei ka phainal.
Haba phai ha ka kylla step jong ka jingiakhun, watla ka la long ia ka jingialehkai kaba tang khyndiat por, hynrei ka Lad Myrdon ka la ioh ia ka kabu ban pynkhihjar nyngkong bad kaba la neh haduh ban da kut ka kylla step.
Haba bteng ka kylla miet, ki rangialehkai ka Umsawnongkharai ki la pyrshang ban thaw ia ki lad ki lynti na ka bynta ban pynphai ia katei ka kol kaba ki la shah thep, hynrei namar ka jingkyrshan tyngeh da ki rangialehkai dien ka Lad Myrdon, kaba la pynlong ia ki ba kin ym lah ban thaw pyrthei bad tad haduh ba kin da shah pynliem da 1-0.
Ka Lad Myrdon FC, kaba la ioh ban rah ia ka namlahduh ka la ioh ia ka khusnam pisa kaba T.15 Hajar, katba ka Umsawnongkharai FC kaba la shah rem noh ka la ioh ia ka khusnam pisa kaba T.8 hajar.
Ha kaba pynkut ia katei ka lympung ialehkai, la sakhi da ka jingdon u Bah Luistar Lyngdoh, uba la long kum u kongsan, ha ryngkat ka jingdonlang da kiwei pat ki nongkitkam ka FKJGP, kiba kynthup ia u Bah Kitboklang Nongphlang lem bad kiwei kiwei.
Shillong: Ka Hill State People’s Democratic Party (HSPDP) ka la pynlait paidbah myn hynnin ka sngi ia ka mat elekshon MDC jong ka bad ha kajuh ka por, ka la kyntu ia baroh kiba iakhun ia ka elekshon ban iatylli ban pyrshah jur ia ki polisi jong ka sorkar pdeng kiba long pyrshah ia ka hok jong ki trai muluk ka jylla.
Mynta ka sngi, ka la pynlong ia ka jingialang jong baroh ki kyrtong ban iakhun ia ka elekshon sha ka KHADC bad ka JHADC ha ophis jongka ha Boyce Road, Laitumkhrah.
U General secretary ka HSPDP uba dei ruh u MLA na Mawkyrwat u bah Renikton Lyngdoh Tongkhar u la ong, “Ngi long kiba skhem ba ka party kan ieng pyrshah beit ia ki polisi ka sorkar pdeng kiba long pyrshah ia ki trai muluk".
Ula ong ba ka Citizenship (Amendment) Bill (CAB), 2016 kaba ki paidbah ka jylla ki pyrshah lem bad ka dong mihngi, kan ieng ban pyrshah beit da ka bor baroh.
“Ngi pyrshah ia ka Citizenship Amendment Bill bad ngi dawa ba dei ban pyntreikam ia ka Inner Line Permit (ILP) ban iada ka jinglong rit paid jong ngi", u la ong.
Haba iadei bad ka jingjop ka seng ha kane ka elekshon, u president ka seng u ban iakhun na Rambrai-Jyrngam, u bah KP Pangniang ula ong ba u kyrmen skhem ba ka party kan ioh ia ka jingjop baroh kynthup ma u.
U Bah Pangniang u la ong ba ka HSPDP ka la rai ban pyniakhun duna ki kyrtong ha kane ka elekshon MDC 2019 namar ba ka party ka jied ia ki riew kynsai.
“Ha kane ka kynti ngin jop kham bun ki MDC", u la ong.
Ka HSPDP ka pyniakhun 14 ngut ha kane ka elekshon sha ka KHADC.Ka seng kaba ju paw bha ha West Khasi Hills district bad ha East Khasi Hills district, ka kyrmen ruh ban ioh jingjop na thain Bhoi bad Jaintia Hills.
Ha kane ka sngi, ka seng ka la pynlait ruh ia ka mat elekshon kaba kynthup ban dawa ia ka Khasi bad Jaintia State katkum ka artikil 371 ka riti synshar ka ri, ban pyntreikam ia ka Inner Line Permit (ILP), ban weng noh ia ka Para 12A bad kiwei.
Kiwei pat ki mat elekshon ka seng, ka long ban iakhun ban ithuh noh ia ka ktien Khasi ha ka eight scheduled ka riti synshar ka ri, ban pynkhlain ia ka khyndew ka shyiap, ka riti dustur, bad kiwei.
Shillong: Ka Meghalaya ka la pynliem ia ka Tripura da 3-0 kol ha ka jingiakhun jong ka Santosh Trophy ka North East Zone Qualifiers kaba long ha nongbah Aizawl myn hynnin ka sngi.
Ia ki kol ka Meghalaya la thep ar kol da u Donlad Diengdoh bad kawei la thep da u Brolington Warlarpih ban pynlong ia ka Meghalaya ban jop ha kane ka jingiakhun ka Group A.U Donald u la thep ha ka 11 minit bad sa kawei ha ka 45 minit katba kawei la thep da u Brolington ha ka 42 minit.
Ka Tripura kan iakhun sa ia ka Mizoram ha ka 13 tarik katba ka Meghalaya kan iakhun sa ia ka Mizoram ha ka 15 tarik.
Ki nongialehkai ba mih madan na Meghalaya ki long, Brolington Warlarpih (C), Kenio Lyngkhoi (GK), Donlad Diengdoh, Ebormi Buam, Kynsaibor Lhuid, Samuel Shadap, Ronald Lyngdoh Nonglait, Banpynkhrawnam Nongkhlaw, Arnesius Marwein, Raikutshisha Buam, Mediphrangki Pohlong.
Shillong: Ka kynhun ialehkai kriket ki thei ka Meghalaya ki la jop ia ka jingialehkai sdang ka Women’s Cricket U-19 One Day League ka plate group da 8 wicket ia ka Mizoram ha ka jingiakhun myn hynnin ka sngi ha Dehradun.
Ka Meghalaya, kaba jop ia ka kynting pisa ka la kam ban ap ktem bad ka la lah ban pynliem ia ka Mizoram tang ha ka 95 ron ha ka 33.2 over.
Ka Deiphibapynshngain L Mawnai ka la kamai 3/7 na 6 over katba ka Wahlang ka kamai (2/10) bad ka Rubi Chetri ka kamai (2/24) bad ka Thymmei Lyngdoh ka la kamai 1/17.
Ka Meghalaya kan iakhun biang lashai pyrshah ia ka Nagaland ha kajuh ka jaka.
Ka Nagaland ka la dep jop da 10 ron ia ka Arunachal Pradesh.
Aizawl: La pynlong ia ka jing duwai ha kylleng ka Mizoram, na ka bynta ban khang lynti ia ka jing pynlong ain ia ka ain buhai shnong ki poiwir lane ka  Citizenship (Amendment) Bill ha ka iing dorbar Rajya Sabha, ong ka khubor jong ka  Presbyterian church’s Mizoram Synod.
Ki don 16 tylli ki balang bapher, kiba la pynlong ia ka jing duwai ha ka miet Sngi Saitjain ba ladep.
La pynlong ia katei ka jing duwai, lyngba ka jingialam jong ka  Mizoram Kohhran Hruaitute Committee (MKHC), kaba dei ka kynhun jong ki balang Khristan bapher, ha kaba la bthah ia baroh ki kynhun Balang, ba kin ia duwai shitrhem, na ka bynta ba katei ka bill, kan nym long ain satia ha  Rajya Sabha.
Ka MKHC, ka khot ia ki kynhun balang, ban pynlong jing duwai ha ka miet jong ka 16tarik Rymphang, hynrei la kylla noh ia ka tarik kham hadien, ha kaba la pynbeit noh ha ka 9 bad 10tarik Rymphang.
Ka jing pyllait khubor, ka kren shai ba katei ka bill, ka don ka jingma kaba khraw shi katdei ia ka Mizoram bad ia ki Khristan baroh lang.
Ka Priyanka Gandhi Vadra, ka la sdang ia ka jing iaid paidbah jongka ha Uttar Pradesh mynta ka sngi, hadien ba ka la shimti kum ka General Secretary, kaba peit ia ka mihngi jong ka Uttar Pradesh.
Ha ka jingiaid paidbah mynta ka sngi, la synrah ia ka Priyanka, da U Rahul Gandhi, U  Jyotiraditya Scindia, General Secretary jong ka seng, na bynta ka thain sepngi jong ka UP.U Rahul Gandhi President jong ka AICC, haba kren mynta ka sngi, ula ong “Nga la thung ia ka Priyanka bad U Scindia kum ki General Secretary jong ka UP bad nga la kren shai ia ki, ba ngin iakhun pyrshah ia ka jingleh niewbein jong kane ka sorkar ha UP".
U Rahul, ula ong biang “Ngin ia khun beit na shakhmat ha ka jingialeh ha UP bad ngin nym iakhun satia na shadien.
Ka thong jongnga ka long na bynta ka elekshon Lok Sabbha, hynrei ngi dei ban trei tyngeh ban jop ia ka elekshon ha ka Jylla, ha u snem 2022".
Guwahati: Bun phew ngut ki samla pule jong ka  Dibrugarh University, ki la thoh shithi da ka snam, sha U Sarbananda Sonowal, myntri rangbah ka Jylla, ban pynpaw ba ki pyrshah jur ia ka ain  Citizenship (Amendment) Bill (CAB) bad kitei ki la thoh shithi ha ka 11tarik Rymphang 2019.
Ki lad khubor, ki iathuh ba ki don 16 ngut ki samla pule jong ka  Dibrugarh University, kiba la sei ia ka snam da u syringe bad ki don kiba ot ialade da ki bled bad ki sa thoh shithi da ka snam sha u myntri rangbah.
U Narendra Modi, myntri rangbah duh mynta ka sngi, ula pynsngew halor ka jingdonkam jong ka masi, ha ka imlang sahlang bad ha ka kolshor jong ka India bad katei ka long, halor ka jingthmu jong ka sorkar India, ban nang pynbha ia ka rukom im ki masi ha ka Ri.
Ha ka jingialang ha ka nongbah Vrindawan, jong ka Jylla Uttar Pradesh, kaba don jingiadei bad ka jingleh burom ia U Lord Krishna, la rai ban ai jingbam sha ki ki khynnah skul, kiba duk bad ki bym ioh bam satia ha la iing, ha ka jing lamkhmat jong ka  Akshaya Patra Foundation, U Modi, u ong “Ngim lah ban siew dor na ka jing myntoi, kaba ngi la ioh na ka dud masi bad kumta ka masi, ka dei ka mrad kaba donkam than ha ka imlang sahlang bad ka kolshor jong ka India".
U Modi, ula ong ba ka masi, ka dei kaba donkam bha ban kyntiew ia ka roi ka par sha ki nongkyndong bad kumta ka sorkar BJP, ka la wan rah ia ka skhim, kum ka  Rashtriya Gokul Mission bad ka Rashtriya Kamdhenu Aayog.
“Ki nongri masi, ki lah ban ioh ram mynta na Bank, ha ka dor kaba T.3lak, namar ba ki Bank, ki la plie ia ka lad  kaba kyrpang, na ka bynta jongki" ong U Modi.
“Ngi la plie ia ka  Rashtriya Kamdhenu Aayog, ha ka mang pisa bad ka don ka pisa kaba T.500klur, ban peit ia ka masi bad ki jingdonkam bapher ban sumar bha ia ka" ula ong shuh shuh.
Kohima: Ka leit ka wan, ka la khang lut khot mynta ka sngi, namar ka pakhang shnong, ba la pynlong da ki seng bapher, na ka bynta ban pyrshah ia ka  Citizenship (Amendment) Bill, 2016.
Ki dukan, ki skul bad ka leit ka wan ha baroh 11 tylli ki District, ka sahkut lut khot bad wat ka surok bah jong ka Kohima, ka nongbah Dimapur, ki kynjah jar mynta ka sngi, tangba haduh mynta kam shym la don satia kano kano ka jingjia, ong ka khubor.
La pynlong ia katei ka pakhang shnong da ka Coordination committee of tribal hohos (associations), civil society organisations bad bun bah kiwei pat ki seng, ha ka kyrteng jong ka  Nagaland Gaon Burhas Federation (NGBF) ad katei ka jing ia khih, ka long ban pyrshah ia ka jingleit rah ia katei ka Bill ha Rajya Sabbha.
Na ka liang jong ka seng Naga People’s Front (NPF) ruh ka kyrshan lang ia katei ka jing khot pakhang shnong.
U Chief Secretary jong ka Nagaland, U Temjen Toy, u iathuh ba ka sorkar Jylla, kan leit rah da ka mat ban tyrwa ha ka iing dorbar, na ka bynta ban pyrshah ia katei ka bill bad ia katei ka rai, yn leit rah ha ka iing dorbar, ka ban ia kynduh ha ka 21tarik Rymphang 2019.
U Neiphiu Rio, myntri rangbah jong ka Nagaland, u pynsngew ba ka sorkar Jylla, kaba ieng halor ka rai jong u paidlang ka Nagaland, ka pyrshah jur ia katei ka ain bad ula kren shai ba ka sorkar Jylla, kan nym ailad satia ban khanglad ia ka hok jong ki rit paid ha ka Jylla.
Kiwei pat ki lad khubor, ki iathuh ba ki bun spah ngut ki nong die dukan, ha ki saw tylli ki iew ha ka nongbah Imphal, ki la iai bteng ia ka jing iakhih jongki, kaba la sdang naduh ka step jong ka Sngi saitjain  bad kim shym la treh satia ban leit phai sha la iing.
Katei ka jing sangeh jong kitei ki nongdie dukan, ka la buh jingeh ia ki bor pulit, ba kin peit ia ka suk ka sain bad ka umbam um dih jong ki briew kiba don ha kitei ki iew.
“Ka jingthmu ka long ban shu shong shipor, hynrei ngi la rai ban sah syndon hangne, haduh ka Sngi Balang, ha kaba ka sorkar India, kan pyntrei kam ia katei ka ain" ong kawei na ki nongdie dukan.
Kiba bun na kitei ki kynthei, ki hap ban ia shah khriat, khamtam ha ka por mynmiet, namar ba ha kine ki sngi, ka don ka jingkhriat kaba jur ha kitei ki jaka.
Ha ka sngi saitjain ba ladep, U Biren Singh, myntri rangbah ka Manipur, ula kren shai, ba ka sorkar Jylla, kan pyrshah jur ia katei ka bill jong ka sorkar India.
Shillong: U Conrad K Sangma, myntri rangbah ka Jylla, ula leit sha Delhi, hynnin ka sngi, na ka bynta ban pan jingkyrshan na ki seng sain pyrthei bapher, na ka bynta ba kin pyrshah ia ka  Citizenship Bill (CAB), ha kaba ki lah ban leit rah sha ka dorbar Rajya Sabbha lashai ka sngi.
“Ngan leit sha Delhi, na ka bynta ban ia kynduh ia ki seng sain pyrthei bapher, kiba la mynjur ban ia treilang bad ngi, ban pyrshah ia katei ka Bill, lada kin leit rah ha Rajya Sabbha" ong U Conrad.
Ka  Citizenship (Amendment) Bill, 2016, ka dei kaba la mynjur da ka Lok Sabbha, ha ka 8tarik Kyllalyngkot 2019.
their opposition to the Bill.
Na ka liang jong ka NPP, ha ka jing ia kynduh ha ka Sngi Saitjain ba ladep, ka la kren shai, ba kan weng noh ia ka jing ia trei jong ka bad ka sorkar BJP ha Delhi, lada jia ba kane ka sorkar, kan leit rah ia katei ka ain sha ka iing dorbar Rajya Sabbha.
Ka NPP, ka don ha ka jing ia treilang bad ka BJP ha Manipur, Arunachal Pradesh, ha Nagaland bad ha Meghalaya ruh kumjuh.
AIS SujaKa jingsyaid ka pyrthei ne Global Warm ing ka la long mynta ha kane ka pateng ha shityllup pyrthei, bad ngi iohsngew ruh ia ka naba sdang une u snem 2019 naduh kane hi ka pyni ba ka jingsyiad (warming) ka la nangkiew katba ki snem ki nangiaid, bad kane ka pynlyngngoh bad briew bad mrad balei ka jia kumne hynrei da lei lei ia kane ym lah lait shuh hynrei kan nangjur pynban ong ki riewstad pyrthei mariang.
Ka jingma ka ap ia ka pyrthei mynta na ka jingkylla ka mariang ka bym pat ju iohsngew mynno mynno ruh ong u riewstad ka International Centre for Integrated Mountain Development (ICIMOD), namar bun ki lumbah (Mountains) lum thah, ki la um noh kum ki lum Himalaya bad kiwei ha kaba kine ki lumthah ki la paw da ki mawsiang (rocks) namar ba la kylla um noh ki thah na ka daw ka jingshit ba la nangkiew.
Ka don ka jingsheptieng ba sa 10 snem nangne ka jingkhluit kan nang kiew, ki lum thah kin nang um bad tuid ha ki wah sha duriaw, bad ka duriaw kan nang kiew ha ka level jong ka um duriaw.
Ka jingeh kam long tang katta, hynrei kin bun ki poiwir ki phet wir (refugees) ha sawdong pyrthei namar kim ioh jaka shong sah shuh.
kin sa phetwir bad rung kulmar sha ki bynta bym shah tap um ban lait im.
Ka Ri India ka long kawei na ki Ri ka pyrthei ka ban shah ktah ha kane ka rukom kum ki bynta ka India shathie ba la ker kut da ki um duriaw kum ki bynta ka Arabian Sea, Indian Ocean bad Bay of Bengal.
Na ka bynta ka North East ruh kum ka Meghalaya, Tripura kan sa don ka jingshah ktah na ki phetwir refugees tad ynda haba ki um duriaw kin taplup ia ka Ri Bangladesh kaba wat mynta ruh ka la shah tap khyndiat ha ki bynta duriaw, bad kine ki phetwir Bangladesh shano kin iaphet lait noh sha ki Ri ba marjan jong ka India kum sha Meghalaya, Tripura, West Bangal.
Kumta kan long ka jingkhuslai bad jingsyier mynsiem na ka daw ki refugees ki ban wan buhai shnong hapoh Ri India, ka jingeh ka long ha kata ka por ba ka India kam lah shuh ban kyntait ia kine ki refugees namar ki dei ki briew kaba wat ka UNO ka pdiang ia ki.
Kumta kine ki long ki jingeh ba lada ki lumthah Himalaya kin um kloi bad kat ka jingjia ba kum kata, kan ym slem shuh.
Ki Scientist ki khuslai mynta ba lada kane ka jingumthah kan jia kloi ha ka pyrthei, te kumba 1.65 Billion ki briew ba im shajan duriaw yn tap da ka um ia ki iing ki sem ki jingthung jingtep bad kiwei, te shano kin phet iap lait noh da kaba kin kiew sha ki bynta ri lum.
Te kane ka long kawei ka jingeh ha ka pyrthei mynta bad ha ki phewsnem ban sa wan ym tang ha India ym tang ia ka Meghalaya, hynrei ha sawdong ka pyrthei, namar ba kane ka pyrthei ka shong halor ki um duriaw.
Bad ia kane ka jingshisha ka Kitab Salm ka ong – “Bad u Blei ula seng ia ka pyrthei halor ki duriaw, u pynskhem ia ka halor ki jingshlei" Salm 24:2.
Kumta lah ban ong ba kine ki jingjia kiba kum kine ki jia hapoh ka jingtip jong u Blei kaba uno uno um lah ba khang namar kan long ka por jinglyngngoh bad ka por khuslai ia ka pyrthei ia kaba u briew um lah leh ei ei shuh hynrei sa tang ban ap bad khmih lyngngoh ia kaba kum kata ka por ka ban sa jia sawdong pyrthei lyngba da kata ka jingkiew ka jingsyaid ka pyrthei ne Global Warming.
Ha ka jingialehkai jong ka English Premier League, ka Manchester City, ka la pynliem ia ka Chelsea da 6-0 bad ia ki kol, la thep da U Raheem Sterling ha ka minit kaba 4 bad 80, nangta sa U Sergio Aqeuro ha ka minit  kaba 13, 19 bad 56 bad nangta sa U Ilkay Gundogan ha ka minit kaba 25.
Ka Tottenham Hotspur, ka pynliem ia ka Leicester City da 3-1 bad ia ki kol jong ka Tottenham, la ioh thep da U Davinson Sanchez ha ka minit kaba 33, U Christian Eriksen ha ka minit kaba 63 bad U Son Heung Min ha ka minit kaba 91, katba ia ka Leicester City, la ioh thep da U Jamie Vardy ha ka minit kaba 76.
Ha ka sngi saitjain ba ladep, ka Liverpool, ka la pynliem da 3-0 ia ka Bournemouth bad ia ki kol la thep da U Sadio Mane ha ka minit kaba 24, U GeorginioWijnaldum ha ka minit kaba 34 bad U Mohammed Salah ha ka minit kaba 48.
Ka Manchester United ruh, ka la pynliem ia ka Fulham da 3-0 bad ia ki kol la ioh thep da U Paul Pogba ha ka minit kaba 14 bad ka jingshut penalty ha ka minit kaba 65 bad U Anthony Martial ha ka minit kaba 23.
Mynta ka Manchester  City, ka wan ha khmat duh, ha ka jingioh point ha ryngkat ka Liverpool, ha kaba ki ia ioh mar 65 point, katba ka Tottenham ka ioh 60 point, ka Manchester United 51, ka Arsenal bad ka Chelsea mar 50.
Shillong: Ki lad khubor, ba la ioh lum mynta ka sngi, ki iathuh ba ki nongialam ka All India Congress Committee (AICC), ki kham noh mynsiem ban ai lad ia U Mukul Sangma, ba un ia khun ia ka elekshon Lok Sabbha na Tura ha kane ka kynti bad ha kajuh ka por, ba kin ailad biang ia U Ma Vincent Pala, ba un iakhun na Shillong.
Katei ka mat, la iathuh ba ka la mih ha ka jingialang ha ka Sngi Saitjain ba ladep, ha kaba la mihkhmat da ki nongialam jong ki MLA ha ki Jylla bad nangta sa ki President jong ki Pradesh Congress Committee bad la iathuh ba katei ka dei ka jing ai  jingmut, kaba wan na U Rahul Gandhi, ba kitei ki arngut ki nongialam jong ka seng Congress, ba kin ia khun ia ka elekshon Lok Sabbha, ka ban sa long shen.
Ha katei ka jingialang, la iathuh ba la don lang ruh U Ahmed Patel, uwei na ki nongialam Congress bad la sngew thuh ba kiba bun ki nongialam, ki kham iahap ia U Mukul, ba un iakhun dalade hi pyrshah ia ka Agatha Sangma, ka ban ia khun na ka tiket jong ka NPP, ha kane ka sien ka ban wan.
Na ka liang jong U Ma Pala, la iathuh ba ki nongialam Congress, ki kham iahap, ba un iakhun biang ha kane ka kynti, wat la ka la don ka jing ialeh pyrshah jong kiba bun ki nongialam Congress, ha ka elekshon MLA 2014,  hynrei ha katei ka kynti ruh, ula jop da ka bor jongu hi bad lada ka long kumta, ka pyni ba U Bah HDR Lyngdoh bad U bah John Kharshiing, ki lah ban nym ioh tiket satia ha kane ka kynti.
La iathuh ba ka jingkwah jong ka AICC, ka long ban pyndep lut ia ka jingjied ia ki kandidet ha shwa ban kut u bnai Rymphang 2019.
Nongpoh: Kumba ka la jia ha Iewduh,kumta ha Sor Nongpoh ruh ka la jia kumjuh bad kata ka long ba lada don kiba khynra ia ki dukan bar jylla, la wanmih ki Khasi kiba pynksan ia ki bar jylla bad kiba kam trai pynban ia kano kano ka dukan bad kane ka la paw pyrthei myn ha ka sngi Saitjain, ha ka por ba ki dkhot ka KSU, Nongpoh Circle, ki la pynlong ia ka jingleit khynra kaba kynsan kynsan bad khang khyrdep ia kito ki dukan bar jylla, ki bym lah ban pyni ia ki kot ki sla kiba biang.
Ha katei ka jingleit khynra kaba kyndit kyndit, ki dkhot ka KSU ki la lap ba bun na ki dukan bar jylla kiba don ha Nongpoh, ki shem la lah ban pyni ia ki kot ki sla kiba biang, kata la ka long ia ka Trading License, ka Labour License lem bad kiwei kiwei ki kot ba donkam.
Ha ka jingleit khynra kaba katto katne tylli ki dukan bar jylla, ki dkhot ka KSU ki la lap ba ki don haduh 20 tylli ei ei ki dukan bar jylla, ki bym shem la don ia ki kot ki sla kiba biang bad kaba la pynlong syndon ia ki dkhot ka KSU ba kin khang khyrdep noh syndon.
Haba kren sha u nongthohkhubor, u Samla Banpynshngain Lyngdoh, President ka KSU, Nongpoh Circle, u la ong ba ka daw hi kaba la pynlong ia ka seng ban kan pynlong ia katei ka jingleit khynra kaba kyndit kyndit, ka dei hadien ba ka seng kam lah shuh ban shu peitkai ia ka jingnang roi stet jong ki bar jylla kiba la plie ia ki dukan bad khlem da pynbiang ia ki kot ki sla kiba biang.
U samla Banpynshngain Lyngdoh, u la ong ruh ba ka seng kam lah khlem da pynpaw ia ka jingsngewkhia halor ka jingiada da ki Khasi ia ki bar jylla bad kata ka long ba ha ka por ba ki dkhot ka seng ki la pynlong ia katei ka jingleit khynra kot sla, ki la don ruh ki Khasi kiba la mih da kaba kam ruh ba ka dei ka dukan jongki.
Shuh shuh u la ong ruh, ba ka seng kan sa shong pyrkhat bha na ka bynta ban nangbteng ia kane ka kam khynra ia ki dukan bar jylla, kumta kumba ngi la sdang da kaba khang khyrdep ia kito ki dukan ki bym lah ban pyni ia ki kot ki sla kiba biang, namarkata hadien ruh ngin leh da kaba kham tyngeh syndon.
Haba iadei bad kane ka jingnangkharoi jong ki dukan bar jylla, kum ka seng ngi kyntu ruh ia ka Dorbar Shnong Nongpoh ba kam dei ban ai jingbit kulmar ia ki bar jylla ba ki bun dukan bad ha kajuh ruh ka por ngi kyntu ia ka District Council ba ka dei ban wan khynra ia ki dukan bar jylla kiba don ha Nongpoh, namar ka jingbym shimkhia da ka District Council ka nangpynjyllei ia ki bar jylla kiba buh dukan bad khlem da pynbiang ia ki kot ki sla kiba donkam, u la bynrap.
Shillong: Ki riew runar, ki la khung ei ia ka khung pisa kaba T.4lak na uwei u rangbah bad ki la phet bak ha ka surok bah Jorabat, ha Ri Bhoi District, hadien ba ki la ioh knieh ia katei ka pisa.
U Bah Hursing Kshiar, ula ujor sha ki pulit, ba ha ka 8tarik mynta u bnai, ha ka por 1.30 nohsngi, ula leit sei pisa na State Bank of India ha Byrnihat jong ka Ri Bhoi District; hynrei mar ia mih na Bank, ki runar, kiba wan da ka thuk thuk, ki la knieh jyndat ia katei ka pisa bad ki la phet bat sha ka surok bah Jorabat.
Nongstoiñ: Ki pulit ka West Khasi Hills, hadien ba ki la ioh ia ka jingtip kaba tikna halor ka jingdon jong ki katto katne ki trok kiba kit dewiong beain ha ka thaiñ, kumta na ka liang jong ki pulit ki la pynlong ia ka jingpeitngor bha ha man ki lad bad ki surok hapoh ka thaiñ hi baroh kawei.
Ka tyllong khubor ba la ioh lum, ka iathuh ba ha ka miet Sngi Saitjain, ha kapor kumba 10.53 PM, ki pulit ki la ioh jingtip ba don ka trok kaba la suba ba ka kit dewiong beain bad kaba dang iaid ruh na ka surok jong ka thain Pyndengrei Nongstoiñ bad hadien katei ki pulit kila ioh ban bat noh ia katei ka trok na Umjaru.
Shuh shuh ka tyllong khubor ka iathuh ruh ba katei ka trok kaba la ioh ban bat noh da ki pulit kadei kaba don ia u registration number ML 06-8756 bala niah da u Andrias Thyrniang 39 snem na ka shnong Diskiang WKHD ha ryngkat u nongbud u bala tip kum u Iohbor Puwein 18 snem na Nongriangkhon kaba hap hapoh ka Shahlang Police Station.
Hadien ba ki pulit ki la dep ban pynlong ia ka jingtohkit kaba bniah, ki la kurup noh ia katei ka trok bad kumjuh la kem noh ia u nongniah bad u nongbud ha kaba ki la rejistar ruh ia ka case katkum ka case number 07(2)19 U/S 188/34 bad ka jingtohkit halor katei ka jingjia ka dang iaid shakhmat.
Shillong: Ka United Democratic Party (UDP),ka la kyntu tyngeh ia ka sorkar jylla ba kan pyrkhat khia bha ban pyntreikam noh ia ka Inner Line Permit (ILP) khamtam haba ka sorkar pdeng ba ialam ka BJP ka la thmu ban iaid beit shakhmat ban pynlong ain ia ka Citizenship (Amendment) Bill 2016.
Haba pyllait kyrwoh myn hynnin ka sngi, u vice president ka UDP u bah Allantry F Dkhar u la ong ba, “Ka UDP ka sngew ban ai jingmut ba hadien ba la paw ha ki lad pathai khubor halor ka Citizenship (Amendment) Bill 2016, ka sorkar jylla ka dei ban shim khia ban peit ia ka ILP bad wat ban kham thung ruh kham bun ki bniat, da kaba pyrkhat ia ka jingtynjuh jong kane ka spah snem kaba arphew wei".
U la ong ba ka UDP ka kyntu ia ka sorkar ban pynkhlain ia ka ain Land Transfer Act da kaba weng noh ia ki katto katne ki kyndon ban khang lad ia ki bar jylla ban thied jaka ha kane ka jylla khnang ban iada ia ki trai jaka trai muluk.
U la ong ba ka Industrial policy dei ban pynkylla, ban khang lad ia ka jingshim jaka ki karkhana.
“Ka Trading License ba ai da ki District Council dei ban pyrkhing tyngeh khamtam ki kam ba ki briew lajong ki la lah ban trei", la ong u bah Allantry.
U la ong ba kawei pat ka bynta ka dei ban khang lad ia ka jingwan rung ki nongbylla nabar sha kane ka jylla.
“Ka jingwan rejister nongthep vote ki briew nabar ka dei kawei kaba sngew khia jur khamtam ha ki jaka khappud bad ka Bangladesh bad dei ban pyrkhing ia kane", u la ong.
Ha kajuh ka por, ka UDP ka kyntu ia ki paidbah ban nym ngop ha ki seng national party kiba kham pyrkhat beit tang ia ki vote, ym na ka bynta ka jingbit jingbiang jong ki trai muluk ha kane ka jylla.
“Ka jingong ba dei tang ka Congress kaba lah ban ialeh pyrshah ia ka CAB, ka dei sa kawei ka kabu ban pynngop ia ki trai muluk kane ka jylla khamtam ia ki nongthep vote.
Ki nongjied ki tip ba lada ki jylla ka dong mihngi kin don ha ka jingsynshar ki seng trai ri, ka sorkar pdeng kan nym nud hynrei namar ba ki don kiba jied ia ki seng national party, ka la pynlong ia ki ban shim kabu ia ka jinglong lui lui", la ong ka UDP.U la ong ba ka UDP ka bym shym la don MP ha kane ka kynti, kam don bynta eiei bad ka NDA, namar ba ka NDA ka dei ka kynhun ki MP ne ka Parliamentary Alliance.
Ka jingiatylli hapoh ka North Eastern Political Parties (NEPP) ha Gauhati dan shen, ka la pynlong ia ki seng trai ri ban pynkut noh syndon bad na NEDA, la ong u bah Allantry.
Shillong: U Maj Gen Raju Chauhan, u ADG ka NCC Directorate, North East Region u la pynkup burom ia i Mei ieid Kmoinlang Wahlang iba la iashim bynta ha ka jingmareh ha Mumbai dang shen bad ruh ia i kong Rikynti Marwein iba la ioh khusnam ha ka kam thoh khubor.
I mei ieid Kmoinlang Wahlang i dei i nongmareh ba la lah ban pyndep ha ka Tata Mumbai Marathon ha ka rta kaba 71 snem.
Kine ki kynthei ki long kum ka jingai mynsiem ia ki para kynthei ha ka jylla namar ka jingtrei shitom bad ka jingkut jingmut jongki.
Goa: Ka kynhun ialehkai na Punjab, ka Minerva Punjab FC ka la rah ia ka nam lahduh jong ka lumpung Hero Elite League 2018-19 hadien ba ka la pyliem ia ka FC Pune ha ka jingiakhun ha kane ka sngi Saitjain ha Goa.
Ka Punjab ka la thep ar kol kaba kynthup kawei na u Makan Winkle Chothe bad kawei na u Thoiba Singh ban pynliem da 2-0 ia ka FC Pune City bad ban rah syndon ia ka khusnam lahduh jong kane ka lumpung.
U Makan Chothe u la thep ha ka 59 minit katba u Thoiba Singh u la thep ha ka 67 minit hynrei na ka liang ka FC Pune kam shym la lah ban pyrthei eiei.
Ka Minerva Punjab FC ka la bat ruh ia ka nam lahduh jong ka Hero I-League, Hero Sub-junior League (U13), Hero Junior League (U15) bad sa kane ka Hero Elite League (U18).
Ka Minerva Punjab FC ka khur ia ka khusnam kaba T.5 lak katba ka FC Pune City ka khur ia ka khusnam T.1.5 lak.
Shillong: Ki don baroh 23 ngut ki thei bhabriew kiba lah shah jied na ka bynta ka Miss Meghalaya 2019 ka ban sa long ha ka 16 tarik mynta u bnai ha Bakur, Dawki.
Ki top 4 nangne kin ioh ban iakhun ia ka Miss India Earth 2019, Miss International 2019, Miss Multinational 2019 bad Miss Teen India 2019.
Kan don ka Variety Show -Dancing competition- ha ka 15 tarik, Rymphang 2019 bad ka bai rung ka long tang Rs.100/- marwei.
Nongpoh: Haba shimkhia ia ka jingujor na ki paidbah kiba la ujor sha ka seng halor ka jingbym iohlad ban leit shah hikai ha kawei ka jaka hikai (Training Center) kaba don ha shnong Upper Balian ha ki thain Byrnihat, hynnin ka sngi Thohdieng, ki dkhot ka FKJGP, Byrnihat Circle, ki la leit ban kynduh ia ki nongpyniaid jong katei ka jaka hikai bad ha katei ka sngi ki dkhot ka FKJGP, ki la lap ba katei ka jaka hikai ka dei na ka jylla Assam bad ki khynnah kiba la ioh ban leit shah hikai sha katei ka jaka ki dei na Assam.
Katei ka Training Centre kaba don ha katei ka jaka, ka dei kaba la ai jinghikai ia shibun jait kaba kynthup naduh ka kam Suhjian, Welding, Computor, Call Centre lem bad kiwei kiwei, hynrei ka long pat kaba sngewphylla ba hapoh jong katei ka jaka aijinghkai ym shem la don wat tang uwei u ne ka samla Khasi, kata la ka long naduh ki nongtrei, ki nonghikai bad ki nongshah hikai ruh kumjuh.
Haba katei ka jingleit kynduh ia ki nongpyniaid jong katei ka jaka ai jinghikai, ki dkhot ka FKJGP ki la ioh ban iakren bad u Chimmay Goswami, kum u Manager, kumta haba ki dkhot ka FKJGP ki la pan jingpynshai na utei u Manager, la mih ka jingiania kaba jur, namar ka jingkren kyllain da utei u Manager.
Haba kren sha ki lad pathaikhubor, u Samla Artison Khongstid, President ka FKJGP, Byrnihat Circle, u la ong ba hapoh jong katei ka jaka, kitei ki bar jylla ki la pyntreikam da ki skhim kiba bunjait hynrei kim shem la ioh jingbit naei naei ruh.
Kaba kham pawshai eh halor ka jingleh bymhok da kitei ki bar jylla ka dei halor ka DDU-GKY, ha kaba kitei ki bar jylla ki la pan jingbit na ka sorkar Assam, hynrei ki pyntreikam pat ha Meghalaya bad kaba kham pynlyngoh eh ka long ba na Meghalaya ym shem la don kiba tip, nalor kata kim shah shem la ailad ia ki samla Khasi kiba kwah ban leit shah hikai ha katei ka jaka.
“Kum ka seng ngi sngewlyngoh ban lap ba ha katei ka jaka la pyntrikam ia shibun ki Project, hynrei ka jingshalak da kitei ki bar jylla ka long ba ki pan jingbit na ophis ka Deputy Commissioner ka Ri Bhoi ban buh da kata ka North East Skills Development Centre, kata ruh la shu leh lymmuh bad khlem da lah ban pynshai" ong u Samla A.Khongstid.
Nalor ba kam shah ia ki samla Khasi ban leit shah hikai ha katei ka Jaka, nalorkata ka dei ruh ka jaka kaba la shu leh beain khlem da pynbiang ia ki kot ki sla, namarakata kum ka seng hi hadien kane ka jingiakynduh, ngi la aipor ba un pynbiang ia ki kot ki sla hapoh Shitaiew, lym kumta ngim banse ban shim da ki lad ki lynti kiba kham tyngeh, u la ong.
Shillong:Ka jingialang jong ka National Peoples Party (NPP), ka la rai hynnin ka sngi, ba kan pyniakhun ha baroh 24 tylli ki Constituency jong ka thain shatei mihngi ha ka elekshon Lok Sabbha ka ban wan bad lada ka long kumta, ka paw shai ba katei ka seng, kan sei kandidet, na bynta ka elekshon Lok Sabbha ha Shillong Constituency ruh kumjuh.
Ha ka jingiakren bad ki kotkhubor hynnin ka sngi, U Conrad, ula pynsngew ba ka rai jong ka jingialang, ka long ban iakhun ha baroh ki Constituency jong ka thain shatei lam mihngi bad kumta, u pynsngew ba ka seng, ka don jingthmu ban iakhun ia ka Shillong Seat ruh, wat la ka jing iakren, ka dang iaid, na ka bynta ban ia sngewthuh jingmut lang hapdeng ki paralok kiba don lang ha kane ka sorkar Meghalaya Democratic Alliance (MDA).
Na ka liang jong ka seng UDP, ka la iaid shakhmat mynta, na ka bynta ban pyn thikna ba U bah Jemino Mawthoh, uba dei U General Secretary jong katei ka seng, un iakhun beit ia ka Shillong Seat, kum u kandidet jong ka seng UDP, ha kaba yn mynjur lang jong ka kynhun sorkar MDA, hynrei kat haduh mynta ka rai kaba shai, kam pat don haduh mynta.
Central Bureau of Investigation (CBI), ka iai bteng ban tohkit ia U Rajeev Kumar, Police Commissioner ka Kolkata, ha ka sngi kaba ar mynta ka sngi, ha ka jingiadei bad ka jinglum pisa jong kawei ka kompeni Saradha, ha kaba la kynnoh, ba ula pynjah ia ki kot jingtohkit kiba donkam bha ha katei ka jinglum pisa beain katei ka kompeni.
U MP barim ka seng TMC ruh, U Kunal Ghosh, ula shah tohkit haduh phra kynta mynta ka sngi, ha ophis jong ka CBI ha Shillong, halor katei ka jing bamsap jong ka kompeni Saradha.
U Ghosh, ula shah kem ha U Naiwieng 2013 bad ula ioh jamin ha u snem 2016.
U Ghosh, ula poi ha ka por 10baje mynta mynstep, katba U Kumar, u poi ha ka por 10.30 eiei.
Central Bureau of Investigation (CBI), ka la tohkit ia U Rajeev Kumar, Commissioner of Police jong ka Kolkata, haduh phra kynta, ha kaba iadei bad ka jing bam tuh pisa jong ka kompeni Saradha.
U Kumar, u wan sha Shillong na Kolkata,ha ka sngi thohdieng bad la iathuh ba ka CBI, ka tohkit ia u, na ka bynta phra kynta kynthih, kaba sdang naduh ka por 10.45 baje mynstep bad u mih na ka ophis jong ka CBI, kaba don ha Oakland, ha ka por 7baje mynmiet.
Kiwei pat ki khubor, ki iathuh ba U Kunal Ghosh, uba dei U MP barim jong ka seng Trinamool, ula wan sha Shillong bad la tohkit ia u, mynta ka sngi Blei da ki briew jong ka CBI.Hynnin ka sngi, ki pulit Special Force (SF)-10, ki pahara skhem bha ia ki bynta jong ka ophis CBI ha Shillong, na ka bynta ban lait kino kino ki jingjia ki bym tip lypa.
U Ghosh, ula shah kem mynshwa ha u snem 2013, na ka daw jng ka jing donkti jongu ha ka skhim lum pisa jong ka Saradha bad ka  Rose Valley.
Guwahati:U Yashwant Sinha, myntri pla pisa barim jong ka sorkar India, ula kren shai mynta ka sngi, ba ka ain buhai shnong jong ki poiwir lane kaka dei kaba bakla lut nadong shadong bad ka dei hi ruh, kaba long pyrshah ia ka jingsngew jong u paidlang ka Ri hi baroh kawei bad ula kren shai ba kane ka ain, kan nym long  ain satia ha ka iing dorbar Rajya Sabbha, namar ba kane ka sorkar, kan nym wan phai shuh satia sha ka jing synshar hadien ka elekshon MP 2019.
Haba kren ha ka jingialang ynta ka sngi ha Guwahati, U Sinha, u kren shai ba u paidlang jong ka thain shatei lam mihngi, u dei ban pyn thikna ba ka BJP, kam bit ban ioh wat tang kawei ruh ka shuki Lok Sabbha, ha kane ka sien ka ban sa wan.
“Nga sngewthuh shai ba ka dei tang ka seng BJP, hynrei kiwei pat ki seng sain pyrthei, ki pyrshah jur ia kane ka ain bad nga artatien ba kane ka seng, kan nud ban pynlong ain ia kane ka ain Citizenship Bill ha ka iing dorbar ka ban sa long, namar ba ka iing ka don ha ka huri hura" bad ula kren shai ba kane ka sorkar kaba mynta, kan nym wan phai shuh satia ha ka bor synshar.
U Sinha, u ong shuh shuh ba ka thain shatei lam mihngi, ka don ha ka jingma kaba khraw jongka, namar kano kano ka jingleh ban pynduh jait, ka ia kynduh beit, da ka jingialeh pyrshah.
“Ki briew jong ka thain shatei lam mihngi, ki ialeh pyrshah, namar ba ki ia kynduh ia ka jingma jong ka jingdon jingneh jongki, lyngba kane ka ain" ong U Yashwant Sinha.
“Nga sngew ba kane ka bill, ka long kaba bakla lut khoit na sdang ha kut.
Na ka lain jong ka ain, na ka liang ka riti synshar, ka soskular Assam Accord bad na baroh liang bad ka dei ruh kaba long pyrshah ia ka ri hi baroh kawei.
Kumta nga pyrshah iaphi bad ngan pyrshah ia kane ka bill  bad ngan ia khun, kat shaba phi donkam ianga" ong U Yashwant Sinha.
Shillong: Ka Mawkhar Dorbar Shnong ka la pynlong ia ka Dorbar Shnong ha ka 9tarik Rymphang 2019 ha Community Hall jong ka Shnong ban jied bad pynthymmai biang ia baroh ki dkhot nongkitkam ki jong ka.
Ki nongkitkam kiba la shah jied ha kane ka sngi ki kynthup ia U bah Arwan S Tariang, Rangbah Shnong, U bah Ransom Sutnga bad U bah Keansly Basaiawmoit, kum ki Asst Rangbah Shnong.
La jied ruh ia U bah Greater EM Kharpuri, kum U General Secretary nalor kiwei pat ki nongkitma jong katei ka Dorbar Shnong.
Hynnin ka sngi, ha ka jing leit jngoh jong U Narendra Modi, myntri rangbah ia ka Tripura, ka la don ka jing pynher ia ki balun rong iong, kaba long kum ka jingsngew pyrshah halor ka jing pyn trei kam ia ka  Citizenship Amendment Bill lane ka ain buhai shnong ki poiwir.
Kitei ki balun rong iong, la pynher hynnin ka sngi, halor ka dulan jong ka  Ujjayanta Palace.
Kitei ki balun, kiba her ha suin bneng, ki la long ki dur, kiba shongshit shi katdei, ha ki nong pyndonkam ia ki social media.
La iathuh ruh ba ki don tang khyndiat ngut eh kiba leit ban iashim bynta ha ka prokram jong u myntri rangbahduh, ong shuh ka khubor.
Ka Meghalaya ka la pdiang sngewbha ia kano kano ka jingnoh synniang kiwei ki jylla ne ki riew shimet na ka bynta ban pyndonkam ha ka National Games 2022.
Ka jylla ka la pdiang sngewbha ruh ia ka jingnoh synniang ka sorkar Assam kaba T.10 klur na ka bynta kane ka kam.
Haba kren bad u myntri ka tnad ialehkai ka jylla, u bah Banteidor Lyngdoh, u la ong ba ka jylla ka pdiang sngewbha ia ka jingnoh synniang ka Assam bad u la kyrpad ia kiwei ruh ki jylla ban noh synniang lem na ka bynta ka jingdonkam ka National Games ba ka jylla kan pynlongha ka 2022.
“Ngi pdiang sngewbha ia ka jingnoh synniang ka Assam na ka bynta ka National Games", la ong u bah Banteidor.
U la ong ba ym tang ka Assam hynrei ka jylla ka kyrpad ruh ia kiwei ki jylla bad ki kynhun ne kino kino kiba don mynsiem ban noh synniang ia ka jylla na ka bynta ba kan pyndonkam ha ka National Games.
Dang shen, ka sorkar Assam ka la pynbna ba kan noh synniang T.10 klur ia ka jylla Meghalaya kum ka jingai sngewbha na ka bynta ba kan pyndonkam ia ka national games kaban sa long ha u snem 2022.
Ha kawei kajuh ka por, u myntri ka tnad ialehkai u la ong ba ka jingpynkhreh iaka national games ka la iaid shaid shaid bad ka sorkar kan tei ia ka games village ha Mawdiangdiang nalor kiwei pat ki jingdonkam kiba bun sha kiwei kiwei ki jaka.
Kham mynshwa, ka tnad Social Justice ka sorkar India ka la mang pisa T.200 klur ia ka jylla ba kan shna ia ka stadium kaban long ruh ka jaka ialehkai ia ki briew ba duna dkhot met.
Guwahati:  U Narendra Modi, myntri rangbah duh ka Ri, ula pynthikna hynnin ka sngi, ba ka ain  Citizenship (Amendment) Bill 2016, (CAB) kham shym thew tang ia ka Assam, lane ia ka thain shatei lam mihngi.
Haba kren ha ka jingialang paidbah ha  Changsari,  kaba don hajan Guwahati, U Modi, u ong  “Ka Citizenship (Amendment) Bill 2016 kam dei tang ia ka Assam lane ia ka thain shatei lam mihngi, hynrei ka dei ia ka Ri hi baroh kawei.
Ka bill, ka dei ka jing kitkhlieh ban plie lad ia kito ki rit paid, kiba la shah leh niew bein ha  Pakistan, Afghanistan bad Bangladesh.
Ka jing pynrung ia katei ka ain, kan ailad ia kito kiba la shah weng noh sha shiliang, ha ka por jong ka jing ia khlad jong ka India bad ka Pakistan bad kiba ieid ia ka India, ba kan wan shong wan sah sha kane ka Ri bad ka dei ka kamram jong ka India, ba kan pdiang ia ki" ula ong shuh shuh.
“Nga pynthikna  hangne, ba kane ka ain, kan  nym pynthut ia ka Assam lane ia kino kino bynta jong kane ka thain bad kane ka ain, kan ailad ia kito ki rit paidbah, ba kin tyrwa ialade ban long ki nong India bad kam don jingmut satia ban ailad khlem da peit bniah bha" ong U Modi.
Shillong: Ki don 230 ngut ki kandidet, kiba mih ban iakhun ia ka elekshon sha ki ar tylli ki District Council ha ka 27tarik Rymphang 2019.
Na kitei ki don 131 ngut ki ban iakhun ha ka elekshon ha Khasi District Council bad 7ngut na kitei ki dei ki kynthei.
Ka Congress, ka don ia ki kandidet jong ka ha  baroh 29 tylli ki Constituency, katba ka UDP ka don 26ngut, ka NPP 18ngut bad ka PDF 15 bad ka HSPDP 13ngut.
