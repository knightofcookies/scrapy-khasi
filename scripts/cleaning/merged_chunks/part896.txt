Ka jingleh jong iwei i nongthoh khubor ha ka jylla ha ki taiew ba la dep ka la pynshaiong ngain ia ngi baroh.
Ka jingkynthoh jong i halor ka jingjia ha ka Shnong Lawsohtun ha ka 3 tarik July lyngba ka Facebook post jong I ha step jong ka sngi ba bud, ym tang ba ka pynkyndit ia ngi nongpule hynrei wat ia ka Shnong Lawsohtun bad ia ki Pulit ka jylla ruh kumjuh.
Na ka bynta ki nongpule bym pat iohi ne ba khlem leh facebook, ngan kdew khyndiat kaei kaba la jia.
Ha ka jingthoh jong i la sdang da kaba pyni ha u Conrad K.Sangma, Myntri Rangbah badonburom ka Meghalaya ba ki 5 ngut ki khynnah dkhar ba ialehkai Basketball ha Lawsohtun ki la shah shoh da ki tiar pynmynsaw bad kiba la don ha hospital bad kane ka dei ka bym lah pdiang ha ka jylla ba don sorkar bad ka tnad treikam ki Pulit.
I da ong ruh ba kine ki nongshoh kiba lah ban dei ki khynnah na ka jait riewlum (tribal) ki bym shym ithuh dur namar ba la deng mask bad dei ban kem noh mardor ia ki.
I da wanrah ruh ia ka jingshah ban bein ki dkhar ha ka ka jylla da kaba ong ba naduh 1979 kine ki nongpynkular shnong kim ju shah kem bad lada shah kem ruh ki lait noh namar ka jingbym lerkam jong ka jylla Meghalaya.
Shuh shuh I la kynthoh pyrshah ruh ba balei ka Dorbar Shnong Lawsohtun kam don khmat ban iohi? Hato kam tip ba don kine ki riewsniew ha Shnong? Hato kim dei ban mih sha khmat ban wad ia kine ki ba thmu ban pyniap briew? I da pynkut ruh ba balei ki dkhar ki hap ban im ha ka jingtieng ha jylla lajong? Bad ba ma ki ruh ki don hok ban kam ia ka jylla Meghalaya kum ka jong ki kumba long ki nongshongshnong rilum ba nyngkong eh ha ka jylla.
Hadien ba kane ka jingthoh ka la saphriang ha social media (Facebook, Whatsapp bad Twitter), la mih bun ki jingkynthoh ban pyrshah bad ban kyrshan ruh ia kane ka jingnud ban kren jong ine i Kong na ki nongshnong shnong ka jylla kat haduh ba ki don bun kiba la ioh mynsiem ban kren khlem ka jingshisha bad pynthoh bria ia ki Khasi bad ki jaidbynriew riewlum.
Ka jingpur stet jong ka jingthoh jong I la iohi hadien ba ki katto katne ki dkhar kiba sah shabar ka jylla kum u Vic Day, Samrat Dhar, Pinku-rajiv Dey, Bijay Das, Sumantra Sarathi, Subrajit Ghosh, Rohit Kataria bad kiwei kiwei ki la mih shakhmat ban kren syndon ha ka video bad la pynsaphriang ha social media ban thad ia ka jaidbynriew Khasi, ia ki Garo bad ia ki riewlum ka thain shatei lam mihngi baroh, khlem da tip jia aiu.
Kum ki paidbah ngi la kyrpad ia ka tnad Pulit ban leh eiei halor kitei ki video bad shim ia ka lynti ka ain ban wad bad mudui ia kine, hynrei haduh mynta ym pat iohi khubor aiu la leh ban kem ia ki.
Lada ngim lah ban tem kum ia kine ki jingkren phynkhluit ban wanrah ka jingiasngewpher jaidbynriew, kan poi ka khep ba ki riewlum kin don hapdeng ka jingma bakhraw lada ki leit sha ri thor.
Haduh mynta ngim pat tip mano ba don kti ban leh ia katei ka kam kaba ngi da pynrem jur, hynrei ban shu kynnoh bad kyllum lut ia baroh ka dei kaba bakla shibun khlem da tip ia ka jingshisha mano ba leh bad na ka daw aiu.
Halor kane ka jingleh bam ja khluit jong I kaba la wanrah ka jinglehrain ban shu kdew kti ia ka Shnong, Ka Dorbar Shnong Lawsohtun da kawei ka rai ka la ai syndon da ka ejahar pyrshah ia I Kong ha ka bad pynshai ruh ba ka pynrem ia ka jingjia bad kan iatrei lang bad ka bor Pulit ban ioh kem ia kiba donkti.
Ha ka interview ba la pyniaid da ka Batesi Tv ba la mih ha ka 15 tarik July, ine I Kong I la pyrshang katba lah ban sait khuid ia kaba I la leh.
Hangne ngin ia peit kumno ngi sngewthuh ia ka jingmut bad jingkren jong I.Kawei kaba lyngngoh eh ka long, kumno I tip ba kine kita kiba leit shoh dei naka daw ba kita kiba shah shoh ki lehkai basketball ne ki pynkhein ia ka social distancing.
Kumno I lah long tikna ba kita ki Khynnah ki ba shoh baroh ki dei na Lawsohtun.
Haba ki dkhot ka Dorbar Shnong kim don haka por ba jia, te kumno kin tip kiei kita ba leh ia kane ka kam.
Kaba sngew shutia ban iohi ba ha ka Facebook I la kynthoh pyrshah iaka Dorbar Shnong khlem da tip ia ka jingshisha katba haka interview ha Batesi Tv I ong ba kadei ka jingkhot ia ka Dorbar ban kem ia kine.
Ka jingong ba man ka por ym juh lah ban kem haba don kum kine ki jingjia ka long ka jingkynthoh ia ka rukom treikam ka tnad Pulit kaba baroh ngi tip ki la bun ki khep ba ki Pulit kim shongthait ban wad sabut bad kem ia ki riewsniew ha sor ne shawei ruh.
Ha ka Facebook post i la ong ba ki lah ban dei ki ‘tribal’ hynrei ha ka interview pat I la kubur ba kumno yn ithuh haba ki deng mask.
Kane ka jingkylla ktien jong I ka pynpaw ba i la nguit ia la ka prie.
Bad I ong ruh haba ym ithuh shuh ba ki deng mask ne ‘hood’ te ym lah shuh ban kem, te balei pat I da batai stad ia rukom treikam jong ka tnad Pulit ba ka dei ban don kata ‘inteligence’ kaba lah ban kem wat haba ym ithuh ia ki dur khmat.
Kane ka jingkren kyllain jalebi jong i ka pynpaw iaka jinglong arsap ban shuh tap eit miaw iakaei kaba i lah dep khlei.
Ngi pynrem jur ia kane ka jingjia hynrei ka jingkynnoh ruma jong I ia ki riewlum hi ka la dei ka jingkren bieit bad bymshong nongrim.
Lada im buh ia kitei ki kyntien ha ka post jong I ha Facebook kan jin da lah bha shikatdei eh.
Da ka ba ong tribal I la kynthup ym tang ia ki riewlum haka jylla Meghalaya hynrei iaki wei ruh ki ba don ha kiwei pat ki jylla ha ka Ri India baroh kawei bad kham tam eh I lah kynthup ialade ruh.
Shuh shuh haka interview I la shu kren shabar ka jingkylli kaba khlem iasoh bad ka jingjia da kaba poi pynban sha ka ki kam pynroi ne development, ka jingbym ioh kam ioh jam bad ka jingbymdon ki madan ialekai ha ki Shnong tang ban pynksan jubor ia ka jingkren la jong.
Haba kumne da la sngap bha ia kato ka interview la sngew ba ma I te I lah long kum nongpyniad shnong, nongmihkhmat, nongtohkit hapoh ha tnat Pulit, basketball coach, nongthoh kotkhubor, nongpynkhin win ruh.
Ngi pynrem lada don kino kino kiba byrngem ne pyntieng ia I hapoh social media, namar kam bit iano iano ruh ban leh kumta.
Hynrei ngi pynrem ruh iaka jinglaplah jong I ban pynthohbria ia ki Khasi bad ki riewlum baroh lah kum ba ki don kti lut ban leit shoh leit dat ia kiwei bad ruh kumba I iohi da la ki jong ki khmat kaei kaba jia hakato ka sngi.
Haba la kylli bad kdew ia ka kot khubor kaba i trei bad ka jingktah kane ka ejahar, I Kong I ong beit ba “Ngam sngew eiei ia ka jingsngew ki paidbah" bad hadien pat ong pynban “I stand for humanity" (Nga ieng na ka bynta ka longbriew manbriew).
Ka jingkyllain bad iasaid ksan ka la paw shai kdar hangne.
Lehse dei na kata ka daw ba ha ka kot khubor jong i bunsien la iohi ia ki khubor ba lamler kum ka jingjia ha Them Metor ha u 2018 bad la pynmih ruh ia ki jingthoh/article jong kita kiba ju mlien ban shu bud tuh na ki jingthoh jong kiwei.
Kaba sngew phylla ban iohsngew na I pat ba I ong ba i kren halor ka hok bad Jingshisha katba ki kam jongi pat ki poi shawei.
Ngim pat klet ba wat ka Ing Kashari badonburom ka Meghalaya High Court ka la phah siew ia I haduh 2 Lak tyngka hapoh shi taiew na ka jingbymkohnguh jong I ia ka ain ka Kashari ha u snem 2019.
I kam ba kum ka nongthoh kot khubor i don ka hok kum I nongshnong Shnong ka Ri India hynrei I ong ruh ba im dei nakano kano ka jaidbynriew (kumba I ong ma ‘Ngam belong ia kane ka community ne kata ka community").
Hato ngin sngewthuh kumno halor kane bad in ieng hakano ka nongrim ban pynshisha ia la ka tynrai? Hynrei hangto hi i la ong noh pat ba “im lah ban ong ba kat kaba leh ka jaidbynriew jong nga kaba dei suda".
Te I dei na ka jaidbynriew aiu haba kumta? Kane ka jingkren khongpong khongdeh jong I kumne te ka pynlong artatien ia ngi bad ka pynpaw ia ka jingong jong I namar kumba I ong hi, wat tang iaka shithi ba i ioh na ka ki Pulit ban leit hajir halor ka ejahar ba la ai daka Dorbar Shnong ruh I khlem pule bha kaba mut ba im burom ne suitniew ia ka tnad Pulit hi baroh kawei.
Te haba kumne kam myntoi ban ia tai nia markhmat bad I, namar shu sep kai ka por jong ki nongiatai nia bad ki paidbah.
Ngi da kyrpad jur ia ki nongshnong ka jylla bad ka Ri India ba kin sngewthuh ba ka jingjia ha Lawsohtun kam dei kaba don kano kano ka jingthmu ban leh bein ne shoh bein tang namar ba iapher jaidbynriew (Communal hatred or Racism).
Ha kane ka jingjia lei wat uwei na kiba shah shoh bad u kpa jong u ruh ki la kubur ba kane kam dei ka daw jong ka jingpher jaidbynriew.
Ngi da kyrmen ruh ba kiba donkti kin shah pynshitom kat kum ka ain.
Ban wanrah ia kiei kiei kiba la dep naduh ki snem barim bad khyllie biang ka dei ka jingkwah ia ka jingiaum snam kaba shyrkhei.
Ban da long kumta te hato ka jingsuk kan ioh ban don hadpeng ki bynriew ka pyrthei baroh? Kum ban shu ong noh, ki jaidbynriew Jiw te ki la shu kput beit ia ki German haduh mynta ia kaei kaba ki mad ha ka Holocaust ha ka Thma Bah Ba Ar (1939-45).
Ha kano kano ka jaidbynriew ki don beit ki riewsniew bad nong shim kabu ban pynsniew, kam mut pat ba baroh shi jaidbynriew ki long kumta.
Wat la u briew kum uto u vic day bad ki paralok jong u ki don ka jingshun bad isih ia ki Khasi, ym baroh ki dkhar ki long kum ma ki.
Ka jylla ka donkam ka jingsuk bad kata kan urlong bad neh lada ngi ieng ban iatylli kum ki nongshong shnong ka jylla, khlem da niew bein iano iano ruh tang namar ba iapher jaidbynriew.
Shillong: Hadien ba ka sorkar jylla, ka la rai ban pynlong ia ka jingtest naphang ia ki jaka ba iajan bad ka ktem shipai ka ba don ha Umpling na ka liang u Director ka tnad ka koit ka khia u Dr Aman War u la iathuh ba hadien ba la pyndep ia ka jingtest naphang ia ki nongshong shnong  ka shnong Umpling  kam don kano kano ka Community spread ha kine ki thain.
U Dr War, u la iathuh ba ha ka shnong Umpling la dep ban pyndep ia ka jingtest naphang ia ki 547 ngut ki briew ki ba sah ha ka ne ka shnong Umpling bad myn hynnin ka sngi ladon ki ba test positive da ka jingtest Rapid test Kits  ia ki saw ngut ki nongshong shnong ha kane ka shnong hynrei mynta ka sngi hadien ba la dep ban leh ia ka RT-PCR test ia kine ki briew ki long negative.
U la iathuh ruh ba ha ka shnong Nongmynsong la dep ban test naphang ia ki 1001 ngut ki briew bad baroh ki long negative, katba ha Mawpat ki briew jong ka tnad ka koit ka khia kin sdang ia ka jingtest naphang bad ka shnong Mawpat ruh kadei ka shnong ka ba donkam  ban test ia ki nongshong shnong  namar ba kane ka shnong  ruh ka dei kaba iajan bad ki shipai BSF.Shillon: U Director ka tnad ka koit ka khia u Dr Aman War  haba ia kren bad ki lad pathai khubor u la iathuh ba haduh mynta ha ka jylla ym pat don kano kano ka jing ia bit jingpang lane Community spread, hynrei ka District  ka ba kham don jingma ka dei ka ha ki thain Khanapara bad ki wei ki jaka ki ba marjan  bad ka Assam.
Haba iakren bad ki lad pathai khubor u Dr War u la iathuh ba ka thain Khanapara ka dei ka wei ka jaka ka ba buh jingma bha ha ka ba iadei ba u jingpang Corona Virus na mar ba ka long ka ba iajan bad ka Assam bad ki briew ki ba shah kthah ha ka ne ka jing pang ki ba bun ki ba ioh ki dei na Assam.
Haduh mynta ha Ribhoi District haduh mynta ki briew ki ba shah ktah ha ka ne ka jingpang ki long 35 ngut kynthup ia ki ki 4 ngut ki ba la test Covid positive mynta ka sngi, 3 ngut na kine kawei ka dei ka lok jong u wei u briew jong ka tnad ka koit ka khiah, u ba la test Covid positive ha ki ne ki sngi ba la dep, bad 2 ngut ki dei ki khun jong u wei pat u briew ka tnad ka koit ka khia.
U Dr War u la iathuh ba na ki 35 ngut ki briew ki ba  don ia jingpang Covid-19 ha Ribhoi District  5 ngut ki dei ki briew jong ki kynhun shipai bad kiwei ki dei ki ba iabit na u nongtrei ha Green wood Resort bad ki wei ki dei ki ba iabit na u briew u ba phah ban leit sumar sha ki hospital ka ba don ha Guwahati.
Shillong: U Director ka tnad ka koit ka khia u Dr Aman War u la iathuh ba mynta ka  sngi la test covid Positive ia ki 15 ngut ki briew , 7 ngut na East khasi Hills District,3 ngut na West Garo Hills District,4 ngut na Ribhoi District bad uwei na South west Garo Hills District.
Haduh mynta ka jylla ka la don 367 ngut ki briew ki ba dang don ia ka jingpang Covid-19 ,ha East Khasi hills district 314, na kine 240 BSF ,14 ki ArmForces bad 60 ngut ki riew paidbah,ha Ribhoi District 35 ngut ha East Jaintia Hills 2 ngut ha South Garo Hills 2 ngut, ha West Garo Hills District 11 ha South West Garo Hills District uwei ha East Garo Hills District uwei,bad ha North Garo Hills District uwei.
Haba ia kren bad ki lad pathai khubor na ka liang u Dr War u la iathuh ba na East khasi Hills District ki don 7 ngut kiba ioh ia katei ka jingpang Covid -19 na ki ne 4 ngut ki dei ki shipai BSF bad 3 ngut ki dei ki ba wan phai na shabar ka jylla 2 ngut ki dei ki ba wan phai na Assam bad uwei na Bihar.
U la iathuh ruh ba uba na  West Garo Hills District u wei u dei u shipai BSF bad 2 ngut ki riew paibah  ki ba wan phai na shabar ka jylla bad 4 ngut ki dei  na Ribhoi District  3 ngut ki dei ki High risk contact jong ki 2 ngut ki briew jong ka tnad ka koit ka khia ki ba la test positive bad uwei u dei nongap pang ha NEIGRIMHS Hospital bad u dei ruh u high Risk Contact jong u shipai BSF u ba la test Covid-19 ha NEIGRIMHS Hospital.
Ki briew ki ba la dep ban phah ia ka sample ki long 26940 ki ba long negative ki long 26,000 ki result ki ba dang ap ki long 522 bad ki briew ki ba la wan phai ha ka jylla ki long 22,504.
Ha ka jingim ka jong ngi ki briew ngi dei ban kwah nyngkong eh ia ka jingieid, namar Ka jingieit hi Ka dei kiei kiei baroh Ka jingieit Ka dei Ka jing long babha Ka jingieit Ka dei Ka jing suk jingkmen Ka jingieit Ka dei Ka spah Ka phew Ka jingieit Ka dei Ka jing nang jing stad Ka jing ieid ka dei ka nam Ka kyrdan Ka jingieit Ka dei Ka jing tip lem.
Ka jingieit Ka dei Ka akor Ka burom Ka jingieit Ka dei Ka hok ba shisha Ka jingieit Ka dei Ka jing tip briew tip Blei Ka jingieit Ka dei Ka jing sngewbha ha u Blei Ka jingieit Ka dei Ka jing sngewthuh ia kiei kiei Ka jingieit Ka dei Ka jing Kyrkhu Ka jingieit Ka dei Ka jingshai Ka jingieit Ka dei Ka jingshisha Ka jingieit Ka dei Ka nongrim ba skhem Ka jingieit Ka dei Ka long ïing Ka ba phuh ba phieng Ka jingieit Ka dei Ka jingim bad Ka jingieit Ka dei Ka ba nyngkong eh ha ka pyrthei bad Ka jing sdang ia Ka jingim Ka jong ngi ruh Ka dei Ka jingieit kumta haba ngi don ia Ka jingieii ngi la don lut baroh ia kiei kiei kiba ngi kwah bad haba ngi don ia Ka jingieii ngin don ia Ka ta Ka jingpynim na u Blei.
Shillong: Ki don sa 9 ngut kiba ioh ia ka jingpang khlam Covid haduh mynta ka step, ha ka Jylla.
Na kitei ki kynthup ia 3 ngut ki shipai BSF kiba don ha East Khasi Hills, nangta sa 3  ngut kiwei pat bad 3 ngut ha Ri Bhoi District.
Haduh mynta ka sngi, ki don baroh 365 ngut, kiba ioh ia katei ka jingpang ha ka Jylla, ha East Khasi Hills ki don 313 ngut bad kitei ki kynthup ia 239 ngut ki BSF, kiwei pat 60 ngut bad kiwei pat ki shipai ki long 14 ngut.
Ha Ribhoi, ki don baroh 34 ngut, ha East Jaintia 2, West Garo Hills 11, South Garo hills 2,  South West Garo Hills 1, East Garo Hills 1, North Garo Hills 1.
Baroh kiba la jem ki long 49 ngut bad kiba iap, ki long 2 ngut.
Shillong: Ka HYC Mawlai circle, kum shi bynta jong ka jingrakhe ia ka jingdap 6 snem bad ha kajuh ka por kum ka jingkynmaw burom ia ka lyngkhuh snem iap ba 185 snem u Tirot Sing, mynta ka 17 tarik Naitung ka la pynlong ia ka jingsynreit dawai ha shi lynter ka Surok bah Mawlai ia kaba la sdang na Jingkieng Mawlai Iewrynghep ter ter shajan lynti rim Nongkwar bad la pynbud sa ia ka long round road Mawlai pump, Nonglum, Mawdatbaki Shaduh Mawroh.
Ha kane ka step ka seng ka la ioh ban ai sngewbha ia ki Stand Hand free sanitizer , ki mask bad sanitizer sha ka Dorbar shnong Iewrynghep, Phudmuri bad Mawroh, la sam de ia ki paitbah nongiaid lynti nongshong dukan da ki mask bad sanitizer.
Haba ai jingkren u Bah Donboklang Kharlyngdoh President HYC Mawlai circle u la ong ba ka seng mynta u snem kam shym la lah ban pynlong ki prokram kiba iadei bad ka jingdap snem jong ka seng lane kum ka jingkynmaw burom ia u Tirot Sing Syiem lyngba kiwei ki prokram.
Hynrei mynta u Snem namar ka jingwan jong kane ka Khlam COVID-19 ha shityllup ka pyrthei, ha kaba ka la wan iuh kjat ruh hangne ha Ri jong ngi, ka seng ka la shim ia ka rai ba ha kane ka sngi, kan iakhun da kaba iada ia ka imlang ka sahlang lyngba ka jingsynreit da ki dawai bacteria (Sodium tablet) bad ia kane ka program la sdang naduh ka 6 baje mynstep bad la pynkut ha ka por 10 baje.
U la ong ba ka jingsynreit dawai, ha kane ka jingdap 6 snem, ka long ka dak ym tang ban pyniap ia ki khniang jingpang lane ban iada na u COVID-19, hynrei ka long ruh kum shibynta ka dawai ban pyniap noh ia ki mynsiem pihuin arsap, ka jingiakawang ktieh bad jingiatan tyllai hapdeng ka Jaidbynriew jong ngi.
U la ong ruh kum ka seng ha kine ki 6 snem ba la dep ngi la mad ia shibun ki jingtynjuh lane ki erlangthari, hynrei u la ong ba ka HYC hi da lei lei kan nym khyllem, “Ngin long kum u Diengbilat uba ki thied kin nang ngam skhem hapoh niamra bad ki tnad jong ka kin dang iai kaweh na bynta ban pynthikna ia ka shongsuk shongshngain hapoh ka Bri u Hynniewtrep".
Nongpoh: Tang namar ka jingnang kiew kiba ngat ha ka jingpang khlam COVID-19 hapoh ka jylla hi baroh kawei, na ka liang ka sorkar jylla ha ryngkat bad ki bor ka tnat ka Koit ka Khiah ki la shim syndon da ka sienjam ban pynkylla shwa ia ka General Nursing and Midwifery Nursing School kaba don ha ka shnong Pahamsyiem, Ri Bhoi District sha ka Corona Care Centre (CCC).
Ia kane la pyntikna hadien ka jinghiar jurip da u Myntri ka tnat ka Koit ka Khiah u Bah A.L Hek u ba la leit ban jurip ia ka jingtei pyndep ia kane ka jaka pule nus kaba la tip kum ka GNM Nursing School ha ka shnong Pahamsyiem kaba dang sahteng sa katto katne tylli ki bynta hashwa ban lah ban plie paidbah lane ban sdang pyntreikam noh ia kane ka jaka pule.
Ha katei ka jingleit jurip jong u Myntri ka tnat ka Koit ka Khiah, la synranlang ruh da u MLA ka Nongpoh Konstituensi u Bah Mayral Born Syiem, u Bah Balajied Rani MDC, u Bah Aman War, Director (MI) ka DHS, ka Kong RM Kurbah, DC ka Distrik, u Dr.M.Mawrie, DMHO nalor kiwei kiwei ki ophisar kumjuh ki nongialam shnong ka Pahamsyiem.
Haba iadei bad katei ka jingleit jurip, u Bah A.L Hek kum u Myntri ka tnat ka Koit ka Khiah, u la ong ba ka tnat ka Koit ka Khiah ka la treishitom ban pynbit pynbiang noh ia ki jingtei bad ki jingdonkam ha kane ka jaka pule nos kaba don kumba 50 tam eiei ki jingthiah bad ka Hostel, ha kaba haduh kane ka kynti ki jingdonkam naduh ki jingthiah, ka jingpynbit ia ka building, ka um bad kiwei kiwei ki la long kiba la biang hynrei kaba sah ka long satang ka jingtan ïa ka bording ilektrik bad ïa u surok u ba paka ban poi sha kane ka jaka pule.
Shuh shuh u Bah Hek, u la iathuh, ba ka sorkar jylla ha ka jingpynbeit lang ruh bad ka tnat ka Koit ka Khiah ki la sngewdei ban pynkylla shipor ïa kane ka jaka pule sha ka Corona Care Centre khnang ban iohlad ban buh bad ban sumar ia kiba ngat ha ka jingpang COVID-19, khamtam eh ruh, hadien ba la sakhi ka jingnang kiew kiba ngat ha kane ka jingpang ka la nang jur na kawei ka sngi sha kawei pat.
Halor katei ka jaka, u la ong ruh ba ka jingtrei ha katei ka jaka pule ka la nang iaid shaid shaid bad ka jingtan bording ruh ka la sdang bad ka jingpyntrei ia ka surok kan sa sdang noh shen, ha kaba u la ong ruh ba la kumno kumno yn plie noh ia katei ka jaka pule nos ha ka 15 tarik u bnai Nailar mynta u snem.
Katba na ka liang u Bah Mayral Born Syiem, MLA ka Nongpoh, u la pynpaw ia ka jingkmen kaba khraw halor ka jinglong kaba kloi jong u Myntri ka tnat ka Koit ka Khiah ha ryngkat bad ki ophisar ka tnat ka koit ka khiah, ban wan jurip bad ban tuklar halor ka jingtei ia katei ka jaka pule nos, kaba dei ruh kawei na ki jingtei kaba la sahteng mynta la bun bun snem, hynrei lyngba katei ka jingjurip la lah ban sngewthuh ba ka kam ka la nang iaid sted bad shen yn lah ban plie paidbah noh ia ka.
Nongpoh: U Dasakhiatbha Lamare, MLA ka Mawhati, myn hynnin ka sngi u la pyllait paidbah ia kawei ka kali kit nongpang (Ambulance), na ka bynta ban shakri ia ki paidbah ka thain Mawhati hi baroh kawei bad ia katei ka Ambulance, kaba la thied lyngba ka Chief Minister Relief Fund, la aiti sha ka Mawhati PHC na ka bynta ban pyniaid bad ban shakri ia ki paidbah jong katei ka thain.
Kiba la donlang ha kaba pyllait paidbah ia katei ka Ambulance, ki kynthup ia u Bah Raton Manik Mukhim, Working President ka Mawhati NPP Block, Bah Donbok Kharnaior Genenral Secretary ka NPP Mawhati Block, Kong Wansida Malieh Secretary NPP Mawhati Women’s Wing, ki Rangbah Shnong ka thain Mawhati lem bad kiwei.
Haba iadei bad katei ka jingpyllait paidbah ia katei ka Ambulance, u Dasakhiatbha Lamare, u la ai ka jingkhublei ba kyrpang ia ka sorkar jylla, khamtam ia u Conrad K.Sangma, Myntri Rangbah bad ia u Bah AL Hek, Myntri ka koit ka khiah, namar ka jingsngap jong ki ban pynioh ia katei ka Ambulance sha katei ka PHC, kaba dei ruh kawei na ki PHC, kaba la donkam shisha ban don ia ka kali kit nongpang kaba pura bad ka ban don ha katei ka PHC.U Dasakhiatbha Lamare, u la kyntu ia ki nongialam shnong bad ki paidbah jong katei ka thain, ba ki dei ban pyndonkam hok ia katei ka Ambulance bad ruh ba ki dei ban sngew ba ka dei ka mar lajong bad kaba ai jingiarap ia ki paidbah, khnang ba katei ka kali kan neh bad kan ai shisha ia ka jingshakri kaba pura ia ki paidbah jong katei ka thain hi baroh kawei.
Shillong: U Shongknor ka iing dorbar thawain ka jylla, u bah Metbah Lyngdoh, uba dei ruh MLA jong ka Mairang, u la pynbna myn hynnin ka sngi ba yn buh noh ia ka dur mot ba shiryn ieng u Syiem Tirot Sing Syiem ha Mairang.
Haba kren ha kane ka sngi kum u kongsan ha ka jing ialang ban rakhe ia kane ka lyngkhuh sngi iap ban 185 jong u Syiem ka Hima Nongkhlaw u Tirot Sing Syiem u la ong ba da kam dei ban don kane ka khlam COVID-19, la dei ban dep ia kane ka jingthmu, hynrei kane ka jingjia ka la pynthut.
La iathuh ha kane ka jingialang ba ka kam ka la iaid sha khmat bad hapoh kine ki khyndiat bnai yn sa lah ban pynurlong ia kane ka jingthmu bad ia kane ka dur kaba shirynieng jong u khlaw ka wait jong ka jylla yn buh ha Mot Tirot ha Mairang, ha ka jaka ba don u mot ba mynta.
Ha kane ka sngi na ka liang jong u Shongknor u la kren ruh ha kaba ia dei bad kane ka Khlam COVID-19, u la ong ban ia leh pyrshah ia kane kam dei tang ka sorkar, hynrei don kam ia ka jingiatrei lang da baroh ki paidbah nongshong shnong da kaba don ka jingkitkhlieh da lade ia lade.
U la ong ba ka sorkar ka la pynmih ia ki jingbthah na ka por sha ka por bad kum ba ka long mynta baroh ki briew ki tieng ia kane ka jingpang bad ka jingtieng ka long bay m pat don dawai.
U la ong ba ki Ri jong ka pyrthei kum ka Russia, England, Israel bad ka India ruh ka la ialeh ban pynioh ia ka dawai ban ia khun pyrshah ia kane ka jingpang.
Kaba kongsan eh ka long ba ki paidbah ki dei ban ia sumar da lade ia lade, u shongknor u la pynpaw ia ka jingsngewnguh ia ki khlieh nongsynshar ba ki la ia treilang ryngkat ryngkat bad ka sorkar ha kane ka jingialeh ban teh lakam ia kane ka khlam.
U la ong ba ka sorkar ka la shim ia baroh ki lad ki lynti ban ialeh pyrshah iakane.
Ha ka jingkren jong u CEM jong ka KHADC u bah Titosstarwell Chyne u la ong ba ka jinghikai kaba kum ki long dien ki ioh ka long ba dei ban bud ia ki nuksa jong u Tirot Singh bad ka long ba ym dei ban shaniah ha kiwei bad ba ymd ei ban ailad ba ia ka hok yn shah knieh noh ha kiwei pat.
U la ong ba kam myntoi ban rakhe ia kane ka sngi lada ngim bud ia ki dien jat jong u bad ban bun ia ki dien jat jong u ka long ba lada don ha kano kano ka bynta kaba trei to ban pyndep hok ia ka kamram kaba la pynkhamti.
Kiwei ki nongkren ha kane ka sngi ki long u EM ba dei peit ia ki kam Elaka jong ka KHADC u Bah Jambor War, u Syem jong ka Hima Mylliem u Paiem Ainam Syiem, u Syiem Khynnah jong ka Hima Khyriem u Syiem Habapan Sing Syiem, u Bah Ernest Mawri President jong ka BJP Meghalaya State Unit u MDC jong ka Mariang u bah Batskhem Ryntathiang, kiba la ia don lang na ki seng bhalang  u Bah KS Rani, Vice President ka HNYF, ki nongialam ka KSU, FKJGP, na ka Kur Syiemlieh bad kiwei kwei.
(SP News Agency).
Shillong: Ka Khasi Students’ Union (KSU), ka pyrshah jur halor ka jingthmu ban pyntrei kam noh ia ka Environment Impact Assessment (EIA), 2020 bad kaba katei ka seng, ka pyrshah jur, ka long namar ba ka sorkar India, ka don jingthmu ban pynduh noh ia ka jing ia sngap paidbah, ha shwa ban tih ia ki mar poh khyndew bad katei ka long pynban, kumba ka sorkar India, ka don jingthmu ban sei ia u par Uranium na ka Jylla.
U Bah Lambok star Marngar, President ka KSU, u iathuh ba katei ka jingleh, ka don jingthmu ban tih noh ia u mar Uranium ha ka Jylla.
U Bah Marngar, haba iakren bad ki kotkhubor mynta ka sngi, hadien ka jing ialang kynmaw burom ia ka sngi iap ba 185 jong U Tirot Singh, u ong ba ka ain jong ka EIA, ka dei kaba pyrshah ia ka rukom bat khyndew ha ka Jylla bad kaba long pyrshah ruh ia ki kyndon jong ka Sixth Schedule.
La pynmih ia katei ka jing pynbna jong ka EIA, ha ka 12tarik Lber 2020, na ka bynta ba ki paidbah kin ai jingmut.
U bah Marngar, u kren pyrshah ruh ba ka sorkar Jylla lem bad ki lai tylli ki District Council, ba ki shu sngap mynthi halor katei ka mat.
Ka KSU, ka dawa namarkata, ba ka sorkar India, ka die ban weng noh mar mar ia katei ka jingthmu ban pyn kylla ia katei ka ain EIA jong u snem 2020.
Ka KSU, ka la phah ruh da ka shithi sha U Prakash Javadekar, myntri ba peit mariang jong ka sorkr India, ha kaba ka dawa ba dei ban pynmih noh da kawei pat ka ain bad hadien jong ka jingpang khlam ha ka Ri.
Shillong:Ka Khasi Students Union Wapung Unit mynhynnin ka sngi ka la leit ban ia jngoh markhmat ia kawei ka Longkmie kaba latip kyrteng kum ka Rashiba Siangshai, na ka Shnong Wapung Skur kaba dei kawei na ki lanot kaba la mynsaw jur na ka  jingshah siat kuli ha kato ka jingjia ha u snem 2014 ha Mookhep.
Kane ka jingleit jngoh jong ka KSU Wapung Unit ia katei ka Longkmie ka long hadien ba ka Seng ka la ioh jingtip shaphang ka  jingshem jingeh bad shem jynjar katei ka longkmie namar ka jingbymlah ban ieng, na ka daw ka jingksam u kuli haki kjat ki jong ka, nangta ka jingban ka jingduk jingshitom namar bymdon nongbsa nongpynbiang ia ka naduh ba la khlad u lok jong ka nangta ka jingbymlah ban trei ban ktah na kadaw ka jingring dkoh ka kjat jong ka.
Ka Seng ha ka jingiakynduh ia katei ka longkmie ka la iohi shisha da la ki jong ki khmat, ia ka jingshem jingjar bad shem lanot katei ka longkmie khamtam namar ba kamlah ban trei ban ktah namar ka jingdkoh ka kjat naduh ba shah siat ha u kuli ki riew thrangsnam.
Ka Seng ka sngewlyngngoh ruh ban tip ba katei ka longkmie haduh mynta ka khlem ioh kano kano ka jingiarap na ka liang ka sorkar lait tang ka bai dawai malu mala kaba ka sorkar ka ai kata ruh tang 20,500 tyngka, ka bym iahap khyndiat ruh bad ka jingshitom katei ka longkmie.
“ Ngi naka liang Ka seng ngi la la rai ba shen ha kine ki khyndiat sngi ban sawan, ngin sa leit ban iakynduh ia ki bor sorkar na ka bynta ban dawa naka sorkar ban pynioh iaki lad jingiarap ia katei ka longkmie kaba la shem shitom ban trei ban ktah na ka jingdei kuli bad ka seng ka la kyntu jur iaka sorkar ba kan pyrkhat lem ia katei ka longkmie khnang ba katei ka longkmie kan nym mad iaki jingjynjar" la ong ki nongialam ka KSU Wapung Unit.
“Ngim kwah shuh ban khyllie ia kato ka jingjia ha uto u snem, hynrei ngi kwah ba ka sorkar ka dei ban iarap bad pyrkhat lem iaki lanot kiba la mynsaw ruh nakato ka jingjia" la ong u kyrwoh naka Seng.
Lah ban pynkynmaw ba katei ka longkmie ka dei kawei na ki lanot kaba dei kuli ha kato ka jingjia shah siat iap kito ki arngut ha ka jingiakhih ban plie dewiong ha ka 24/9/2014 ha ka shnong Mookhep East Jaintia Hills.
Shillong: U Director ka tnad ka koit ka khiah, u Dr Aman War u la ong ba ka don ka jingsuba ba ha RiBhoi District ka lah ban don ka jing ia bit jingpang lane Community Spread, hynrei ia kane yn ym pat lah ban pynthikna kat haduh da ioh ia ka kaiphod, kaba biang na Ribhoi District.
Haduh mynta ha Ri Bhoi District, ki briew ki ba la ioh ia ka jingpang Covid-19 ki long 31 ngut na kine 5 ngut, kiba long covid positive mynta ka sngi ki dei na Baridua bad 2 ngut ki dei ki briew jong ka tnad ka koit ka khiah na Byrnihat check gate.
U la ong ruh ba na kine ki briew ki dei kiba iabit na u ba trei ha Greenwood Resort bad uwei uba sah ha 13 mer u ba la leit ban phah sumar sha jaka sumar ha Guwahati bad test Covid positive.
Ha ki khyndiat sngi ba ladep, ngi iohi, ba u myntri rangbah ba ar, ula sangoh ia kito kiba ju mlien ban kren kai ha ki social media, halor ki ishu bapher, kiba dei halor ka jingtrei kam jong ki heh sorkar, naduh ki minister, ki ophisar bad ki tnat sorkar bapher.
Ngi im ha ka juk social media ha kine ki sngi, bad la iohi, ba ka dei ka juk ia kren mon jong ki briew, ha kaba ha man kawei pa kawei ka jingjia, ki don khyndiat kiba iaroh bad bun bah kiba bein, kiba wohnia bad woh daw bun phew jait.
Kam dei tang kata, kito kiba ju pule ia ki khubor online jong U Rupang lane kiba leit ha ka peij facebook jong U Rupang, ki ju lap, ba ki nongpule, kim bang ia ki khubor jong ki heh ki hain, ki heh sorkar, hynrei ki bang ia ki khubor kai, ki khubor shutia, ki khubor biria bad kumta ter ter bad katei ka dei ka jing donkam jong kane ka juk.
Halor ka jing wohdaw woh dong, ka jingkren bein ne lorni, kam dei tang ia ki myntri sorkar, hynrei ha kine ki sngi, ma ngi ki nongthoh khubor lei, ngi shah woh daw man ka sngi bad lada shu sngap ia ki jingkren jong ki nong wohnia, kata la hap sangeh noh ka thoh khubor; hynrei lada phi peit bha pat, phi iohi, ba kitei ki dei ki jingthoh kiba ia thoh biria bad kiba phi dei ban pule tang ban ioh jingmut.
Ha kine lei ki sngi, ba ka jia ka khlam corona bad ba u myntri rangbah, u ju iathuh tang ia ki number bad um ju pyni kyrteng, la ju lap ba  um dei satia u myntri rangbah, uba shah dumok; hynrei ki nongpule, ki ju kynnoh ba u tieng eit u nongthoh khubor lane ba um pynlut por ban ioh ia ki jingshisha.
Kam lei lei, katba ka jia, namar ba ngi dang shu sdang ban pyndonkam ia ki social media, tang da shi snem tam ne duna eh (ia kiba bun) bad ka ju long ka rukom, ba haba dang shu ioh kali thymmai, shu kum kwah leit shang lapmiet kylleng kylleng bad ngin ia khmih lynti, namarkata ba ha ki khyndiat snem ban sa wan, ngin sa nang ban pyn donkam ia ki social media, kum ki lad ba ai jingmut, ban iatei ia syllok, ban ia kaba lapmiet ban ia lorni briew.
Ia ka biria birai bad ka wohnia wohdaw, ka dei ka bynta, kaba ngin nym lah lait satia, ha kane ka juk social media, hynrei kan jin da la bha, lada ngi kiar, tang ia ki ktien byrngem byrsit, ki ktien kiba kren ia ka kynhun jait bynriew bad ia ka niam ka rukom.
Ka Aishwarya Rai Bachchan bad ka Aaradhya Bacchan, ki la leit shah sumar ialade ha Nanavati Hospital mynta ka sngi, na ka daw, ba ki ioh pang khieshoh baroh arngut.
U lok jongka, u Abhishek Bachchan bad u kthaw jongka, ki la don lypa ha katei ka hospital, na ka jingpang khlam coronavirus.
U Amitabh Bachchan (77), u la don ha katei ka hospital, naduh ka 11tarik Naitung 2020.
Hadien jong U Amitabh, u leit sa u khun jongu, U Abhishek.
Nalor kitei ki arngut, ka tnga U Abhishek ruh, ka ioh ia ka jingpang khlam coronavirus bad ka khun kynthei jongki ruh, ka  Aaradhya, ka ioh ia katei ka jingpang covid 19 bad kitei ki ia sah baroh arngut ha iing, ha ki khyndiat sngi ba ladep.
Ki bor pyniaid jong ka tnat ka koit ka khiah ha Spain, ki la rai ban pyniap noh ia kumba shi lak tylli ki mrad khlaw, kiba la tip kum ki mink bad ka daw, ka long namar ba ka la don ka jing ia bit jingpang corona, kaba jur ha kawei ka jaka ri jingri ha katei ka Ri bad kaba la ia bit ruh ia ki briew, kiba trei ha katei ka jaka ri mrad.
Katei ka dei ka jaka ri mrad kaba ha  ka shnong ha La Puebla de Valverde, kaba don ha  Aragon, 200 kilometre sha mihngi jong ka Madrid.
U Joaquin Olona, uba dei u khlieh jong ka tnat rep ha katei ka jaka, u iathuh ba ki don hynniew ngut ki nongtrei kiba la ioh ia katei ka khlam corona ba kynthup ia ka lok jong uwei u nongtrei, uba trei ha katei ka jaka.
Kitei ki dei ki mrad kiba la ri khnang, na ka bynta ban pyndonkam ia ki shniuh bad ka snieh doh jongki.
Haduh mynta, la iathuh ba 80 percent na ki mrad kiba don ha katei ka jaka ri jingri, ki don ia katei ka jingpang Corona.
Katei ka jingpang jong kitei ki mrad, la lap ruh ha Denmark, kaba dei ka jaka ba pynmih bun eh ia kitei ki mrad bad kumjuh ha Netherlands bad ia kitei la pyniap lut khoit, ba kin nym ia bit satia sha kiwei pat ki para mrad.
U Jumai, uba khyndai, ula khynniuh mynta ka noh sngi ha Mizoram.
Une uba mynta, u dei uba 4.3 ha ka  Richter scale.
La ioh sngew ia utei u jumai, ha ka por 3.56 baje mynta ka nohsngi bad u don ia ka epicentre, ha ka jingjngai kaba 33 Kilometre shathie sepngi jong ka  Champhai ha Mizoram, ong ka National Centre of Seismology.
U Jumai, ula khie la khyndai sien kynthih ha ka jylla, kaba sdang naduh ka 22tarik Jylliew 2020.
Shillong:Hadien ka jingkiew sted jong ka jingpang covid-19, ha ka jylla, khamtam na ka liang jong ki shipai BSF; kumta ki tnad shipai bapher, ki la pynsangeh noh shwa, ia ka jingwan jong ki shipai ha kane ka jylla, iathuh U Director ka tnad ka koit ka khia u Dr A War.
Haba ia kren bad ki lad pathai khubor na ka liang u Dr War u la iathuh ba ka sorkar jylla ka la dep ban iakren bad ki tnad shipai ban pynsangeh noh ka jingwan jong ki shipai ha kane ka jylla.
U Dr War u la ong ba bunsien la ju iohi ba ki shipai kiba wan ha kane ka jylla haba test ha Guwahati ki long negative, hynrei ynda ki la poi ha ktem ki la iabit noh ia kane ka jingpang kumta la phah pynsangeh noh ia ka jingwan jong ki Shipai haka ne ka jylla.
U la ong ruh ba ki shipai kiba ladon ha lynti lada ki poi ha Guwahati kin hap ban sangeh noh ka wan sha ka jylla Meghalaya bad kin hap shong quarantine ha ka ktem ba don ha Guwahati.
Haduh mynta ki shipai kiba la shah ktah ha kane ka jingpang ki long 236 ngut ki Shipai BSF bad ki Armforce ki don 14 ngut uwei na Rangmen, 2 ngut ki Shipai Air Force, 2 ngut ki Shipai Assam Rifle bad 9 ngut ki Shipai Regimental.
I Samla O.Risuklang Shangpliang, khun jong I Bah Obington Marbaniang bad I Kong Pherida Shangpliang bad I khunksiew jong I (L) Mesimai Shangpliang ba shong ba sah ha Mawsynram Dongrum, Mawsynram, East Khasi Hills, I lah ioh pdiang ia ka kyrdan Degree of Doctor of Philosophy (Ph.
D.) ha ka subjek Chemistry, na ka skulbah North-Eastern Hill University halor ka phang wad bniah “Development of New Methods for the Synthesis of Organic Compounds Using Selenium Dioxide" I lah pyndep ia kane hapoh ka jingkhmih jong I Prof.B.Myrboh.
I Samla O.Risuklang I trei ruh kum I Assistant Professor ha ka Department Chemistry, Nongstoin College, Nongstoin.
Namar ka jingnang kiew kiba ioh pang khlam Covid-19 ha ka jylla Meghalaya, ka la mih ka jingpynkhynñiuh ia ki 35 tylli ki shnong kiba don mihngi na ka Wahblei bad sepngi na ka wah Rwiang ba don hapoh ka Mawshynrut Block.
Kumta, la mih bluit ki riewrangbah kiba la pan jingmut na ki para rangbah jong ki 35 tylli ki shnong la ka long ne em ban pynlong da ka kynja kaba kyrpang ban iada na u khñiang jingpang coronavirus.
Halor ka jingai mynsiem jong ki para rangbah, la khot ia ka special meeting hapoh ka jingialam u convener, bah Daslingwel Tyrsa ha ka 17.07.2020 ha ïingdorbar Seiñduli-I.Ha kane ka meeting kiba la ia wan na ki shnong bapher bapher ki don 55 ngut.
Lait tang ki katto katne tylli ki shnong ki bym shym la lah ban wan.
Halor ka jingpynshai u convener, bah D.Tyrsa, baroh ki la sngewdei ban don noh da ka committee kaba kyrpang kumno ban iada na ka jingsaphriang u khñiang jingpang coronavirus.
Kumta la jer kyrteng ia ka committee da ka “Anti-Covid-19 shiliang Wahblei to Rwiang", kaba ka Headquarter kan long ha Seiñduli.
Ka Motto jong ka ka long:-TO FIGHT AGAINST CORONAVIRUS.Ha kane la meeting la ia kren bad pynshai ba dei ban wad ia ki lad ki lynti kumno ban leh khnang ban iada na ka jingpur u coronavirus.
Tangba ym dei pat ban iaid lait na ka Protocol ba la buh da ka Sorkar.
Ha kane ka meeting la jied ia ki nongkitkam kumne:-1.
Chairman – Mr.Pinglan Lyngkhoi, Sordar shnong Seiñduli-I2.
Vice-chairman- Mr.Jespar Wanñiang3.
Sectetary – Mr.Daslingwell Tyrsa4.
Asst.Secretary- Mr.Sherlandson Langrin5.
Adviser- P.S.LyngdohNalor kitei, la jied dkhot sa ia kine ki rangbah ba kin long ki EC members ki ban ia pyrkhat bad saiñdur lang ha ki kam ba kyrkieh.
Kita ki long – Bah B.K.Diengngan, K.Nongsiang, K.Langrin, D.R.L.Nonglait, L.K.Syiem, K.Sohphoh, D.Pariong, Pholan Lyngkhoi, Thwending Marweiñ, Phrikshon Puweiñ bad bah Christopher Puweiñ.
La sngewdei ban khot noh kyrkieh ia ka committee ban ia pyrkhat bad thaw ia ki lynti kumno ban iada na katei ka khlam.
Ka committee kan long ha ka 22.07.2020 ha Seiñduli-I.Mynta ka step ha ka por 1 baje eiei, ki Pulit ka Ri Bhoi, ki la ioh ban bat ia kawei ka trok kaba don ia u number CG-04-JD-3183, kaba la kit ia u Ganja uba la don ia ka jingkhia kumba 500 KG, ia kaba katei ka trok ka la kit na Silchar bad kaba la thmu ban kit sha Nongbah Guahati.
Ki Pulit ki la ioh ban kem ia katei ka trok na Toll gate kaba don ha shnong Pahammawlein 20mer, ha kaba ki Pulit ka Ri Bhoi, ki la iathuh ba ka jingiohbat jong ki ia katei ka trok, ka dei hadien ba ki la ioh ia ka jingtip kaba biang halor ka jingkit Ganja da katei ka trok bad dei namarkata ka daw kaba la pynlong ia ki ba kin pynapshrip ha katei ka jaka bad kaba la pynlong ruh ia ki Pulit ba kin ioh Kurup ia utei ki Ganja.
Hadien ba la ioh ia ka jingtip kaba thikna, ki pulit ki la pynapshrip ha katei ka jaka, ha kaba hadien katei ka kali ka la poi ha katei ka jaka, ki Pulit ki la pynsangeh ia katei ka trok bad kiba la kylli ruh ia u Nongniah jong katei ka trok, ha kaba u la kubur ba katei ka trok ka la kit Ganja.
Tang mar ia iohbat ia katei ma trok, ki Pulit ki la talasi naphang ia katei ka trok bad kaba la pynlong ia ki ba kin lap da ki phew song u Ganja bad haba thew kyllum lang u la don ia ka jingkhia kaba la don haduh 500 kilo.
Haba iadei bad katei ka jingjia, ki Pulit ki la kem ia utei u Nongniah bad ruh ia katei ka kali, halor katei ka jingiohkem Ganja, ki Pulit ki la rejester case hapoh ka NDPS Act.
Shillong: Mynta ka sngi, kiba ioh pang khlam Covid 19, ki don baroh 26 ngut bad kumta kiba ioh pang khlam ha ka Jylla, ki la poi sha ka 352 ngut, ong U Dr A War, DHS (MI) ka sorkar Jylla.
Ha East Khasi Hills, baroh kiba ioh ki long 307 ngut bad ki shipai BSF, ki don 236, kiwei pat ki shipai ki long 14 bad ki riew paidbah, ki long 57 ngut, nangta ha East Jaintia Hills, ki don 2 ngut, Ri Bhoi ki don 31 ngut, West Garo Hills 8ngut, South Garo Hills 2, East Garo Hills 1 bad North Garo Hills 1.
Kiba la jem na katei ka jingpang, baroh ki long 49 ngut bad kiba iap ki long arngut.
Kumta tang mynta ka sngi, ki BSF ki don 14 ngut kiba ioh pang Corona bad kitei ki dei ha East Khasi Hills,  kiwei pat ki kynthup ia 5 ngut ha East Khasi Hills bad 7 ngut ha Ri Bhoi District.
Kitei ki 5 ngut, ki dei kiba wan na shabar ka Jylla bad kumjuh ki 14 ngut ki BSF, ha Ri Bhoi ki don 7 ngut kiba wan na shabar Jylla bad ki kynthup ia 2 ngut kiba wan sha Byrnihat bad 5ngut sha Baridua.
Shillong: Ki don sa 11 ngut kiba ioh ia ka pang khlam Covid haduh mynta ka step, ha ka Jylla.
Na kitei ki kynthup ia uwei u shipai BSF, uba don ha East Khasi Hills, nangta sa 10 ngut kiwei pat bad kitei ki kynthup ia 3 ngut ha East Khasi Hills bad 7ngut ha Ri Bhoi District.
Haduh mynta ka sngi, ki don baroh 337 ngut, kiba ioh ia katei ka jingpang ha ka Jylla bad ha East Khasi Hills, ki don 292 ngut bad kitei ki kynthup ia 223ngut ki BSF, kiwei pat 55ngut bad kiwei pat ki shipai ki long 14 ngut.
Ha Ribhoi, ki don baroh 31 ngut, ha East Jaintia 2, West Garo Hills 8, South Garo hills 2, North Garo Hills 1.
Baroh kiba la jem ki long 49 ngut bad kiba iap, ki long 2 ngut.
Ka Amazon,  ka la pynmih ia ka jing maham ia kito kiba ju pyndonkam ia ki Echo Buds, ba ki lah ban don ia ka jingma, ha kaba pyndonkam ia ki bad kata ka long ba kitei ki jingsngap shkor, kin lah ban khluit ha ka por ba dang sngap ha shkor.
Ka Amazon, ka bthah namarkata ia kito kiba don ia kitei ki Echo Buds, ba kin install kyrkieh ia kitei ki Buds, ba kin nym khluit satia ha ka por ba ki dang sngap ha ki shkor jongki.
La pyntip paidbah ia kitei kiba don ia kitei ki Buds, lyngba ki email, ba la phah paidbah da ka Amazon, ha ka 15tarik Naitung 2020.
Kitei ki dei ki tiar, kiba shongdor  £119/$129 bad kiba la die ha u snem ba ladep.
La bthah namarkata, ba dei ban pyndait ia kitei ki  Echo Buds ha ka phone bad nangta ban charge, ban pynbiang ia kitei ki jingthut ha kitei ki Buds, ha kaba ka amazon, ka la pynmih ia ki software kiba thymmai kiba lah ban update na ki mobile phone.
Ki customer ki dei ban don jingtip.
Ka pisa shipiah, ka dei ka pisa kaba rit eh, hynrei wat la ka dei kaba rit, ka don pat ia ka jingmut kaba khraw na bynta ki riewsaid jong ka Supreme Court.
Ki don da ki spah ngut ki riewsaid jong ka Supreme Court, kiba ia lum lang ia katei ka pisa, ban siew ia ka kuna jong uwei u paralok riewsaid jongki, uba la shah dain kuna ha u nongbishar jong katei ka kashari.
U Reepak Kansal, u advocate ka Supreme Court, ula shah dain kuna shispah tyngka, ha ki khyndiat sngi ba ladep, ha U Arun Mishra, u nongbishar jong katei ka kashari bad ka daw, ka long namar ba u ujor ka ophis jong u registrar katei ka kashari, ka ju leh shiliang, haba pynrung ia ki mukotduma ban poi sha ki nongbishar.
Halor katei ka kuna, U Kansal, u don ia 104 ngut ki paralok riewsaid jongu, kiba ia synniang mar sanphew pisa ban pynmih ia katei ka pisa, kaba  shah dain kuna U Kansal.
Katei kam dei eh, ba ki siew na ka bynta U Kansal, hynrei ka dei ka dak, kaba pyni, ba ym dei tang U Kansal, uba shah leh shiliang, hynrei kiba bun kiwei pat ki riewsaid ruh ki ju mad ia katei ka jingjia.
Shillong: Ka result jong ka Secondary School Leaving Certificate Examination (SSLC), yn pynmih ha ka 20tarik Naitung 2020.
Ki don 51,334 ngut ki samla kiba ialeh ia katei ka eksamin, kaba la pynlong ha U Lber mynta u snem.
Shillong:Ka shnong Nongumbar ka dei ka shnong kaba don tang 25 tylli ki tnum iing haba don ha khappud bad ka Bangladesh ha South West Khasi Hills District ka ba jngai tang kumba 4 km na ka shnong Nongjri shaphang shathie  kaba hap ha ka thain Cheragoan haduh kine ki sngi ka ne ka shnong kam don Job card, ka bording elektrik bad ka umbam umdih.
Ha ka jingkren U Rangbah Shnong u Waiding Ch Marak ha ka sngi ba u bah Myghter Marwein Rangbah shnong ka shnong Nongjri,  u ai ka jingiarap da ki marbam sha ki longing jong kine ki shnong u la iathuh ba ki paidbah nongshong shnong ka Nongumbar kim don ia ka Job Card ban bylla 100 sngi, kim don ia ka bor ding elektrik  bad ka um bam umdih.
Na ka liang jong U Rangbah Shnong u la buh ia ka jjingkyrpad ka ba jur ia ki bor jong ka sorkar ba kin phai lang ki khmat sha kane ka shnong kaba rit kaba don 25 tylli ki iing ha kaba ki nongshong shnong ki don kam shisha ia ka sorkar ba kan kner lem ia ki kam pynroi sha kane ka shnong.
Ki nongshong shnong jong ka shnong Nongumbar ka ei kaba ki don bad ki ka long tang ka dur thep vote ka EPIC bad kane ka shnong ka hap hapoh ka Nongjri Polling Station.
Ha kane ka sngi na ka liang jong u rangbah shnong Nongjri u bah Myghter Marwein u la sam da u khaw mar 15 kilo shi tnum iing, u phan u dai bad ka umphniang, kane ka shnong kala shah ktah bha ha kane ka jingpakhang namar ba kim ioh ia ki lat jongiarap na ka sorkar kumba long lem kiwei ki shnong.
Ka Real Madrid ka la jop da 2-1 pyrshah ia ka Villarreal bad da katei ka jingjop, ka la ioh rah ia ka thong jong ka  La Liga.
Ka Real, ka la jop hynnin ka sngi, ha ka jing ialehkai ha la iing, ha kaba ia ki kol, la ioh thep da U Karim Benzema, uwei na ki nongthep kol ba satar jong ka Real Madrid.
Ka Real ka ioh 86 point, na ki 37 tylli ki jingialehkai bad ka tam da hynniew point ia ka Barcelona, hadien ba ka la shah pynliem da 2-1 ha ka  Osasuna.
U Benzema, ula ioh thep kol nyngkong ha ka minit kaba 29, ha kaba ula ioh ban phrung ia ka bol, na ki khohwah jong U  Sergio Asenjo, uba dei u nongap kol jong ka Villareal bad ha ka minit kaba 77, U Benzema, ula ioh sa ia ka jingshut penalty bad katei ka dei ruh ka kol jong ka jingjop, kaba dei ruh ka sien jop, ha ka sien kaba  shiphew, naduh ba ka sdang biang ka jingialehkai, naduh ba la pynsangeh na ka daw jong ka khlam Covid 19.
Ka Villarreal, ka la ioh ban thep dier por ia kawei ka kol sha ka jar jong ka Real, lyngba U  Vicente Iborra bad ka la dei ruh ban thep ia ka kol ban pyn ia khaid, ha ka jingaipor shuh shuh, hynrei la ka kol, ka dei ka offside.
Ka khlam coronavirus, ka la nang kiew stet ha India bad ha ki 24 kynta ba ladep, ki don 34,956 ngut kiba ioh ia katei ka jingpang bad baroh kiba ioh pang, ki la poi sha ka  10,03,832.
Lyngba katei ka jingkhein, ka dei ruh ka sngi, kaba bun tam ki nongpang coronavirus ha ka Ri hi baroh kawei.
Ha ki 24 kynta ba ladep, ki don sa 687 ngut kiba iap na katei ka jingpang bad baroh kiba iap, ki la poi sha ka   25,602.
Ka United States, ka mad ia ka jingkiew kaba jubor bha jong ka jingpang khlam, ha kaba ki don  77,217 ngut kiba ioh ia katei ka jingpang ha ki 24 kynta ba ladep.
Ha kitei ki 24 kynta, ki don sa  969 ngut kiba iap bad kaba dei ka jingiap kaba bun eh, naduh ka 10tarik Jylliew 2020.
Ki jylla, kiba bun eh ka jingioh pang ha ki 24 kynta ba ladep, ki long ka Florida, Carolina bad ka Texas.
Haduh mynta, ki don 1.38 lak ki nong America, kiba don ia ka khlam coronavirus.
Kham mynshwa ha ka sngi palei, ki don  69,070 ngut kiba ioh pang ha ka shisngi.
Ha U Jylliew, kiba ioh pang khlam, ki long antad  28,000 ngut ha ka sngi, katba mynta U Naitung, ka kiew antad sha ka 57,600ngut ha ka shisngi.
Shillong:Myn hynnin ka sngi ka National Student’s Union of India, jong ka Meghalaya State Unit ka la phah da ka dorkhas sha u myntri ba dei peit ia ka tnad pule puthi jong ka jylla u bah Lahkmen Rymbui ban dawa ba ka sorkar kam dei ban pynlong ia ki eksamin Online ha ka jylla.
Ha ka dorkhas ka NSUI kala ong ba ha kane ka jingdon kane ka khlam, ki paidbah ki don ha pdeng ka jingeh kaba khraw, don kiba khlem ioh wat ia ka bam ruh bad ka jingim kan long shuh kum ba juh long baroh shikatta.
Ha kane ka por mynta wat ki khynnah pule ruh ki ia kynduh la ki jong ki jingeh da kane ka rukom hikai online khnang ba ki khynnah skul kin iaid sha khmat ha ka jingpule jong, hynrei ka long ka bym shong nia pat ban shu pyniahap kyrdan lang ia baroh ki khynnah skul namar bun na ki khynnah kim don ia ka lat kumba long lem kiwei pat.
Ki jaka sor lah ban leh ia kane ka online Class hynrei na ka bynta kito kiba don sha ki nongkyndong pat ki bym lah ban ioh wat tang ia ka Internet ruh, lada pynlong eksam ki khynnah ki hap ban thied ia ki Gadgets kiba thymmai ha kaba bun kin nym ioh lat, kin bas ia ka iing ne kin thied ia kine ki jingdon kam.
Hooid ka jingphah thoh ia ki khynnah ka long kaba biang eh hynrei kam dei kaba suk ia ki khynnah ban thoh haba kim ioh ia ki jinghikai kiba biang kum ka NSUI ka pyrshah jur lada pynlong ia ka eksamin da ka online, katkum ka jingbthah jong ka UGC ka long ba ia ki eksam dei ban pynlong ha dien u Nailur.
Na ka liang jong ka NSUI ka kyntu ia ka sorkar ba kan wan rah ia ki polisi trei kam khnang ban lah ban weng ia ka jingeh hapdeng ki ba don bad ki bym don ha kane ka jylla Meghalaya.
Kane ka long katkum ka kyrwoh kaba la phah da u Bah Bansharailang Pyngrope President bad u bah Mewan P Pariat  General secretary jong ka NSUI Meghalaya State Unit.
Ka Jingngeit.
Kaei ka jingngeit kat kum ka ktien u Blei? “ka jingngeit ka long kata ka jing sngew skhem ia kita kiei kiei ia kiba ngi  kyrmen, kata ka jingtymjuh (test) ia kiei kiei ki bymiohi" Hebru 11:1.
Ka jingngeit (Faith) kalong ka stieh (shield) ban iada na ki sum bameh ding jong u soitan.
Ha ka shithi u paul Apostol sha ki Nong Ephesos, u ong: To phin shim ia ka STIEH KA JING NGEIT da kaba phi lah ban pyllip ia ki sum ba mehding jong u bymman (soitan).
Ephesos 6:16       U soitan u tip ba lada u briew unduh ia ka jingngeit (faith) tang katta hi u briew u la tlot ka jingiadei bad u Blei.
Nakata kadaw u soitan u kwah bantuh na u briew kawei bad kata kadei  ka  Jingngeit, Bad  lada  u briew u don ka jingngeit kaba khraw, soitan u khynniuh that that bad u kloi ruh  ban phet noh, namar u tieng ba  u tip ba u ta  u briew u don ka stieh ban iada  ialade da  kata ka jingngeit kein.
Ka jingngeit ha ka ktien u Blei kalong kaba khrawbor katta katta.
“Da ka jingngeit ki la ia leit (ki khun Israel) lyngba ka Duriaw Basaw (Red sea) kumba na  ryngkew; Ia kaba haba ki nong Egypt ki la pynshna ban beh ki la iap jyllop pynban.
Hebru 11:29 “Da ka jingngeit, ka sarah ka la ioh bor ban punkhun wat haba kala palat ka aiom jong ka, naba ka ngeit ha uta uba kalah ban shaniah (ha u Blei) ia uta uba la kular haka.
Hebru 11:11.
“Da ka jingngeit ngi sngewthuh ba la thaw ia ka pyrthei da ka ktien u Blei".
Hebru 11:3.
Ka don kawei ka riew kynthei kaba don ka jingngeit kaba skhem, ka la leit man ka por ha uwei u Nongbishar ban ud ban kyrpad na u ba un iarap ia kane naka jingshah ban bein jong ka, ka la ong – To leh hok ia nga ne to iarap ia nga ba ngan ioh la ka hok, u Nongbishar um sngap la bunsien ruh.
Hynrei    ka iai leit sha u da ka jingngeit, khadduh eh, u Nongbishar u ong halade – La ngam sheptieng ia u Blei ruh ne ngam burom ia u briew hynrei ioh ba kata ka kynthei kan wan shi wan  ioh ba ngan sngew kyllut to ai ngan pyndep noh ka jingbishar hok ia ka.
Bad ka la long shisha kumta.
U Jisu u ong lada u Nongbishar bym hok u pyndep ia ka hok kata ka kynthei; katno tam u Blei uba ha bneng un bishar hok ia kita kiba lynniar kyrpad mynmiet bad mynsngi.
Loukas 18:1-7.
Kane ka riew kynthei, da ka jingngeit kala iai leit ud ha u Nongbishar bymhok bad kata ka jingngeit jong k aka trei kam dakaba u ta u Nongbishar u la ai ka jingbishar hok halor jongka.
Hynrei hangne u Jisu u kylli u ong- ynda lawan u khun u briew (Jisu), un shem ne em ia ka jingngeit (faith) ha ka pyrthei? Loukas 18:8.
Ka mut ba tad haduh ka por ba u Jisu unwan pat sha ka pyrthei un shem ne em ia ki briew ba ki don bad iaineh ha kata ka jingngeit? Ngi im ha ka pyrthei ka juk mynta kaba ima I shyrkhei namar bun kita kiba ngeit kaba ha u Jisu Khrist.
Ngi im ha ka juh ka jingstad ia kaba u Daniel u la ong ba ka jingstad ka roi haduh ki sngi kiba kut kein.
Daniel 12:4.
Kane ka juk ka la shaniah ha ka jingstad ba kynja doh, ka jingstad ba kynja mynsiem ka la nang hiar noh.
Ka jingngeit kala nang hiar arsut, ka jingngeit ka la sting kum ka dur bula namar ymdon jabieng.
Ka daw ka long ba la lynsop ia u briew da kiba bun kiei kiei kiba ha kane ka jingim kaba ha ka doh, ha kane ka pateng ba mynta, kaba ym lah shuh ban batai, kaba lawan lynshop na baroh sawdong ki liang.
Lada u briew ne u bangeit um iaineh u Blei ha kata ka jingngeit kaba ha u Blei ne ha u khun u Blei hapdeng ki eriong ka jingim, katta u briew u lah kut syndon.
Nakata kadaw donkam ban bat skhem ia ka Jingngeit ha ka ktien u Blei, namar ka Jingngeit ka long ka stieh ban iada ialade na ki bor ka jingdum, ki buit jong u soitan.
Ngi im ha ki sngi kiba eh, ki sngi khadduh (endtimes), lada ka jingngeit ha u Blei bad ha ka ktien jong u kamdon, kandon ka jingkyllon kaba khraw jong ka jingim.
Ki briew kiba mynshwa ki khlain  ka jingngeit ban ia kiba mynta nakata ka daw u Jisu kum u Blei u la iohi lypa ia kane ka juk bad tad ynda un wan pat sha kane ka pyrthei – un shem ne em iaka Jingngeit  haka pyrthei – ka jingngeit kaba ha ka kyrteng u Jisu Khrist kein.
U Blei u ieh hanga haphi ki nongpule ia kane ka Jingkylli bakhraw ba ngin jubab halade – “Un shem ne em ia ka Jingngeit ha ka pyrthei?" Loukas 18:8.
Hato ngi la nang ioh bor ha ka Jingngeit ne ngi la nang duh bor ha ka Jingngeit.
!.
tang   jingngeit  kah ban ioh jingim.
Nongpoh: U Bah Mayrald Born Syiem, MLA ka Nongpoh, u la phah da ka jingthoh sha u Conrad K.Sangma, Myntri Rangbah ka sorkar jylla, ba ka dei ban pynstet noh ha ka jingpyntrei ia ki lai tylli ki jingtei kiba donkam tam kiba don ha Ri Bhoi District, kata ka long kawei ka jaka pule Nurse ne ka GNM Nursing School kaba don ha Nongpoh, ka MCH Hospital ha Umran Niangbyrnai bad ruh ban pyndep noh ia ki Screening Centre kaba la thmu ban buh ha Byrnihat bad Umling.
Ka nongrim kaba la pynlong ia utei u MLA ka Nongpoh ban kyntu ia ka sorkar ba ka dei ban pyndep noh ia kitei ki jingtei, khamtam eh ia ka GNM Nursing bad ka MCH Hospital, ka dei namar ba ia kitei ki jaka, lah ruh ban pyndonkam kum ki Carona Care Centre ne ki jaka sumar na bynta jong kito kiba ioh ia u khniang jingpang Corona Virus.
Haba iadei halor ka GNM bad ka MCH Hospital, u MLA ka Nongpoh, u la kdew ba kitei ki jaka kiba ka sokar ka la thmu ban buh ia kitei ki jaka pule bad jaka sumar kiba don ha Nongpoh bad Umran Niangbyrnai, ki la biang nadong shading, hynrei kaba sah ka dei tang namar ka jingbymbiang ka Surok, ka Bording bad ka umbam umdih.
Namarkata, utei u MLA ka Nongpoh, u la kyntu ia ka sorkar ba ka dei ban pyndep kloi noh ia kitei ki lai tylli ki mat jingdawa, kiba long ruh kiba donkam bha ha kaba kum kane ka por ba iakhun pyrshah ia ka khlam COVID-19, namar lyngba kitei ki jaka yn lah ban pyndonkam ha kaba kum kane ka por bad ha ki por ki ban sa wan ruh kumjuh.
Nongpoh: U wei u rangbah na ka shnong Pahamrinai, Ri Bhoi District bad uba la tip kyrteng kum u Bah Klai Mukhim (60), u la jah noh na la ing naduh ka 9 tarik mynta u bnai bad khlem da wanphai iing shuh kat haduh kine ki sngi.
Haba iadei bad katei ka jingjah klep utei u Rangbah, ki bahaiing hasem jong utei u rangbah, ki la ujor da ka ejehar hapoh Nongpoh Police Station.
La iathuh ba utei u rangbah u dei uba ju trei kam bylla, hynrei ha katei ka janmiet ka 9 tarik, u la mih na la iing da kaba ong ba un leit thied duma, hynrei naduh katei hi ka por um shym la wanphai iing shuh.
[ba bteng]Ka Lynnong kaba XXXIV.Ha kane ka Lynnong,u nongsneng u batai shai ba ka mon ne jingmut ba thmu ban leh ne rai marwei kam ju long satia.
Donkam ban da wad ia ka jingmut jong kiwei de namar ka mon laitluid shi met ka ju ia lam bakla pynban ia kano kano ka kam.
Ka mon khlem pynshong nia ne pynshong nongrim bha ka thom pynban ia ka sang ka ma ruh.
Haba phi leh da ka jingmut ne jingthmu da ka jingkwah marwei ka ju poi pynban sha kaba bakla.
Kaba kham ma bad kham shyrkhei eh ka long ba, ka jingmut bad jingthmu shi met khlem da ia syllok lem ia ka jingmut kiwei ka lah ban iaid lait bad iuh roit ia ki nongrim ba buh ki longshwa man shwa jongngi.
Kum kine ki nongrim bad jingpyrkhat ban ioh jingmyntoi shi met ne marwei kan treikam bha wat ha ki khun binong bishon ne ki khun ba don burom surom jong ka ing ka sem ki briew.
Ym tang ia ki khun binong bishon, hynrei wat ki khun ba heh ba hain,ki khun bakhraw ki khun ba tri kan shet shukor bad phon ha ban biang jai.
Ka nud ban shet ban phon khlem salia shuh iano iano ruh.
U myllung u mut hangne ba, ka jingkwah thok kwah shukor,ka jinglong ar sap ar phong,ka jingkwah khwan myntoi shi met bad ka jingkwah ia ki jingsniew ba lait phew jait ka kham jur pynban ha ki khun binong bishon,ki khun riew spah riew hajar bad ki khun ba khraw ba tri pynban.
Kumta,u kyntu ia ki samla pule bad ki longdien man dien ban long kiba sian,kiba husiar ha ka nia ne ban pynshong nongrim ha ka Hok haba leh ne trei ia kano kano ka kam ha kane ka pyrthei khnang ba ka Hok bad ka nia kan ieng wat ha ka por ba dang im haduh ban da iap ne khlad noh na kane ka pyrthei shong basa.
Ki kyntien pynkut u nongsneng ki kyntu namarkata,ban kiar rai maw rai dieng na ka mon laitluid marwei.
Ym dei ban aili ia ka jingkwah brai bad ki jingpynshoi ba lai phew jait jong kane ka pyrthei ioh ka ialam pynban ia ka jingdiaw ne jingthud u Suidnia(u kni ba nyngkong eh jong ka kur),ka Iawbei(ka kmie ba nyngkong eh jong ka kur) ne u Thawlang (u kpa ba nyngkong eh jong ka kur).
Lada nang ban leh hok,mut hok bad trei hok khlem ka jingshah pynshoi jong ka mom laitluid marwei, kan long kein ka jingkyrkhu ia u suidnia,ka Iawbei bad u Thawlang ba kin sngewbha bad sngewkmen kyrhai da ka jingkyrkhu jongki ha kane ka pyrthei bad wat hadien bym don shuh ha kane ka pyrthei ruh.
(yn dang bteng).
Sa 892 ngut ki don kiba ioh pang Covid 19 ha Assam hynnin ka sngi bad baroh kiba ioh ia katei ka jingpang ha ka Jylla, ki la poi sha ka 20,646 ngut.
U Himanta Biswa Sarma, myntri ka koit ka khiah ka Assam, u thoh ha ka tweet jongu, hynnin ka miet, ba ki don 892 ngut kiba ioh pang ha Assam bad kitei ki kynthup ia 598 ngut na Kamrup Metro District bad kitei ki kynthup ia 184 ngut na   Guwahati Central Jail.
Mynta ki don  7,039 ngut kiba dang shah sumar na katei ka jingpang khlam ha Assam bad ki don baroh  13,554 ngut kiba la mih na ki jaka sumar bapher bad tang ha ka sngi palei, ki don 666 ngut kiba la mih na ki hospital bapher.
Katei ka jingpang khlam, ka la shim ia ka jingim jong ki 50 ngut ki briew ha Assam.
Ha Tripura, ki don sa 98 ngut kiba ioh pang Covid 19 bad baroh kiba ioh pang, ki la poi mynta sha ka  2,380 ngut.
Ha Arunachal Pradesh, ki don sa 52 ngut kiba ioh pang covid 19 bad baroh kiba ioh pang, ki la poi sha ka 543 ngut.
Shillong: Hynnin ka sngi, ka la don ka jingialang jong ka liang sorkar bad ka liang pyrshah, ha kaba la pynbeit da U Bah Metbah Lyngdoh, lamphang dorbar Jylla, ha kaba la don lang U Conrad K Sangma, myntri rangbah ka Jylla, nalor kiwei pat ki myntri sorkar bad ki MLA ka liang sorkar bad ka liang pyrshah ruh kumjuh.
Ha ka jingialang, la iakren halor ka jing pynkhreh jong ka sorkar Jylla, ban iakhun pyrshah ia ka jingpang Covid 19 bad la iathuh ba ka sorkar, ka don mynta ia 3,847 tylli ki jingthiah kiba la pynkhreh na bynta kiba pang  corona bad nangta, ka jylla, ka don ia ki tiar iakhun corona, kiba kynthup ia 2,56,379 tylli ki PPE, 6,80,000 ki 3 ply mask, 2,41,086 tylli ki N95 mask, 20 tylli ki Ventilator.
Ha ka jingialang, kaba la don lang U MS Rao, Chief Secretary ka sorkar Jylla, la iathuh ba ka sorkar ka iarap ia kito ki riew paidbah, kiba don ha ki iing jongki bad kiba shong kyrpang bad la pynlut haduh mynta ia T.63.6lak, ha kaba siew ia ki quarantine centre, ha kaba la siew T.5,000 ia kawei ka centre.
La rai ruh ban kyntiew sha ka T.10,000 sha kawei ka Centre, naduh ka 15tarik Naitung 2020.
Haduh ka 15tarik Naitung 2020, la test ia 24,900ngut ki briew, ha kaba ka jingtest, ka long 390 ngut ha ka shisngi.
Ha ka jingsam bam sam dih, la pyntip ba ka skhim PMGKAY, la pynjlan shuh shuh, naduh U Naitung 2020 haduh U Naiwieng 2020, katba ia ka skhim Atma Nirbhar Bharat Package (ANBP), kaba sam khaw ei, la pynjlan haduh U Nailar 2020.
Ha kaba ai ram ia ki karkhana rit lane ki MSME bad kiwei kiba trei kam lajong, la ai ram biang 20 percent sha kito kiba ju shim ram na ki Bank.
Haduh mynta ki don 7,947 ngut kiba dei ki nongshim ram na ka State Bank of India, kiba ioh ram haduh T.204.91klur bad la mang pisa T.88.10klur, ia ki 2,198 ngut ki nongtrei kam lajong.
Ki jingjia ha kine ki sngi, ki la eh than ban iakren bad u paidlang ka Ri Khasi Jaintia, u lynga u pisa, namar ba u kwah ban tip ia ka jinglong jingman jong kane ka khlam bad baroh ki jingmut jing pyrkhat, ki her beit, ban tip, la ki don ne em kiba dang ioh shuh bad la kitei kiba pang, ki dei ne em ki marjan ki marpa jongngi.
Ka sorkar pat ruh, ka don la ka jong ka jingeh (kum ka jingkhang ia ki jaka rung sha ka Jylla) ha kaba katba nang jur ka jingpang, ka jinglut jingsep, ka jing donkam briew, ka nangbun bad kam dei tang katta, hynrei ki don khyndiat kiba shlur, katba ki don pat sa shibun kiba tieng lane ki bym nud satia ban leit sha la ki jong ki kam.
Kam kut tang katta, ki don kiba ioh ia ka jingpang, da ka jing sniewbok, don pat kiba ioh (imat), kumba kim da tieng eiei (kumba la jia ia ki 41 ngut ki nong iathoh), nangta ka don  kiba ioh, kiba don ha ki bun jaka, hynrei ka sorkar kam nud ban pynmih kyrteng lane ban iathuh ia ki jaka shong jongki bad hangta, la iohi, ba ka mih ka jing bym iahap jingmut jong kiba bun.
Kumba la kren shakhmat, ka sorkar ha kine ki sngi, ka don ia ka jing kulmar jingmut kaba jur bad la iohi, ba ki don shibun ki rai, kiba la hap ban kyndat noh sharud, namar ba ki buh jingma pynban ia ka imlang sahlang bad kawei na kitei, ka dei ka jingrai ban plie bad ki sa buhteng noh ia ki iing mane bad mynta, ki la shah ban iathoh bad ki la khang ban ia khawai dawai bad ki don sa kiwei ki rai, kiba hap ban pyn kylla khah khah.
Halor kane ka phang, ngi hap ban kren biang ia kajuh ka mat bad kata ka long ba ka jingmih kine ki huri hura, ka dei beit ba ka sorkar Jylla, kam lah ban teh lakam ia ki kyndon ain jongka bad kumba iakren shakhmat, kiba shah nion, dei ki bym don seat belt, ki bym deng mask, kiba iaid bakla ia ki odd bad ki even number; hynrei kitei kim dei satia kiba wan rah jingpang.
U BSF, um dei u trai shnong jong ka Meghalaya, u wan rah jingpang na shabar, kito kiba wan iathoh na Bihar, ki dei kiba wan rah jingpang na shabar bad kito kiba leit iathoh sha Khanapara ruh, ki dei kiba wan rah jingpang na shabar bad haba ka long kumta, ka pyni ba ngi hap kit mangi u duk u suk, uba khuid ba suba, ia ka pop jong kitei ki spah ngut kiba wan na shabar.
Mynta u paidbah ka Ri Khasi, u don ha ka kutlad kaba khraw, hynrei ka sorkar ruh, haduh mynta, la imat, kumba kam pat nud ban sympat ia kiba pynkhein ain.
Shillong: Ka sorkar Meghalaya, lyngba U bah DP Wahlang, Principal Secretary, ka tnat pule puthi, ka la pynmih hukum mynta ka sngi, ba ia baroh ka jing pynrung klass, dei ban leh beit on line bad khlem da shim pisa eiei satia.
La bthah ia baroh ki jaka pule, ba kin don la ka jong ka website bad kin buh ia ki phom, ha kaba yn lah ban pyndap ha ka rukom kaba suk shibun bad la bthah ia ki jaka pule, ba kin pidnag ia kito kiba leit pynrung kyrteng, tang hapoh 200 ngut antad ha ka shisngi.
La ong shuh shuh ba ka jingsiew pisa ruh, dei ban leh online bad yn ailad ban siew ha ophis jong ki skul, tang ia kito kiba don shajngai bha.
Ka tnat pule puthi, ka la bthah ba na bynta ka thup kaba nyngkong, na bynta kito kiba leit ia ka B.Sc, B.Com, ka sngi thep kyrteng ba khadduh, kan dei ha ka 22tarik mynta u bnai bad ia kiba shah jied yn pynmih kyrteng ha ka 24tarik mynta u bnai, na bynta kiba ialeh BA, yn thep kyrteng khadduh ha ka 27tarik Naitung bad ia ia ka thup jong kiba shah jied nyngkong, kan long ha ka 29tarik Naitung 2020, katba ia kiwei pat ki jingpule (lait noh ka LLB), ka jingthep kyrteng kan long haduh ka 29tarik mynta u bnai bad ia ki kyrteng yn pynmih ha ka 31tarik Naitung 2020.
U myntri ba dei peit ia ka tnad ka koit ka khiah, u bah Alexander L Hek haba ia kren bad ki lad pathai khubor, u iathuh ba ki don 43 ngut ki ki ba la leit ban shim bynta ha ka jingkhawai iathoh shong kurim ka ba la long ha Khanapara, Assam bad na kine ki kynthup ia 41 ngut kiba na East Khasi Hills District bad 2 ngut ki dei na Ribhoi District.
Ha kaba iadei bad ka jingujor ejahar jong ka Deputy Commissioner jong ka East khasi Hills District tang ia ki 35 ngut,   ym ia ki 41 ngut ki briew kiba la leit ban shim bynta ha ka jingkhawai iathoh shong kurim ha Assam u bah Hek u la ong ba haduh mynta ngam um pat ioh report na ka Deputy Commissioner, hynrei ka jingbym pat ujor ejahar ia ki 6 ngut ka dei ba kim pat dep ban tohkit ia ki.
Ha kaba iadei bad kane ka bynta na ka liang ka Deputy Commissioner jong ka East Khasi Hills District ka kong Matsiewdor N War, ka iathuh ba ka jingbym pat lah ban ujor ejahar ia ki 6 ngut ki briew ki ba la shah kynnoh ba ki la leit shim bynta ha ka jingkhawai iathoh shong kurim ka long namar ba  kam pat shai.
Ka la ong ruh ba ka jing tohkit yn dang pyndep mynta ka sngi bad hadien ka jingtohkit yn sa ai ia ka kaiphot sha ka sorkar.
Hadien ka jingtohkit, lada lap ba kine ruh ki leit sha ka jingkhawai iathoh shong kurim ha Assam na ka liang ka Deputy Commissioner kan sa ujor ejahar pyrshah ia ki.
Shillong: Mynta ka sngi kawei ka kali  Grand i-10 ka ba don ia u number kali ML-O5- S- 8453, kaba dei ka kali jong uwei u pulit ka la leit ban tynrah ia ki ar tylli ki kali kawei ka auto bad kawei ka kali Alto, kiba la pynieng harud surok ha jingkieng Mawlai.
Kine ki ar tylli ki kali  ki dei kiba don ia u don ia u number MLO5 G 0763 bad MLO5 P 1834.
Ha kane ka jingjia u briew u ba niah ia ka kali Grand i-10 u la mynsaw jur katba ki ar tylli ki kali ka auto ka ba u la tynrah nadien bad u nongniah jong kane ka Auto u la mynsaw katba ka kali Alto pat ym shem la don briew ba shong ha ka por ba jia kane ka jingjia.
Kine ki kali  kiba la shah tynrah ki dei ka kali Auto ka dei jong u bah Bironson Nongneng bad ka kali Alto ka dei ka jong ka kong Ibashisha Kharumnuid.
Ha kane ka jingjia ka kali Alto ka ba la pynieng harud surok ka la julor bun na kane ka jingshah tynrah.
Kum ban shu pynkynmaw ba kane ka dei ka jingjia aksiden kaba 3 ha kane ka jaka ha kine ki 2 taiew kiba la dep.
Ha kawei na ki jingjia Aksiden, ha ka ne ka jaka ka ba la jia ha ka 30 tarik u Jylliew 2020 ha ka ba 2 ngut ki briew ki la duh ei ia la ka jingim na ka jingshah iuh ha kawei ka trok, katba ha kawei ka jingjia ha ka 15 tarik u Naitung kawei ka kali kamai ka ba don ia u number ML 06 1123 ka la shah tynrah ha ka wei ka truck bad u nongniah kane ka kali kamai u la mynsaw jur bad phah sumar ha Civil Hospital,shillong.
Shillong: U Director ka tnad ka koit ka khia u Dr Aman War, u iathuh ba napdeng ki 326 ngut ki briew ki ba don ka jingpang Covid -19, lai ngut ki dei ki khyllung.
Kine ki khyllung ki ba la shah ktah ha ka khlam covid -19 ki dei ki ba dang Hynniew snem ka rta, shisnem shiteng ka rta bad khyndai bnai ka rta.
U Dr War u la iathuh ba kine baroh lai ngut ki khyllung mynta ki don ha pdeng ka met ba shait ba khlain bad ki don ha Corona Care Centre.
U la iathuh ruh ba na ki 326 ngut briew, kiba don ia ka jingpang Covid -19, ar ngut ki briew ki dei ki ba kham shitom bad ia kine la pynkynriah noh na Civil Hospital sha ka NEIGRIHMS Hospital.
U Dr War u la iathuh ruh ba napdeng kine iwei I la kham khlain katba uwei u briew u ba 56 snem ka rta u dang kham shitom.
Shillong: Ka Deputy Commissioner ka East Khasi Hills District, ka kong Matsiewdor N War ka la iathuh ba ha kine ki 15 sngi, la don kumba  11 tylli ki jingkhawai iathoh shong kurim ki ba la dep ban pan  jingbit na ka ophis treikam jong ka DC, hynrei  kine baroh la phah ban pynsangeh noh mynta shipor.
Kane ka long hadien  ka jingkhang noh jong ka sorkar jylla ban ym shah ban khawai ha ki ar tylli ki District, kata ha East Khasi Hills District bad ha Ribhoi District na ka jingkiew sted ki nongpang Covid-19 ha kine ki ar tylli ki District.
Ka DC, ka la ong ruh ba ki briew ki lah ban iathoh ha ki jaka mane Blei ha ryngkat ka jingbud ryntih ia ki kyndon ka tnad ka koit ka khiah, hynrei kin ym lah ban khot  briew ne ban khawai.
Shllong: U Director jong ka tnad ka koit ka khiah, U Dr Aman War, u iathuh ba ha ka jingleh ia ka test naphang ha ki shnong kiba iajan bad ka ktem shipai BSF ha Umpling, la lap ia kawei ka longkmie kaba dei ruh ka kurim jong u shipai BSF, ba ka don jingpang corona, hadien ba la test ha u Antigen test Kits bad ia kane ka briew la pynkit noh sha Civil Hospital ban ioh ban leh shuh ki test ban pyntikna ba kane ka long kmie ka dei kaba long covid positive.
U Dr War u iathuh ba ka jingtest ia ki nong shong shnong, kiba ia jan bad ki ktem shipai BSF ka la iaid shakhmat bad man ka sngi kane ka jingtest naphang ki ju pyndep 50 ngut shisngi na ka wei ka wei ka shnong.
U Dr War u la iathuh ruh ba ka jingtest naphang kaba la long ha Ribhoi District la dep ban pyndep ia ka ha ka shnong Khanapara B  ha kaba na Khanapara la ioh haduh 18 ngut  kiba don ia ka khlam Covid bad ki dei ki High risk contact  jong u briew ba pang Covid19 na Khanapara.
Ka Maharashtra, mynta ka sngi, ka kiew da  8,641 ngut kiba ioh pang khlam covid 19 bad baroh kiba ioh pang, ki la poi sha ka  2,84,281, katba kiba iap, ki long  266 ngut bad baroh kiba iap ha katei ka Jylla, ki la poi sha ka  11,194 ngut, ong ka tnat ka koit ka khiah ka sorkar India.
Ki don sa 4,549 ngtu kiba ioh pang khlam covid 19, mynta ka sngi ha Tamil Nadu bad sa 69 ngut kiba iap bad baroh ki la poi sha ka  1,56,369 ngut kiba ioh ia katei ka jingpang bad  46,714 kiba dang shah sumar bad nangta sa  1,07,416 kiba la mih na ki jaka sumar bad kiba iap ki long baroh 2,236ngut.
Ka Uttar Pradesh, ka kiew mynta ka sngi, da 2,061 ngut kiba ioh pang khlam covid 19 bad baroh kiba ioh pang, ki la poi sha ka 43,444 ngut bad kiba iap, ki la poi sha ka  1,046, da ka jingiap jong ki 34 ngut mynta ka sngi bad kiba dang shah sumar, ki long  15,723 ngut baroh.
Ki don 650 ngut ki pulit ha Kolkata, kiba ioh pang khlam covid ha ki saw bnai ba ladep bad na kitei ki don 512 ngut kiba la jem na ka jingpang bad sa shibun kiwei pat ki dang don ha ki jaka sumar, ong shuh ka khubor.
Ar sien kynthih, ka don ka jingkhie jumai mynta ka janmiet ha Assam bad ha Meghalaya.
Haduh mynta, ym don kano kano ka jingioh khubor, ban don kano kano ka jingduh jing julor, na kano kano ka jylla.
Ka  Telugu Desam Party (TDP), ka dawa ba dei ban weng myntri mardor ia U  Balineni Srinivasa Reddy, u myntri jong ka sorkar Andhra Pradesh, hadien ba ki pulit jong ka Tamil Nadu, ki la ioh kurup ia ka pisa kaba T.5.5 klur na ka kali jong utei u myntri.
La ioh kurup ia katei ka pisa ha Thiruvallur District jong ka Tamil Nadu, ha ka sngi hat majai bad ka kali, ka dei kaba mih na Chennai ban leit sha  Ongole ha Andhra Pradesh.
U Bonda Uma, u nongialam jong ka seng TDP, u kam ba katei ka dei ka pisa, ka dei kaba la ioh lum, da utei u myntri, na ki ehrang khaii tuh shyiap.
Na ka liang jong U  Balineni Srinivas Reddy, u iathuh ba um don bynta eiei satia bad katei ka jing kurup pisa bad u ong ba katei ka dei ka kali, kaba don ia u number uba na Tamil Nadu bad u ong ruh ba ki don kiba la pyndonkam bakla ia ka kali ban pyn jah burom ia u.
Shillong: U myntri ka tnad ka koit ka khiah u bah Alexander L Hek u iathuh ba mynta ka sngi 31 ngut ki briew ha ka jylla kiba ioh pang khlam corona virus bad na kine 26 ngut ki dei ki shipai BSF, 3 ngut ki dei ki riew paidbah na East khasi Hills District bad uwei u dei u briew jong ka tnad ka koit ka khiah na Ribhoi District.
Haduh mynta ka sngi ka jylla ka la don 326 ngut ki briew kiba don ia ka jingpang Covid-19.
Ha ba iakren bad ki lad pathai khubor, u bah Hek u iathuh ba ki 26 ngut ki shipai BSF, kiba la test Covid Positive ki dei na ka ktem shipai Umpling, bad ki 3 ngut na ki riew paidbah 2 ngut ki dei ki ba dang shu wan phai na Maharastra bad  Uttar Pradesh, katba uwei na Ribhoi District u dei u briew jong ka tnad ka koit ka khiah, u ba don ha jaka Screening kaba don ha Byrnihat Ribhoi District.
Halor ka jingioh positive jong u briew  jong ka tnad ka koit ka khiah, u bah Hek u la iathuh ba la don 3 ngut ki briew kiba don ha ka jaka screening ha Byrnihat Ribhoi district kiba la suba ba ki don ia kane ka jingpang,  hynrei hadien ba la leh ia ka RT-PCR test, la lap ba uwei na ki u don ia kane ka jingpang Covid -19.
Ha kaba ia dei bad ki riew paidbah na East Khasi Hills District 3 ngut ki ba la test covid positive mynta ka sngi u bah Hek u la iathuh ba 2 ngut ki dei ki ba dang shu wan phai na shabar ka jylla, bad uwei u dei u ba wan ap pang ha NEIGRIMHS Hospital bad u dei ruh u High risk Contact jong u shipai BSF u ba la test positive ha NEIGRIMHS Hospital.
U bah Hek u la iathuh ruh ba 2 ngut ki shipai BSF ki la ioh ia ka jingkoit ba pura mynta ka sngi bad ki briew ki ba la ioh ia ka jingkoit pura ki long 49 ngut.
Ki sample ki ba la dep phah ban test ki long 25,744 ki ba long negative ki long 24,987 ki result ki ba dang ap ki long 318 bad ki briew ki ba la wan phai ha ka jylla ki long 22,105.
Sngew lyngoh ba ka jingtrei/khaii Jong ki bymdei ki riewlum ha ka jylla jongngi khlem tradeing licence ka iai bteng khlem khein snep ia ka iktiar jong ka Council.
Ki ophis sorkar India kiba don ha ka jylla jongngi ruh la iohi ba kim patiaw ia ka Bor ka iktiar Jong ka Council kumba la pynkhamti lyngba ka sixth scheduled.
Kaba kham shen ngi la ioh jingtip ba kawei ka tender Jong ka NEIGRHMS la aiti ha ka agency kaba na New Delhi ha ka 13 July 2020, bad kane ka agency kam don ia ka trading licence na ka KHADC.Ha ka jingshisha ka NEIGRHMS kadei ban pynthikna ba ki bymdei ki riewlum kiba file ia ka tender ki dei ban punthikna ba ka trade licence kan dei kawei na ki kot kiba donkam ban ai ha ryngkat ka financial bid.
Ka council ruh kaba dei ban peit ia kine baroh bad ka dei ban thoh Sha baroh ki central government office ban pynthikna ia kane.
Ka Seng ka suba ba don ki authorities kiba lehse kiba shimkabu ia ka jingtlot ka council naka bynta ban ioh nong shimet, namar ka khubor ki ba ka seng ka ioh ka long ba ki don ki riewlum khasi ki ba file tender ha ka dor kaba kham duna Hynrei ia ka tender la ai sha ki ba na Delhi ha ka dor kaba kham rem.
Kane ka thew bad ka pynmut siew ioh don ka curruption kaba jur halor kane ka kam.
Ngi Dawa ba la KHADC/JHADC kan thoh Sha baroh kine ki ophis treikam ka sorkar India ba la trade licence kin hap ban pynthikna Sha ban ai tender Sha ki bymdei ki riewlum.
Ngin sa phah ka jingthoh sha ki council bad Sha ka NEIGRHMS bad ngin wat bniah ruh ia kane ka kam lyngba ka RTI.Ki don sa  1,088 ngut kiba ioh pang covid thymmai ha Assam, hynnin ka sngi bad baroh kiba ioh pang, ki la poi sha ka  19,754 ngut.
U Himanta Biswa Sarma, myntri ka koit ka khiah ka sorkar Assam, u iathuh ba na kitei kiba ioh hynnin ka sngi, ki don  649ngut kiba dei na ka sor bah Guwahati.
Mynta ka Assam, ka don 6,815 ngut kiba dang shah sumar ha ka Jylla bad sa   12,888 ngut kiba la mih na ki jaka sumar bapher.
Hynnin ka sngi, kiba mih na ki jaka sumar, ki long  715ngut.
Ka khlam corona, ka la shim ia 48ngut ki mynsiem briew.
Ka sorkar Assam, ka la rai ban khang shnong ha Jorhat, kaba sdang naduh hynnin ka sngi bad katei kan trei kam khlem da buh por ban pynkut.
Kiba pang khlam ha Mizoram, ki la poi mynta sha ka 238 ngut baroh.
Na kitei ki kynthup ia 149 ngut ki shynrang bad 89 ngut ki kynthei.
Ki don 159 ngut kiba la jem na katei ka jingpang bad kiba dang shah sumar, ki long 79ngut.
Ym pat don ba iap satia haduh mynta ha Mizoram na katei ka jingpang.
Ka Aizawl District, ka don 54 ngut kiba ioh pang.
Kiba pang covid 19 ha Manipur, ki la poi mynta sha ka 1,609 ngut bad kiba la jem ki long 896 ngut, katba kiba dang shah sumar, ki long 713 ngut.
Ha Nagaland, ki don baroh 902 ngut kiba ioh ia katei ka pang khlam haduh mynta.
Shillong: Ki don sa phra ngut, kiba dang shu ioh pang haduh 9baje mynta ka step bad kitei ki kynthup ia  3ngut ki shipai BSF, ha East Khasi Hills, sa uwei u shipai ha Ri Bhoi District bad sa 4ngut ki riew paidbah, kiba kynthup ia 3ngut ha East Khasi Hills bad uwei ha Ribhoi.
Baroh kiba ioh pang haduh mynta, ki la long 305 ngut bad ha East Khasi Hills, ki don 267 ngut bad ki shipai BSF, ki la poi baroh sha ka 201 ngut bad kiwei pat ki long 52 ngut, ki shipai 14 ngut.
Baroh kiba pang ha Ribhoi, ki don mynta 24 ngut, East Jaintia Hills ar ngut, West Garo Hills 8, South Garo hills 2, East Garo Hills 1, North Garo Hills 1.
Kiba la jem na ka jingpang, ki long 47 ngut bad kiba iap ki long 2ngut.
New Delhi: Ka khlam coronavirus, ka nang pur stet man ka sngi, ha ka Ri India baroh kawei bad ha ki 24 kynta ba ladep, kiba ioh pang, ki la poi sha ka  32,695 ngut bad kiba iap ki long 606 ngut.
Baroh kiba ioh pang haduh mynta, ki long  9,68,876 bad kiba dang shah sumar, ki long 3,31,146, katba  6,12,815 ki la jem na ka jingpang, katba kiba iap, ki long  24,915ngut, ong ka kyrwoh jong ka tnat ka koit ka khiah ka sorkar India.
Ha Bihar, ka pakhang shnong, kaba 16 sngi kynthih, ka sdang naduh mynta ka sngi, haduh ka 31tarik Naitung 2020, ong U Sushil Kumar, myntri rangbah ba ar ka sorkar Jylla.
U Modi, u iathuh ba katei ka pakhang shnong ba 15 sngi, ka long ban teh lakam ia ka jing saphriang ka khlam covid 19.
Nongpoh: Mynta ka sngi u Bah Sosthenes Sohtun, MLA ka Jirang, u la leit ban pyllait paidbah ia kawei ka kali kit Nong pang (Ambulance), ia kaba ka sorkar ka la aiti sha ka Patharkhmah CHC kaba don hapoh ka shnong Pathar khmah, Ri Bhoi Sepngi bad lyngba jong katei ka sngi, ki la don ki briew ka koit ka khiah kiba la ioh ban pynshai shaphang ka khlam COVID-19.
Ia katei ka Ambulance, kaba la pyllait paidbah da utei u MLA ka Jirang, la thied lyngba ka Chief Minister Relief Fund, ha kaba la pynmang khnang sha katei ka CHC, namar ka dei ka CHC kaba la don jngai na Nongpoh bad kaba dei ruh ka jaka sumar ban don ki Ambulance kiba kham biang.
Kiba la donlang ha kaba pyllait paidbah ia katei ka Ambulance, nalor u MLA, la sakhi ruh da ka jingdon u Bah Victor Rani, MDC ka Jirang, u Dr.M.Mawrie, U Paiem H.Wahlang, Syiem ka Hima Jirang lem bad kiwei ki nongialam shnong ka thain Ri Bhoi Sepngi.
Lyngba katei ka sngi nalor ka jingpyllait paidbah ia katei ka Ambulance, hynrei ka la don ruh ka jingpynshai paidbah halor ka khlam COVID-19, ia kaba la pynshai da u Dr.M.Mawrie, DMHO ka Ri Bhoi District.
La ioh ruh ia ka jingkren na u Bah Sosthenes Sohtun, ha kaba u la ong ba ka nongrim kaba la pynlong ia u ban pynioh Ambulance sha katei ka CHC, ka dei hadien ba u la ioh ia shibun ki jingud jongnam na ki paidbah ka thain Ri Bhoi Sepngi, kiba la pynpaw ia ka jingsngkhia halor ka jingbym don Ambulance, kaba la wanrah jingeh ia ki ha ka por ba don kino kino ki kam kyrkieh bad kiba iadei bad ka pang ka shitom.
Namarkata, utei u MLA ka Jirang, u la kyrpad ruh ia ki paidbah ba kin ai ka jingiatreilang bad ka sorkar, kata ka long da kana kohnguh ia ki jingbthah ka sorkar lyngba ka tnat ka koit ka khiah, khang ba ka jingthmu ka sorkar ban tehlakam ia ka jingsaphriang ka khlam COVID-19.
Shillong:U bah Ernest Mawrie, President jong ka seng BJP ha Meghalaya, ula thung ia U Ronald S Sangma kum U District President jong ka Tura City (organizational District).
U Ronald S Sangma, u dei u ophisar MCS ba la thongthait jong ka sorkar Meghalaya.
La thung ruh ia U John Bosco Momin, kum U President ka North Garo Hills District bad U Rev Phriswell Pnar, kum U District President ka Ri- Bhoi District.
Sospon ia I na ka kam ba I bat kum u pastor hynrei ia ka jinglong dkhot jong I ia kino kino ki kam saiñ pyrthei ym lah ban khang namar ha Ri India ka don ka hok laitluidHato phin shakri ar kynrad.
jied tang kawei phi shakri ia u Blei ne ia ka spah??Ka Kam u Blei kadei ka Kam ba kyntang tam, na kata ka daw ymdei ban khleh lang ia ka Kam u Blei bad ka Kam pyrthei.
Dei ban ieh noh kawei2.
Rupang kwah thad khnang ia i pastor kane ka dei ka khubor ba khlem pura balei khlem mention ba i la dei iba la retired.
kaei ka jing thmu jong phi?.
Nongpoh:Ka District Magistrate, Ri Bhoi District, ka la pynjari ia ka korphiw miet, naduh ka 16tarik Naitung 2020, kaba sdang naduh ka por 10baje mynmiet haduh ka por 5baje mynstep.
Katei ka korphiw, kan trei kam haduh ka 31tarik Naitung 2020.
Ka District Magistrate, ka khang ruh ia ka jingiaid na kawei ka jylla sha kawei pat, ka jing ia lum briew, ka jingplie ia ki iew heh, ki iew khappud, ki iing cinema, ki jaka ia jngi, ki skul, ki jaka ialehkai, ki iing mane bad la maham ruh ban iaid khlem deng mask, ban dih kyiad, ban ban bih, ban bam kwai bad la khang ruh ia kiba palat 65 snem ba kin iaid shabar bad ki khynnah kiba hapoh 10 snem ka rta bad kitei ki kyndon ki trei kam naduh ka por 5baje mynstep haduh ka por 10 baje mynmiet.
La bthah ruh ia ki dukan, kiba don ha la ki jong ki ing, ba kin plie naduh ka por 8baje mynstep haduh ka por 8baje mynmiet, lait noh tang ha ki jaka ba la pynjari ia ka pakhang shnong, kiba kynthup ia ka thain Byrnihat, Khanapara, Jorabat-Baridua, Ampatama, Umshru Sukhoinijira, Iewmawroh, Bakhlapara, Hawla, Jimbrigeon, Lyngkhung, Patgaon, Umsen, Jyrmang, Bernongsai Nongkhlaw, Bernongsai Nongspung, Umsaliang, Gunapati, Mairapur, Nongkyllang, Rani Jirang, Umshalani, Ranibari, Balakhawa, New Balakhawa, Bilpara, Halher, Akhoinijira, Garobhanga bad Ulubari.
Ki dukan ha Nongpoh bad Umsning, kin plie pud sngi, katba ki cyber cafe, ki jaka ialehkai computer, ki jackpot bad ki lottery counter, kin dang khang shwa.
Nongpoh: Kan da long ka jingkmen kaba khraw ia ki paidbah nongshong shnong ha Ri Bhoi Sepngi, namar ka Model Degree College kaba la tei ha ka shnong Patharkhmah, kaba lah ruh ban ong ba ka dei ka Kolej Sorkar kaba nyngkong ha Ri Bhoi, ka la jan dep bad kumba ka long mynta la iohi ba katei ka Kolej ka dang sah sa tang ha ki kam airong bad ban pynbha ia ki sawdong sawkun.
Ban tip haduh katno ka jingpyntrei ia katei ka Kolej ka la iaid, u Bah Sosthenes Sohtun, MLA ka Jirang, u la leit ban jurip ia katei ka Model Degree College bad katkum ka jingiathuh jong u la ong, ba ia katei ka Kolej la tei lyngba ka jingbei pisa na ka Rashtriya Uchchatar Shiksha Abiyan, ha ka jinglut kaba la poi kumba T.11 Klur bad katei ka Kolej kan sa ai jinghikai ha ki lai tylli ki bynta (Stream), kata ha ka Science, Maths bad Arts.
Ia katei ka Kolej, la tei halor u lum ba itynnad jong ka shnong Patharkhmah bad ka long ruh kaba sngewtynnad ban iohi ba nalor katei ka Kolej, la iohi ruh ba la tei ia artylli ki Hostel ne ki jaka sah jong ki samla pule.
Haba iadei bad ka jingleit jurip bad hadien ba la iohi ia katei ka Building katei ka Kolej, u Bah Sosthenes Sohtun, u la pynpaw ia ka jingkmen ban iohi ba ka jingpyntrei ia katei ka Kolej, ka long kaba stet bad kumba ka long mynta lei, ka la jan dep bad kaba sah ka long sa tang ha ki kam kiba rit ba ria, ia kaba shen yn sa lah ban plie paidbah noh ia katei ka Kolej.
Utei u Nongmihkhmat ka Jirang, u la ong ka jingiaroh ia u Kontraktor ba pyntrei ia katei ka Kolej, namar ka jingstet ha ka rukom pyntrei, ha kajuh ruh ka por, u la ong ba ka jingdon katei ka Kolej ha katei ka jaka, kan sa long shisha ka jingkyrkhu kaba khraw ia ki samla pule, ym tang ha katei ka thain, hynrei ha ka Distrik bad jylla hi baroh kawei.
Halor ka jingurlong katei ka Kolej ha katei, u MLA ka Jirang, u la ai ka jingkhublei ia ka sorkar bad khamtam ia u Conrad K.Sangma, Myntri Rangbah bad ia u Bah Lakmen Rymbui, Myntri ka Pule puthi, namar ba ki la sngap ia ka jingkyrpad u MLA ban buh noh ia kawei ka Kolej ha katei ka jaka, kaba long ruh ka jingmyntoi na bynta ki samla pule ha katei ka thain hi baroh kawei.
Shillong: Myn hynnin ka sngi, U SDO ka Mairang Civil Sub-Division, ki ophisar na ki tnat trei kam bapher bapher, ki nongialam jong ka shnong pyndeng umiong bad ki VDP shnong ki la hiar jurip kynsan ia ka stetion Pyndengumiong ban peit thuh la ki paidbah la ki bud ryntih ne em iaki kyndon ba la bthah ia ki ba ki dei ban leh kum ka jingdeng ia ki mask, ka jngiajngai uwei na u wei bad kiwei kiwei ki kyndon ba ki paidbah ki dei ban bud ryntih, kaba la ju pynkynmaw ia ki paidbah na ka por sha ka por lyngba ki jingpyrta na ki kor jingpynsawa bad lyngba ki jingthoh ba la tah ha man la ki jaka.
Hakane ka jingleit jurip kawei ka dukan ka la shah khang noh namar ka jingpynkhein iaki kyndon, kata ka jingbymdeng ia ka mask bad ka jingpynrung bun briew shapoh dukan, nangta palat phew ngut ki paidbah ki la shah dain kuna, namar ka jing bym deng iaki mask bad ka jingiadih duma ha ki jaka ba bun briew.
La shain kuna iakine kiba pynkhein kyndon haka dor 30 tyngka ryngkat ka jinghikai ba ki dei ban bud ryntih iaki kyndon ba la bthah, bad na ka liang ka ophis u SDO ka Mairang Civil Sub-Division kin iai bteng ban leit jurip iaki shnong bapher bapher.
Sngewbha, lada long Kaba lah hangne ha Motphran ruh dei ban daiñ kuna iaki ba ia dih duma, sikret, biri biah pathar.
Shillong: Ka KSU Jaintia hills District Unit, hynnin ka sngi, hapoh ka jingialam u President ka KSU Jaintia hills District Samla Ohibait Dkhar  bad u General Secretary Samla Cherity D Suja, ha ryngkat ka jingiadonlang ki katto katne ngut ki dkhot ka district ki la peit ban kynduh ia u Deputy Chief Executive Member ka Jaintia Hills Autonomous District Council u Ma Laski Rymbai halor ka jingioh syrnod ai jingbit, kawei ka Coke Factory na ophis jong ka JHADC kaba thmu ban shna ha ka Shnong Wah Deinling kaba don ha East Jaintia HIlls District.
Ka Seng ha ka jingiakynduh bad u Ma Lasky Rymbai ka la  pynpaw ia ka jing sngew lyngngoh halor ka jingioh Syrnod katei ka Coke Factory na ka Council bad na ka liang ka Seng ka la buh ruh ia ka jingthoh ha khmat u Deputy CEM ka Council kum ka dak jong ka jingpyrshah bad dawa ba dei ban weng mardor ia ka jing mynjur, kaba la dep ai.
Na ka ka liang jong u Deputy CEM u la ong ba na ka liang ka Council hi ka jingai ia kane ka jing mynjur, sha kane ka Karkhana ka long halor ka nongrim ba ki la ioh ia ka Single Window Agency na ka sorkar jylla bad la ioh jingbit ruh de na ka Meghalaya State Pollution Control Board katkum ki kyndon bad halor kine ki nongrim ka Council hi kam don hok ban kyntait u la ong.
Haba iakren halor ka jingpyrshah ki paidbah lane ka la don ne em ka jingiamir jingmut(Public Hearing) haba iadei bad katei ka karkhanam u la ong ba ki saw shnong  hi jong kitei ki shnong ba marjan ba kynthup iaka shnong Umsatai, Ladwahwapung, Pynurkba waka Deinsatlang lyngba ki rangbah shnong haka shithi ki la rai ban ailad ia kane ka Coke Plant ban don hakatei ka shnong, hynrei kaba sngewphylla pat ba kine ki saw shnong lyngba ki lad pathai khubor la iohi ba ki la shim ia ka rai ban pyrshah beit ia kane ka Coke Plant kaba mut ban buh hangtei ha katei ka shnong.
Kane ka la pynlyngngoh bad pyn pyrkhat ia ka Seng ba ioh lehse ba dei tang na bynta ka myntoi shimet u wei u ar ki bor shnong ki la rai jubor tang 4/5 ngut khlem ka jingrai lang u paidbah bad kane ka buh ia ki jingma pat ia uba bun ba lang hadien habud.
Ka seng halor kane, ka pynpaw ia ka jingpyrshah kaba jur bad ha kajuh ka por ka ai jingkyrshan ia ki Saw Shnong ba pyrshah ia kane ka jingthmu jong katei ka company.
“Ka seng halor kane ka bynta kan sa shong pyrkhat ha kine ki sngi ban sa wan bad ruh kan sa shim ki lad ki lynti da kum wei lada jia ba ki bor ba dei peit kin iaid beit shakhmat ia ka tei ka kam khnang ba ki para doh para snam jong ngi kin lait na kiei kiei jingsngewsih hadien habud" la pynkut u kyrwoh na ka Seng.
U slap uba jubor tyngeh, ula ther ha ki bun taiew ba ladep bad la iohi ia ki lum kiba la khyllem, ki wah kiba la shlei mam, ki iing ki sem, kiba shah rong noh bad ka pung Umiam, kaba la dap miar.
Haba peit ha kine ki sngi, ngi iohi, ba ka jinghap slap, katba kum ka jingthew jong ka tnat peit mariang ka sorkar India (Meteoro logical Department), ka pyni ba ka thain Riwar, ka kiew shibun, ka jinghap slap bad katei ka long, lyngba ka jingkhein, kaba ngi ioh man ka sngi na ka jingthew slap, kaba na Sohra.
Haba ka long kumta, ka paw, ba lada ka umiam, ka la shlei ha Ri Bhoi, kumta katno tam ka thain Riwar, kan nang shlei ar shah, lai shah, namar ba ka ju ioh slap tam,  na kaei kaba ioh sha Bhoi.
Ka mat kaba ngin iakren hangne pat, ka dei halor ka jing tuid noh ka khyndew na ka thain Riwar sha Bangladesh, kaba mynshwa ha kaba U Bah BB Lyngdoh, bam kwai ha duwar U Blei, ula ju ong ba ki million ton, ka khyndew, ka tuid na Meghalaya shathie sha Rithor.
Kat haduh mynta, ngi iohi, ba ka sorkar Jylla lane ka sorkar India, ka ju iakren ban pynbha bad ban pynbeit ia ka iaid ka ieng jong ki wah bah; hynrei kam pat ju ia kren ia katei ka jingrong noh u slap, ia ka sboh kaba mih na ka thain Riwar bad kaba shu tuid ei sha Bangladesh man ka sngi, khamtam ha ka por lyiur.
Ha ki phew snem mynshwa, la ju tip ba ka thain Riwar, ka dei kaba sei soh, hynrei ha kine ki sngi, ka sboh, ka la hoit lut sha Bang ladesh bad la iohi, ba ki jaka puta, ki la kylla mawsiang suda bad nangta ki jaka rep, ki la nang ring sdot bad wat ki iing briew, ki don kiba ia tyngkhuh bad ki mawsiang bad katei kan nang jubor ha ki snem ki ban sa wan, lada jia ba kam don ka jing pyrkhat kaba kyrkieh.
Ka tnat border area, ka dei kawei na ki tnat kaba dei ban peit kyrkieh ia katei ka jing rong noh ka um ia ka khyndew na ka thain Riwar bad nangta, ka Soil Conser vation, kan dei sa kawei pat ka mat, lem bad ka Disaster Management bad ka la dei ka por, ban shim jingkhein noh ia ka jingduh noh ia ka khyndew ka shyiap, na ka thain Riwar sha Bangladesh bad ban leit sha ka sorkar India, ba kan  shim ia ka lad jingiada kaba kyrkieh, ha shwa ba ka thain Riwar, kan kylla long ka jaka kaba long shrah bad ka ban ktah jubor ia ka rep ka riang, kaba dei u budlum jong ka thain.
Shillong: Hynnin ka sngi, la ioh jingtip, ba ka Deputy Commissioner, jong ka East Khasi Hills District, ka la ejahar, tang ia ki 35 ngut ki briew, ha ka jaka jong ki 41 ngut kiba leit iatoh sha Greenwood Resort, Guwahati.
U bah Prestone Tynsong, Deputy Chief Minister, ka sorkar Jylla, u iathuh ba ka DC, kan sa phah ia katei ka ejahar ia kiba sah 6ngut ha ki khyndiat sngi ban sa wan bad la kham pynslem ia kitei ki 6ngut kiwei pat, namar ba ka DC, kam pat ioh ia ka jingtip kaba shai na ka tnat ka koit ka khiah jong ka sorkar Jylla, namar ba ki dei ma ki, kiba wad ia kitei ki nongpang bad kam dei satia ka ophis jong ka Deputy Commissioner.
U bah Tynsong, u iathuh ba mynta kitei ki 41 ngut, ki don ha ka jingshong kyrpang jongki, ha kaba ki siew pisa hi dalade, ia ka bai lut bai sep.
Don bun bha ki briew ha ka pyrthei kiba im sngi bad ju mlien tang kumno ban pynthoh bria ia kiwei wat lada khlem kano kano ka daw.
Mynta ka sngi dt.15.7.2020 u bah Prestone u la kren shaphang kiba kum kita ki briew ba ki pynthohbria ia kiwei khlem daw tang namar ba kim bang bha ia ka ja.
Kiba kum kita ki briew ki isih khlem daw, ki kwah pynjah burom khlem daw ia kino kino ruh.
Ym dei tang ia ki minister, ia ki Doctor, ia ki Ophisar…hynrei para riewrit riewria ruh ki sngewtynnad ban thad bad pynjah burom.
Kiba kum kita ki briew, ha ki ki pyrkhat ba lada ki la ioh ban pynjah burom iano iano ki da buh jingthoh ha ka rajistar.
Kumta ki kheiñ ba kat nang ioh bun khlieh katta u soitan u nang kyrkhu ia ki.
Ka bainong aiu ba ki ioh? Peit ia kane ka nuksa:Ha u bnai December 2019, nga la rung dihsha ha kawei ka dukan sha ha Seinduli.
Hangta nga la iohsngew ia ka jingiarkhie pashait jong ki briew halor ka jingiathuhkhana pynthohbria jong kawei ka longkmie shaphang ki balang thymmai ba dang shu mih ha kine ki sngi.
Kata ka longkmie ka la ong, " Wow! Ki samla mynta, wat ki tymmen ruh ki kwah ban rung ha ki balang thymmai namar ba ki muja ban pynlong jingiaseng lyngkhuid ha ki por mynmiet.
Tang shu pynlip ia ka lait kito ki la law lyngkhuid bad ia kdup shynrang kynthei.
"Hangta nga la kem ktien, “Katno sien kong phi la leit law lyngkhuid hangta ba phi sa tip ia kita baroh"? Kata ka briew ka la ong, " Nga shu iathuh ia ka jingiathuh pateng ki briew.
" Te nga la ong biang, “Lada phim pat mad da lade kam long kaba bha ba phin shu thad pynjahburom ia kiwei.
Kynmaw, kata ka dei ka jingbsa pynsngaid u soitan ia phi shuwa ba un pyniap ia phi.
"Kata ka briew ka la phet iamrem.
Naduh kata ka por ka la kem pang bad mynta kam don shuh.
Kita kiba ju im sngi ban pynjah burom khlem daw ia kiwei ki dei kiba u soitan u la kam trai.
Ha kawei ka sngi un sa kem kumba kem syiar ki briew na sem ban bam doh.
Lada don mano mano ba sngewthuh ia kane, to kylla bamut noh.
U Jisu un sa knieh kynthet ia phi na ka kti jong u Soitan.
Nongpoh: Haba iadei bad ka khubor kaba la mih halor ka jingshah kyntait ai Lum Jingtep ia iwei I khunlung ba dang shu kha ha shnong Umran Dairy, ka Balang Presbyterian Umran Dairy, Umsning District, Mawbuh Presbytery, KJP Synod Sepngi, ka la mih shakhmat ban pynshai paidbah halor katei ka jingjia ba la dep baroh.
Ha ka jingthoh kaba la soi da u Tbn.G.T Lyngdoh, Tymmen basan ka Balang Umran Dairy bad u Bah D.Marbaniang, Secretary Balang, ki la ong ba itei I khunlung ba dang shu kha, I dei I khung jong ka Kong Wanrida Lyngdoh bad iba dei ruh I Ksiew jong u Tbn.P.Tynsong bad ka Kong P.Lyngdoh, kim dei shuh ki dkhot jong ka Balang Presbyterian Umran Dairy.
Ki la ong ruh, ba kitei kiba la shah kdew kyrteng haneng, ki dei na ka Balang Umran Dairy, Nongthymmai, ha kaba katei ka kynhun ka la mih noh bad ki la bud ia ka kynhun Balang, kaba la ialam da u Tbn.P.Tynsong.
Nalor kata, ki la ong ruh ba ka Mawbuh Ri Bhoi Presbytery, ka la pdiang ia katei ka kynhun Balang kaba pura bad kaba don hapoh ka Nongthymmai District, ha kaba katei ka Balang, ka la dep ban pyntip sha ka Presbytery ba ka la don la ka Iingmane bad la u jong u Lum Jingtep.
Haba pynshai pat halor katei ka khubor ba la mih ba la shah kyntait ban ai lum Jingtep, ki la pynshai, ba hadien ba la don ka jingkyrpad na kiba haiing jong kitei kiba la mad ia ka jingkhlad I khunlung, kiba la kyrpad sha ka shnong bad ka shnong pat ka la kyrpad sha ka Balang, kata ha ryngkat ka jingdon ki Majistrate bad Pulit, ka Balang ka la shim ia ka rai ban ai lad ba kin tep ha utei u Lum Jingtep ka Balang Presbyterian, Umsning District.
Kata ka long halor ka mynsiem sngewlem halor katei ka jingjia ba sngewsih, hynrei ki la shim pat ia ka rai ba kin nym ailad shuh ha ki por ban dang wan.
Ha kawei pat ka liang, ka Balang Presbyterian Umran Dairy, Umsning District, ka la pynshai halor ka jingkren u Bah Ribok Kharpran, uba la kynnoh ia u Bah L.M Bina, Rangbah shnong ka Umran Dairy, ba u ak kum u Tymmen Basan, hynrei ka Balang hi ka pynshai ba u Bah L.M Bina, um shem la ak Tymmen Basan bad um shem la tuklar ei ei ruh em halor ki kam Balang, pynban ka Balang ka la leh ia kano kano ka kam lyngba ka rai jong ka Committee Balang.
Ki don sa 7,975 ngut kiba ioh ia ka pang khlam coronavirus mynta ka sngi ha  Maharashtra; kumta baroh kiba ioh pang, ki la poi sha ka  2,75,640 ngut ha katei ka Jylla.
Nangta ki don sa 3,606 ngut kiba la mih na ki jaka sumar mynta ka sngi bad baroh kiba la jem na ka jingpang, ki long 1,52,613 ngut haduh mynta ka sngi lane kiba la jem ki long  55.37%.
Kiba iap, ki long 233ngut mynta ka sngi ha katei ka Jylla.
Ki don sa 4,496 ngut kiba ioh pang coronavirus, mynta ka sngi ha  Tamil Nadu.
Na kitei ki don  1,291 ngut kiba ha ka nongbah Chennai.
Ki don sa 5 hajar ngut kiba la jem na katei ka jingpang bad kumta baroh kiba la jem na ka jingpang, ki la poi sha ka 1lak ngut.
Kiba iap ki long 68 ngut ha ki 24 kynta ba ladep ha katei ka Jylla.
Shibun ki heh sorkar ba kynthup ia U   Commissioner and Secretary  jong U Lat ka Assam, ki la ioh ia ka jingpang iabit Covid 19 ha Assam, ong ka khubor mynta ka sngi.
Ki don 5 ngut kiba ioh jingpang covid ha ki 2-3 sngi ba ladep ha katei ka Jylla.
La iathuh shuh ba ki don 20 ngut ki nongtrei ha iing U Lat jong ka Bihar, uba la ioh ia ka pang khlam coronavirus.
Nangta la iathuh shuh shuh ba U President ka BJP ha Bihar, U   Sanjay Jaiswal, ka tnga bad ka kmie jongu, ki ia ioh ia ka pang khlam covid 19.
Shillong: Ka sorkar Meghalaya, ka hap ban pynkynriah noh ia ka jaka eksamin Covid jongka na Byrnihat, namar ka jing pynbor jong ka sorkar Assam.
Ka North East Now, ka iathuh ba ka Assam, ka la ujor pyrshah ia ka jingplie ia katei ka jaka eksamin Covid ha Byrnihat, kaba don mar shiliang surok, hapdeng ka Meghalaya bad ka Assam, ha kaba la ai daw, ba katei ka jaka, ka hap ha ka surok bah National Highway.
La iathuh ba ki pulit Assam, ki la kyntait ruh ban iatrei lang bad ki bor sorkar ka Meghalaya, ha kaba peit ia kiba pang khlam covid 19.
U Bah Prestone Tynsong, Deputy Chief Minister ka sorkar Meghalaya, haba kren sha ki kotkhubor mynta ka sngi, u iathuh ba ka sorkar Jylla, ka la rai ban kynriah ia katei ka jaka peit nongpang covid, hadien ka jingkieng ha Umtrew, na ka daw jong ka jing ujor jong ka sorkar Assam.
U bah Tynsong, u ong ba ka sorkar Assam, ka pyrshah ia katei ka jaka, namar ba ka pynthut ia ki briew jongka, kiba leit sha Upper Assam.
Shillong: U Director ka tnad ka koit ka khiah, u Dr Aman War, haba ia kren bad ki lad pathai khubor u la iathuh ba iwei i khynnah iba dang 6 snem ka rta, iba la test Covid positive, i dei iwei na ki 8 ngut ki briew kiba la test positive ha ka jingwad ia ki briew kiba la ia kynduh (Contact tracing) bad ki ar ngut ki briew kiba la test Covid Positive, hadien ba ki la wan ban shim bynta ha ka jingkhawai iathoh shong kurim kaba la long ha Khanapara, Assam.
La iathuh ba u briew uba la test covid positive hadien ba u la wan phai na ka jingkhawai iathoh shong kurim na Khanapara,Assam u la leit kai sha katei ka iing kaba don ha Laitumkhrah.
Ha ka jingwad ia ki briew kiba la iakynduh ia une u briew la lap ba ine i khynnah 6 snem ka rta ruh i la ioh ia kane ka jingpang Covid-19.
Na ki 41 ngut ki briew kiba la leit  ban shim bynta ha ka jingkhawai iathoh shong kurim kaba la long ha Khanapara,Assam; 2 ngut ki briew la lap ba ki long Covid positive bad na kine 2 ngut la lap sa 8 ngut ki ba la test Covid positive bad haduh mynta 198 ngut ki dei ki briew kiba iakynduh ia kine ki ba la test positive bad mynta ki don hapdeng ka jingleh ia ka quarantine.
: U myntri ba dei peit ia ka tnad ka koit ka khiah, u bah Alexander L Hek, u iathuh ba mynta ka sngi ki don 28 ngut ki briew kiba ioh ia ka jingpang khlam covid 19.
Na kine 19 ngut ki dei ki shipai BSF bad 9 ngut ki dei kiwei pat ki Arm Forces, 6 ngut na East Khasi Hills District bad 3 ngut na Ribhoi District.
Haba iakren bad ki lad pathai khubor u bah Hek u la iathuh ba haduh mynta ki briew kiba don ia ka ne ka jingpang ki long 297 ngut, ha East Khasi Hills District ki don 261 ngut,198 ki shipai BSF, kiwei ki Arm Forces 14 ngut bad ki riewpaidbah 49 ngut.
Ha Ribhoi ki don 22 ngut ki briew kiba ioh ia kane ka jingpang, ha East Jaintia Hills 2 ngut ha West Garo Hills 8 ngut ha South Garo Hills 2 ngut ha North Garo Hills uwei bad ha East Garo Hills uwei.
Mynta ka sngi u don uwei u briew  uba la ioh ia ka jingkoit ba pura na Tura bad kiba la koit pura baroh ki long 47 ngut.
Ki briew kiba wan phai ha ka jylla ki ling 21,977 ngut, ki sample kiba la dep ban phah test ki long 25,263 kiba long negative ki long 24,597 bad ki result kiba dang ap ki long 320 ngut.
: U Symbud myntri rangbah ka jylla, u bah Prestone Tynsong, mynta ka sngi u iathuh ba ka sorkar jylla ha ka jingialang kaba la long mynta ka sngi, ka la shim ia ka rai ban khang shuwa shipor ia ki 6 tylli ki khyrdop ia rung ia mih (entry exit) kiba don ha baroh kawei ka jylla.
Haba iakren bad ki lad pathai khubor, na ka liang u bah Prestone, u la iathuh ba ka sorkar jylla kan khang shuwa shipor ia ki 6 tylli ki khyrdop iarung iamih ha baroh kawei ka jylla naduh ka 23 tarik u Naitung haduh ka 31 tarik u Naitung 2020.
Kine ki khyrdop kiba ka sorkar kan khang shuwa shipor ki dei ha Byrnihat Ribhoi District, Bajengdoba ha North Garo Hills, ka Ratachera East Jaintia Hills,Tikrikila West Garo Hills, Mirjuma West Garo Hills bad Hatdiganch south west Garo Hill.
U la iathuh ruh ba ka jingkhang ia kine ki khyrdop kan long naduh ka shiteng miet jong ka 23 tarik u Naitung 2020 haduh ka shiteng miet jong ka 31 tarik u Naitung 2020.
Ki kali kiba lah ban iaid ki long tang ki kali kiba kit ia ki marbam bad kiba donkam ban phah sumar.
U bah Prestone u la iathuh ba ka jingkhang shipor jong ka sorkar jylla ia kine ki khyrdop, ka long ba bun na ki nongtrei jong ka tnad ka koit ka khiah, ki ba don ha kitei ki jaka kim ioh thiah ioh dem bha shuh bad ba ki donkam ban shong thait.
U la ong ruh ba ka jingkhang, ia kine ki khyrdop  shipor ka dei ruh ban pynkynriah noh ia ka jaka screening  kaba don ha Byrnihat Ribhoi District sha ka jingkeing Byrnihat.
Kane ka long ban ym pynthut ia ka iaid ka ieng jong ki briew  na Upper Assam.
Na ka liang u bah Prestone u la kyrpad ruh ia ki briew kiba sah shabar ka jylla ban sangeh shuwa shipor ia ka jingwan phai ha kine ki sngi bad ki lah ban bteng biang ka jingwan phai jong ki haduh ka 1 tarik u Nailar 2020, ynda kine ki khyrdop kin trei kam biang.
Shillong: Ka sorkar jylla mynta ka sngi, ka la shim ia ka rai ban ym shah ban pynlong kano kano ka jingkhawai ha ki ar tylli ki District, kata ha East Khasi Hills District bad ha Ribhoi District haduh ba ka sorkar jylla kan pynbna pat da kumwei, la iathuh da u Symbud myntri rangbah ka jylla u bah Prestone Tynsong.
Haba iakren bad ki lad pathai khubor u bah Prestone, u iathuh ba  kham mynshwa, ka sorkar jylla ka la rai ban shah ban don ka jingiathoh shong kurim bad ka jingkhawai, hynrei mynta ka sorkar jylla ka la shim biang ia ka rai ban ym shah shuh ban pynlong ia kano kano ka  jingkhawai ha ki ar tylli ki District.
U bah Prestone u la iathuh ba ka jingshim ia ka rai ban khang ia baroh ki jingkhawai ha kine ki ar tylli ki District ka long hadien ka jingkiew sted jong ki nongpang Covid -19, khamtam ha ka District jong ka East Khasi Hills District bad Ribhoi District.
Mynta pat Ka Kam iathoh Kam dei shuh Ka Kam kyrkieh, dang Ka taiew  ba lah dep imat, lah pynbna ba Ka Kam iathoh ruh Ka dei Ka Kam kyrkieh.
Shillong: U Conrad K Sangma, myntri rangbah ka Jylla, u thoh ha ka facebook peij jongu mynta ka step, ba ki don baroh 289 ngut kiba ioh pang khlam covid 19 ha ka Jylla, haduh mynta ka sngi.
Ki shipai BSF, ki don baroh 205 bad ki bym pat ki shipai BSF, ki don 84 ngut bad kiba la jem na ka jingpang, ki long 46 ngut.
U dei uba ieid bha ia ka kam shondur bad u shong u sah ha Belgaum ha Karnataka.
Ka jingieid jongu ban shondur, ka pynlong, ba un shna ia ka iing jongu, kaba long ha ka dur jong ka camera bad ym tang katta, hynrei u jer kyrteng ruh ia la ki khun, da ki kyrteng jong ki kompeni camera suda.
La iathuh ba U Ravi Hongal, uba 49 snem ka rta, u dei uba ieid eh ia ka kam shondur, naduh ba u dang khynnah rit bad ynda ula heh, u thaw ia ka iing lajong, kaba long thik, kum ka dur jong ka camera.
Ym tang katta, u kyrteng ruh ia la ki jong ki khun, da ki kyrteng   Nikon, Epson bad Canon.
Katei ka dei ka iing kaba khring bha ia ki khmat jong ki paidbah, ha kaba ki don lut hangtei naduh ki lens, ki memory card, ki flash bad ki dur ki dar, kiba long thik hi kum ka camera.
,Ka Hima Nongmynsaw ka dei kawei na ki Hima Khasi Kaba naduh mynhyndai (Erstwhile Khasi State) ha kaba ka Sorkar Phareng lyngba u  Governor General Agent North East Frontier kala ithuh haka dt.27.12.1873 hynrei ka Sorkar Phareng kam shym la ithuh shuh naduh kine ki snem 1876-1877 katkum ka hokum na ka Home Department Notification no.1430 , dated 14 September Act XXII 1869 1876 haka por ba la pynbeit ia ka Kamrup-Khasi Hills Boundary.
Kane ka jingleh ka long na Ka bynta Ka jingbit jingbiang Ka jingsynshar u Phareng (Administrative Convenience).
Naduh kata ka por ia kane ka Hima u Phareng u pynhap ha ka jaka sorkar (British Area).
Ia ka thain Langpih u DC Kamrup u la phiah ia ka jingsynshar ha ki lai tylli ki dong bad ka kyrteng jong ki katto katne ngut ki Sabit Gangbura, ki dei:-· U Bri Nongbah, Gangbura· U Rijune Nongbah, Gangbura· U Tyrngoh Hahshah, Gangbura· U Thiang Kamiej, Gangbura· U Tu Nonglang, Gangbura· U Duwan Khamma, Gangbura· U Binsing Khartongsu, Gangbura· U Maw Nonglang, Gangbura· U Mota Sohbar, GangburaU DC Kamrup u thung Sabit Gangbura ruh ia ki Garo, Rabha, Assameese ha ki dong bapher bapher.
Ia ki khar Nepali ba shong ba sah ha Langpih u thung Sabit Gangbura napdeng ki Nepali kum ia u Chokro Chetri.
Ha Ka 10th April 1937 Ka Chete Rani Syiem Nongbah ka la dawa na u Governor Assam ban pynim biang ia Ka Hima Nongmynsaw Kaba mynhyndai hynrei katkum Ka hukum jong U Governor ka Assam Dated 18 July 1938 , la kyntait noh ia kane Ka jingdawa ban pynim pat ia kane Ka Hima.
La sot is kane ka jingthoh kumne harum:[2]GOVERNOR OF ASSAMORDER OF THE GOVERNOR OF ASSAMDated: the 8th July 1938Read: – Petitions of the 10th April 1937 Nongmynsaw State From Smt.
Ka CHETE Rani Syiem Nongbah and certain other inhabitants of Nongmynsaw forwarded with Commissioner, Surma Valley and Hills Division’s Memo No.382, Dated the 7th April 1938.
After the death his mother was appoint to Shri.U Khing Singh Syiem Nongbah of Nongmynsaw State Boko Langpih to Muskar Hills.
Order: – His Excellency the Agent of the Nongmynsaw state grown Representative Rajapara the petitions after full consideration on the grown that of Boko Syiemship Muskar Hills and Council and Synthe river down to Lejedubi to Gegang River to Abhiram down to Mrek River to Siangra Village down to Sumuria Village to Brahmaputra down to Chanmary Guahati upto Khanapara Mylliem State to Nonmati upto Ranigoan Village near Nongspung state Nongkhlaw, Rambrai state over was a state it caused to be so when the Office of the Syiem fell into abeyance about sixty years ago.
This obeyance was evidently not casual or temporary and was settled fact at the time the boundary was settled in (1876 – 77), resulting the non-existence of the state government to received defact to allegiance from its subjects as require by International Law.
His excellency open the question of retransfer Nongmynsaw Boko and Langpih to Muksar Hills to the Khasi and Jaintia Hills District.
Sd/-J.P.MillsSecretaryTo the Governor of AssamMemo No.3126, G.S.Shillong the 18th July, 1938, copy forward to the Commissioner, Surma Valley and Hills Divisions for information with reference to this Memo 382.
T.Dated the 7th April, 1938 in favour of communication to the Petitioners.
By order of Governor of AssamSd/-J.P.MillsSecretaryTo the Governor of AssamMemo, to-822.
P.Dated Silchar the 22nd July, 1938.
Copy forwarded to Deputy Commissioner, Khasi and Jaintia Hills with reference to his Letter No-3748 Dated the 29th March, 1938 for favour of necessary action.
By Direction of the Commissioner,Sd/-Sunesh CenG.D.Walker ESGr, Personal Assistant to the CommissionerM.D.E.I.C.S.Commissioner Surma Valley and HillsDivisions.
Type & by – Hickmanick3.5.1965SuperintendentCompared by Copacancel District Council Officer U.K.J.Hills3.5.1965                                                                               Shillong.
(Vide section 76 Act.1376)U Pud u Sam Jong Ka Hima Nongmynsaw katkum ka shithi jingdawa dt.10.04.1937 jong Ka Chete Rani Syiem Nongbah ka iar shaduh Ka Ri Thor Assam “na Boko – Samaria – Brahmaputra – Chanmari – Guwahati haduh Khanapara.
Bad katkum Ka order Jong u Governor Assam ka kdew shai ba ka office kane ka Hima ka lah duh lypa (fell in abeyance) la 60 snem haduh ka snem 1938, kata naduh ki snem 1876-1877.
Ka Raid Mynsaw Ka mih pyrthei ha ki snem 1990 ter ter.
Dei ha Ka por Jong ha jingiakhih Hill State ia ka Meghalaya.
Dei ha katei Ka por ba u Bah Hopingstone Lyngdoh MLA/ MDC (EM I/c Inter District Boundary) ryngkat bad ki paitbah ka thain Langpih kila pyrkhat shithrem ban laitnoh na Ka jingsynshar u Deputy Commissioner kamrup da ki Sabit Gangbura (Service Gangbura) ne Panchayati Raj System [Assam].
Kumta ki la lum Lang ia ki nongsynshar shnong ryngkat bad ki paitbah khasi bad pynlong ia Ka Dorbar Raid Mynsaw da kaba buh ia u Chairman ban long kum u Nongialam bad ban don Ka Executive Dorbar Kaba kynthup ia ki Sordar Shnong bad ki tymmen ki San.
Ka jingthmu ka long ban pyniaid ia ka Synshar khadar katkum Ka Riti Dustur bad ban pynneh pynsah ia Ka jinglong trai ia ka khyndew ka shyiap.
Ha Ka snem 1964-65 ka Raid Mynsaw Ka la seng ia Ka Raid Mynsaw ME School Langpih bad ia Ka iew Langpih kaba don mynshwa ha syndah jong Ka Assam BOP.Hynrei hadien ia ka iew Langpih la pynkynriah noh ha syndah ka Raid Mynsaw ME School (Raid Mynsaw U.P.School / Secondary School) ba mynta.
Ha u snem 1979 ka Sorkar Assam ka la wan kurup bad pynjot pynpra ia Ka Meghalaya BOP ha kaba la kurup bad kem ia ki Pulit bad pyllait shaduh Byrnihat.
Bun na ki paitbah ki la kylla phetwir da kaba ki lah leit shong leit sah shipor ha Kyrdum, Umwahlang, Nonglang , Langja , Tynghor.
Ka Sorkar Meghalaya ka la buh ia Ka jaka sah shipor (Refugee Camp) ha Kyndongngei tad haduh ba ka la wanphai pat ka shong shngiañ ha Langpih.
Ka jingleh thombor ka Assam kam dei tang ba ka kurup ia Ka Meghalaya BOP hynrei ka la kurup ruh ia ka Langpih Polling Station ha u snem 1982 kat haduh ban pynlong ia ka Bye Election.
Kumta ka Sorkar Meghalaya kala buh noh ia ka Langpih Polling Station (make shift polling station) sha Mawsikar markhap Ka Shnong Kyrdum.
Ka Sorkar Assam ha kato ka por ka la beh thong ruh ban kem ia U Lt.
Jesse Sing Snar Chairman bad kumjuh ia kiwei pat ki riew rangbah jong Ka Raid Mynsaw.
Halor kine ki jingeh bad ki jingshongsyier ki Nongialam ka Raid Mynsaw hadien ki la pyrkhat ban ioh ia Ka bor  synshar Kaba kham khlain da kaba la pyniasoh noh bad u syiem Rambrai.
Ha ka 5th December  1981 u Syiem Rambrai u la kyrpad ia ka KHADC ban pynskhem ia ka riti pyniaid kam ka “Dorbar Raid Mynsaw" bad ka District Council ka la ithuh bad mynjur ruh ia Ka Riti pyniaid kam ka Hima Raid Mynsaw.
La sot ia ka shithi kumne:OFFICE OF THE EXECUTIVE COMMITTEEKHASI HILLS DISTRICT COUNCIL: SHILLONGNo.DC.XXVII/Genl/25/81-82/13 Dated Shillong, the 30th January, 1982Ha,1] U Syiem Rambrai Elaka.2] U Jese Sing Snar, Myntri bad u President Durbar Raid Mynsaw.
Sub: Ka jingpynskhem ia ka Riti pyniaid kam ka Dorbar, Raid Mynsaw.
Ref: Ka report u Syiem Rambrai kaba dt.5th December 1981.
Syiem,La bthah ia nga ban pyntip ia phi ba, kane ka Ophis ka la sngewbha ban ithuh bad mynjur ia ka Riti pyniaid kam ka Dorbar Raid Mynsaw, kat kum ba phi la pyntip da katei ka report jong phi haneng bad katkum ki kyndon ha ka rai Durbar dt.29.12.80.
Uba burom,Deputy Secretary (Elaka Admn.)Khasi Hills District Council,Shillong.
Bad naduh kane ka por la tip kum ka “Raid Mynsaw Rambrai Syiemship" ha kaba u Syiem Rambrai u la pyniaid ia ka jingsynshar da kaba thung myntri ia ka ‘Raid Mynsaw’ kum ka shnat Hima.
Ka kyrteng Jong ki myntri kidei :-Jesse Sing Snar (Swangre )Phrikshon Kharlyngdoh Hindro Samakha.
Hynrei ha Ka snem 2000 U Syiem Rambrai ula pyndkut noh ia Ka jingsynshar ia Ka Raid Mynsaw da kaba ula weng khlem daw ia u Hindro Samakha kum u myntri Jong ka Raid Mynsaw kaba long pyrshah ia ka mon Jong ki paidbah.
Kumta naduh kane ka por ka Raid Mynsaw ka la shimti biang halade ia ka jingsynshar khadar.
Ha Ka 26/6/2008 Ka Dorbar Pyllun ka la Rai ban kyrpad ia ka District Council ban ithuh kyrpang noh ia ka kum Ka Hima Sirdarship kumba Ka District Council kala ithuh bad pynskhem ia ka ha ka snem 1982.
Ka District Council ha ka 2nd June 2009 ka la ithuh bad pynskhem.
Ia ka Hima Raid Mynsaw Sirdarship bad la thung ia u Hindro Samakha kum u Sirdar na Ka bynta ka por treikam 5 snem katkum ka Section II jong ka United Khasi Jaintia Hills Autonomous District [Appointment and Succession of Chief and headman] Act 1959.
[Ka shithi jingpynbna la sot kumne: –OFFICE OF THE EXECUTIVE COMMITTEEKHASI HILLS AUTONOMOUS DISTRICT COUNCIL,SHILLONGJ I N G P Y N B N ANo.DC.XXVII/Genl/114/2008-09/8 Dated: Shillong, the 2nd June, 2009Da kane la pynbna iar hapoh ka Hima Raid Mynsaw ba la tip mynshwa kum ka “Hima Nongmynsaw", ba ka Executive Committee, Khasi Hills Autonomous District Council ka la sngewbha ban ithuh bad pynskhem biang ia ka kum kawei na ki Elaka hapoh ka jingpyniaid jong ka Khasi Hills Autonomous District Council.
Kumta, ia ka Hima Nongmynsaw (erstwhile Khasi state) la ithuh bad pynskhem noh kum ka “Hima Raid Mynsaw" bad ka Ophis treikam kan long ha Langpih, West Khasi Hills.
Ha kajuh ka por, ka Executive Committee ka la sngewbha ban thung ia u Hindro Samakha kum u Sirdar jong ka Hima Raid Mynsaw, u ban pyniaid ia ka synshar khaddar na ka bynta ka por treikam (term) ba 5 (5) snem katkum ki riti dustur ba ju don ha ka Hima.
Kumta, ki hukum/jingpynbna kiba mynshwa ha kaba iadei bad ka “Hima Raid Mynsaw" la pynduh pyndam noh.
Da ka hukum etc,Joint Secretary to the Executive CommitteeKhasi Hills Autonomous District Council,Shillong.
Memo No.DC.XXVII/Genl/114/2008-09/8 (a) Dated Shillong, the 2nd June, 2009La phah kopi sha: –Joint Secretary to the Executive CommitteeKhasi Hills Autonomous District Council,Shillong.
Ha ka 20th September 2013 hadien ba la iatai sani ka Dorbar pyllun kala Rai ban pynbeit ia Ka kyrteng Raid Mynsaw Sirdarship sha ka Nongmynsaw Sirdarship bad la kyrpad ia ka KHADC ban pynskhem ryngkat ia Ka Riti synshar khadar Jong Ka Hima ba la tip kum (The Khasi Hills Autonomous District Nomination and Election of the Sirdar and Sordar of Nongmynsaw Sirdarship Bill, 2014.
).
Ka Dorbar Thaw ain Jong Ka KHADC ( session ) dated 22 July 2014 ka la mynjur (passed) ia kane Ka Bill bad Ka District Council ka la phah ruh ia kane Ka Bill sha u Governor jong Ka Meghalaya ban ioh ia ka jingpynskhem (assent).
Hadien ka jingiaid lynti ka Raidmynsaw la kumba 60 snem (1960 – 2020 wat hapdeng ki jingeh kiba bun syrtap da ka jingiatylli jong ki paidbah ka thain ryngkat bad ka jingiatrei lang jong ki Seng Bhalang, ki Nongmihkhmat Paidbah, naduh ka District Administration khamtam bad ka Sorkar Jylla  kane ka thain kala ioh mad ruh de ki jingbha ha ka roi ka por bad ka shongsuk shongshngain katkum kine ki jingshisha harum: –Ka jingioh pat ia ka Langpih Polling Station ha u snem 2017 ryngkat bad ka jingphiah sa 2 tylli ki Polling Station [1] Nongsohram P.S, [2] Madanjaiaw P.S, ka la long ka jingkmen ba khraw ia ki paitbah namar kane ka wan urlong.
Shillong, 1 Nohprah:Ki pulit Pynursla ki dang thwet jur ia u Alvinestone Khongthoh rem uba ju khot sin u Lieh, namar ki kam pyn kulmar shnong bad leh donbor  khamtam ynda la miet, uba dei ruh u trai Wine store ha Pynursla.
U SDPO ka Sohra u bah Ian Onel Swer u la ong ba mynshuwa u Lieh u la shah kem ha ki pulit namar ba la ujor da kawei ka kynthei ba u leh thombor ha thain Pyn ursla Pung Nongshyr ngan kaba ki pulit ki la dep rejistar case ia u ha Pynursla PS.U bah Ian u la ong ba mynta ruh ki don ki case ba u Lieh u la byrngem briew ha sor Shillong bad u kynroi ia uwei u nongpahara ba don hapoh ka kam.
Shillong, 1 Nohprah:Ka tnad Directorate jong ka A.H Veterinary ka la pynpra ia kawei ka jaka mane blei – Mandir kaba don hapoh u pud u sam jong katei ka tnad ha Veterinary IDP 6 mer Upper Shillong.
Katei ka jingleit pynpra katei ka tnad ka dei hadien ba ka Hynniew trep Youth Council, Upper Shillong Circle ka la leit ban ujor sha u Director katei ka tnad u Dr.J Jyrwa ia ka jingdon katei ka Mandir.
Hadien ba la iohi ia ka jingieng  katei ka Mandir la ar ne lai snem hapoh u pud u sam jong ka Veterinary hapoh 6 Upper Shillong , ka HYC ka la leit ban wad jingtip kaba bniah lyngba ka ain wad jingtip ka RTI, bad ka la lap ba ia katei ka Mandir la shu tei donbor da ki nongtrei bar jylla jong katei ka tnad kiba shong basah ha ka Quarter jong ka bad ka  la lap ba ka jingtei ia katei ka Mandir ka dei ka bym ioh jingbit nangno nangno ruh.
Kumta ha ka 5 tarik u naiwieng, 2014 ka HYC Upper Shillong hapoh ka jingialam u samla Danny Rynjah, President bad u samla Gee Mawlong General Secretary ha ryngkat ka jingsynranlang u samla Donbok Kharlyngdoh Vice President HYC Sengkmie bad ki dkhot na Mawlai Circle ki la leit ban ia kynduh ia u Director katei ka tnad u Dr.J.Jyrwa ban dawa ba katei ka tnad ka dei ban pynpra noh ia katei ka Mandir, bad ka HYC ka la ai por 30 sngi.
Hynrei shuwa ban kut katei ka 30 sngi na ka liang u Director u la lah  ban phah pynpra ia katei ka Mandir be-ain kaba ieng hapoh u pud u sam  ka tnad sorkar, bad na ka liang ka HYC ka la ai khublei kyrpang ia u Director uba la shimkhia ia katei ka kam.
Ka kyrwoh na u GS u samla G.Mawlong ka la maham ba ka seng kan ym ailad ia kaba kum katei ka jingjia ba kan dang iai don hapoh ka thain Upper Shillong.
Shillong, 1 Nohprah:Ka Maw-maram ka la ioh biang ia ka NOC ne ka kot ai jingbit kaba u Sordar ba la shah sospon katei ka shnong u bah Handing Kurbah u la aiti sha u trai khyndew u bah Hamlet Kharjana, kaba u la ai da ka Letter Head kaba khlem jingthoh.
Nyngkong ka la don ka jingsuba na ki nongkitkam shnong ka Maw-maram ba katei ka NOC lehse ka lah poi pynban sha Head Quarter ki shipai, hynrei kham hadien ki la ioh jingtip ba katei ka NOC kaba u bah Kurbah u la ai ka dang don ha kti ki Dalal kiba thmu ban pyniaid iew ia ka jaka u bah Hamlet  kaba don 60 akar sha ki shipai BSF.Ki nongkitkam katei ka shnong ki la ujor ruh ia katei ka jingthmu die jaka sha ki shipai BSF ha ka seng HANM , bad hadien ba la ioh jingujor bad jingtip ba thikna ba ka kot ka dang don ha kti ki Dalal na ka liang ka HANM ryngkat bad ki nongkitkam shnong ki la pyntieng da kaba byrngem ban ai FIR ia ki, hynrei  hadien ka jingiakren u bah Kmel Nongbri u Sordar ka Len Mawtap A uba ka Mawmaram ka la kynnoh ba u dei uwei na ki Dalal ba thmu pynpoi ia katei ka NOC sha ki shipai u la wan ban aiti sha ka shnong ia katei ka NOC.Haba ka jingiakynduh bad  ki nongthohkhubor mynta ka sngi ha Shillong Press Club,  na ka Mawmaram la mihkhmat da u Secretary shnong u bah JR Mawlong, na ka HANM u bah Bobby Basaiawmoit, Vice President, u trai khyndew u bah Hamlet Kharjana, u ba shah kynnoh Dalal u bah Kmel Nongbri, bad u sordar ba la shah sospon ka Mawmaram u bah Handing Kurbah.
Haba kren sha ki nongthohkhubor u bah Kmel Nongbri u la ong ba u khlem wan pan Letter Head na u Sordar bad u la iathuh hok ba ka dei ka jingthmu ban die sha u shipai ym sha u doktor kumba u bah Handing u la iathuh sha ki nongthohkhubor kham hashuwa ia kane ka jingiakynduh,  hynrei u la ong ba namarba u sordar u dang bunkam palat ba bun briew u la ai da ka letter head kaba khlem jingthoh bad u la ong ban thoh hi.
U la ong ba kam pat don kano kano ka  jingiakren dor bad ki shipai shaphang katei ka jaka hynrei ki shu wan ban peit shuwa.
Katba u bah Hamlet Kharjana pat uba dei u trai khyndew u la ong ba u khlem thok ha ka por ba wan pan NOC , kumba la kynnoh ba u mut ban  die sha u doktor hynrei u la iathuh hok ha u sordar ba u mut ban die sha ki shipai.
Katba u bah Mawlong Secretary shnong pat u la ong ba hakhmat ki nongkitkam shnong u bah Hamlet u la dep phla ba um thok hynrei u mut ban die sha u doktor ym sha ki shipai BSF.Halor katei ka kynrum kynram kaba la mih shipor ha Mawmaram na ka daw ka jingthmu die jaka sha ki shipai BSF, ka Mawmaram ka la sospon ia u sordar jong ka , bad ka la teh musarkha ruh ia laingut ki briew kata u bah Handing Kurbah, u bah Hamlet Kharjana, bad u bah Kmel Nongbri.
Katei ka musarkha ka la kdew ba lada ki shipai kin dang wan tuklar ia katei ka jaka na ka liang kitei lain gut ki hap ban shim ia ka jingbah khlieh ban sei ia ka bailut baisep ban ia khun halor katei ka khyndew.
U Secretary shnong u la pyntip ruh ba namar ka jingshah sospon jong u sordar ka Mawmaram kan pynlong ia ka Dorbar shnong ha ka 8 tarik mynta u bnai ban jied ia u sordar ba thymmai.
U la pynkut ba ka Mawmaram da lei lei ruh kan ym ailad ia ki trai jaka ba kin die khyndew sha ki bor shipai.
Shillong, 2 Nohprah:Khyndiat bnai  mynshuwa ka la mih ka kynrum kynram hapdeng ka shnong Thyllaw bad Mawlongbna, ha kaba la mih ruh ki jingiamynsaw jong ki paidbah na ka shnong Thyllaw, kaba ka shnong Thyllaw ka la kynnoh ba dei ka Mawlongbna kaba la thombor ia ki.
Hynrei ia katei ka kam ka KHADC hapoh ka jingialam u bah Ardent M basaiawmoit ka la lah ban wanrah ia kitei ki arliang sha ka jing iakren ia suk.
Hynrei mynta katei ka kynrum kynram ka la khreh mih biang, ha kaba mynta pat ka la mih ka jingkynnoh na ka shnong Mawlongbna ba ka Thyllaw ka la wan ban thom bor biang ia ka rep ka riang jong ki kaba don ha ka jaka ba ju khot ka Synrang diengsohphan.
Ki nongrep ka mawlongbna ba kynthup ia ki longkmie ki longkpa ryngkat bad u Rangbah shnong u bah Klining Kharnaior mynta ka sngi ki la wan ia kynduh ia u CEM ka KHADC ban pyntip ia katei ka jingjia.
Haba ia kren bad u bah Klining u la ong ba ka Thyllaw la shi taiew mynta ki la wan ban thombor ia ka jaka rep ki paidbah ka Mawlongbna , ha kaba ki la wan ban ngor ia ki sla tyrpad ha ki saw san tylli ki bri jong ki nongrep ka Mawlongbna , hynrei haba ki trai bri na Mawlongbna ki la lap ia ki, u la ong ba ki Thyllaw ki la iehnoh bad ki la phet krad , kumta ia kitei ki sla tyrpas la lum hi noh da ki trai bri na Mawlongbna.
U la ong ba ka jingwan ki katto katne ngut ki nongrep ka Mawlongbna ban ia kynduh ia u CEM ka dei ban pyntip sha u ban leh eiei ban pynsangeh noh ia katei ka jingwan tur ka Thyllaw sha ki jaka rep jong ki.
U la ong ba katei ka jingshah klun ki jaka rep ka la pyndiaw mynsiem ia ki paidbah ka Mawlongbna , bad ka la pynbitar ruh ioh ba lehse katei ka jingleh ki nong Thyllaw kan pynbitar pynban ia u paidbah ioh ba haba um lah shuh ban shah bad ban shu peit tang da ki khmat kan mih pynban ka jingiapyni bor bad ka huri hura.
Namarkata u la ong ba ki paidbah ki kwah ba ka KHADC kan tuklar noh ia kane.
Kham hadien ba la de ban ia kynduh ia u CEM, haba ia kren lyngba ka phone bad u Rangbah shnong ka Mawlongbna u la ong ba ha ka jingiakren u CEM bah Adilbert nongrum ha ka jingiadon ryngkat bad ki EM u la kular ban shimkhia ia katei ka kam, ha kaba shen ha kane ka taiew ban wan un sa khot iakren ia ki arliang ki nongrep ka Thyllaw bad Mawlongbna ban ia kren sngewthuh jingmut, bad kawei ruh u la ong ba u CEM u la ong ba um don u Secretary ba dei peit ia katei ka kam.
Lah ban kdew ba ia katei ka jingiaknieh pud hapdeng ka Mawlongbna bad Thyllaw, ha ka por ba u bah Ardent u la long u CEM u la ong ba ka KHADC ka la tip lypa ia u pud u sam, bad kaba sah ka long tang ban shu leit sieh pud ynda la kham ailad ka bneng.
Shillong, 2 Nohprah:Ka tnad Excise jong u Deputy Commissioner ka East Khasi Hills hynne ka sngi ka la ioh kurup kynja kumba 54 song na Khlieh Iewduh na uwei u briew katba u dang rah ha plastik.
Ia kane ka jingioh kurup la ialam da ka Inspector J CH Sangma hadien ba la ioh jingtip ia ka jingdon jong ki briew kiba pyniaid bad die kynja ha kane ka jaka.
Kat kum ka jing iathuh u Superintendent ka Excise u Bah W Laloo, la ioh kurup ia une u kynja uba wanrah na ka thain Tyrsad ha ka por 11:25 mynstep katba uwei u briew uba la tip kyrteng kum u Bah S Khongsit u dang rah ia une u kynja ban pynpoi sha kawei ka briew kaba pyniaid iew.
Ka dor jong une u kynja, ka long kumba T.50 shi song rit bad ka jingioh kurup hynne ka long kumba 2 kilo duna eiei.
La iathuh ba ha ka jingshisha, la don lain gut kiba donkti ban leh ia kane ka kam hynrei kynthup ka kynthei hynrei ki la phet krad noh mar ia syniohi ia ki pulit ka Excise.
Hynrei haba iakren bad u Bah S Khongsit u la ong ba u khlem wan rah ia utei u kynja hynrei u shu pynrah ba ong kawei ka longkmie ban pynbuh hynrei ha kane ka por, la shah kem pynban ha ki pulit ka Excise.
U Bah Laloo u la ong ba ia kiba donkti ha kane ka kam, la pynngat ha ka Narcotic Drugs and Psychotropic Substances Act 1985.
Shillong, 1 Nohprah:Namar ba jubor palat ka jingtih maw, ka lynti thang briew ki niam tynrai jong ki saw shnong ka Diengkynthong, Mawjrong, Kyrdem khla bad Lum-mawkong ka la shah khang lynti, namar ba la kynton sbuk da ka khyndew halor ka surok ban leit sha ka jaka thang briew.
Katei ka dei, ka surok kaba la shna lyngba ka skhim MNREGS ban leit sha ka pung um sha Wei sniang, ka lynti ba la shna kyrpang ruh ia ki kynthei ki khynnah ba leit sait jain saitnep bad ki paidbah ban leit thang briew.
Na katei ka jing shah khang lynti da ka khyndew hapdeng surok ha ki trai par ba tih maw ha katei ka jaka, ki paid bah katei ka thain ki hap ban iaid lynti na kper ing ki briew, bad katei ka la jia ha ka 26 tarik u naiwieng ha ka por ba la leit on thang ia uwei u rangbah, ha kaba ki paidbah ki hap ban iaid lynti na kper ki briew.
Ka kyrwoh na ki riew rangbah katei ka thain ba kynthup ia u bah Phrastar shabong, u bah Borar Kharkongor, u bah Koljenson Kharkongor, bad u bah Lung Kharumnuid ki la iathuh ba ka Phudwah  Weisniang, ka dei tang ma ka ka tyllong um bam umdih jong ki paidbah ka shnong Diengkynthong ( Mawjrong) bad ka Swer Lumbah, bad kaba ki ju pyndonkam ruh kum ka jaka saitjain saitnep.
La iathuh ba katei ka jingioh bor ki trai ban pyntrei maw ha katei ka jaka ka dei lyngba ka jingai bor jong u Sordar ka Laitkroh u bah Pailastar Kharkongo, ki lad khubor ki la iathuh ba katei ka jaka ba pyntrei maw mynta  ka dei ka jaka jong ka Elaka  Laitkroh ( ri raid) hynrei la kam trai ia ka jingpyntrei maw da u bah Wilfred Mawniuh.
Kitei ki rangbah kiba la pyllait ia ka kyrwoh ki la iathuh ba ki la leit ban ujor sha u Sordar ka Laitkroh halor katei ka jingpyntrei maw kaba pynjulor ia ka tyllong um bam umdih bad kumjuh ruh kaba khang ia ka lynti ban leit thang briew, bad la ong ba u Sordar u la wan peit ia katei ka jaka ha ka 6 tarik u naiwieng, 2014.
Hynrei kitei ki rangbah ki la kynnoh ba u sordar u shu wan leh myn leh kumba u wan peit tang ban shu tap eitmiaw bad ban pynbiej ia u paidbah ban pyni sha ki paidbah ba um donkti eiei.
Katei ka jingkynnoh jong ki ka dei kaba ki la ong ba hadien ka jingwan peit u sordar , ki briew kiba la kam ba ki dei ki trai jaka ki nangtrei arshah  syndon sa da ki kor mashin ha katei ka jaka.
Ban pynthikna ia katei ka khubor u Rupang mynta ka miet u la ioh ban ia kren bad u Sordar ka Elaka Laitkroh u bah Pailastar Kharkongor, ha ka jingiakren lyngba ka phone u sordar u la ong ba katei ka jaka ba dang iaid ka jingpyntrei maw ha Weisniang ka dei ka jaka shimet jong ka kong Phimil Kharkongor bad ka kong B.Mawniuh.
U la  ong ba mynshuwa ka Kyrdemkhla bad ka Diengkynthong ka la ujor ba kiba pyntrei maw ha katei ka jaka ki pyntuid khyndew sha phud wah, bad na ka liang jong u u la leit ban peit bad hadien kata u la ioh jubab na ki trai khyndew ba kin ym pyntuid shuh ia ki khyndew sha wah, hynrei kin shu kit noh ban bret sha kham pajih.
U la ong ba ka jingujor nyngkong ka la poi sha u Rangbah Shnong, hynrei u Rangbah u khlem khot ia kren bad mynta ka poi sha u bad shen un khot noh ia ki arliang kata ka Kyrdem khla bad Diengkynthong bad kumjuh ruh ia ki trai khyndew mynta hi ka taiew ban ia pynbeit  ban wanrah sha ka jingiasngewthuh jingmut.
Shillong 2 Nohprah:Ka tnad ka koit ka khiah ka la shu shim wai ban pyntreikam ia ka sub-centre  la 20 snem ha Lad Mawreng bad ka daw, la kynnoh ka dei namar ba ka la don ka jingbym sngewthuh jingmut bad u trai jaka uba shah thok ha ka sorkar ban ai kam hynrei kam shym la ai kam satia, wat la u la ai sngewbha ia ka jaka ban shna ia ka sub-centre.
Kane ka jingleh ka tnad ka koit ka khiah ka la ktah shibun ia ki paidbah kiba donkam ban ioh jingsumar ha katei ka thain Lad Mawreng kaba jngai tang 15 kilometer na ka nongbah Shillong.
Ka Federation of Khasi Jaintia and Garo People (FKJGP) bad ka Khasi Students’ Union (KSU) ka la iakynduh ia u myntri ka koit ka khiah hynne ka sngi u Bah AL Hek  ban dawa ba dei ban pyntreikam noh ia katei ka sub-centre na ka iing jong kane ka tnad kaba la dep shna.
“Ka long kaba sngew lyngngoh ba wat hadien 20 snem ba la dep shna ia ka iing, ka tnad ka shu shong wai pynban ha iing briew ha Lad Mawreng", la ong u president ka FKJGP Upper Shillong circle u Bah Kitboklang Nongphlang ha ki nongthoh khubor hynne ka sngi.
U la ong ba ka jingbym lah ka tnad ban pyntreikam ka long tang ka jingpynlut kai ia ka pisa u paidbah bad namarkata, ka dei ban pyntreikam noh wut wut.
U la ong ba ka jingeh ka mih namar ba ka la don ka jingbym iasngewthuh jingmut hapdeng ka tnad ka koit ka khiah bad u trai jaka uba ai sngewbha ban shna ia katei ka sub-centre.
Katkum ka jingiateh, ka sorkar ka la pdiang ban ai kam uwei na ki dkhot ka longing ba ai sngewbha ia ka jaka hynrei kane kam shym la urlong satia bad ka sorkar ka la shu thok pynban khlem ai kam.
Haba pyrshah jur ia kane, na ka liang u trai jaka um shym la ailad ia ka tnad ka koit ka khiah ban pyntreikam ia katei ka iing ba la shna.
Katkum ka jingong u Bah Nongphlang, ha kine ki 20 snem ka sorkar ka la hap ban kynriah man ka por ban shu wai bad kane ka la buh jingeh ia ki paidbah ka thain.
“Ngi sngew ba kane ka kam dei ban iapynbeit noh da kaba iasngewthuh jingmut", la ong u Bah Nongphlang bad u la bynrap ba ha ka jingiakynduh bad u DM&HO, u la ong ba ka kam ba la buh ban thung ia u trai jaka ka la don hynrei dei ka sorkar kaba pynslem.
U la ong ruh ba la dawa na u myntri ban tuklar ia kane ka kam ban pynthikna ba ka sub-centre kan treikam noh na katei ka iing ba ka sorkar ka la dep shna shwa ka aiom Khristmas.
Katkum ka jingong u Bah Nongphlang, u myntri ula pynthikna ba un leit jngoh ia kane ka jaka ha ka 9 tarik Nohprah.
New Delhi, 2 Nohprah:900ngut ki kristan, ki la leit tur sha ka kut pulit ha Delhi, ha kaba ki la dawa, na ka bynta ban tohkit mardor, ia ka jingpluh jong ka iingmane  St Sebastian ha Dilshad Garden, kaba la jia ha ka Lah Sngi U Blei.
La iathuh ba ki pulit, ki leh suki palat, ha kaba pynlong ia ka jingtohkit bad ki poi suki ruh ban peit ia katei ka iingmane.
Katei jingtur paid bah, ka sdang ha ka por 10baje mynstep bad ka iai bteng haduh ka por 12.30 nohsngi, ha kaba ki don bun ki samla pule, ki nongialam niam jong ka Balang Catholic, ki leit ban ia lum lang ha katei ka jingleit ha kut ki pulit, ha kaba ki la khang ia ki kali ba kin iaid, na ka bynta ar kynta kynthih.
La iohi, ia katei ka ding, kaba klang da u nongap jong katei ka iingmane ha ka por 6.30 mynstep jong ka Lah Sngi U Blei bad ula pyntip mar mar sha u lyngdoh jong katei ka Parish, U  Father Anthony.
Kito kiba leit jingiaseng, ki kynnoh, ba katei ka dei ka jingjia, kaba la shu thang dusmon bad kam dei ba ka kem ding hi kumto.
La don ruh kiba iathoh, ba ka don ka jingsma sharak, ha ka por ba ka ding ka dang klang ha katei ka iingmane.
Shillong 2 Nohprah:U Lyngdoh ka Hima Nongstoin u Bah Macmillian Byrsat u la ong ba katkum ka khana sumari ka ri India, lada khein, ia ka jingdon paid jong ka jaitbynriew Khasi, dang kham bun ki hati khlaw.
“Kaba lyngngoh ka long ba ki Hati Khlaw ki ioh ia ka jingiada kyrpang da ki ain jong ka sorkar India hynrei ka jaitbyn riew Khasi pat, kam shym la ioh ia ka jingiada kyrpang da ka ain jong ka sorkar India", la ong u Bah Byrsat haba kren mynta ka sngi ha jing ialang jong ki khlieh nongsynshar ha u Soso Tham Auditorium, Shillong.
U Bah Byrsat u la ong, “Dang kham bun ki hati khlaw ia ka jingdon paid ka jaitbynriew Khasi, lada ka sorkar India ka ai jingiada kyrpang ia ki hati khlaw da ki ain ba khlain, balei pat kam shym la ai jingiada kyrpang ia ka jaitbynriew Khasi", la ong u Bah Byrsat.
U la ong ba ka dorbar ki khlieh nongsynshar ki la iakhun ban ioh ia ka jingithuh ba kyrpang na ka sorkar India ban iada ia ka jinglong kyrpang jong ka jaitbynriew  da kaba thaw ia ki ain ha ka khyrnit ka synshar paidbah hynrei haduh mynta kam pat shym la ioh jaka satia.
“Hooid, ka long kaba sngew tynnad khyndiat ba ka sorkar India dang shen lyngba ka tnad kam pohiing ka Home Ministry ka la tyrwa ban pynduh ne weng noh ia ka kyndon 12 (A) jong ka 6th scheduled ka riti synshar khnang ban pynkhlain ia ki district council", la ong u Lyngdoh ka Hima Nongstoin.
Ha kane ka sngi la wan ban iashim bynta da ki khlieh nongsynshar bapher bapher na ki Hima, ki raid, ki shnong ba la ialam da u Bah John F Kharshiing.
La don ruh ki nongialam sengbhalang kynthup na ka FKJGP, KSU, HNYF bad kiwei kiba la wan ban iashim bynta ha kane ka jingialang jong ki khlieh nongsynshar.
Ha kane ka jingialang la shim ruh ia ka rai ban kyntu ia u Myntri Rangbah ka jylla ban khot ia ka dorbar thawain ka jylla ban iakren ban pynrung ia ka dulir iateh bad ka sorkar India ka Instrument of Accession (IoA) ba la soi da ki 25 Hima ha ka 17 tarik Nailar, 1948, ban thaw ia ka Fedetaral ne Regional Council na ka bynta ki Khasi, Jaintia bad Garo, ban pynbeit noh ia u pud u sam hapdeng ka Meghalaya bad ka Assam bad hapdeng ka India bad ka Bangladesh, ban nym pyntreikam ia ki ain ka sorkar India kiba pyrshah ia ka rukom pyniaid bad ki riti dustur ka jaitbynriew Khasi, bad Garo ha kane ka jylla nalor kiwei pat kiba iadei bad ka ioh ka kot, ka mariang.
Shillong, 2 Nohprah:U Lyngdoh ka Hima Nongstoin u Bah Macmillian Byrsat u la ong ba katkum ka khana sumari ka ri India, lada khein, ia ka jingdon paid jong ka jaitbynriew Khasi, dang kham bun ki hati khlaw.
“Kaba lyngngoh ka long ba ki Hati Khlaw ki ioh ia ka jingiada kyrpang da ki ain jong ka sorkar India hynrei ka jait bynriew Khasi pat, kam shym la ioh ia ka jingiada kyrpang da ka ain jong ka sorkar India", la ong u Bah Byrsat haba kren mynta ka sngi ha jing ialang jong ki khlieh nongsynshar ha u Soso Tham Auditorium, Shillong.
U Bah Byrsat u la ong, “Dang kham bun ki hati khlaw ia ka jingdon paid ka jaitbynriew Khasi, lada ka sorkar India ka ai jingiada kyrpang ia ki hati khlaw da ki ain ba khlain, balei pat kam shym la ai jingiada kyrpang ia ka jaitbynriew Khasi", la ong u Bah Byrsat.
U la ong ba ka dorbar ki khlieh nongsynshar ki la iakhun ban ioh ia ka jingithuh ba kyrpang na ka sorkar India ban iada ia ka jinglong kyrpang jong ka jaitbynriew  da kaba thaw ia ki ain ha ka khyrnit ka synshar paidbah hynrei haduh mynta kam pat shym la ioh jaka satia.
“Hooid, ka long kaba sngew tynnad khyndiat ba ka sorkar India dang shen lyngba ka tnad kam pohiing ka Home Ministry ka la tyrwa ban pynduh ne weng noh ia ka kyndon 12 (A) jong ka 6th scheduled ka riti synshar khnang ban pynkhlain ia ki district council", la ong u Lyngdoh ka Hima Nongstoin.
Ha kane ka sngi la wan ban iashim bynta da ki khlieh nongsynshar bapher bapher na ki Hima, ki raid, ki shnong ba la ialam da u Bah John F Kharshiing.
La don ruh ki nongialam sengbhalang kynthup na ka FKJGP, KSU, HNYF bad kiwei kiba la wan ban iashim bynta ha kane ka jingialang jong ki khlieh nongsynshar.
Ha kane ka jingialang la shim ruh ia ka rai ban kyntu ia u Myntri Rangbah ka jylla ban khot ia ka dorbar thawain ka jylla ban iakren ban pynrung ia ka dulir iateh bad ka sorkar India ka Instrument of Accession (IoA) ba la soi da ki 25 Hima ha ka 17 tarik Nailar, 1948, ban thaw ia ka Fedetaral ne Regional Council na ka bynta ki Khasi, Jaintia bad Garo, ban pynbeit noh ia u pud u sam hapdeng ka Meghalaya bad ka Assam bad hapdeng ka India bad ka Bangladesh, ban nym pyntreikam ia ki ain ka sorkar India kiba pyrshah ia ka rukom pyniaid bad ki riti dustur ka jaitbynriew Khasi, bad Garo ha kane ka jylla nalor kiwei pat kiba iadei bad ka ioh ka kot, ka mariang.
Shillong, 2 Nohprah:Kawei ka longiing ha ka shnong Mawkhli la kynnoh ba ka la shah tait ha ka bor shnong namar ba ki thmu ban pynduh noh ia ka na ka kam samja sngi sha ki khynnah kum ka nongtrei Aganwadi ha katei ka shnong kaba hap hapoh ka konstiwensi jong ka Mawthadraishan ka west Khasi Hills District.
Ha ka jingiakren mynta ka sngi, ba kane ka longkmie kaba kyrteng ka Kong T.Nongbri ka la kynnoh ba ka bor shnong Mawkhli hapoh ka jingialam u Sordar Blesstar Wahspeh ki la tait shnong ia ka iing jong ka lem bad ki saw ngut ki khun bad u lok jong ka ha ka 24 tarik Rissaw 2014.
“Ym tang ba ki tait shnong hynrei ki la khang pyrshah ia ki khun ba kin leit skul ha kane ka shnong bad ki la byrngem ruh ban nym shah ia ki khun ba kin leit shim resol ha ka 12 tarik Nohprah", la kynnoh ka kong Nongbri.
Ka kong Nongbri ka la kynnoh ruh ba ka bor pyniaid ka shnong ki la thung bujli da kawei pat ka briew ban trei kum ka Aganwadi watla kam pat shym la iehnoh ia katei ka kam.
“Ka bor pyniaid shnong ki la phah risain jubor ianga na kane ka kam hynrei haduh mynta ngam pat shym la risain na kane ka kam", la kam ka Kong Nongbri.
Ka la kynnoh ruh ba ka bor shnong ym tang ba ki tait shnong ia ka hynrei wat ia u khaw reshon (BPL), bad kim shah shuh ban trtei bylla na ka skhim NREGS  ki la pynduh naduh ba ki la rai ban tait shnong ia ka longing jong ka.
Ym tang katta, ka bor shnong ruh ka la pynduh ruh ia ka um bam umdih, ka bording bad ka la rai ruh ba kino kino ki briew na kane ka shnong kiba kiew ha ka iing jong ka kin shah dain kuna T.5000.
Halor kane ka jingshah ban bein kane ka longing ka la pan jingiarap na ka kong Agnes Khashiing ba kan leh eiei halor kane ka kam.
Na ka liang ka kong Agnes ka la ong ba kan ai ka jingujor sha u Deputy Commissioner halor kane namar ba ka jingtait shnong ka long beain haduh katta katta.
Shillong, 2 Nohprah:U President ka seng kiba duna dkhot met ‘ka Khasi Disabilities Association’ Central body u bah Starwin Kharjana u la ong ba na ki 30 hajar ngut ki samla kiba don jing duna dkhot met haduh mynta mynne ki don tang 15 ngut kiba ioh kam sorkar.
Ia katei ka jingtip u la ong ba u la ioh lyngba ka ain wad jingtip paidbah, kaba u la ioh ha u snem 2013.
U samla Starwin u la ong ba katei ka jingioh kam kaba u la wad jingtip ka dei na bynta baroh ki tnad sorkar  bapher bapher, kaba la shim jing khein naduh u snem 1995 naduh basdang ka PWD Act haduh utei u snem ba la ioh jingtip.
Utei u samla u la ong ba ki la don bun ki samla don jingduna kiba la nang la  stad hynrei haba ki tur sah ki ophis sorkar ban wadkam kim ioh kam satia kumba la buh kyrpang ia ka bhah jong ki.
Shuh shuh kaba kham sngew lyngngoh kaba utei u samla u la iathuh  ka long ba nalor ba ki samla wadkam ki la ioh ia ka Permanent Disabilities Certificate kaba la pynshisha ba ki dei ki don jingduna dkhot met kiba wat shaduh ka 75%, hynrei haba ki leit ban thep kam bad haba la dep ia ka written test ne ka Personal interview ki hap pat ban shah test ha ki doktor ban pynshisha la ki dei ne-em kiba duna dkhot met, ia kane u la ong ba don bun ki samla thep kam kiba  ka DSC ka la leh kumtei bad don na ki samla jong katei ka seng kiba la shah kyntait lada u doktor u ong bym dei ba duna dkhot met, iathuh u samla Starwin.
U President jong ka seng kiba duna dkhot met u la pynshai ruh ba kiba hapoh ka 18 snem  ki lah ban ioh ia ka sertiphiket shipor  (Temporary Disabilities) ioh ka don ka lad ban pynkoit pat ia ki, hynrei kiba la palat ia ka 18 snem bad kaba ka jingduna jong ki ka palat ia ka 40% la khein ia ki kum ki Permanent Disabilities bad ia kum kitei u la ong ba kam donkam shuh ban pynshisha namar ba ka sertiphiket jong ki ka la pynshisha katba ka DSC pat haba kitei ki Permanent Disabilities ki ia khun eksam ban ioh kam ka phah leit peit doktor ia ki, u la ong.
Ha kaba ia dei bad ka thungkam thungjam katei ka seng ka la ong ba ki la don ki samla kiba la pass ia ka interview naduh u 2012 hynrei haduh mynta ka sorkar kam pat thungkam ia ki, kaba u bah Starwin u la pyni ba u samla Bankhrawbor Wankhar u Employment Secretary katei ka seng u dei uwei na kiba la pynbna ha u 2012 ba u la pass ia ka interview hynrei haduh mynta um pat ioh pat ia ka kam.
U bah Starwin u la iathuh ba ia katei ka kam ki la pyntip sha u Chief Secretary ka jylla ha ka 13 tarik u bnai ba la lah ba un tuklar eiei hynrei haduh mynta kim pat ioh jubab eiei.
Ka kurim bad u khun jong u snar ehrang ISIS, U  Abu Bakr al-Baghdadi, ki la shah kem ha ki shipai jong ka Lebanon, ong ka khubor.
