Lada udei pat uba amrang bad jyndong jingmut kum u Herod, u Nero, ne u Aurangzeb, ka history hi ka pynrem ïa u.
Tang ka history; hynrei u paidbah uba im ha ka jingsynshar jong ki um lah leh eiei, wat la u dap da ka jingbymhun bad ka jingsngew saja.
U raïot bapli, haba u hap ha u syiem uba runar, khwan bad leh jubor, u shu duwai sha u Nongthaw ba yn mih bujli noh da uwei pat u nongsynshar.
Tang kata kaba u lah ban leh bad kumta u la im haduh kaba jan kut ka spah snem kaba khatphra.
Ki briew bad ki jaidbynriew kiba la mad ïa ka jingkyrduh-jingim ha ka jingsynshar jong ki syiem ne patsha ki la sngewthuh ba lada ki shu ïai im ha ka jingkhñium bad ka jingshah shim kabu, ka por khlem pep kan sa poi ha kaba yn ym don shuh ban ithuh ïa ka hok ne ban sngewthuh ïa ka jingmut jong ka jingim.
Kumta ki la ïeng rangbah ban rah ïa ka lama jong ka jinglaitluid namar ki la sngew bad sngewthuh ba dei tang ka jinglaitluid kaba lah ban pynkha ïa ka jingïalong ryngkat bad ka ban pynthikna ba baroh ki briew ki donhok ban ïoh ïa kijuh ki hok bad ki lad ha ka longbriew-manbriew, ha ka trei-ka ktah, ha ka mane blei, ka ngeit-blei, bad kumta ter-ter.
Ka jingkylli ka long kaei kaba la pynlong ïa ki ba kin ïeng ïaleh? Balei baroh shikatta, da ki spah-spah snem kim shym ïeng rangbah bad ki la shah la ka shah katba leh kiba donbor ne kiba synshar ïa ki? Ka daw kadei ba ki la jied ban ym sah bieit shuh; ki la jied ban ym shah pynbieit shuh; ki la jied ban ym shah shuh ba ka jingduk kan long ka jingtlot ba kiba donbor kin shim kabu.
Mano pat ba la ai ha ki ïa kum kane ka jingpyrkhat thymmai? Hato ymdei ki symboh pyrkhat jong ki khraw-jabieng kiba shong durïap ha ka jingshai barit jong ka sharak-miet? Hato ymdei ka umphnïang bad u sai-sharak jong ka synnïa bad u khulom-sner ba noh-khmut da ki spah ki hajar sien sha ka thwei jong u klong-sïa kiba sei pyrthei ïa ki jingmut ba thymmai, kiba kren shaphang ka dor u briew bad shaphang ka jinglaitluid kaba long ka shyiengkrung thymmai jong u? Bad kine ki symboh pyrkhat thymmai ki kren shai ba lada u briew udei ban ïohkynti ïa ka jinglaitluid udei nyngkong eh ban laitluid ha ka mynsiem; bad ki la kyrsiew bad ai mynsiem ïa u knup-u traw ban ïakhun na ka bynta ka synshar-paidbah.
Bad kata kadei ka jingmut ba shapoh jong ka Democracy.
Ka Democracy ka ong ba ka synshar-khadar ka dei ka jong u paidbah, ïa ka ban pyntreikam da u paidbah, na ka bynta ka bha-ka mïat bad ka suk-ka sain jong u paidbah.
La batai kumta ha ka nongrim jong ka jingsngewthuh bad jingpdiang ba u paidbah un lah ban leh ïa kane namar udei uba la laitluid ha ka mynsiem.
Ka Democracy ka ïeng ha ka nongrim ba u paidbah u lah ban synshar ïalade namar ba u la long uba laitluid ha ka mynsiem.
Ngi la pynduh noh ia kiwei pat ki rukom synshar namar ba ka nongrim jong ki hi ka pynbor ia kiba synshar ban khem ne khñiot pyniap ia ka mynsiem laitluid jong ki shah synshar.
Baroh ki riew synshar leh donbor marwei kidei ha ka jingshisha ki briew kiba shah teh mraw ha ki kynjri jong ka tieng bad jingartatien, bad, namarkata, ki kylla long ki jait nongsynshar ba sniew tam.
(Democracy works on the principle that people are equipped to govern themselves for the very reason that they are free in the spirit.
We did away with other forms of government because they, by virtue of their principles, necessarily make those in the helm of governance alien to the freedom of the spirit.
All autocrats, tyrants, and dictators, at the end of the day, turned/turn out to be victims of insecurity and fear.
They were/are simply not free and therefore, the worst kinds of rulers.
)Kumta ha ka synshar-paidbah la pynkhamti ha ngi u paidbah ïa ka ïap-ka im, ne ka ïoh-ka duh jongngi.
Ngim don nongrim shuh ban ïaroh ne kynnoh ïano-ïano.
La khmihlynti ba haba ngi jied ïa ki nongïalam ki ban thaw-aiñ ne pynïaid ïa ki kam-ki jam jongngi, ngi leh kumta ha ka jingtipbriew, ka jingsngewthuh, bad ka jinglaitluid ha ka mynsiem.
Lada ngim pat sngewthuh katta, ka mut ngim pat donhok bad donbor ban synshar-paidbah, bad kum ki jakoid to ngin ïa pan syiem biang na ki blei-ki dken.
Kumba la ong haneng, ha ki juk ba la leit ngi dang lah ban ïaroh ne beiñ ïa ki syiem, hynrei to ngin kynmaw ba ha ka juk bad ka lyngwïar synshar kaba ngi im, ngim don nongrim bad ngim donhok ban beiñ ïa la ki nongmihkhmat.
Balei ngin kynnoh ne ïaroh ïa la ki shakri? Haba ngi la bakla ba ngi ai kam ha ki, haba ngi la bam jakhluit ban pdiang ïa ki haba ki leh rit bad wan shong ha ka lyngknot ha ingshetja, da ka jingmut ba kine kidei kiba lehrit bad ki ban trei shitom, haba ngi la shah ïalam bakla ha ka rong ka rup, ka doh masi syrwa, ka kyïad-ka um, ka kotstem-ka kotsaw, ne haba ngi la sngew myllung eh ba ki donpor ban wanshong sngewlem haba ïap – haba ngi la bakla katne te ngin hap pynrem ïalade bad im bad kata ka jingbakla.
Kumba ka long mynta ha ka Jylla jongngi, ngi u paidbah ngim pher eiei na kito ki trai ïing kiba pynsyor bad shaniah ïa ki shakri-shakor ha ïing, kiba ailad ïa ki ban rung sha baroh ki kyndong jong ka ïing, kiba shaniah ïa la ki khun ki kti ha ki, tang ban lap ha kawei ka sngi ba ki khun ki la shah rah jubor ne ba ka ksiar-ka ksah, ka pisa-ka pilaiñ ka la shah sar lut bad ki la phet sha bym lap shuh.
Tang kawei ka jingïapher ka don.
Namar ba kum u paidbah ngi beiñ ïa la ka jong ka iktiar, kine ki shakri-paidbah kim lehraiñ shuh bad ki wan shi wan, ki phuh samrkhie, ki kylli la ngi ïadap-ïabiang ne ïoh ngi donkam eiei, ryngkat bad ki kular thymmai.
Bad ngi u paidbah ruh ngi ailad ïa ki ba kin kular.
Balei haba ngi la don la ka iktiar bad ka bor ngi sngap ïa kaei kaba ngim donkam? Hato ngi donkam jingkular na ki shakri? Lada ngi dei kiba burom ïalade bad ïa la ka iktiar ba la pynkhamti ha ngi, ngi dei tang ban aikam ïa ki bad phikir ba kin ym shukor ïa ngi ne tuh na ngi.
Ha ka synshar paidbah ym don nongïalam lait na u paidbah.
U paidbah uba laitluid ha ka mynsiem udei ma u hi u nongïalam.
Namarkata, ngim dei ban pynmlien ban khot “nongïalam" ïa ki shakri kiba ngi jied ban mihkhmat ïa ngi.
Uno-uno uba ïalam um lah ban leh kumta khlem ka bor bad ka iktiar.
Bad ha ka Democracy ym shym la pynkupbor ïa ki nongmihkhmat ban ïalam hynrei la aibor ha ki tang ban pynïaid bad ban thaw aiñ bad ban thawlad-thawlynti na ka bynta ka bha-ka miat, ka suk-ka sain bad ka roi-ka pa jongngi u paidbah ka jylla ne ka ri.
U nongïalam u dei ban don ka mynsiem ba shynrang, bad kum u paidbah uba ïalam ïa la ka nusip lajong, ngi dei ban don ka jinglaitluid ka mynsiem.
Ka mynsiem ka laitluid haba ki jingmut-jingpyrkhat jongngi ki khiahkrat.
Ka mynsiem ka laitluid haba ngim tieng, ngim smiej ban kren ne leh ïa kaba shisha ne kaba tei.
Ka mynsiem ka laitluid haba ngim long mraw ha ka jingngeitbieit, ha ka jingshaniah bieit ne haba ngim ailad ïalade ban shah pynbieit.
Ka mynsiem ka laitluid haba ngim pyndem ïa la ka longrynïeng ba kiwei pat kin shong kulai.
Lada kum u paidbah ngi shim ïalade ba ngi dei ki langbrot ba kiwei pat kin nïah kata ngi la bret ïa ka jinglaitluid ka mynsiem bad ngi la kylla long kiba shah ïalam.
Ngi dei ki trai jong ka kam, bad ki trai kim ju shah ïalam.
Ki trai ki ïalam ne ki phah ïalam.
Ka elekshon kadei kawei na ki atïar kiba shabar jong ka synshar paidbah kaba ai ka lad ïa u nongshongshnong ban jied ïa ki nongmihkhmat kiba biang tam ban shakri ne pyndep ïa ki kam jong u (nongshongshnong).
Sngew jahburom ban ong ba kane ka atiar ka la kylla long ka tamasa, ka rongbiria ne ka iew-shipor (fete) ha kaba donlut ka bam-ka dih, ka kyïad-ka um, ka tem-ka put, bad ka peitmiet-peitïong.
Bad mano ba shah pynbieit ban leh ïa kine baroh? Ki trai ka kam.
Balei? Ba ki la bret noh ïa ka atiar kaba shapoh kaba long ka jinglaitluid jong ka mynsiem.
Namar ba ka atiar kaba shapoh ka luiñ bad ka shah tyllep, kumta ka atiar kaba shabar ka duh jingmut noh bad ka kylla long tang ka jingpynlehnohei ïa ka spah (ba la pynlut da ka Election Commission) jongngi hi u paidbah.
To, kum ki nongshongshnong ha ka Jylla ngin pyrshang ban pyndonkam hok noh ïa ka jinglaitluid ha ki jingmut-jingpyrkhat bad ha ka mynsiem jongngi, ba haba ngi jied ïa ki shakri ki ban mihkhmat ïa ngi ha ka synshar-khadar, ngin ym don daw ban dang pynrem ne kynnoh ïa ki, hynrei ngin sngew sarong ba kidei kiba ngi la da jied kyrpang.
Haba ngi sngew sarong ïa ki, ngin sngew sarong ïalade hi, namar ba ngi la pyndonkam bha ïa ka jingstad bad ïa ka jinglaitluid.
Ka jaidbynriew Hynnew-Trep imat ka la shah pyndih klorphim lane dawai pyniohthiah bun than ha ki Nongialam jaidbynriew naduh ka por ialeh Hill State, ngim lah shuh ban khyllie ia la ki khmat bad ngim lah shuh ban kyndit bynriew wat lada ngi la shah rong ha ka umsaw ruh haduh mynta – mynne watla la don katto katne kiba la pyrshang ban kyrsiew ia ngi.
Kitei ki nonglilam jaidbynriew kiba kwah tang ia ka shuki minister bad lumspah ki bym kwah wat ia ka shuki Chief Minister ha kaba ki la leit die tad noh sha u khar Garo naduh ba sdang ioh ia la ka State lajong.
Ki la ialam bakla ia ka jaidbynriew Hynniew-Trep ngim pat ioh ia kita ki nongmihkhmat bad ki nongialam kiba ieit shisha ia la ka jaidbynriew lajong kumba ki nongmihkhmat Garo ki ieit bad leh ia la ki jong ki jaidbynriew Garo jong ki.
Ngi dang ioh tang ki nonglilam ym ki nongialam.
Namarkata, ko ki Hynniew-Trep to kyndit bynriew bad stad noh ban jied ia la ki nongialam ym ki nonglilam.
Yn nai biej spah biej hajar ioh phi die mraw ei ia lade bad ka jaidbynriew.
Ki nongmihkhmat Garo pat ki long kiba da ieit shisha ia la ka jaidbynriew lajong namarkata naduh ba sdang ioh ia ka State Meghalaya ki la saindur bha ha kata ka rukom ba ka jaidbynriew Garo kan ioh ki jingmyntoi kiba khamtam bad ba kan nym iap shuh bad ban long kynrad halor kiwei pat ki jaidbynriew wat ki la kham nang kham stad ban ia ki bad la ki kham bun paid ban ia ki – kiba don tang 24 ngut ki nongmihkhmat ha Assembly hynrei ki long kynrad pat halor ki 36 ngut ki MLA Hynniew-Trep kiba dei ki Nonglilam jaidbynriew.
Ngi iohi haduh mynta ba ka sorkar u Conrad Sangma kaba don tang 2 ngut ki Minister Garo hynrei ki long kynrad pat halor ki 10 ngut ki Minister mraw jong ki, ki bym nud ban ang ka shyntur wat tang shi kyntien ruh haba iakren ia u pud u sam, ka Roster system bad kiwei kiwei ki jaid kam wat lada ka ktah jur ia ka jaidbynriew bad ia Bri u Hynniew-Trep.
Ki Nongmihkhmat Garo namarba ki ieit haduh katta katta ia la ka jaidbynriew lajong, kumta ki la pynioh ia ka 40% ia ki Garo kaba ia ryngkat ia ka 40% ka jong ki khun u Hynniew-Trep kiba kham bun paid ban ia ki.
Ki Nongmihkhmat Garo kim shym la hun satia tang ia kata ka 40% mynta ki la pynmih sa kata ka Roster system ha kaba yn pynrung kam hapoh Secretariat bad Heads of Department tang da ki jaid bynriew Garo suda haduh ba kin iaryngkat ne khmatam ban ia ka jingdon jong ka jaidbynriew Hynniew-Trep ban ioh rung kam sorkar hapoh Secretariat bad Heads of Departments da ki 15 ne 20 snem ne palat.
Shaei kein ki khun samla Hynniew-Trep kin poi?Ngi iohi naduh ba sdang ioh State Meghalaya haduh mynta ia ka jinglong arsap bad buittuh jong ki paralok Garo jong ngi bad ki da shun bad bishni haduh katta katta ia ngi ki khun u Hynniew-Trep namarba ngi khamtam ha ka liang ka jingnang-jingstad bad ka pule-puthi ban ia ki.
Kumta ngi ki khun u Hynniew-Trep ngi dei ban sngewthuh bad pei shkor noh ia ki jingleh jong ki paralok Garo kiba kwah ban kjit lut ia ka khlein bad dohmet tang shalade bad pashat sha ngi tang da ka shyieng bad doh satar suda.
Ko ki Syiem bad Nongsynshar Hima-Sima ha ki khappud Garo to da husiar bad bishar bha wat nym ailad than ia ki khar Garo ban buhai shnong ha ki khyndew ki shyiap ki jong phi ba ioh lehse hadien habud ki sa leit noh sha ki ri Garo.
Ko ki khun samla Hynniew-Trep to da pyrkhat bha ban pynneh pynsah ia ka hok bad ka jinglong tynrai ka pateng lajong ban nym jah ka kyrteng Hynniew-Trep wat leit spah leit biej hajar ioh phi die tad ialade bad ia la la pateng lajong.
Mynta la nangbun – nangbun na ka jaidbynriew Garo kiba wan ialeh election hapoh ka Bri u Hynniew Trep.
Kumta, lada ngim pyrkhat jngai bad lada ngi dang iai ailad ia ki ban ioh long nongmihkhmat hapoh ka Bri u Hynniew-Trep tang hadien katto katne phew snem ki 24 ngut ki MLA Garo kin sa poi sha ka 40 bad 50 ngut hapoh Assembly.
Ko ka jaidbynriew Hynniew-Trep to kyndit bynriew noh mynta ban khanglad ia kane ka jingwan tur bad wan thombor jong ki Garo ia ka Bri u Hynniew-Trep bad ia ka jaidbynriew jong ngi.
Ngi de ban kynmaw dngong ba ngim dei ban kyrshan ia kino kino ki seng ne party jong ki Garo ne ba long nongialam da ma ki bad ngim dei ruh da lei lei ban kyrshan ia kino kino ki candidate kiba ieng na kum kita ki party.
Wat nym biej pisa tyngka ioh phi die tad ialade, ia ka jaidbynriew bad ia ka Ri lajong.
Horkit – hordang kynmaw ban kyrshan tang ia ka Party kaba lamkhmat bad long trai da u paradoh – parasnam Hynniew-Trep.
Wat nym die mraw ialade ha u Garo.
Dang kham lah kaba long mraw ha ka jaidbynriew ba kham bun paid bad kham nang kham stad ban ia ngi ban ia kaba leit long mraw ha u khar Garo uba kham rit paid bad kham biej ban ia ngi.
Haba ngi kren halor ka phang ki nongialam politik ka thew sha ka bynta jong ka synsharkhadar.
Ka synshar ka khadar kam dei satia ka kam kaba ngi lah ban leh thamula ne ban shuleh kam kai.
Ka dei ka kam kaba kyntang bad kaba kongsan tam ha ka im-lang ka sah-lang.
Ki Nongialam ha ka synshar-khadar ki don ka lyngkor kaba khia haduh katta katta, lada kimut shisha bad shim ia kata ka kyrdan Nongialam.
Hynrei lada ki shim ia ka kyrdanNongialam tang kum ka lad kamai, te phi la sngewthuh hi.
Ban ioh ia ki Nongialam kibashisha ki ban ialam ia ngi ki paidbah, ka shong hi ha ngi iwei pa iwei.
Ngi long ki Nongjiedbad ha ngi ka shong lut baroh ka jingbha, ne ka jingsniew, ka jingroi jingsan ne kajingsahdien.
Ngim lah ban kynnoh ia ki MLA/MDC/ ne ia ki MP hadien ba ngi la dep jied iaki.
Kaba ngi dei ban sngewthuh shai kdar ha ka kam synshar khadar ka long ba ki nongialampolitik ba ngi jied ki ktah ia ka lawei jong ka shnong ka thaw, ka jylla bad ia ka Jaidbynriew.
Ngim don kam ia ki nongkhaii ne business ha ka synshar khadar namar ioh shah die tat dor eiki jaka ki puta bad kiwei kiwei ki spah bah ka jiadbynriew.
Katto Katne Ki Jinglong Jong Ki Nongialam Politik Ki Dei ban Don :Dei u ne ka briew kiba lah ban ialam ia baroh ban poi sha ka thong.
Dei kiba proh jabieng bad proh ka pyrkhat pyrdain bad satar ka jinglong.
Ki dei ruh ban long kiba iohi jngai, pyrkhat jngai bad don ka bor shemphang.
Kiba pule ia ki kot ban nangtip ia ka rukom synshar khadar, ia ki ain ki kanunbapher bapher, bad kiba lah ban thaw ki lad pynroi pynman ha ki bynta bapherbapher.
Kiba don katto katne ka jingsngewthuh ia ka Constitution jong ka Ri India, badkiba pule bha ia ki ain bapher bapher khnang ba kin lah ban iada ne tei ia kajaidbynriew bad ia ka jyllaKi don ka sap ka phong ban pyntreikam, pyniaid kam bad synshar kam.2Ki bym peit shiliang khmat iano-iano ruh, ki ai bad sam ia baroh, katkum kijingdonkam.
Ki kitkhia khamtam, na ka bynta ki nongrep, ki nongri jingri, ki nong bylla sngibad ia kiba dang duna ha ka kamai kajih.
Ki wanrah ki ain ki kanun, ki lad ki lynti ban tei ban rah ia ka kyrdan jong kaimlang- sahlang.
Ki im sngi ha kaba iit lad, iit buit, bad iit lynti ban weng/pynduna ki jingeh ha kaimlang-sahlang.
Kiba bastad ka bor pyrkhat bad kiba lum jingstad jingtip na kylleng kylleng badki sam lem ia kiwei.
Kim dei kito kiba wan shim ia ka kam nongialam politik tang ban nang pynhehpynsan ia ka business lajong khlem khein shuh iano iano.
Ki iohi jngai bad iada ia ki jaka ki puta ka jylla, bad kiba don ka jingshemphang iala ka jong ka kolshor.
Kim bym shah ialam ha ki nongialam nabar ka jylla hynrei kiba satar bad skhemjingmut hi nalade.
Kine ki mat bapher-bapher ba la kdew haneng ki long ki bynta ba kongsan jong kiNongialam politik.
Lada ngi sei ki nongialam kiba pyrkhat tang ialade bad ki bym nangban pyndonkam ia ka Iktiar ba ki don, ka jingduhnong kan long kaba khraw ia ki paidbahhi.
Dei na kane ka daw haba ngi jied ne pynmih ki nongialam ngi donkam ban peit bha iakine kiei kiei.
Ngi dei ruh ban kynmaw barobor ba ki Nongsynshar-khadar ha kane ka Ri jong ngiki don ha la ki bynta-bynta katkum ka kyrdan ba ki bat.
Ngi dei ban sngewthuh shai ki deikiei, bad kiei ki kamram jong ki na ka bynta ka Ri.
Mynta to ngin ia peit ka mut aiu:Ban pynbha ia ka im-lang sah-lang bad ban kyntiew ia ka jingroi jingsan dei ban pynbha ia kasynshar khadar.
Ban pynbha ia ka synshar khadar dei ki nongjied.
Ki nongjied ki dei ban donka bor shemphang ba ia kiba kum kino ki nongialam politik ngi donkam.
Kane kajingsngewthuh na ka liang ki nongjied kan wanrah ka jingkylla kaba bha na ka bynta mynta.4Ka mynta ka thaw ia ka lawei, dei ki nongjied jong ka juk kaba mynta kiba lah ban wanrah iaki nongialam politik jong kata ka lawei kaba ngi thrang.
Jingpyntip : Ia kane ka Jingthoh la pynmih ruh ha u snem 2018.
Shillong:U myntri ka sorkar pdeng uba long ruh u nongialam jong ka parti BJP u Amit Shah, ula pynpaw ba ka jylla Meghalaya ka dei ka “jylla kaba wan banyngkong ha ka kam bamsap" haba ianujor bad kiwei de ki jylla ka ri India.
U Amit Shah ula kynthoh kumtei ha ka por ba u dang ai jingkren ha Tura, West Garo Hills district ha ka sngi Palei mynta ka taiew.
“Ngi la pyn dkut ka jingiatehlok bad ka NPP hapoh Meghalaya khnang ba ka BJP kan lah ban pynmih kyrtong ha baroh ki jaka," la ong u Amit Shah.
U Shah ula kyr pad ruh ia ki paidbah jong ka jylla Megha laya ban pynjop ia ki kyrtong jong ka BJP khnang ban pynduh noh ia ka jingbamsap hapoh ka jylla.
“Pynlong ia ka BJP kum ka parti kaba khlain hapoh ka jylla bad ngin sa pynduh noh ia ka jingbamsap," la kyrpad u Amit Shah sha ki paidbah jong ka Meghalaya ha ka por ba u dang ai jingkren ha Tura.
“Namar ka jingbym nang ban pyniaid ia ka pisa bad ka jingbamsap ha ki snem 2022-23, ka jingdonkam pisa ka long haduh Rs 1849 klur.
Ka dei ka dor kaba heh palat ia i jylla iba rit kum ka Meghalaya," la bynrap shuh shuh u Shah.
“Katkum ka kaiphot ba la ai da ka RBI, ka Meghalaya ka dei ka jylla kaba suki tam ban kiew shaphrang hapoh ka ri," la ong u shuh shuh u Amit Shah.
“Ka sorkar jong u Modi ka la trei shitom na ka bynta ka jingbha bad ka jingroi jong ki riewlum," la pynshai u Amit Shah sha ki paidbah.
U Shah ula kren pynkut: “ki paidbah jong ka Meghalaya ki ngeit ba tang ka BJP kaba lah ban pynkut noh ia ka bamsap bad ban wanrah ia ka roi ka par hapoh ka jylla.
".
Nongpoh: Ha ka sngi ba ka Dr.Saralin Dorphang, khun jong u MLA barim ka Mawhati Constituency bad kaba long ruh mynta kum ka Kyrtong ka TMC na Mawhati Constituency ka la pynlong ia ka jingialang paidbah ha Madan Tyrso, u Dr.Mukul Sangma, Nongialam ka TMC ha ka jylla, u la leit shim bynta ha katei ka jingialang, kaba long ruh kum shibynta ban leit iarap ha ka ban ialap Ilekshon ia katei ka kyrtong na Mawhati Constituency.
Ha katei ka sngi, u Dr.Mukul Sangma, u la leit da ka Helicopter bad ha katei ka jingialang, la ïohi ba ki la don da ki hajar ngut ki paidbah na katei ka thaiñ, ki la leit ban sngap ïa ka jingïalap Ilekshon da kitei ki nongïalam ka Party TMC.Kitei ki nongialam ka TMC, haba ai jingkren sha ki paidbah, ki la ioh ia ka lad ban pynshai sha ki paidbah halor ki nongrim ka Party bad kiba la pynpaw ruh sha ki paidbah, ba ka TMC ka dei kata ka Party kaba biang eh ban peit na bynta ki jingeh, kaba la mad da ki paidbah ha ka jylla bad khamtam eh hapoh kine ki san snem jong ka jingsynshar da ka sorkar MDA, kaba la don bynta da kiba bun ngut ki seng sain pyrthei hapoh ka jylla.
Haba ai jingkren sha ki paidbah, u Dr.Mukul Sangma, u la pan jingkynshan na ki paidbah ka Mawhati Constituency, ba ha kane ka kynti kaba mynta, ba ki dei ban ai ïa kata ka jingkyrshan noh ïa ka Dr.Saralin Dorphang, kyrtong ka TMC, khnang ban wanrah jingkylla hapoh ka jylla bad khamtam eh ïa ka Mawhati Constituency, kaba dei kawei na ki Konstitwensi hapoh ka jylla bad kaba la shah iehbein palat haba iadei bad ki kam pynroi.
Katba ha ka jingkren jong ka Dr.Saralin, ha ki jingkren jong ka, ka la pan ka jingkyrshan na ki paidbah, ha kaba ka la ong ruh ba kum ka kytong ka TMC, ka don ia ka jingangnud ban wanrah jingkylla ha Mawhati Konstitwensi.
Ka la ong ruh, ba ki mat bad ki nongrim kaba la kwah eh ban pynurlong ha Mawhati Constituency, ki kynthup ban wanrah ia ka C&RD Block ha Mawhati, ka Market Complex, ka Model School bad ruh ban kyntiew ia ka thaiñ Tyrso-Umru halor ka jingbna nam jong ka jingwan kita ki sim Amur Falcon na shiliang duriaw lem bad kiwei kiwei ki kam pynroi bad kiba long shisha ka jingmyntoi ia ki paidbah.
Nongpoh: Uwei u rangbah uba la tip kum u Anup Sen na Laban Shillong, u la shah kem noh ha ki Pulit Ri Bhoi, kata ka dei hadien ba u la shah kynnoh ba u dei u nongkhaii drok na Guwahati sha Nongbah Shillong.
Katei ka jingiohkem ki Pulit ia utei u Rangbah, ka la jia hynnin ka miet ha ka por 8 baje eiei mynmiet ha Umsning, ha kaba ka jingiohkem ki Pulit Ri Bhoi ia u, ka dei hadien ba ki la ioh jingtip kaba biang halor ka jingdon uwei u rangbah, uba la thmu ban pynpoi drok sha Shillong, kumta haba ki la pynap shrip ha Umsning, kaba la pynlong ba kin iohkem ia utei u rangbah.
Utei u rangbah, u la shong da kawei ka sumo kamai kaba don ia u Number ML 05-S-6642 bad haba ki la talasi ïa katei ka kali, ki la talasi ia katei ka kali, ki pulit ki la ioh ban kurup 2 tylli ki synduk ba la song ïa u drok ryngkat ka pisa kaba T.10880Ki pulit haba ki la ioh ban kem ia utei u rangbah, ki la tohkit ruh ban pynshisha ia utei u drok kaba la ioh ban kurup bad hadien kata ki la register case pyrshah ia u bad kiba la pynhap ha ki kyndon Ain ka NDPS.Shillong:U kyrtong jong ka parti TMC na Jirang konstitwensi u Sunmoon Marak ha ka sngi Thohdieng ula kynnoh ba dei ki jylla ba synshar da ka parti BJP ba la iohi ia ka jingjyllei jong ki poiwir na Bangladesh.
Ka jingkynnoh jong u Sunmoon Marak ka long tang ha dien shisngi ba ka kyrtong jong ka BJP na Jirang konstitwensi ka kong Riya Sangma ka la kynnoh ba lada ka parti TMC kan synshar ia ka jylla Meghalaya ka jylla kan dap da ki poiwir na ri Bangladesh.
Hynrei u kyrtong jong ka TMC ula ong ba ka dei ka jingkynnoh ba bakla ba ka parti TMC kan wanrah ia kita ki poiwir na Bangladesh bad hato kim tip mo ba ka jylla Assam kaba la synshar da ka parti BJP, ka dei kawei na ki jylla ba ki poiwir bad ki poiei na Bangladesh ki bun bha.
U Marak ula pynkynmaw ruh ba ka aiñ iakjakor ka CAA ba la wanrah da ka sorkar kmie ha ka jingialam jong ka parti BJP ban shah ia ki jaitbynriew ritpaid na ki hynriew tylli ba kin wan shong wan sah noh ha India.
Ia katei ka aiñ ka parti Trinamool Congress ka la pyrshah hynrei ka parti NPP pat ka kyrshan.
Katba ki MP jong ka BJP ki dang ia pyrshah ia ka CAA ha ka snem 2019 la iohi pynban ba ka MP jong ka parti NPP ka Agatha Sangma kaba la kyrshan ia katei ka bill ban ailad ia ki briew rit paid na kiwei ki ri ba kin wan shong shnong ha India.
Haba pynrem ruh ia ka jingkam jong ka Riya Sangma ba dei tang ka parti BJP kaba lah ban weng ia ka jingeh haba iadei bad u pud u sam, u Marak ula ong ba ka parti TMC ka don ia ki nongialam kum u Dr Mukul Sangma, u bah Charles Pyngrope, bah George B Lyngdoh bad ki MP jong ka parti TMC kiba la dawa ba dei ban pynduna pyndam noh ia ka soskular ba la dep soi da ki artylli ki sorkar jylla ha ka jinglamkhmat jong u Himanta Biswa Sharma bad u Conrad Kongkal Sangma kiba dei ki myntri rangbah jong ki artylli ki jylla.
U kyrtong ka TMC na Jirang ula ong ruh hynriew bnai mynshwa kiwei ki parti ki kam ba ka parti TMC hi kan ym ioh jingkyrshan ha ka jylla Meghalaya, hynrei mynta ki sdang ban kynnoh bad kynthoh namar ki la iohi ia ki kam ba ka parti TMC ka la leh bad ki paidbah jong ka jylla kin ai jingkyrshan ia ka parti TMC kaba dei ka parti ba khlaiñ ha ka jylla.
Shillong:U Zenith M Sangma u kyrtong jong ka parti TMC na Rangsakona konstitweni, ula ong ba ka sorkar MDA ba ialam da ka NPP ka la shu pynbiej ia ki paidbah ha ki san tylli ki snem ha ka kyrteng jong ka roi ka par.
Ula ong ruh ba lada ka parti NPP hi ka kam ba ka roi ka par na bynta ka jylla Meghalaya ka dei ban pyni shai kdar haei kata ka roi ka par, hynrei ki shu kren tang na ka rymmiang shyntur bad dei na kata ka daw khlem iohi satia ia ka roi ka par ha ka jylla.
Haba phai sha ka sorkar ba mynshwa ha ka por jong u Dr Mukul Sangma, la juh tip ia ka jylla Meghalaya kum ka jaka pdeng jong ka pule puthi bad ka jaka ba don ka burom ka akor, hynrei tang ha ki san snem ba synshar da ka sorkar MDA la iohi ia ka jinghiar ha baroh ki liang, la iathuh u Zenith M Sangma.
Ka sorkar ha ka jingialam jong ka NPP ki la kwah ban wanrah ha ka jylla ia ki ktem khalai, hynrei ka jingiai bteng ban pyrshah ka la pynlong ia ka sorkar ba kin sahngeh noh.
Ha ka jingialang ha Rajabala ba la pynlong ha Gimire LP School la don lang da ki kyrtong ka parti TMC na Rajabala konstitweni, u Dr Mizanur Kazi bad u MDC barim u Sofior Rahman ki la donlang ha katei ka jingialang paidbah.
La thoh ban sah kynmaw- ha ki dohnud basngur Ha ki Pharshi Phawar u Aesop- jingpynkynmaw Ba khatduh- U Tymmen bapli- Ba la iohi Mynta U Trai Kynrad Pynpaw- Ban pynkynmaw Ha ki jingmaian I’u Hynniew Trep- Ioh kin jah klep.
Ki Riew Blei na sla pyrthei.
Ngeit ne wat ngeit ka shong haphi marwei.
Ki jingpuson- Ka jingiatylli ka long ka bor.
Ka jingsarong Ka iaid ha shuwa ka jingjot.
Ka jingbishni, Pihuin bad hanga mei, ka pynjot pynpra ia ka jaid bynriew.
Ka ialam shaduh ka jingjot thiaw.
U soitan bad ka pop kin bam duh ia ka jaid bynriew kum ia ka Sodom bad Gomorrah.
La sdang ia ka jingdawa Hillstate na ka Ingseng Khasi National Dorbar Hall, Mawkhar.
Ka Lyngwiardpei, kaba long kum ka Ing Kmie Ka jaid bynriew, Tip briew- tip blei, ka hok ka sot.
Ka thok, ka shukor, ka lamler, ka arsap- bamsap la niew ba ka long ka pop ka sang ka ban lam sha ka jingjot.
La saindur ia ka longing- longsem, long kur long kha na la rympei.
U dkhar u lynkien um lah ban ia don bynta eiei.
Kum ka District Council ba la saindur ha ka Sixth Schedule.
Ngi kwah ban synshar hi da lade para Khasi, khnang ban lait na ka byrsieh  ia khleh bad ki nongwei.
Tip kumno ba ki rangbah nongialam jongngi ki leit ia kyrsum lang bad ki Garo.
Imat- haba ka Mei India ka peit ia ki nongialam Hill State ka I long marwei, lehse ka ong kumno phin shong marewi? Phim donkamm paralok ban ia don lang bad phi? Oh! Kumta ki la leit ia wer lang ia ki Garo ban ia snoh kti lang.
Lehse haba ki peit, ki I lui lui ia ka jinglong ka dur khmat.
Hynrei kim tip pat ia ka jinglong jong ki jaid bynriew ki ba don ia ka jinglong arsap kum ka Jesabel (Spirit of Jesabel 1 Syiem 21) Kumta ka sorkar India ha ka jingialam ka Mrs Indira Gandhi, Prime Minister, ka la wan pynskhem ia kata ka Hill State ha Madan Kyrkit, Laban ha ka 21.1.1972.
Ha ka jingshad ia kmen ,ia risa kynhoi u paitbah da ka jingkmen ha Shillong  baroh kiwei haduh bala  lynguh pum.
Naduh  Nongtymmai – haduh Motphran.
Haka jingshongshit khlem khaw, ki Suid tyndep kila pynthame iaki rang kynsai bad klet leit ai burom hala Lyngwiar dpei, nyngkong,kum ba la leh mynnyngkong, ban eh Rngiew ka jaitbynbriew.
Namar dei hangne kein ban ia thik ia woh iaka synshar ka khadar, ka Bishar – binon.
Wat tang u khaw eh rngiew ruh ki khlem rah na iinglajong.
Tang hadien khyndiat por,hapdeng ka jingsarong ,shongshit ,khlem khaw,ki arngut ki rang bad thei Garo kila ioh ban pynshoh tyndep ia ki Rang kynih -lywit –lyngwit ki la ioh ban pah ban phon ban leit ia saindur iaka Synshar ka Khadar – hapoh Rikhaw Mendipathar.
Ka jaka ba la  dep pynkhreh kyrpang kum  ka  Holywood.
Ka jaka ba la dep suh syntiew  iaki  ruh – puria da ki sner ba I jawdud.
Tang shu peit ynnai da ong Ka Holywood ruh jah kyndong.
Phet krat jyndak, Lait –im salit tang u sing samla.
Ki ia shad ia kmen kum ki puron Ong U Myllung Soso ‘’ Ki tei ha ruh puria ba khmied lyndang u Miaw’’.
Mynmied kluk ki ngat ha ruh puria kum u Samson ha pneh ka Delilah (Nongbishar 16).
Ynda mynstep ,jawshew, “ la shet ka tieh pongdeng iaka rynieng u Kynram reng.
Wow la dung u nam sarang ia ka rynieng u Lapalang".
Ka Soskular u kthaw ladep pynbiang nadong- shadong.
Ki shu ia kmen tohhoh.
Pyrta : Hill State, Hill State, No Hill State No RestWanphai Shyllong Meghalaya,Meghalaya,We rest – R.I.P.?Ngi la lyndet ia ka jingsneng imei I pa na iing,ryngkhat bad ki Riewblei riew khraw pyrkhat ba iar jingmut bad iohi jngai lyngba ki rta.
Kum u Rev.J JM Nichols Roy, uba long kum u kpa ka jaidbynriew bad kiwei kiwei kiba seng ia ka KND Hall kaba long ka lyngwiar dpei jong ki laiphew Syiem bad khad ar daloi.
Haba law law – ngi ing kum ki thyllaw ding ha la rympei.
La pluh ka Lyngwiardpei.
Mynta ngi kit tang ki khoh peiKa Ri Khasi baiar kala kyllon kum Ka Babilon.
Ha ka jingsarong ngi la hap khop.
Ka Ri kaba seisoh bad badap kyrhai, kaba ym ju don ba duk ba rangli, baroh ki im suk bad ym ju don nongkhrong.
Ka jaidbynriew naduh hyndai hynthai.
Hynrei ynda ioh ka jingsynshar lade Ka State kala sdang synjor haka synshar ka bishar.
Ki nongsynshar kiba ngi lah jied ki long pynban kum ki khun tham kiba bam shyngiam iaka doh jong ka kmie!Ki shlem trei kam jong Ka Sorkar kiba long ki paia ka synshar –khaddar, tang hapoh lai phew tylli ki snem baroh khoit ki lah kyllon lyngkrang, Ki Minister bad MLA ba ngi jied ki long tang kum ki nongialympat ka World Wrestling Federation haka jaka ban thaw ain ki ia knieh BELT pynban.
Haba u Blei u la iohi ia ka jing bymman ha la ka Ri baieid, u lah thang duh ia ka Assembly da ka ding barhem haduh dyngkhong kum ka Sodom bad Gamora.
Wat la katta ruh kim kylla kabamut.
U Ksuid ka Jesebel u nang pynjur shuh shuh ia ka jingthombor.
Ki briew jong u Blei ruh ia ki ba la khot daka kyrteng “Khristan" kiba kynthup ia palat 75% imat kim suid niew ban maham/duwai iasaid na ka bynta ka ri bat jait bynriew.
Ka kynhun Balang U Blei ba la ialam da u Rev.JJM Nichols’ Roy, ba la khot da u Blei kum ia u Isaiah, nongiathuhlupa, na duh ka snew 1900-59.
U la ialap ia ka Gospel shaphang ka jingkylla kabamut ka jinglong khuid, ban lait na ka pop bad ka jinglong basniew baroh ki ba shait snoh ha ka jingim.
Hynrei hadien ka jingiap jong I, ka kynhun ka la lehsting ban kren shaphang kine ki jingshisha.
Ki la ia myllen lang noh bad ka jinglong pyrthei.
Ki nongialap ktien Gospel ha kine ki sngi, ki ia bun kam tang ban shu ialap kynoi ia ki paitlang tang ba kin wan pyn iasoh balang, ki sheptieng ban kren shaphang ka pop.
Ki ieh noh tang ha ka jingiatiplem shimet.
(Rah Bible Sunday bad Bah dieng thlieh naduh Monday haduh Saturday).
Te, ha shuwa ki sngi ban kynjoh ia ka jingdap ka Meghalaya (Lyoh) 50 snem, U Blei u la tynjuh sa shisien pat ia ka Ri bad ia ki Balang Khristan, bad la shem ba ki long kum ka Balang Loadikaia ( Jingpynpaw 3:15) “ Nga iathuh kein ia ki jingleh jongpha, bat ba pham long kaba khriat lymne kaba shit; ah nga da kwah dik dik ba phan da long ka ba khrait la ne ka ba shit.
Kumta na ba pha shu long kaba shu syaid, khriat ruh em, shit ruh em, ngan sa prie noh ia pha na ka shyntur jong nga".
Kumta, ka Balang U Blei, ka pluh bad ingtyrkhong ka Ing Mane; ka Balang Presbytarian Mawkhar, jah khlep ka tyngka balang bad ka Balang Catholic, iap u Arch Bishop.
Hato ymdei ka jingprie u Blei?Mynta- Ieng ruh kyrduh, shong ruh jhieh, phai sha kamon- u bsein, sha ka diang u khla.
Ah Blei Lada ngim kylla kaba mut kum U Khun Sarong Awria, ngin jot lang baroh.
Lymda ngi phla kum u Sakhaios, ha khmat u Jisu, ngin duh ia ka Ing bneng ka jingsuk.
Ka spah ba la kynshaw naduh ki Meidot Padot Hynniew Trep, mynta la jan rngat lut ha ki lei san snem, kiba ia trei lang bad ki ksuid ka dujok.
Imat dang shu sah mata madei tang ka Lum jingshai (MeECL).
Kane ruh ha ka Ram Rynjain.
Tang khylliap kane ka Election 2023, kan sa bthei bad lip kynsan khlem don nong bishar.
Mynta ka long kum u Lum Suhkhun.
Peit! ioh yn kha da u dkhan?Ki jingmaian Ia ki khun Ka Hok Ka Bri U Hynniew TrepKi Party – Democracy or Demon CracyCongress- Ka dei ka kmie ki jaid bynriew shi thyllup ka Ri India, Indian Union naduh Shatei- Shathie,Mihngi- Sepngi ka Ri katkum u pud u sam ba lah bynta u Blei.
Ka kdup ia ki jaid bynriew baroh, u balieh,baiong, ba saw, bastem bad ia ki jaid jingngeit baroh ka burom ha ka jingiaieit ia burom markylliang.
Kum ka syiar kaba kdup ia la ki khun hapoh la ki jong ki thapniang.
“Secularism, Unity in Diversity".
Ki long kum ki diengsoh ba bun jait bad ki syntiew baphuh itynnad, ba iwbih ha la ki rong ki rong bad kim ju duh man laki saw samoi, kum ha kper Eden.
U khun ka jing pynjot kum u Soitan u la mih na na ri mihngi bad leit pynshoi; pynjot pynpra ia ka jingsuk ka long ing baroh.
Kumta ki khun ki la iasakma lut.
Wat la ka Ing kmie ka la pra hynrei, ki pateng pat ki dang sah ban pynieng bad bteng ia ka hok ka sot ia kaba ki la iohpateng.
Kumta ka dei ia u Pait bah ka Ri ban seipat ia ki Rang bad Thei Kynsai ki ba don ia ka jingtip briew tip Blei ban mih shaphrang ban pynioh pat ia ka jaid bynriew bad ka sorkar kaba iaid ha ka lynti ka hok bad ka jingshisha.
Kumba lah seng nongrim ha ka constitution.
B.J.P.– Ka kha na ka National Democratic Alliance ban pynbiej jadu ia ki Para da ki buit sianti.
Kum u soitan ba la pynshoi ia u Jisu Nongpynim.
“Ngan sa ai ha me….
namar kata, men mane dem ha khmat jongnga, baroh kan long ka jongme".
Kumta, bun byllien ha kylleng ka Ri India ki la ngop ha kine ki jing pynshoi u Soitan.
Naba kim don ka jing ioh I jngai ia ki jingryam u Bymman ba ap sha lyndet.
Ki ngat ha ka jar u nongkhwai bad shah tan ha u tyllai ka jingiap.
Kin pynmadan lin kum ba leh u China ha Tinan Square.
Lada ngim kyndit bynriew mynta ngi ruh ngin iap kumjuh.
N.P.P.– Hadien ba u nongpynjot ia ka kmie ha Delhi, u la wan phai sha ka Ri jong Ki Lyoh, u la thaw ia ka skum nong pynjot Para.
Hangne u la kyrthai haduh ka jingiap.
Bad ki pateng nongbud jong u ki la lah ban pynbeij, pynthame ia u paid ka ri jong ki lyoh bad pynjot thiaw kumba ka paw mynta.
U khiew syrwa(Financial Resources) u la tyrkhong.
Wat haduh ka kmie kaba kha ia ki ka la iap tyrsaw khlem kheinsnep.
Ia u khaw shilak ton jong ki khunswet khun rangli ruh khlem map la leit die laki-laka, bad ia ki khyndew ki shyiap ka Ri ki Lyoh, ruh sha ki para khar Assam.
Imat ki kwah ban rat dyngkhong ia ka bri u Hynniew Trep, bad ban bret sha nurok ka ksew.
Ha ka jing pynshoh biej jadu, mynta baroh baroh ki ia noh shata, kum ka niangthang doh.
Mynta u ksuid u dang kyan Kum u Lum suh khun, ban pyn lwet ia ka Lum jingshai (MeECL)).
Ka Ram ba ki dep bam klop lehse ki la palat ia ki lakh klur.
Te hadien ka Election 2023, hato kan kha da u khun Dkhan ne? U ei ? sa bishar hi ma phi.
V.P.P.– Ka sur u Paidbah.
Haba ngi peit mynta ia ka jingshitrhem Ieit Ri te la i don jingkyrmen, ban tbeh sa shisien pat ia ka burom jong ka bri u Hynniew Trep.
Katkum ki kular baki la khlei kum kita ki riew shemphang, kiba la iaid lynti ha ka jinglong ba riewblei bad don borom.
Tang ha kine khatduh mynta lada ngi lah ban shaniah; hadien u 2023, lada bakla nangne, ngim don jingkyrmen ei ei shuh.
To ngin duwai jur ia u Blei ba un ialam beit ia ki ha ka lynti kaba shisha.
Ym ban long kum ki shipai u Syiem Tirot Sing ban lap meit ha lynti ban tam tyngka.
Hynrei kin ieng tylli da ka jingsngewrit wat haduh ka jingpynhiar mynsiem ba khatduh.
Ki wei pat ki PartyN.Ba) H.S.P.D.P.– Ha Sla Phi Don Para Imat kine kim don thong tikna na ka bynta ka jaid bynriewb) U.D.P.– Um Dum Para Ki long tang kum ki mar iapein kat sha ba ia lam u malik.
Ki kwah tang banc) P.D.F.– Phi don football? ioh jain spong la hun,leh ia kiwei la jia katba jia kum u sim tyngwieng die kmie.
d) bad kiwei kiweiKa Turoi ka dang sawa!“To jied phi ha kane ka sngi-iano phin shakri" Josh 24:15Ka jingkhot ba kyrkieh kum u Prophet Nehemaiah mynta ka long “To ngin ia tei pat ia ka kynroh bad ki khyrdop ba la twa-Tylli lang kawei".
(Nehemaiah 2:17-.
)Ka jingduwaiKi jingduna jongnga ki bun jingbym sngewthuh ruh kiba bun,Ma me hi Trai to pyndap hi,Da la ka snam to nangsait hi.
Amen.
Shillong:Ka jingïalap elekshon ban pan jingkyrshan ïa u kyrtong ka United Democratic Party ka Mawphlang konstitwensi, u bah Beyond Matthew Kurbah ha ka shnong Nongspung hynne ka sngi ka la kylla long kum ka rynsan ban pyni ïa ki nia jong ki jingshisha kaba la khlei hi da u MLA ba mynta jong ka Mawphlang, u bah Eugeneson Lyngdoh halor ki kam bah kaba u kpa jong u, u la lah ban leh kum u nongmihkhmat bad kumjuh ruh kum u nongthawaiñ na ka bynta ka konstitwensi bad ka Jylla.
U bah Eugeneson u la kren kum ban pynshisha bad pynshai ia ka kaei kaba kiwei ki kam bad ki kam kiba u kpa u la pyndep halor ka jingangnud jong u paidbah ha kaba u la ong, “I pa ha ka jingtreikam jong I, I la lah ban pyndep ia kiba bun ki jingangnud ki paidbah, kum u khun nga iohi ba I pa I don ia ka mynsiem shakri bad kata ka dei ban shakri ia u paidbah bad kiba la iohi bad mad kidei kiba lah ban pynshisha.
"“Kaei kaba sngewsih ka long ba ynda nga la rai ban nym iakhun elekshon, ki don katto katne ki candidate kiba la shim kabu halor ka rai jong nga bad ban shim kabu ia ki kam kiba I pa I la trei na ka bynta u paidbah bad kane ka pynshisha ba kine ki briew kiba shim kabu kidei ki nongialam kiba pyrkhat ia lade shimet," ong u bah Eugene.
Haba pynsngew sha u paidbah ia ki jingshisha katkum ki kot ki sla kiba u la lum, nyngkong eh u la ong ba u ieng ha katei ka jaka kum u khun samla jong ka jaitbynriew bad haba u iohi ba u rangbah u ieng ha ka nongrim ba skhem bad ba shai bad ka nongrim kaba hok, u dei ban pyni ia ki jingshisha bad ban kdew ba kaei kaba uwei u kyrtong u shim kabu bad ban kam ba ia ka Tyrsad PHC la wanrah da u, ka pynpaw shisha ba une u kyrtong u khei1 biej ia ki paidbah bad ka jingling lui lui jong ki.
U Bah Eugene u la ong, lada iaid katkum ki kot ki sla, ka Tyrsad PHC kaba ki paidbah ki la angnud da ki snem ka urlong tad ynda u MLA barim ka Mawphlang hi u la iakhunh ban beh shaduh sha Delhi kata haduh ba un ioh ia ka administrative approval ha u snem 2021 kata tang khathynniew sngi shuwa ba un khlad na kane ka sla pyrthei bad ynm tang kata hynrei wat ka surok na Mawphlang sha Mawsynram kadei ka mat kaba u kpa jong u, u la kren nyngkong namar u shim ba ka surok udei u bud lum ia ka roi ka par bad ia kane u la la leh da kaba iawer lang bad ki arngut ki MLA, u MLA na Mawsynram bad Ranikor konstitwensi ban iasoi lang ia ka proposal.
Halor ka rai ban pynieng ia u bah Beyond kum u kyrtong, u bah Eugene u la ong kane ruh kadei ka jingkwah jong u namar ba u kwah ba u briew u ban shimti ia kane ka kam bad pyndep ia ki kam kiba u paidbah u angnud udei ban long u briew uba lah ban trei bad ba don ka jabieng bad uba don ia ka nongrim ban ieng ha ka hok ym uba im ha ka thok shukor.
Halor ka jingiaineh jong u ha ka party UDP, u bah Eugene u la ong ba ka daw jong kane ka dei halor ka jingsngew shngain ïa ka party kaba don jingkyrmen bad kaba don ia ka shap (ka bom) kaba tied ïa u klong snam jong ka jaitbynriew ba kumno ngin pynurlong ia ka jingangnud jong u paidbah.
Halor u kyrtong uba la don ha ka party, nga ong ba lada phi ai tiket ia uta u rangbah ngan nym kyrshan namar kum u samla nga peit ia u briew uab lah ban trei bad ba don ka jabieng khnang u lah ban buddien ia ka eh ka shon bad ruh ban pyndep ia ka jingangnud jong ka jingurlong jong phi ki paidbah… nga ieng hangne da ka jingsngew shngain namar ngi don ha ka party kaba don jingkyrmen…Ka bom ka tied ïa u klong snam jong ka jaitbynriew ba kumno ngin pynurlong ia ka jingangnud jong u paidbah.
To ai phi ki nong NongspungHa kawei ka liang u president rangbah ka UDP, u bah Metbah Lyngdoh haba ai jingkren ha katei ka sngi, u la ong, ha kane ka elekshon kaba mynta, kiba bun ki kren ia ka roi ka par, ka klur ka tyngka hynrei ngi klet ban phai halor ka jaitbynriew bad nga sheptieng ba ioh ngi bakla ha kane ka kynti, shaei ka lawei jong ki khun ki kti namar kiba bun ki la shu iakren beit tang shaphang ka spah ka phew.
U bah Metbah u la ong, ka jingpynlut pisa ha ka jingpynkhreh elekshon ka da i ma bad ishyrkhei shisha namar naei kato ka pisa ka wan bad naei pat kin lum ia kaba ki la pynlut bad bynrap da kaba ong, kumta ka donkam ia ngi iwei pa iwei ban pyrkhat haba ngi thep vote namar ka kam elekshon kam dei tang ka kam tamasa ne ban pynbiej paidbah hynrei ka dei ka kam ia ngi ban pyrkhat jngai bha shaphang ka lawei jong ka Jylla.
Shuh shuh u la ong, ba lada ki paidbah hi ki don ka jingsngew na ka bynta ka jaitbynriew kidei ban ai lad shisien ba ka UDP kan don ia u nombor uba lah shisha ban ialam ia ka Jylla bad dei ynda la ioh uta u nombor, ngin sa lah ruh ban pyni ia ki kam kiba u paidbah hi u angnud.
Kiwei kiwei kiba la ai jingkren ha katei ka sngi ki kynthup ïa u bah Beyond Matthew Kurbah, u bah Brolding Nongsiej u kyrtong ka UDP na MAwthadraishan bad kiwei kiwei ki riew rangbah.
Shillong:Uwei u samla rangbah uba la tip kyrteng kum u Pyntngen Syngkli, 35 snem ka rta uba sah ha Mawlai Motsyiar Block B – II, ha iingkmie jong u bah EW Kharsahnoh (bah Es) u khlem wan phai iing shuh naduh ba ula mih na iing ha ka Lah Sngi U Blei ha ka por 5 baje janmiet.
Kiba haiing jong u ki kyrpad ba lada don ba iohi lane lap ia une u samla rangbah kin sngewbha ban pyntip ha u number 9615838719.
Shillong:U Dr Mukul Sangma ha ka sngi Palei, ka 16 tarik Rymphang 2023, ula kynthoh tyngeh ia ka NPP ba la ialam ia ka sor kar MDA ha ka jingleit pan jingkyr shan ka jong u ia u kyrtong jong ka parti TMC na Dadengre konstitwensi.
Ha kane ka jingialang paidbah, ula ong ba ka sorkar ka la pyndonkam bakla ia ka pisa jong ki paidbah, ki la die ruh ia ka khyndew ka shyiap bad ki la buh ruh ia ka jylla ha ka jingma kaba khraw bha tang ha kine ki san snem kiba ki la ioh ban bat ia u lakam synshar ha ka jylla.
Haba ai jing kren sha ki paidbah ha ka jingialang ba la pynlong ha Dadengre West Garo Hills, u Dr Mukul Sangma ula iathuh sha ki paidbah ba ki don ka jinga ngnud ban wanrah biang ia baroh ki jaka kiba la duh noh ha ka jylla Assam, “Ha ka por ba ngi ialam ia ka sorkar ngi la kyntait ban soi ia ka soskular ban ai ia ki jaka jong ka jylla Meghalaya sha ka jylla Assam, hynrei ka sorkar ba leh pyrshah ia u paidbah ki la soi ia ka soskular bad die ia ka jaka ba kordor sha Assam", la ong u Mukul.
Ula kyntu ruh ia ki paidbah jong ka Dadengre konstitwensi ba kin kiar bad husiar lypa na ka parti BJP.“Ka jylla ka jong ngi ka la don ha ka jingma, namar da ki aiñ iakjakor la pyntreikam ha kawei ka jylla ba la synshar da ka parti BJP bad kan ym slem shuh ban poi ha kane ka jylla ba itynnad ka jong ngi", la bynrap shuh shuh u Mukul.
“Ngi la iatylli baroh lang ban pynlong ia ka India ka ri ba riewspah, ki paidbah jong ka jylla Jammu & kashmir la kular ia ki ba kin long trai ia ka khyndew ka shyiap.
Kumjuh kum ka khyrnit ba hynriew ba ha ka jylla ngi la ioh, ki nong Kashmir ki la ioh ia ka article 370 bad ki jaitbynriew Naga ki la ioh ia ka article 371 ka ban iada ia ki, kine ki aiñ la thaw kyrpang ban iada bad ban pynneh pynsah ia ka riti ka dustur bad ka rukom im, hynrei la jia aiu ia ka Article 370 ha Kashmir?", la buh jingkylli u Dr Mukul Sangma.
Haba iadei pat bad ka jingdonkam ban long kiba husiar bad peitngor na ki kam leh donbor jong ka parti BJP, u Sangma ula ong ka sorkar pdeng ba don ha Delhi ki la pynduh pyndam noh ia ka article 370 na bynta ka jingmyntoi shimet jong ki katto katne ngut.
Ka article 370 hi ka ai ka jingiada ba kyrpang bha haba iadei bad ka rukom bat ia ki jaka ki puta ha katei ka jylla na ka kti jong ki nongwei, hynrei ka sorkar BJP ha ka jingialam jong u Modi ki la leh ia kaei ka bym dei satia ka jingkwah jong u paidbah bad bun na ki nongialam ba pawkhmat ha jylla Kashmir ki la shah set patok ba ki pynpaw ia ka jingpyrshah.
Kumta ka dei ba ki nongshongshnong kin long kiba peitngor bad ban iatylli.
Ula kynnoh ruh ba ka parti Congress ka iadonkti lang ban iasylla bad ka BJP, u nongialam jong ka liang pyrshah ula ong, “Ki don ki jingthmu barieh haba iadei bad kane ka bynta bad ngim lah satia ban long tang ki nongpeit ki ban shu sngap jar, hynrei ngi dei ban iakhun pyrshah bad ka parti TMC hi ka dei tang ma ka kaba lah ban iakhun pyrshah ia ka party BJP", la ong u Dr Mukul Sangma.
U Dr Mukul Sangma ula iathuh ba la palat 30 bnai tam ki nongtrei jong ka District Council kim shym la ioh ia ki tulop bad ki MDC naduh u snem 2019 kim pat ioh satia ia ki tulop ki jong ki wat tang shibnai ruh namar ba kane ka sorkar ba bamsap ka nang tang ban klun ia ka pisa.
Kiwei pat kiba la iadonlang ha ka jingialang ki kynthup ia u kyrtong jong ka TMC na Dadengre konstitwensi, u Rupa M Marak, ha ryngkat kiwei pat ki nongialam ba ha khmat jong ka parti TMC, kum u Ismail R Sangma, u Jenga Jilenga Marak, Mickel G Momin, Boaz Marak Grenilin M Marak, Therisa M Sangma, Levastone T Sangma bad u Agustine D Marak ruh ki la iadonlang ha katei ka sngi.
Shillong:U National General Secretary jong ka parti All Indian Trinamool Congress (AITC) u Abhishek Banerjee ha ka sngi Palei ka 16 tarik Rymphang haba ai jingkren ha ka jingialap elekshon ka jong u ia ki kyrtong jong ka parti ha Ampati bad Williamnagar ula kyntu ia ki paidbah nongthep vote ba ha kane ka kynti ba mynta kim dei shuh ban shu leit tang ban thep ia ki vote ki jong ki, hynrei ki dei ruh ban kyntait, pynpaw ia ka jingpyrshah bad pynshitom syndon ia ki nongialam jong ka parti NPP-BJP kiba la shet kylla ia ki paidbah nongshong shnong jong ka jylla Meghalaya.
U Abhishek Banerjee, haba ai jingkren ha ka jingialang paidbah ula bthah ia ki paidbah ba kin ai ka jingsneng ia kito kiba ialam ia ka sorkar MDA ha ki san snem, kaba dei ka sorkar kaba bamsap, ha kaba ula kyntu ruh ba ki paidbah kin ai ka jingsneng ha ka 27 tarik Rymphang khnang ban lah ban weng noh ia kito kiba die ialade ha Delhi bad kiba shu leh khun jakai ia ka jingieid bad jingshngaiñ jong ki paidbah.
U Banerjee ula kren ruh ia ki jingkular jong ka TMC sha ki paidbah bad ula ong ba ia ka resol yn pynbna ha ka 2 tarik u bnai Lber bad kumta ki longkmie kin ioh ia ka pisa ba 10,000 tyngka shibnai bad 12,000 tyngka shisnem bad ki khun samla khlem kam khlem jam tang hadien shibnai ba ka TMC kan thaw sorkar, ka jingiarap ba 1000 tyngka bad 12,000 shisnem yn sa ai sha ki.
Ula kynthoh ruh ia ka sorkar ba la ialam da u Conrad Sangma ba ka khlem lah ban ai kam ai jam ia ki khun samla katba u Conrad pat u kam ba ka dei kawei na ki jylla ba duna bha ki samla bym don kam don jam, katba u Banerjee pat ula ong ba lada u Conrad Sangma u lah ban ai kam ia ki khun samla balei pat ba haduh saw lak ngut ki khun samla ba khlem kam khlem jam ki pynrung kyrteng ialade ha ka MYE card jong ka TMC.Kane hi ka la pynshai ba ka jingkyrduh kam ha ka jylla ka jur bha bad ki samla ki la shah pynduh noh ia ka ka hok ban ioh kam.
U General Secretary jong ka AITC ula ther tyngeh ia u Conrad Sangma haba iadei bad ka jingshaniah tylli ka jong u tang ha ki bor ba na Guwahati bad Delhi ha kaba ula buh jingkylli hato u Conrad Kongkal Sangma u nud ban kam ba ia ka jylla Meghalaya yn synshar beit tang kito kiba dei na ka jylla Meghalaya? Lada u nud ban kren ia kane tang hadien shisngi ka tnat ED bad CBI kin sa wan ban buddien.
Ka ED bad CBI ki la phah bun tylli ki jingthoh hynrei kata kan ym khang lad satia ban iakhun na bynta ki paidbah.
U Banerjee ula iathuh ruh ba ki nongthawaiñ jong ka parti TMC ha ïingdorbar Parliament ki la pynlong ia ka jingpyrshah shabar bad hapoh ïingdorbar thawaiñ Parliament la bun sien ban dawa ba dei ban pynrung noh ia ka ktien Khasi bad Garo ha ka khyrnit ba phra jong ka riti synshar jong ka ri bad kin iakhun ruh haduh kaba kut.
Shillong:Ha ka sngi ba lang ka 15 tarik rymphang 2023, U National President jong ka parti BJP, u J.P Nadda, u la pyllait paidbah ia ka jutang elekshon jong ka parti BJP ha ka jingialang ba la pynlong ha Vivanta hotel, ha Khyndailad, Shillong.
Ki jutang elekshon kiba ka parti BJP ka la buh ha kh mat bad kiba u Nadda u la pyllait ki long ban thaw ia ka kynhun tohkit bamsap, ban kh lieh da u nong bishar ba la shongthait ka Supreme court.
Ban pyntrei kam noh ia ka jingsiew lyngba ka 7 pay com mission bad pyntikna ruh ba ka jingsiew tulop sha ki nongtrei sorkar kan long beit ha man la u bnai.
Ban pynlong ia ka jing shong dorbar thawaiñ, ba tikna ha ka Mini Secretariat ba don ha Tura.
Ban pynbeit ia u pud u sam Meghalaya & Assam ha ka jingiatreilang bad ka sorkar pdeng, ban buh ruh ki police outpost ban ai jing shngaiñ, jingiada.
Ban thaw ruh ia ki Task force ban peit kyrpang ia ka jing shalan bad die tuh ia u dewiong bad ban pynthikna pat ba yn pyndonkam da ki juk stad saian ban tih dewiong.
Ka Phan Nonglait skhim-Ka prokram na bynta kiba kha khun kynthei naduh ba dang ha ka jingiateh kular bad ka jingiarap ba haduh 50,000 hajar tyngka.
Ka jingpule ba khlem donkam siew ia ki kynthei naduh ka kyrdan K.G haduh P.GAr-tylli ki tyndong lyer shet yn sam, khlem da donkam ban siew, ha ka shisnem lyngba ka Ujjawala Yojna.
Ka ioh ka kot ba kyrpang ban kyntiew ia ki samla ha ka jylla.
Ban pynmih ia ki karkhana ban ailad ia ka ioh kam ioh jam, ka ban aikam ruh ia ki 3.5 lak ngut ha ki san snem.
Ka jing-iarap pisa ba 3000 tyngka sha ki nongrep, ki bym don jaka rep lajong bad ka jingiarap pisa ba 6000 tyngka sha ki nongkhwai dohkha.
Ka jingiarap pisa ba 24 hajar tyngka shisnem sha ki longkmie bym don shuh ki kurim bad ka baibam ba arshah sha ki nong shong shnong ba la heh karta.
Ban ai ei khlem donkam siew ia u khaw,kew ,u dai bad ban kynthup ruh ia ka umphniang,shini,mluh ha ka dor ba tad sha baroh ki nongioh jingmyntoi rashon(PDS).
Ban pyntreikam ia ka Skhim P.M awas Yojana 100 persen.
Ban ai scooty ei sha ki samla pule kynthei na ki longïing ba duna ka ioh ka kotHaduh 33 persen yn bhah kam kyrpang ia ki kynthei ha baroh ki tnat kam sorkar.
Ban thaw ia ka Phan Nonglait Battalion, ka kynhun pulit kynthei ba nyngkong ha ka jylla.
Ban kyntiew arshah ia ka bai sumar na ka 5 lak tyngka sha ka 10 lak tyngka lyngba ka Ayushman bharat.
Ban pynmih sa ia ka tnat kyrpang ban peit bad pynbha ia ki surok ka ban sa tip kum ka Meghalaya Road Maintenance and upgradation program ban peit ia ka jing biang jing bit jong ki surok ha ki san snem.
Shillong:"Ka jingduk ka la wanrah ïa ka jingjynjar, bad ka rai ban rung sha ka seng riewlum ka long na ka bynta jong ki 3 tylli ki rong, ban shlur, ban leh hok bad ka jingkyrmen kaba ai jingim ka rong jong ka UDP bad hapdeng don ka bom kaba pynsawa ïa ka jaitbynriew.
Nga ïeng ym ban ïam, ban khroh ne kiwei hynrei nga ïeng hangne na ka bynta ka daw bah ka jaitbynriew," ong u Dr Aman War haba kren ha ka jingïalang paidbah.
Ha ka jingïalang kaba nyngkong eh jong ka seng UDP jong ka 17 North Shillong Konstitwensi kaba la long ha lad Jaïaw Lansonalane.
Na ka liang jong u Doktor u la ong ruh ba napoh kiba bun ki longkmie ki kwah ban wanrah ïa ka sorkar kaba don ka jingkitkhlieh kumta ka seng UDP ka longtrai bad sngewtrai na ka bynta jong ki.
“Ngi ïatreilang ngin ïarap khamtam ïa kiba kyrduh.
Kiba bun na ki paidbah ki kwah ïa ka synshar khadar kaba khuid bad ka jingsngew riewlum bad da ka jingwan lang jong kiba bun byllien ha kane ka jingïalang bad haba wanlang kumne kan wanrah ïa ka jingjop kaba ymdei ban klet ïa ki kular, kum ka synshar khadar kaba khuid, ka roi ka san, ka shongsuk shongsaiñ, bad naduh Rilang shaduh Kupli ngi donkam ïa ka UDP, ki nongsynshar kiba kitkhlieh khamtam ïa kiba duk kiba jynjar, ka seng riewlum kan ai ïa ka jingshngaiñ," ong u Doktor Wan War.
Ula bynrap ruh da kaba ong, “ki ong ba ka seng riewlum ka kut tang ha Khannapara bad ngim ju kwah ruh ban leit shabar ka Khanapara namar tang napoh ka jylla ngi la dap ka spah ka phew lada kheiñ na ka mariang, hynrei ïa kane ka spah la shah pynlut ban leit bsa sha kiwei ki jylla.
Kane ka Konstitwensi ka don ïa u mawlynnai uba ngi dang donkam ban shut phyrnai.
Ka jingmih na kane ka jylla ka la biang ban pyndap pynbiang ïa ka jylla," ong u Doktor Wanwar.
U la ong ba ka thong jong u ka long ban rat diengkhong ïa ki kam kiba sniew kum ka jingdih drok ki mih manla ka sngi kaba la pynsniew dur ïa ka jylla manla ka sngi.
“Nga la ïohi ba naduh ba sdang kynrei u drok ym don kiba shimkhia ban leh eiei, hynrei kut tang ha ki jingpynshai ne pynsngewthuh paidbah," u la ong.
“Lada jop ngin bate bha ïa ka skhim khnang ba baroh kin ïoh lang ym tang ha ki katto katne.
Mynta ki briew ki la sngewthuh bha halor kane bad ki la wan ban ai ka jingkyrshan ïa ka UDP.Ha kane ka 27 tarik sngewbha ban ïamih bad leit pyndonkam hok ïa ka vote jong phi ban pyndonkam ïa ka hok bad lada ym lah ban wanrah jingkylla ngin sa poi sha ka jingjot jingjynjar.
Ka Meghalaya model kaba dei ban sdang nangne na North Shillong Konstitwensi lyngba ka jingkiew jong ka UDP," u la ong.
“Wat la da shah kawang ktieh ngim dei ban niad hynrei ngin ngiad hapoh ka 2 tarik.
Kane ka NPP ka la wanrah da ki ophisar kiba na shabar ban synshar ïa ka jylla watla ngi don la ki jong ki briew lajong, kumta nga ngeit skhem ba ki nongshong shnong kin ym iehnoh ïa ka UDP ha kane ka kynti kaba mynta," u la ong.
U la ong ruh ba watla ka seng UDP ka la shah kawang ktieh hynrei ym dei ban sngew eiei namar yn sa niad noh ïa ka ha ka 2 tarik u Lber.
Ha kawei pat ka liang u Working President jong ka seng UDP u Bah Paul Lyngdoh u la ong ba ki nongrim jong ka UDP ha kane ka ilekshon ban wan ka long ka kam kaba khia ban kit namar la mad ïa ki 50 snem bad mynta la hap ban ïaid ïa ka 51 snem bad sa 50 snem nangne shakhmat bad kane kadei ka kabu ban pynthikna ba na ka kabu ksiar sha ka bam ksiar.
“Ha kane ka ilekshon mynta ngi la ïohi ba la don ka jingshah teh shah khum ha ka bor tyngka.
Ngi ïohi ïa ka jinghiar arsut jong ka synshar khadar ngi la pynlong ïa ka Ïïng Dorbar kum ka circus ne ki shrieh long lehnoh ei lada kane ka Konstitwensi ka long kum ka shlem ka pule puthi bad ka standard ka la nang hiar nang hiar.
Ha kane ka house kaba la dep nga la ïohi ïa lai ngut ki jaitbynriew, don kiba shu sngap bad khyndiat eh kiba kren ïa ka rai jong u paidbah.
Ngi don hangne u kyrtong uba biang bha ban angnud u ba kwah, uba lah bad uba nang u ban pynim biang ïa ka kut kaba skhem ban ïada ïa ka ri bad ka jaitbynriew.
Ngi donkam ïa u Doktor ban leh ïa kaei kaba donkam ym tang u Bah Paul marwei ban ïakhun ïa ka ri bad ka jaitbynriew ban pynkylla dur ban thaw thymmai ïa ka jylla ngi don ïa ka kabu ne ka chance kaba ar ban tei ïa ka jylla," u la ong.
La ïoh ruh ka jingkren na ki nongïalam ka UDP kum u Bah Alan Dkhar, u Bah Joe Marweiñ, u Bah Auguster Jyrwa bad kiwei kiwei.
Shillong:U National General Secretary jong ka All Indian Trinamool Congress (AITC) u Abhishek Banerjee, u la kam ba tang hadien lai bnai ba ka parti TMC kan thaw ia ka sorkar ha jylla Meghalaya, kin pyntreikam noh pura ia ki 10 tylli ki kular ba ki la dep khlei sha ki paidbah jong ka jylla.
U Abhishek Ba nerjee, ha ka jingleit kanbas elekshon ka jong u ia u kyrtong jong ka parti TMC na 51- South Tura con stituency, kaba dei ruh ka constituency ba la mihkhmat da u Myntri Rangbah ka jylla u Conrad Sangma, u la iathuh sha ki paidbah, ba ka parti TMC ka la dep kular ban pyntreikam ia ka MYE Card bad ka WE card, ha kaba ki samla ba khlem kam kin ioh ia ka pisa 1000 tyngka ha ki bank account ki jong ki, lada ka TMC kan wan ha ka bor.
Kumjuh ruh ka WE Card skhim, ha ka jingialang ba nyngkong duh jong ka kynhun myntri yn sa shim rai ban pyntreikam noh ia ka WE Card, ka ban ai jingmyntoi ia ki longkmie 1000 tyngka shibnai bad 12000 shisnem, u la ong.
“Haba iaid ha ki bynta jong kane ka constituency,nga iohi ba kita ki street light ki dum tliw bad kim ai jingshai satia, ha kaba ki don ki jaka kiba kim don ruh" ha kaba u la buh jingkylli ruh, kumno ha constituency u myntri rangbah ym don tang ki street light ki ban ai jingshai, kumno un lah ban wanrah ia ka roi ka par ha ka jylla? la kylli u Abhishek Banerjee.
Ha kane ka jingialang ialap elekshon ia u kyrtong jong ka parti na SouthTura constituency, u Richard Marak,la wan don ryngkat lang da u Dr Mukul Sangma nongialam jong ka TMC nongialam barim jong ka liang pyrshah, Dr Manas Ranjan Bunnia incharge TMC,Rupert M Sangma kyrtong TMC na North Tura, bad u kyrtong ka TMC na Chokpot constituency u Lazarus M Sangma.
Shillong:Ka parti BJP ha jylla Meghalaya ka la ioh ban pyllait paidbah ia ka mat ilekshon jong ka parti, ha kaba u President rangbah jong ka parti BJP u JP Nadda, u la pyllait paid bah ha ka jingialang ba la pyn long ha Vivanta hotel, ha ryng kat ka jing don lang ki nong ialam jong ka parti bad ki kyrtong ban iakhun ia ka elekshon.
Kine ki thong jong ka parti ba la kynthup lang ha kawei ka kyrteng ba latip ‘Empower Megha laya ban ai bor ia ka jylla Meghalaya,la kular ban thaw ia kita ki special task force ban tehlakam ia ka bamsap ha kaba u nongbishar ba la shongthait ka supreme court,un long u khlieh duh jong katei ka kynhun bad kawei pat ka task force ban tehlakam ia ka khaïi bad shalan tuh ia u dewiong, la iathuh u Nadda.
Ka parti BJP ka la buh ruh ia ka thong ban bha kam kyrpang haduh 33 persen ia ki longkmie ha baroh ki tnat treikam sorkar, ban thaw ia ka kynhun pulit kynthei ka ban sa tip kum ka Phan Nonglait Battalion ka tnat pulit ba nyngkong ia ki kynthei ha ka jylla bad ban ai ruh ki thuk- thuk ar shaka, scooty sha kito ki samla pule kynthei ba wan sha khmat ha ki jingpule.
Haba ai jingkren shuh u Nadda u la iathuh ruh ba la kynthup ruh ha ka mat ilekshon, ia ka jingsiew lyngba ka 7pay commission ha jylla Meghalaya bad ka jingsiew ba tikna man la u bnai, khlem da pynslem bad da ka lynti badei.
U la ong ruh ba ka jing iakhun ha ka jylla thaiñ shatei lammihngi ka la sdang na bynta ka roi ka par, ha kaba ka jylla Meghalaya ruh ka la sdang, hynrei ka bam sap bampong ka la pyntlot noh ba ka jylla Meghalaya, ba kan beh lem ia ka roi ka par bad dei na kata ka daw ba ka BJP ka kwah ban buh ka kynhun ba kyrpang ban khlieh da u nongbishar ba la shongthait ka supreme court.
U khlieh duh jong ka BJP, u la ong ruh ba ki mat u pud u sam jong ka jylla Meghalaya bad Assam yn sa lah ban pynbeit da ka jingiatreilang bad ka sorkar kmie, ha ryngkat ka jingbuh ia ki police station kiban ai jing iada bad jing shngaiñ, ki ban bat ruh ia ki aiñ.
“Ngi shaniah ha ka jing-iakren, kan ym dei hapdeng ka Bharat bad ka Pakistan, hynrei ka Assam bad Meghalaya, kumta lyngba ka jingiakren, yn pyrshang ban ioh sa ka jingkyrshan na ka sorkar pdeng, ngin pynbeit noh ia ka jing kajia pud bad buh ruh ia ki police outpost ha kito ki jaka" ula ong.
U Nadda u la ong ruh ban pyntikna ba ka koit ka khiah hi kan dei ia baroh, kumta ka parti ka la rai ban kyntiew arshah ia ka jingiarap bai sumar na ka 5 lak sha ka 10 lak, ka ban hap ha ka Ayushman bharat prokram.
Yn sa wan rah ruh ia ka Meghalaya health insurance mission, ha ka jingmang pisa ba 2500 klur tyngka, ban thaw ia ki medical kolej bad kiwei pat ki jingdonkam na bynta ka koit ka khiah ha ka jylla.
U Nadda u la iathuh ruh ba ka parti BJP ka thrang ban pynkupbor ia ki khun samla jong ka jylla Meghalaya, da kaba thaw ia ka Meghalaya recruitment commission ka ban peit kyrpang kumno ban thep kam ha kito ki kam ba lait ha kylleng ka jylla.
Yn ai jinghikai ruh haba iadei bad ki sap ki phong bad ban thaw kam palat 3.5 lak ngut da kaba buh ia artylli ki SEZ, ki karkhana,ki ITI park,banking ha kine ki san snem ban sa wan, u la ong.
U la ban shuh ruh ba ka parti ka don ka jingthrang ban kyrshan jingiarap lyngba ka pisa ba 1000 tyngka sha ki khun samla ba khlem kam khlem jam ha ka shisnem, khnang ba kin lah ban bteng ia ka jingpule ba kham sha jrong lane ban ioh kam sorkar, ha kaba ia kane ka skhim, yn tip kum ka Karnesh Marak youth support skhim.
Ka bjp ka kular ruh ban wanrah ia ka Silverine swer academic excellence scheme, ka ban ai khusnam kyrpang ia ki samla pule ba pass bha ha ka klas 12 da ka smartphone.
U Nadda, u kyntu ruh ia ki paidbah jong ka jylla Meghalaya, ba kin ai ka lad ia ka BJP, ha kaba u la ong, “Ngi dei ka parti ka ban pyndep, kaba leh shisha ia ki jingkular namar kam dei ka jingthoh tang ban shu pule lahbiang bad hadien san snem thoh sa da kawei ka ba thymmai, hynrei kam dei satia kumta".
U la ong ruh ba ki jingiohi jngai jong ka parti BJP, haba iadei bad ki nongrep ka long ban kyntiew ia ka jingiarap pisa ba ki la ioh lyngba ka PM-kisan samman nidhi scheme, kaba long mynta 6000 tyngka sha ka 8000 tyngka ha ka shisnem bad ban ai jingiarap ruh lyngba ka chief minister landless farmers sha ki nongrep ki bym don la ka jong ka jaka rep ka ba shongdor 3000 tyngka shisnem.
Ka parti kan wanrah ruh ka agri-infrastructure mission ha ka jingmang pisa ba 500 klur tam bad ka Meghalaya white revolution ha ka jing mang pisa ba 250 klur tyngka ban pynlong ia ka jylla Meghalaya ban ioh dud na jylla lajong naduh u snem 2006, ha ryngkat ka pisa ba 6000 tyngka sha ki nongkhwai na ka Skhim fisherman income support skhim.
Haba iadei pat ban pynkupbor ia ki longkmie bad ki kynthei, ka BJP kan wanrah ia ka skhim ba kyrpang ban tip kum ka Phan Nonglait, ka ban ai jingiarap 50,000 tyngka sha ki khun kynthei ba dang shu dep kha, ka pule puthi ba khlem donkam siew naduh klas K.G haduh P.G, ban wanrah ruh ia ka Skhim Jugi rani jugi silchi support skhim, ka ban ai jingiarap ia ki longkmie bym don kurim da ka jingiarap pisa ba 24 hajar tyngka shisnem, ha ryngkat artylli ki tyndong lyer shet sha ki nongioh jingmyntoi lyngba ka PM ujjwal yojna.
Ka BJP kan ai ruh ia u khaw ei, dai, u kew sha baroh ki nong shim rashon man ka bnai bad ban thaw ruh ka komiti ban peit ia kiwei ki jaitbynriew kum ki koch, ki Hajong khnang ban lah pyntyllun ia ka roi ka par sha ki.
Yn thaw ruh ia ki dukan ba la tip kum ki sanja manda sangma canteen, ki ban die ia ki jingbam batei tang ha ka dor san tyngka bad yn pynkiew ruh ia ka bai bam tymmen jong kito kiba la shongthait na ka kam haduh 1000 tyngka man la u bnai.
Ka parti ka la rai ruh ban buh ia ka komiti ba kyrpang ban peit ia ka long ka man jong ki surok ha kylleng ka jylla ha ki san snem ban wan bad ban pynduna ia ka jing khap ngiah da kaba thaw ia ki surok ha suiñ ha kiba bun ki jaka jong ka jylla.
Yn pyntreikam ruh 100 persen ka skhim thaw ïing ba la tip kum ka P.M awas Yojana scheme ka ban ai ïing kaba biang bat bha sha baroh ki nong shong shnong jong ka jylla Meghalaya.
Ka BJP, kan pyntikna ruh ban peit ia ka bamsap ha ki tnat treikam kum ka Meghalaya energy corporation limited bad ban pyntikna ia ka bording elektrik kaba 24 kynta.
Shillong:U Dr Mukul Sangma ha ka jing ialap elekshon ha Resubelpara, u la kular sha ki paidbah ba un sa wanrah biang ia kito ki jaka ba ki laduh noh na ka jingiasoi ia ka MoU hapdeng ka jylla Meghalaya bad Assam ban pynbeit ia u pud u sam jong kine ki jylla.
Haba ai jing kren ha katei ka jing ialang u Dr Mukul, u la kren ia kawei na ki kular elekshon jong ka parti TMC ban khylliap ne pynduh pyndam noh ia ka soskular pynbeit pud jong ka sorkar Meghalaya bad Assam,ha kaba u la ong “Nga kular ban wanrah biang ia ki jaka na Assam, kiba long shwa ki jongngi ki la shong la sah naduh mynshwa, namar ba ngi tip ba ka sorkar ba synshar ha ki san snem ka la shu knieh jubor, hynrei ngi kular ba ngin ai biang sha ki paidbah hadien ba ngi la thaw ia ka sorkar"u la ong.
Haba iadei pat bad ka jing buhteng ban thungkam ia ki nonghikai u Dr Mukul Sangma u la ong, “Ngin sa ai ka jingbishar ba hok ia kito ki nonghikai kiba dang sah umdum haduh mynta mynne, haba iadei bad ka jingleh jong kane ka sorkar ba mynta, hynrei ngin pyntikna pat ba ngin sa ai ia ki ka lad bad ngin pyndap noh ia baroh ki kam hikai ba lait thylli bad ngin kyntiew tulop ruh ia ki nonghikai bad ki nongtrei sorkar ruh kumjuh".
Haba ai jingkren lang ha katei ka sngi u kyrtong ka parti TMC na Resubelpara constituency, u Rinaldo K Sangma, u la ong ba ka parti BJP bad ka TMC da lei-lei ruh kin ym lah ban iatreilang hajuh, namar ba ka parti Trinamool Congress hi ka don ki mat treikam kiba pher.
Haba iadei pat bad ka jingtreikam jong ka Skhim PM-kisan, u la pynrem ia ka sorkar pdeng bad ka sorkar jylla ba kim lah ban pyntreikam satia ia kane ka Skhim kaba ai jingmyntoi ia ki nongrep, ha kaba u la ong ruh ba ka skhim ka dei na bynta baroh ki nongrep, katba ka sorkar MDA pat kam shem ai satia ia ka jingiarap ba la dep ban mang, ha kaba ki la ai kyrteng ruh da ka FOCUS Skhim ba la wanrah da ka parti NPP, la iathuh u Rinaldo K Sangma.
Nongpoh: Hynnin ka sngi Saitjain, u Bah Pherbiang Shadap, u la shah pynkshem ne shah pynspong ba un long kum u Syiem ka Raid Iapngar bad kata ka dei hadien ba la khlad noh u Donatus Shadap, Syiem ka Raid Iapngar, kumta ka Kur Shadap ha ka jingiamonlang da baroh, ki la jied ia utei u Rangbah ba un shim ia katei ka khet bad ban peit ia ki khun ki hajar hapoh katei ka Raid.
La pynskhem bad pynspong ia utei u Syiem ha Madan Mawbri ha Ri Bhoi, ha ryngkat ka jingdon shibun ki nongialam bad ki paid ka Kur Shadap, nangta ki ki Rangbah ka Kur, ki longsan mansan, ki lyngdoh, ki Myntri ka Hima Khyrim, ki raid bapher bapher lem bad kiwei.
Ha katei ka sngi, kaba la pynspong ia u Bah Pherbiang Shadap kum u Syiem ka Raid Iapngar, ka ophis jong u Lyngdoh ka Raid Mawshai, Hima Khyrim, ki la aiti ia ka Sanad sha u Pherbiang Shadap, kaba long kum ka jingithuh bad pynskhem pura ïa ka jinglong syiem, khnang ba un ioh ia ka bor ban pyniaid ia ki kam ki jam hapoh katei ka Raid.
Khyndiat na ki jingkren jong u Bah Markanroi Lyngdoh, uba dei u Lyngdoh ka Hima Khyrim, u la kyntu ia u Pherbiang Shadap, uba la long mynta kum u Syiem ka Raid Iapngar, ba u dei ban trei hok ia ka kam bad ruh ba u dei ai ai ka jingbishar kaba hok ia ki khun ki hajar hapoh ka Raid, khnang ba ka Raid kan long kaba shongsuk shongsain hapoh ka Raid hi baroh kawei.
Nongpoh: Hadien ba la kut ka samoi treikam ki nongkitkam barim, ka Federation of Khasi Jaiñtia & Garo People (FKJGP) Sengkmie, hynnin ka sngi ka la ioh ban pynskhem noh ia ki nongkitkam ba pura ka FKJGP Nongpoh Circle bad ki ban sa treikam na bynta ka samoi treikam jong u snem 2022-2025.
Ia kitei ki nongkitkam ba thymmai ka FKJGP Nongpoh Circle, la pynskhem ha Community Hall Nongpoh, ia kaba la wan ban pynskhem da u Bah Dundee C Khongsit, President rangbah ka FKJGP, ha ka jingdon u Samla Kitboklang Nongphlang, Vice-President ka FKJGP Sengkmie lem bad ki Nongialam ka FKJGP ha Ri Bhoi, kiba kynthup ia u Bah Luistar Lyngdoh, President, u Bah Lumlang Mawnai Senior Vice-President, u Samla Shanlang Diengdoh General Secretary lem bad shibun kiwei pat.
Lyngba katei ka sngi kaba la pynskhem ia kitei ki nongkitkam ka Nongpoh Circle, ki la don kumba 27 ngut kiba long kum ki nongkitkam kiba kham hakhmat, ha kaba la jied ia u Samla Ricky Majaw, kum u President, nangta u samla Babitnam Pamshong kum u Vice-President, u samla Precious Khymdeit kum u General Secretary bad kiwei de kiba long kum ki dkhot hapoh ka Executive Committee.
Shillong: U Member of Parliament (MP) ka jylla u bah Vincent H Pala, u la kynnoh ba ka jingmad jingeh jong ki paidbah ha ka jylla hi baroh kawei ka dei na ka daw ba ka sorkar jylla ka ailad ia ka jingbam sap ba kan suh thied ha ka jylla baroh kawei.
U President ka MPCC, u bah Pala u la kdew “Ka jingtwa ka tnum jong ka ingdorbar thymmai kat kum ka kaiphot hi ka pawshai ba ka  dei ka jingphail ka sorkar bad ngi iohi ruh ba wat u Lamphrang ka ingdorbar ruh u khlem shim khia eiei.
U la kynnoh “ka jingtwa ka tnum jong ka ingdorbar thawain thymmai ka dei namar ba ka sorkar ka la shu leh kyrkieh bad kwah eh ban plie noh ia ka ingdorbar thawain shwa ka por, ki khlem sngewthuh ia ka Technology lane ka Engineering bad ki la shu shaniah lut  ha ki ophiser bam sap".
U la bynrap ruh “Ha ka jaka ba kin shna suki kat kum ka por hynrei ki la shu ialeh ban pyndep noh kloi bad ka don ruh ka jingbam sap ka ba jur ha kane bad ka jingtwa jong ka tnum  ka dei na ka jingleh matlah jong ka sorkar ia ka jingbam sap ka ba don hangne".
Halor ka jinglait phet ki koidi na Jowai District jail,u la ong “Ka dei ka jingjia ka ba sngewsih bad ka don ka jingbym lah ban teh lakam ia ka kam sniew ha ka jylla bad ka la don satang ka jingbam sap ha baroh ki liang".
Halor ka jingshah pyniaid u bah Cheristerfield Thangkhiew u la ong “Kat kum ka kaiphot jong ka jingtohkit, ka rukom pyniap ia u ka dei ka ba la leh pyrshah ia ka jinglong briew bad ka don ka jingbam sap kaba shyrkhei.
“Ki pulit ophisar kiba la buh ban leh ka operation kim dei ki ba la nang bad tbit ban leh ia kum kine ki jait jingkynra bad kane ka jia namar ba ka sorkar ka la weng ia ki pulit ophisar ki ba nang bad tbit ha kane ka bynta bad thung tang ia ki pulit ophisar ki ba nang ha ka tuh bad kiba nang haka bam pisa “u la bynrap.
U la ong ruh “Ka sorkar ka la shu transfer ia ki pulit, ki ba la tbit ha kine ki kam bad ki la shah weng, hynrei kito kiba nang ban bam sap, ki ba nang bam shim pisa ban tuh la wanrah shakhmat kane ka fail na ka daw ka sorkar“.
Halor ki High level u la ong “Lada phi iaid nangne sha Umkiang Guwahati, ki don ki High Level kiba shim baikwai T1 lak tam na ki truck kit dewiong, na ki truck kit shyiap ki highlevel ki shim T10,000 na u mawshun T.20.000, wat na u rnga ruh 2,000 kawei ka kali ka don ka jinglute kaba jia pyllein pyllein ha surok“.
Halor ka  Gaming Act, u la kdew “Ka sorkar ka pyrshah ia ki  nonghikai ban pynshai na ka bynta ki paidbah, hynrei ia ki nongkhalai ki shah bad ka sorkar ka  dang lah ki nongkhalai ban ia ki paidbah kiba trei ha kiwei ki kam".
Ha kaba ia dei bad MOU u la kynnoh “Tang namar ba kin ioh ia kawei ka hotel, kawei ka building kin hap ban die lut ia ki jaka ki puta sha ka Assam bad ka sorkar ha kaba ia dei bad ka jingpynbeit u pud u sam, ki la shu leit sha khappud bad ki la shu sngap katba batai ka sorkar Assam bad  ki la shu die ia ki jaka, ha ka jingpynbeit u pud u sam ka jylla Meghalaya ka la duh bun ki jaka“.
U la ong ruh “Kan dei ka kam ram jong uwei pa uwei u nongshongshnong ban ia trei lang ban teh lakam, ia kane ka bynta bad lada ka Congress kan wan ha ka bor kan ym ailad ia ka Casino bad kan pyndam biang ia ka MOU kaba ki la dep ia soi".
Shillong:Ka jingthmu jong ka sorkar Meghalaya ban pynpoi bording ilektrik lyngba ka skhim RGVVY kaba la bei pisa da ka sorkar pdeng, ban pynpoi sha ki lai tylli ki shnong kiba don ha ki thaiñ Langpih ba kynthup ïa ka Mawdiangsnam, Umyïap bad Miangbyrkong, ka la sah kut naduh ba la sdang ban pyntreikam.
Katei ka jingsahkut ban pynpoi bording sha kitei ki shnong ka dei hadien ba u Kontraktor u la sdang ban pyntrei, na ka liang ka sorkar Assam ka la bthah ïa ki pulit kiba don ha Langpih ba kin pynsangeh ïa katei ka jingtrei.
Ki nongtrei ïa katei ka projek ruh ki la hap ban sangeh noh namar ba ki pulit Assam kim shah satia da kaba ong ïa ki ba lada ki dang bteng ban trei, kin kem bad rah sha thanad ban set along ïa ki.
Haduh kine ki sngi, lyngba katei ka lynti, la lap ba ki post ilektrik kiba la pynïeng naduh Langpih haduh Mawdiangsnam ki la shu sah khongreng bad sarang lut.
Don ruh bun tylli kiba la shu buh kai harud lynti.
Ki nongshong shnong katei ka thaiñ, ki la ïathuh ba ka long kaba shisha ba ki pulit Assam, kim shym la shah satia ban trei bad ki da byrngem byrsit ruh ïa ki nongtrei bad ban kem wat ïa ki nongshong shnong ruh lada katei ka jingtrei kan bteng hadien ba ki la pynsangeh.
Ki la ïathuh ba hadien ba la pynsangeh ïa ka jingtrei, na ka liang u Bah Kimfa Marbaniang u ba long u MLA ka Rambrai Jyrngam, u la hiar sha katei ka shnong ban ïakynduh ïa ki paidbah, hynrei haduh mynta ym pat lah ban pyndep ïa katei ka jingtrei, namar ki pulit Assam ki leh donbor pyni bor beit.
Ki la ong ba ha ka jingshisha ka sorkar Assam, ka la dei ban burom ïa ka soskular ne ka Status Quo kaba la ïa mynjur lang hapdeng ki ar sorkar, ba ym dei ban khanglad ïa ka jingpyntrei ïa ki kam pynroi lada pyntrei na Meghalaya ne na ka Assam.
Hynrei kumba long mynta ka sorkar Assam ka pyntrei shait shait ïa ki kam pynroi kum kaba pynbha ïa ka surok na Mawsikar haduh Kamphaduli lyngba ki shnong Khasi naduh Mawsikar, Umwali, Umwahsiang, Langpih ter ter ha kaba na ka liang ki Khasi kim shym la khanglad satia ban pyntrei ïa katei ka surok.
Ka sorkar Assam ka la dep ban siang rong ïa ka surok PMGSY naduh Langpih haduh Mawkoibari, hynrei ym shym la don ba pynwit satia.
Na ka liang ki nongshong shnong jong katei ka thaiñ, ki la kyntu ïa ka sorkar MDA ba kan tuklar lem bad ban ïakren sngewthuh jingmut bad ka Assam, ba kam dei ban khanglad ïa ka jingpynpoi bording sha kitei ki lai tylli ki shnong, khnang ba ki paidbah kin ïoh jingmyntoi lang kumba ïoh kiwei pat ki para nongshong shnong ha ka Jylla.
Shillong:Ka map jong ka jylla Meghalaya ka la nang rit kynnoh, u MP ka Congress u ma Vincent H Pala, hynrei ka long kaba donbok ba ka jylla Assam ka la ai katto katne ki bynta hynrei ki don pat ki jaka kiba la ai biang sha ka Assam.
U ma Pala, u la ong ba hangne ruh ki paidbah kiba don ha khappud kim hun bad ki ïakynduh ïa u ba ki kwah ban ujor sha Supreme Court, lada ki paidbah ha khappud kim hun balei la pyntian jubor ha ki?, kylli u MP ka Congress.
“Tang namar ban ïoh ïa kawei ka ïing kaba heh, kawei ka ïing basa phi hap ban ai ïa ki jaka paidbah, namar ka hab hapoh jong ka khyrnit kaba hynriew bad ki briew kiba im hapoh ki jaka jong ka khyrnit kaba hynriew ki don shibun ki jingmyntoi," bynrap u ma Pala.
Kumba ka long, kane ka jingïakren pynbeit pud la shu sngap ïa kaei kaba ka sorkar Assam ka bthah, namar tang ba ki don ka jingïajan ba ki don ha ka sorkar hynrei na kane ka jingïapynbeit pud ka jingduh kaba khraw dei ïa ka jylla Meghalaya.
U ma Pala u la ong ba u dang pynkhreh ban ïarap ïa kito ki ban leit ban ujor ïa kane ka jingïa pynbeit pud sha Supreme Court bad haba ïadei bad ka Casino lada ka Cognress ka wan ha bor kan nym shah ban wan ka Casino, ha Meghalaya kin wan rah ïa ki polisi ban myntoi ki paidbah.
Shillong:Ki samla ba lah pyndep ia ka physical efficiency Test (PET) ba lah dep thoh ruh ia ka written test jong ki kam ba thylli hapoh Meghalaya police (M.L.P) ba kynthup naduh ki A/B)U /B)M.P.R.O bad kiwei kiwei ki lah dap da ka jing sngew diaw mynsiem ia ka jingpyn slem jong ka police department ban pynmih noh ia ka result jong ka written test examination ba ki lah dep thoh ha u bnai rymphang mynta u snem 2022.
Kine ki samla ki la iathuh ruh ba ka jingshong kyllaiñ myngngor ba shi sngi jongki ha khmat jong ka M.B.O.S.E ophis Shillong, kan long ha ka 19tarik Nailur 2022.
Kum shi bynta ban panbor ia ka sorkar ban pynstet ia ka result jongki namar kane ka jingkhot thungkam, ka dei naduh u snem 2019.
Kumba long haduh mynta ka sorkar kam pat lah ban pyndap ia ki kam ba thylli ha ka tnat pulit jong ka jylla.
Kine ki samla ha ka jingialam jong u samla Marwein u lah khot la wer ia baroh ki samla ban ia mih ryntih bad ia shim bynta lang kum ka dak ban pyn bor ia ka sorkar ba kan pynsted ia ka result ka jongki.
U Samla Marwein u lah iathuh ba u la shim ruh ia ka kabu lyngba ki lad pathai khubor, ban pynsaphriang ia kane ka khubor khnang ba baroh ki samla kin wan ban ia shim bynta lang ha kane ka prokram jongki.
Shillong:Ka seng Hynniewtrep National Youth Front(HNYF) East Khasi Hills ha ka sngi saitjaiñ, ka la leit ban khynra bad ban khang na phang ïa ki dukan thoh tim kiba don ha ki bynta ka Polo bad Khyndailad, hadien ka jinglap jong ka ba kiba bun na ki dukan kim don satia ki kot ki sla kiba biang bad ïa ka licence ruh, kim shym la pynthymmai da ki phew phew snem.
Ha kane ka jingleit khynra jong ka HNYF, la lap ba jan baroh na ki dukan kim don ki licence kiba dang treikam hynrei kiba a kut da ki bun bun snem bad haba ki dkhot ka HNYF ki pyrshang ban kylli ïa ka daw ba kim pynthymmai na ka liang uwei na ki trai dukan thoh tim u la ïathuh ba don uba trei ha ka tnad Sale Tax u ba wan lum pisa man u bnai uba la tip kum u Marak, uba ki ong ba u wan na ka liang ka ophis ban lum pisa ba 2,000 man u bnai, hynrei khlem da pynthymmai satia ïa ki licence jong ki nongshong dukan.
La lap ruh ba ki kot kiba dei ban thoh ïa ki number kiba dei ban thied na ka ophis sorkar la shu pyndonkam da ki kot sada bad ka jingbym pyndonkam ïa kine ki kot ba dei na ophis.
Ka HNYF la sakhi ruh ba kiba bun na ki dukan ki khang dukan noh marsien sdang ka HNYF ban pynlong ka jingkhynra.
Kane ka jingkhynra ki dkhot ka HNYF, ki la sangeh noh, hadien ba ki pulit ki la wan tuklar ïa kane ka kam da kaba ki la bthah ba ki dkhot ka HNYF kin pynlong ka jingkhynra ïa ki dukan.
tad ynda ka tnat ba dei peit kan ai bor ïa ki ban leh ïa kane ka kam.
Haba kren sha ki lad pathai khubor, U Bah Bless Dkhar, uba dei u President ka HNYF East Khasi Hills, u la ong ba kane ka jingbym pynthymmai ïa ki kot ki sla ka dei ka jingduh ei ka khjna kaba da ki bun bun klur ha ka shisnem.
U la ong ruh ba ka kot ka jingpyndonkam da ki kot sada ban thoh number khlem leit thied na ka ophis ka Taxation Department, ka long ka jingduh ei ka pisa sha ka pa tyngka ka sorkar.
Na ka liang jong u ruh u la takraiñ tyngeh, ïa uta u ophisar uba la wan lum be-aiñ da kaba ong ba kane ka jingleh u ophisar ka la dei ka jingbamsap kaba shyrkhei.
U la ong ruh ba ka la long ka jingtuh im im peit peit ïa ka pisa ba dei ban wan sha ka pla tyngka na bynta ban ïoh pyndonkam na bynta ka ki paidbah ka jylla.
“Kane ka la dei ka jingtuh im im peit peit bad lada dei ba leh u baduk ka sorkar kan kem khala khala, hynrei tuh pat kiba heh ba haiñ ym don ba leh eiei" u la ong.
U la ong ruh ba ka jingkwah ka Sorkar ban plie ïa ka Casino da kaba ai daw ban ïoh khajna ka dei tang ka jingpynbieit paidbah namar wat ïa kane ka kam thoh tim kaba la don lupa kam shym la shim khia ban pynthikna ban ïoh lum khanja.
Na ka liang ka seng ka la dawa ruh ba ka tnad kan shim khia ïa kane lym kumta na ka liang jong ka kan sa shimn da ki sienjam ba tyngeh.
Shillong:U MLA ka Bharatiya Janata Party (BJP) u bah Alexander L Hek u la ong “Halor ka Medical College ha ka jylla ka long kumba u symbud Myntri rangbah ka jylla u la ong ba ki pynngop ia u paidbah 5 snem bad ki paidbah ruh ki ngop san snem".
Haba kren bad ki lad pathai khubor na ka liang u bah Hek u Myntri ka tnad ka koit ka khia barim jong ka jylla u la ong “Kum ba u bah Prestone u la ong sha ki paidbah ba ka sorkar ka pynngop ia ki paidbah baroh san snem bad ki paidbah ruh ki ngop na ka bynta san snem bad halor ka medical collge ruh ka dei ka juh ba ka sorkar ka leh mynta".
U bah Hek u la ong “Kat kum ka jingong u Myntri ka tnad ka koit ka khia ka jylla hapoh ingdorbar ba la pyndam ia ka MOU ka ba la iasoi bad ka sorkar bad ka KPC, ngam sngewthuh ba hadien 10 snem mynta ka jingiateh la pyndam bad ngam tip shuh ba kane kan ktah kumno ia ngi namar ba ka ne ka company la lah ruh ban ujor sha court halor kane".
U bah Hek u la bynrap “Kane ka Company ka la ap 10 snem bad kynsan mynta ki la pyndap kane ka Company kan ym sngap bad kin hap ban pan jingshai halor kane bad lada ka jia kumne ngin ym lah shuh ban iohi ia ka Medical College ha ka jylla".
U bah Hek u la kdew ruh halor ka Gaming Act da ka ba ong “Ngam lah ban sngewthuh halor ka Gaming act, ba la wanrah da ka sorkar jylla, namar ba lada ong ba ka gaming act kaba ki la wanrah kam dei tang na ka bynta ka Casino, hynrei kan kynthup lang ia ki bun ki jingialeh kai kaba kynthup ia ka Jackpot bad ka siat tim".
U la bynrap ruh “Kat kum ka jingong u Myntri rangbah ka jylla ba kin ym shah ia ki trai jylla ba kin shim bynta ha kane bad kane ka mut ba ki trai jylla ruh kin ym ioh shuh wat ban siat tim hato ngin hap ap ia ki bar jylla ba kin wan bad siat tim".
Halor ka jingweng noh ka BJP na ka sorkar MDA u bah Hek u la ong “Ia kane la dep ia rai ka State Excutive Meeting kaba nga la dep ruh ban pynpaw ha ki bor ba halor halor kane ka daw ba ngin sa ai hynrei ngin mih noh na ka sorkar MDA".
Halor ka election 2023 u bah Hek u la ong “Nga la long u ban pynkhreh ha ka ba kum u MLA ba la 25 snem,nga trei shitom na ka bynta ki nongshong shnong ka Pynthorumkhrah".
U la bynrap ruh “Ngim pat jied mano ban long nongialam jong ka BJP na ka bynta election 2023 bad ngim pat rai katno ngin buh kyrtong hynrei ki kyrtong kiba ngin pyniakhun kin ym duna ia ka 40 seat eiei".
Shillong:Ka jingïakren ïasuk hapdeng ka sorkar Pdeng, ka sorkar jylla bad ka seng kieng atiar kaba la shah kheiñ beaiñ ka Hynñiewtrep National Liberation Council (HNLC) ka la kut noh ha Shillong.
Ki nongmihkhmat jong ka seng HNLC, kiba la wanpoi ha jylla ha ka 5 tarik u Nailar ki la leit phai noh sha Bangladesh ha ka Sngi Saitjaiñ ban leit ïasyllok shuh shuh ha shwa ban sdang sa ka jingïakren ïasuk ha ka kylla kaba ar, ong u ksiang ka HNLC u Bah Sadon Blah, uba long ruh u president jong ka sengbhalang ka HNYF.Ki san ngut ki dkhot nongmihkhmat jong ka seng HNLC ki long u vice chairman Manbhalang Jyrwa, political secretary Aristerwell Thongni, bad foreign secretary Phrangkupar Diengdoh kynthup ïa arngut ki nongpahara ki jong ki (bodyguard) u Aiborlem Marbaniang bad Storgy Lyngdoh, kiba la shimbynta ha ki jingïakren ïasuk bad ka Sorkar Pdeng bad ka sorkar jylla hapoh ka jingïoh ruh ïaid da ki lad jingïada.
U Bah Blah u la ong, ba ki la don haduh ar sien ki jingïakren ha kine ki sngi ba ki dkhot ka HNLC ki sah ha Nongbah Shillong ha ka jingïadonlang ki heh ophisar jong u Myntri Kam Pohïing ka sorkar Pdeng bad u nongïakren Pdeng ne ksiang (interlocutor) uba la thung da ka sorkar jylla u Bah Peter Dkhar.
“Ka jingïakren haduh kane ka por ka long kaba bha bad kaba ïaid beit bad mynta ki dkhot ka HNLC ki la leit phai biang sha Bangladesh ban pynlong ka jingïalang hapoh ka central executive committee bad ki jingïalang paidbah bad ban shim ka rai halor kane ka kam," u la ong.
U Bah Blah u la ong ba kam shym la don kano kano ka jingïabuh kyndon hapdeng jong ki, kaba mut ka sorkar bad ka HNLC, hynrei ka jingïakren ha ka wat kaba nyngkong ka long halor ki lad ïada bad kiwei na ka bynta kiwei pat ki dkhot ka HNLC kiba kwah shimbynta ha kawei pat ka kylla kaba ar.
Haba ong ba ki don ki kam saiñ pyrthei kiba la neh mynta palat 30 snem ba ka HNLC ka kwah ban pynpaw hynrei na ka liang u Bah Blah u la ong ba kan ym long kaba dei ban pynpaw naba ki jingïakren ki dang shu sdang.
Lah ban kdew ba ka seng HNLC kham hashwa ka la ïeng skhem halor ka jingdawa na ka bynta kano kano ka jingïakren pynbeit ïasuk badei ban kynthup lang ruh ïa ki phang ne subject jong ka Standstill Agreement and Instrument of Accession and Annexation, kaba la wanrah ïa ki Khasi state sha ka Indian Union hadien ba la ïoh laitluid ha u snem, 1947.
Haba kylli la kane ka jingïakren ïasuk kan kaba jop, u Bah Blah u la ong, “Kumba ka long mynta baroh ka la long ha ka lynti kaba dei bad baroh ka ïaid bha.
"Shuh shuh u Bah Blah, u la ong ba ka jingshah mudui (chargesheet) pyrshah ïa ki 4 ngut ki dkhot ka HNLC kan ym pynthut ïa ka jingïakren ïasuk.
Shillong: Myn hynnin ka sngi, ka kynhun jong ki samla ka Shnong Iooksi Pyllun kiba kynthup iaka Iooksi Iapkhla, Iooksi Priang, Iooksi Umdeinlin, Iooksi Kyanmynsar bad Iooksi Tongkiad ki la ia lum lang shi jaka ha Community Hall jong ka Iooksi Thlongmoo naka bynta ban ia pyrkhat iaki kam kiba iadei bad ka jingthmu iakhun Elekshon jong u ma Nehemaya Tyngkan.
Lah ban pynkynmaw ba u ma Nehimaya Tyngkan, u dei u kyrtong jong ka seng Congress uba ia iakhun la arsien kynthih mynta na katei ka juh ka party napoh 4 Mowkaiaw Constituency.
Ha ka jingialang jong ki Samla ka Shnong Iooksi Pyllun, la ioh ban kren na shibun ki samla ka shnong kiba la ai jingmut bad bad kiba la kyntu ia ki paidbah ban kyrshan tylli ia u ma Nehimaya Tyngkan khnang ba ka jingthmu bad jingangnud jong u ban shakri iaki paidbah kan urlong.
Hakane ka sngi ki samla ki la lum synniang ruh para samla kaba kot ka bor, da kaba thmu ban ia kyrshan lang iaka kam iakhun Elekshon jong u ma Nehemaya Tyngkan.
Haba ai jingkren, na ka liang u samla Nangaibormi Sutnga ula ong ba ka jingkylla haka synshar hi kan wan tang lada ki paidbah nongthep vote ki sngewthuh iaka jingdonkam ka jingsynshar kaba khuid kaba suba dakaba kiar shwa ialade naka jingshah thied tad dor haki bor ka pisa.
" hooid ymlah ban len ba katba dang iaid ki por ka jingiakhun elekshon ka nang rem dor nang remdor bad kan sa poi ka por ba u kyrtong uba thrang shisha ban shakri iaki paidbah un nym nud ia aireng shuh tang namar ba u wan naka longiing baduk, kumta yn nym don jaka ia uba duk haka kam sain hima sima" la ong u ma Nangaibormi Sutnga.
Haba ai khublei ia ki samla ka shnong Iooksi Pyllun halor ka jingia noh syññiang jong ki sha u Ma Nehemaya Tyngkan ula ong ba lada baroh ki nongshong shnong ki don iaka mynsiem kaba kum kane, khlempep ngin sa ioh iaka jingsynshar kaba khuid kaba khlem da leh shilliang khmat bad lehbor".
Ha kane ka sngi la aiti ia ka pisa kaba haduh 14070 tyngka sha u ma Nehemaya Tyngkan da u samla Lovelast Lathong u shongknor ka Kynhun ki Samla Ka Shnong Iooksi Pyllun.
Shillong:U Myntri Rang bah ka Jylla Conrad Kongkal Sangma ha ka sngi Thohdieng, ula pyntip ba ka Sorkar ka la rai ban nym pyn dam satia (scrap) ïa ka Megha laya Regulation of Gaming Act bad Rules 2021, namar kane ka Aiñ ka dei kaba pyllait ïa ki trai shnong ba kin jot na ki kam khalai.
“Ka Gaming Act bad Rules ka khang ïa ki trai shnong ba kin ïalehkai.
Namar kata, lada ngi pynduh noh ïa kane ka Aiñ, ki khun samla jong ngi ki lah ban ïalehkai bad kan nym don satia ka jingkhang ïa ki," ong u Conrad.
U Myntri Rang bah ula kren ïa kane haba jubab ïa ka Zero Hour Notice ba la wanrah da u MLA ka Nongkrem Bah Lam bor Malngiang haba dawa ïa ka Sorkar ba kan pynduh pyndam noh ïa ka Meghalaya Regulation Gaming Act and Rules, 2021 hapoh ka Ïing Dorbar Thawaiñ Synrai.
Haba pynpaw ba ka jinglum khajna ka la hiar na ka T.600 klur sha ka T.100 klur, u Conrad ula ong ba ka jingthmu jong ka Sorkar ka long ban wanrah noh ïa ki Gaming Zone khnang ba kin wanrah khajna ïa ka Jylla.
“Ngi kwah ban pynbiang tarajur ïa kiei kiei baroh bad ban pynthikna ïa ka jingïoh khajna ba T.500-T.600 klur bad ruh ban ïada ïa ki paidbah na ki kam khalai bapher bapher.
Namar kata, ngi pyrkhat ban buh ïa ki gaming zone ha ki jaka khappud khnang ba ki briew jong ngi kin ym ïajan bad kitei ki jaka, dei da kane ka jingthmu ba ngi lah jam shakhmat bad kane ka kam," ula ong.
U Conrad ula pyntip ba naduh u Kyllalyngkot mynta u snem, phra ngut ki briew ki la applai laisen ban buh ïa ki Casino ha kaba lai ngut ki la ïoh ïa ka Provisional Licence ha u bnai Lber kaba im tang 6 bnai.
U Conrad u ong ba ki Nongïalam Niam ki la ïakynduh ïa u ha u bnai Jymmang ban pynpaw ïa ka jingsngewkhia jong ki ïa kane ka kam.
“Nga la dep batai ïa ki Nongïalam Niam ba kam dei satia ka jingthmu ban wanrah ïa ki Casino ha Shillong hynrei ha ki jaka ba ïajan bad ka Guwahati," ula bynrap.
Haba pynpaw ba ïa kane ka jingthmu la pynsangeh noh namar ka jingpyrshah, u Myntri Rangbah u ong ba ïa ki application jong ki san ngut ki nongpan laisen la pynsangeh noh bad ym shym la ai shuh ïa ki provisional licence.
“Nga la batai ïa ki Nongïalam Niam ba ka sorkar kam don jingthmu shuh ban pynïaid shakhmat ïa kane ka kam khlem da shim lang ïa ka jingmynjur u paidbah.
Haba nga ïakynduh ïa ki Sengbhalang ruh nga la batai ïa kajuh ba nga la dep kular ha ki Nongïalam Niam ba naduh u Jymmang haduh mynta, ngi khlem pat leh eiei ban pynïaid shakhmat ïa kane ka kam".
“Ngi wan hangne ban trei na ka bynta ki paidbah jong ka Jylla bad ka dei ka kamram jong ka Sorkar ban sngap ïa ka sur u paidbah," ula ong.
Nalor kane, u Myntri Rangbah ula pynpaw ruh ba ka Sorkar jong u, kam don jingthmu satia ban leh da kaba bor haba ai nuksa ia ka jingïakren bad ki Autonomous District Council (ADC) halor ka jingpyntreikam ïa ka CrPC bad CPC ha Jylla.
“Nga thikna ba lyngba kane ka jingïakren bad ki kynhun bapher bapher ngin sa lap ïa ka lynti kumno ban ïaid shakhmat namar ngam ju don hi kata ka jingngeit ban ïakhun pyrshah hynrei ngi dei beit ban ïakren bad wad ïa ka lynti.
Namar kata, ka kular jong nga ka ïeng ba hadien ka jingïasyllok ngin sa pyntyllun shakhmat ïa ka kam, halor ka kam buh Casino," ula bynrap.
Shillong:Da ka sur kaba jam bad ia hylla, ki nonghikai contract, ki la ialum lang, ha khmat jong u mot kiang nangbah hajan civil hospital, mynta ka sngi thohdieng, ban pyrshah, halor ka jing sngap kuman jongka sorkar ia kane ka jingiakhih kaba la neh mynta la kumba 2 taiew eiei.
Ha kane ka sngi, na ka liang jong u President u bah Birbor Riangtem, ula ther tyngeh ia ka sorkar, ba la ialam da u Conrad K.Sangma, namar haduh mynta kam shym la ai kano kano ka jingkhot ban iakren, na ka bynta ki nonghikai contractual.
Haba ai jingkren, ha ka jingialang, ba la pynlong da ka Meghalaya Lower Primary School Contractual Teachers Association (MLPSCTA), u bah Birbor Riangtem, ba dei u President ula ong, “Ngi la ai ia ka jingshakri khnang ban pynheh pynsan ia ki khun jongka jylla hi baroh kawei bad kim kheiñ; hynrei ha kaba khadduh ka syrnot jingiaroh, kaba ka sorkar MDA, ha ka jingialam jongka NPP, UDP, HSPDP, bad ka PDF, ka la ong ia ngi ba ngin ym lah shuh ban iarap iaphi" la bynrap u president.
Shuh shuh ula ong ba ka jingleit ban ia kynduh ia u Chief Minister jongka jylla la 7 sien mynta bad ki iaid kjat naduh Shillong shaduh tura haduh 8 kynta, hynrei ioh iakren pat tang 1 minit ia u.
Ha kane ka sngi jongka jingialang ha ka jing ia synranlang jong ki sengbhalang ba kynthup ia ka HANM, HYC, AIM bad kiwei kiwei, na ka liang jongki nonghikai contract ki la mut ban leit tur ha Assembly bad rah da ki plakad ban dawa, hynrei la shah khang noh ha ki bor jongka aiñ ba kim shah ban leit tur sha Assembly, kumta ki la pynlong noh ka jingïeng paitbah ha surok ban hylla bad pyrta hadien ba la wai ka Assembly ban pynsngew ia ka sorkar bad ki nongmihkhmat jongka jylla.
Shillong:U bah Edwell Lamin uba long uwei na ki nongialeh phut bol uba paw bha jong ka thain Ri War u la khlad noh na kane ka pyrthei ha ka janmiet jong ka 15 tarik u Nailur 2022 ha iing khun jong u kaba don ha Umlyngka, 3rd Mile Upper Shillong.
La kha ia u bah Edwell ha ka 20 tarik u Nohprah 1947 ha ka shnong Umkrem kaba dei ka shnong khap Border jong ka India bad Bangladesh.
Ha kaba iadei bad ka jingpynnang pynstad, ki kmie ki kpa u Edwell ki la phah skul nyngkong ha shnong Lamin kaba don ha War Jaintia, nangta u la bteng ia ka jingpule jong u ha Govt.
Boys School, Shillong ha kaba u la sah Hostel kaba don hajan Dinam Hall mynta.
Kum u samla ieid phutbol u la ju mih ban ialeh ha ki rynsan bapher bapher jong ka jylla kaba ha kito ki por ka Meghalaya ka dang dei hapoh ka jingsynshar jong ka Assam.
Kumta ha ka snem 1962 une u rang ialeh uba ju mih madan kum u Defender bad uba dei ruh u state player jong ka Assam u la pyniasoh noh bad ka Greenage Club kaba dei ka club kaba pawnam bha ha kito ki por.
Hadien ba ka Meghalaya ka la ioh noh la ka jong ka jylla u Edwell, u la pyniasoh noh bad ka Club Shillong Eleven kum u state player.
U Edwell Lamin u dei uwei na ki player Khasi u ba mihkhmat na ka jylla Assam ha ki jingialehkai phutbol bapher bapher ha kylleng ka ri India, bad haba u la shongthait noh na kane ka jinglehkai ha ka snem 1980 u la trei noh hapoh ka dept.
jong ka Agriculture.
Shillong:Ka United Democratic Party (UDP) Pynursla circle ka la sngewkhia jur ia ka jingthmu ka sorkar ban aiti ia ka MeECL jong ka Pynursla Sub Division sha ka kompeni (Franchisee) namar ba kane kan ktah ia ki longïing kiba thang ding.
Ka jingialang ka UDP kaba long mynta ka sngi ha Pynursla, hadien ba la iathir ka la rai ban pyrshah ia kane ka jingthmu ka sorkar ban aiti sha ki riew shimet bad ha kajuh ka por, kan leit kynduh ia u SDO ka MeECL ha Pynursla ban pan jingshai halor kane ka jingthmu, kaba la pynsah umdum ia ki paidbah baroh.
“Ka UDP Pynursla circle ka sngewkhia jur ia kane ka jingthmu ka sorkar ban shu aiti sha ki riew shimet ne ki kompeni kaba lah ban ktah jur ia kiba thang bording khamtam ia kiba duk kiba jynjar", la ong ka kyrwoh u President ka UDP u Bah Aihok Khongmalai bad u Secretary u Bah Hame Khongsit.
Ka party ka la ong ba kane ka jingthmu ka sorkar kan buh jingeh ia ki paidbah namar ba mynshwa ruh ha ka por ba ka sorkar ka ai ha ki riew shimet ban lum ia ka bai thang ding, ka la wanrah shibun ka kynrum kynram ia ki paidbah.
Ka UDP ka la ong ba ka sorkar ka dei ban leh kumba ju mynta khlem da donkam ban wanrah ne aiwai pynban sha kiwei ki kompeni.
Lah ban kdew ka tnad Meghalaya Energy Corporation Limited (MeECL), ka la thmu ban aiti sha ki kompeni lyngba ka Franchisee ia ka MeECL kum ka jinglum bai thang ding, bad kiwei kiwei kam, hynrei ka la don ka jingpyrshah jur na kiwei ki jak akum ha ka thain Umsning, bad ha kiwei ki jak akum ha Mawkyrwat ha ki snem ba la dep namar ba ka la wanrah shibun ki jyrwit jyrwat bad ka ktah ia kiba duk kiba jynjar ha kaba bai thang ding ka kiew palat ia kaba dei.
Shillong:Ka Sorkar Pdeng ka la ïai pynbor ïa ka Sorkar Jylla ban pyntrei noh ïa ka Railway project ne ka lynti rel ha Jylla Meghalaya.
Ïa kane la pyn tip da u Myntri Rang bah ka Jylla Conrad Kongkal Sang ma bad u Myntri ka Tnat Tran sport u Bah Dasakhiat Lamare haba jubab ïa ka jing kylli halor kane ka kam hapoh ka Ïïng Dorbar Thaw Aiñ ha ka sngi Thohdieng.
Lah ban kdew ba ka Sorkar Pdeng ka la tyrwa ban pyntrei ïa artylli ki lyntei rel ha Jylla ba kynthup ïa ka Tetelia-Byrnihat kaba jrong 22 km bad ka Byrnihat-Shillong kaba jrong 108 km.
Ka Tetelia-Byrnihat project ka dei kaba la buh ban pyntrei ha ka jinglut jingsep ba kot T.496 klur hynrei kane ka project kam shym la urlong namar ka jingïeng pyrshah jong ki kynhun bapher bapher kiba dawa ban wanrah shwa ïa ka aiñ ba pyrkhing ïa ka jingwanrung kyrthep ki bar Jylla.
“Ka don ka jingpynbor kaba jur ïa ka Sorkar Meghalaya ban pyntrei ïa ka lynti rel.
Hynrei, nga la pynpaw hakhmat u Myntri ka Tnat Lynti Rel, haba nga ïakynduh hynriew bnai mynshwa, halor ki jyrwit jyrwat jong kane ka project bad ula kren shai ïa nga ba ka Sorkar Pdeng kan sa pyntrei ïa kane ka project hadien ba ka Sorkar Jylla bad ki paidbah ki la mynjur namar ïa kane ka project la wanrah na ka bynta ka jingmyntoi ki paidbah" ong u Conrad.
Haba pynpaw ba ka sorkar ka angnud eh ban pyntrei noh ïa ka lynti rel, u Myntri Rangbah ula ong “Nga la pyntip sha ka Sorkar India ba ngin sa pyntyllun shakhmat ïa ka kam hadien ka jingïakren bad ki kynhun bapher bapher jong ka Jylla.
Ngi kwah eh ban pyntyllun shakhmat hynrei yn leh ïa kane hadien ba la ngi ïoh lang ïa ka jingmynjur ki paidbah".
U Conrad u pyntip ba ka Assam ka la pyntrei shaid shaid haba phai sha ka jingpyntrei ïa ki lynti rel na Tetelia sha Byrnihat hynrei namar ka jingjia kaba jia ha ka por basdang pyntrei ïa ka project ha Meghalaya, kane ka kam ka la sakut noh.
U Conrad u pyntip ba ka Sorkar ka la dep shong jingïalang bad ki katto katne ki kynhun ba lada long, yn pyntrei noh ïa ka lynti rel tang jong ki rel kit mar kit mata haduh Byrnihat khnang ba kan myntoi ka Jylla.
“Ka don ka kynja jingïateh soskular halor ki rel kit mar hynrei ka don ka jingpyrshah kaba jur ïa ki rel kit briew," ula ong haba bynrap ba ula kyrpad ruh ïa u Myntri ka Tnat Railway barim ban buh ïa ka check point ha Mendipathar Railway Station khnang ban lah wanrah ïa ka jingshaniah jong ki paidbah ka Jylla.
U Conrad ula pyntip ba ka Sorkar Jylla ka la shim ruh ïa ki sienjam ban leh eiei halor ka jingwan rung kyrthep ki bar Jylla da kaba pynkylla thymmai ki kyndon jong ka Meghalaya Resident Safety and Security Act (MRSSA) bad mynjur ruh ïa ka Resolution ban pyntreikam ïa ka Inner Line Permit (ILP) kaba dang ap ïa ka jingai jingmynjur ka Sorkar Pdeng.
Halor ka jingkylli ba la wanrah da u MLA ka Nongpoh Bah Mayralborn Syiem, u Bah Dasakhiat ula ong “Kila don shibun ki jingpynbor na ka Sorkar India ban pynïaid shakhmat ïa ka project hynrei ngi hap ban pyrkhat ïa ki jingpyrshah bad hap ïakren bad ki kynhun bapher bapher nalor ban pyrshang ruh ban pynïoh lang ïa ka jingmynjur jong ki.
U Myntri u pyntip ba namar ka jingpyrshah, haduh mynta ym pat shym la pyntrei khyndiat ruh ïa ka kam bad kam pat don ruh ka jingmang tyngka ïa kane.
U pyntip ba ka survey ka la dep naduh Tetelia sha Byrnihat haduh Lailad.
DALEILEI RUH NGIM DEI BAN SHAH BA KA LYNTI REL KAN WAN.KATBA MANGI KI KHASI NGI DANG WAD KI LAD BAN PYNSANGEH IA KA JINGPOI KI BA NABAR BSLEI KA SORKAR KA DANG PYRSHANG BAN MYNJUR BAD PYNNGEIT IA NGI BA KA LYNTI REL KA AI JINGMYNTOI ??.
KA BHA BAN THIED IA U KHAW 1500 SHI BYRNI BAD IOH BAM DA KA JINGSUK MYNSIEM, BAN IA KABAN THIED 1200 BAD BAM PAT DA KA JINGSYIER MYNSIEM.NAMAR WEI BA KA LYNTI REL KA WAN KA MUT U MYNDER ULA IOH WAN IUHKJAT BAD PHIM LAH SATIA BAN BEH NOH IA U WAT LADA PHI DON KATA KA I.L.PNGIN SHU IA LAP MIET TANG HA KA KAM BEH MYNDER….
U sohmyndong rit lane u ‘kagzi’ u long u soh myndong uba ngi shait shem eh ha iew ha hat ha kane ka ri India.
Une u long u soh uba heh kumba 2 inshi ne duna, uba stang bha ka snep bad uba stem bha.
Une u soh u long bha ha ki jaka ha kaba ka khyndew kam da sboh eh; bad um da donkam eh ka jingsumar kum kiwei kiwei pat ki sohjew sohthiang.
Kaba phylla ka long ba ia une u soh haduh mynta ki nongrep ha ri Khasi-Jaintia imat kim da suidnew eh ban rep ia u.
Ia une u jaid sohmyndong ki thung ha kylleng ki jaka ka ri India; hynrei na ki jylla kiba kham thung bha eh ia u, ka Madras ka long kaba nyngkong.
Kane ka jylla ka don kumba 12 hajar ekar (acre) une u soh.
Ha Bengal don tang kumba shi hajar ekar (acre) shiteng une u soh.
Ha kane ka jylla imat don ar jaid kine ki sohmyndong; uwei uba kham shalyntuin bad uba kham stang bha ka snep bad uba ki khot u ‘kagzi nimbu’, bad uwei pat uba pyllun bad uba ki khot u ‘pati nimbu’.
U sohmyndong jew imat u long uba kham heh ia utei haneng; ka snep ruh ka kham rben shibun bad ka kham sohkhrut bad ka um ruh ka kham bun bad ka kham jew.
Une u long u jaid sohmyndong ba ngi ju kham shem ha ri Khasi-Jaintia bad ha kiwei kiwei  ki jaka lum jong ka ri India, bad ha ki jaka thor ruh kum ha Agra bad Farrukhabad ha ka jylla United Provinces.
U sohmyndong thiang u long uba ki thung malu-mala ha Madras bad ha Punjab.
Une u soh u long uba kham rit bad pyllun.
Ka dohmet ka lieh bad ka bun bha ka um kaba thiang.
Ha jylla Madras ki thung ia une mynta ha kine ki distrik, Malabar, Salem bad Nilgiri.
Ha Punjab ki thung ia une ha kine ki distrik; Lahore, Lyallpur bad Sheikhupura.
U Sohmyngngor (California) U sohmyngngor California (Citrus paradisi) uba ki khot ha ka ktien phareng ‘grapefruit’, u long u soh uba dang wan shen sha kane ka ri na America.
La khot ia u kumta namar ba u mih haduh lai saw ha ka shi rynjup kum ki soh ‘grape’.
Une u soh lehse u mih na u sohmyngngor ha ki dewlynnong West Indies.
La ngeit ba u long u soh uba dang mih shen.
U soh u iasriem eh ia u soh khyllah, bad lehse u dei tang uwei u jaid jong u.
Kum u sohmyngngor pat u don ar jaid (1) uba saw hoin (pink) ka dohmet bad (2) uba lam stem ka dohmet.
Dang shen la wallam ia u sha kane ka ri India, bad u iadei bha ha Punjab bad ha Sind.
Hynrei kat ha ki jaka kiba la pyrshang ia u ha kane ka ri, u long bha khlem jingshitom.
Nga ngeit namarkata ba une u dei ban long bha ha ri Khasi-Jaintia.
Ki variety, kata ki jaid jong une u soh kiba la poi sha ka ri ki long kine; Marsh’s Seedless, Triumph, Duncan bad Foster.
Ka Allahabad Agricultural Institute ha Allahabad ruh ka thung bha ia une u soh bad u iaid bha ruh.
U long u soh uba bang-pyngngad shibun ban bam.
Kito kiba kwah ban ioh jingtip shuh shuh shaphang ki sohjew sohthiang ki lah ban pynioh ia kine ki kot ba la ai kyrteng harum: 1: Hume, H.H – The Cultivation of Citrus Fruits (The Macmillian Company, New York) 2: Fawcet, H.S and Lee, H.A – Citrus Diseases and Their Control (Mc Graw-Hill Book Company, New York) 3: Quayle, H.J – Insects of Citrus and other Subtropical Fruits (Comstock Publishing Company, Ithaca, New York) 4: Report on the Marketing of Citrus Fruits in India – Manager of Publications, Government of India Press, Delhi.
LYNNONG – 22U SOHTRUN Une u soh imat u long uba wan nyngkong-nyngkong na Brazil ha South America.
Imat u la wan poi sha ri India ha ka snem 1548.
Bad la um pat roi stet ha kane ka ri kumba u la roi ha kiwei pat ki ri, kum ha ki dewlynnong Hawaii, Malaya, West Indies, South Africa bad Queensland, la katta ruh ngi shem ia u ha bun ki jaka ha kane ka ri India kum ha Assam, Bengal, Malabar bad ha ri rud duriaw jong ka Bombay Presidency.
Na kitei ki jaka baroh, ka Singapore ha Malaya bad ki dewlynnong Hawaii ki long ki jaka kiba rep bha ia une u soh namar ba ki don ki karkhana kiba heh kiba thep ia une u soh ha ki tin bad kiba phah ia u sha kylleng ka pyrthei.
Ka ri Khasi bad jylla Assam baroh kawei ki long ki jaka kiba bit eh ban rep ia une u soh lada ki lah ban thep ia u kumta ha ki tin kumba ki leh sha kiwei pat ki jaka.
Kane ka long kawei na ki indostri (industry) kaba ki Khasi-Pnar ki dei ban pynieng.
Une u soh u long bha ha ki jaka ki bym da shit eh, bad um da long bha satia ha ki jaka kiba khriat.
Ka jingshit jong ka bneng kaba naduh 60 degree haduh 90 degree (Fahrenheit) imat ka long kaba ia dei bha  na ka bynta une u soh.
Dei na kata ka daw ba nga ngeit ba ki jaka ri War bad ri Bhoi jong ngi ki dei ban long kiba bit eh na ka bynta une u soh.
Um lah ban shah ia ka jingshit eh jong ka sngi, hynrei um lah pat ban long bha lada shar eh ki dieng.
Une u soh u lah ruh ban long bha ha ki bun jaid ki khyndew; hynrei u iadei bha eh ha ka khyndew ka bym da shyiap eh lane ka bym da skhah eh.
Imat kam da donkam ruh ba ka khyndew ka dei ban long kaba da sboh eh.
Don kiba ngeit ba u soh uba na ka khyndew ka bym da sboh eh u long uba kham bang.
la u soh na ka khyndew kaba sboh bha u lah ban long uba kham heh.
Imat une u soh um da long bha eh ha ki jaka kiba duna ka nar bad kiba bun eh ka shun.
Ka khyndew ka dei ruh ban long kato ha kaba ka um kam lah ban neh slem.
Namar kata ki jaka sharing ki lah ban long kiba kham bha.
Ka long ka ngim lah sngewlah ban mutdur ba ki Skul Sorkar kin Jia long ha Kum kane ka ruk.
Hato ngin mut dur ba ka pule puthi ha ka Jylla Kan roi ne Kan hiar ? ? ? Ka pule puthir ka long kaba kham kongsan tam na baroh.
Kane ka juk Jong ka jingdonkam ia ka pule puthie ka long ha khmat duh na ki jaitkam baroh.
Ki kmie ki kpa,ki khun ki kti ki is beh shaphrang ia kane ka bynta.
Lada 36 tylli ki skul ki Skul Sorkar Kim don Nonghikai shano ka lawei Kan poi.
Hato kita ki lak ki putit ba pynlut kane ka tnad la buhrieh shano ? ? ? La Jan man u bnai la ia khoh khohreh ban mih surok ki Nonghikai,ka la dei hok ban mih Shah Thad sngi,dait skain,Shah ia u slap ka lyer.
Ka Sorkar bym Don shkor,Don khmat Don shyntur bym lah ban bah khlieh ia ka khia ka shon ym tang ia ki Nonghikai hynrei ia kiwei de ki Department ruh.
Khlem mih surok te ym ju lar thew ki k ki jam la kiba rit ne kiba khraw ruh,La dep sakhie ter shi ter ia ka surok ha pyrshah Meghalaya Secretariate ki dap smam man ki taiewKita ki 36 tylli ki Goverment School ba thyllie la shu blem/ kynnoh ia kata ka Roster System,ka leh aiu kata ne ki S D S E O,Minister ki la shu shaniah tylli mlon ha kata ka Roster System ? ? ? Ngi da dum buit jlang halor kane ka phang kaba la pynjnang ia kiba bun balang.
Kum ka kmie kaba Don ka jingkitkhieh ka la dei ban shim khia hakdak ia kane ka mat ba ktah ia ka lawei.
Ka jingshong suk ha Seion Kan ktah mationg plak ia kiba bun balang.
Ah KO SORKAR kaei ka wit ka wa ba pynlong da kumne ban long langknia ia ki khun ki kti ki jongngiChi kyndup ia barohPO Mawkyrwat 793114South West Khasi HillsHooid kein bad ka pynduh ia ki contract teachers ki ba la hikai 9-10 snem.
Shillong:U myntri rangbah ka jylla u Conrad K Sangma, mynta ka sngi u la kren shai ba ka sorkar Meghalaya Democratic Alliance (MDA), kaba la ialam da ka NPP kan ym buh Casino ha ka jylla, hadien ba la mih shibun ki jingpyrshah bad ki jingbym pdiang, halor kane ka jingthmu jong ka sorkar jylla.
Haba ia kren bad ki lad pathi khubor, na ka liang u Myntri rangbah ka jylla u Conrad K Sangma u la ong “Ka sorkar ka la dep ban bthah ban sangeh noh ia ka jingthmu ban wanrah ia ka Casino ha ka jylla, hynrei kine ki mat jing sngewkhia kiba mih mynta ki dei na ka daw ba ka sorkar ka la shim ia ki katto katne ki rai ha ki por ba la dep shwa ban mih ka jingpyrshah na ki ba bun balang".
U la bynrap “Shwa ba kiba bun balang kin pynpaw ia ka jingpyrshah, na ka liang ka sorkar ka la dep ban pyniaid ia ka ne ka bynta kaba kynthup ruh ia ka jingai laisen ba shipor ia kine ki lai tylli ki company da kaba buh kyndon ba tang hapoh 6 lane 8 bnai dei ban sdang noh ia kane ka kam, hynrei haba la mih ka jingpyrshah na kiba bun balang ngi la rai ban pynsangeh noh".
“Ngi khlem ialam bakla iano iano ruh bad kine ki laisen shipor kin sa duh bor noh, katba dang iaid ka por, kumta ngi la dep ban pynshai ba kaei kaei ka rai kaba ngin shim hadien ha bud ngi shim da ka jingiasyllok bad ka jingmynjur lang jong ki nongshong shnong “u la ong.
“Halor kine ki laisen kaba la ai ha ka por ba kim pat mih ki jingpyrshah bad kano kano ka jingialang bad ki sengbhalang lane ki nongialam niam, hynrei mynta namar ba ki nongshong shnong ki pyrshah la rai ban sangeh noh bad kine ki laisen kin duh bor noh tang hapoh ka 6 lane 8 bnai bad ngin ym iaid shakhmat khlem kano kano ka jingiamynjur lang bad nga ban biang ba kam don kano kano ka jingialam bakla halor kane ka bynta"u la bynrap.
U myntri rangbah u la ong ruh “Halor ki Gaming Act, kan don kumba la rai, da ka sorkar bad ka sorkar kan ym pynduh ia kane ka act,namar kine ki act ki dei na ka bynta ban buh kyndon ia ki online gaming (Jacpot parlour) kiba khlem buh kyndon la 25 snem mynta bad ka long ka ba donkam ban buh ia ki ain bad ki rule, khnang ba ka regulation ia kum kine ki jait kam, kan don la ka dei ka online lane ka offline".
Shillong:Kawei ka samla ba 28 snem ka rta, ka la jah rngai na la Ïïng naduh ka 4 tarik mynta u bnai bad haduh mynta ym shym la lapdien satia shano ba ka don.
Kane ka sam la ka kyrteng ka Sindalin L Mawlieh kaba jrong kumba 4.8 phut.
Ïa kane ka jingjia la pyntip da u hynmen u Kynsai L Mawlieh uba la ujor da ka ejahar sha ki Pulit ka Nongmensong.
Shillong:Ka Sorkar Jylla ka la rai ban jer kyrteng thymmai noh ïa ki artylli ki kad Liengsuiñ ha ka kyrteng ki arngut ki Myntri Rangbah ka Jylla.
Haba pynbna ïa kane ha ka jubab ïa ka jingïatai, u Myntri Rangbah ka Jylla Conrad K Sangma ula ong ba ïa ka Umroi Airport yn jer noh ha ka kyrteng u Bah B.B Lyngdoh bad ïa ka Baljek Airport, yn jer noh da u Myntri Rang bah ba nyngkong ka Jylla u Williamson A Sangma.
“Ngi sngew ba kine ki dei ki nongïalam kiba la noh synniang shibun eh ia ka Jylla.
Ki don ruh shibun kiwei pat ki Nongïalam ka Jylla" ula ong.
U Conrad u pyntip ba ïa ka runway jong ka Baljek Airport ruh, yn sa nang pynheh bad ka jingïakren bad ka Airport Authority of India ka dang ïaid shakhmat halor kane ka bynta.
Shillong:Ka seng Hynniewtrep Integrated Territorial Organization (HITO) Ribhoi District kin pynlong ia ka jingiakhih da kaba iaid paidbah, ha ka 22 tarik mynta u bnai ban pyrshah ia ka jing thmu jong ka sorkar ban buh casino ha ka jylla.
Ia kane ka jing iaid paidbah, yn ialam da u bah Banpynskhem Kharnaior President u bah Apbor Nongrum working president bad u bah Keny Nongrum secretary bad kiwei ki nong kitkam, ki ban sdang ia ka jingiadei paidbah, na lad umsaw bad pynkut ha phyllaw ophis Syiem Raid Marwet ka ban sdang haka por 12 baje noh phai sngi.
Na ka liang ki nongialam ka Seng, ki buh ia ki jingkyntu ia ki paidbah ba kin wan ban shim bynta ha kane ka jingiaid paidbah, ka ban long ha ka 22 tarik u Nailur 2022.
Haba kren bad ki lad pathai khubor na ka liang u Banpynskhemlang Kharnaior u President ka HITO Ribhoi, u la ong ba ka jingthmu jong ka sorkar ban buh ia ka Casino ha ka jylla kan ktah jur ia ki khun samla.
“Lada ong Casino kaba mut 3 tylli ki K kin don hangto,ka ba mut kyiad,khalai bad kynthei bad kane kan ktah ia ki khun samla ha ka jylla, kumta kum ka dak ban pynpaw ia ka jingsngewkhia ngin pynlong da ka jingiakhih da kaba rah ia ka lama iong"u la ong.
U la iathuh ba kan don ruh ka jingialang hadien ka rally bad hangne ngin khot ruh ia ki MDC bad MLA kiba don ka jingsngewkhia ba kin wan ban shim bynta lang ha kane ka jingialang.
Ka Ribhoi district ka dang donkam shibun ki kam pynroi, hynrei ka sorkar ka thmu ban wanrah ia ka ktem jingsniew,kaba ynn ym lah ban pdiang.
“Na ka liang ka HITO kan iaid shakhmat ban pyrshah ia kane ka jingthmu bad ban pyndam mardor ia ki lai tylli ki laisen kiba na ka liang ka tnad ka la ai ia ki briew ki ban pyniaid ia kine ki casino"u la ong.
U la ong ruh “U Conrad u dei u briew uba don ia ki khmat, hynrei um iohi bad u don ki shkor hynrei ym lah ban iohsngew ia ka jingdawa jong kiba bun kiba lang".
Shillong:U CEM ka Khasi Hills Autonomous District Council u bah Titos W Chyne, u la ong ba ka jubab kaba ki ioh na u Syiem ka Raid Marwet, halor ka jingioh NOC ban buh Casino ha Byrnihat Ri Bhoi District, kam dei kaba la pynhun ia ka Council bad ka dang pynsuba shuh shuh ba don eiei sha lyndet kumta kin dang hap ban tih bniah shuh shuh.
Haba ia kren bad ki lad pathai khubor na ka laing u CEM ka KHADC u la iathuh “Ha kaba ia dei bad ka mat Casino na ka Council ka la phah ia ka shithi ban pan jingshai sha u Syiem ka Raid Marwet ha ka 27 tarik bad ha ka 1 tarik mynta u bnai ki la ioh pdiang ka jubab, na u syiem ka Raid Marwet".
“U Syiem ka Raid Marwet u la pynshai ba kam don kano kano ka signboard ba thoh casino ha Khanapara bad u khlem ai NOC bad ka jingai jingbit ka shong ha ka bor jong ka sorkar jylla"u la ong.
U la iathuh ruh “Kawei pat ka jingpynshai kaba u la kdew ha ka shithi ka long, ba kumba ki ong ba ki paidbah ki pyrshah hynrei ha Raid Marwet kam shem la pyrshah ia ka casino bad halor kane ka bynta ngin hap ban tih bniah bha".
U bah Chyne u la ong “Wat la u Syiem u la kyntait ba u khlem ai NOC ia ka casino, hynrei u la kren shai ba um pyrshah ia ka jingthmu ban shna casino, ha kane ka jaka".
“Halor kane ngin hap ban tih bniah shuh shuh ia ka jingmut ba u la thoh ia kane ka shithi kaba ngim pat shai bad ngin hap pan jingshai shuh shuh bad u la kdew ruh ha ka shithi ba lada ka sorkar ka ai NOC ngim lah ban pyrshah ia ki bor ba halor, kane ka mut ba u long Syiem tang ban leh aiu? Hato u long Syiem tang ia kiba die jaka bad trading lisen, don bor ban ai NOC ia ka Casino bad uno uno u briew uba don jingthmu ban buh casino hangtei u hap ban ioh ia ka NOC na u Syiem bad u Rangbah shnong"u la bynrap.
U CEM ka KHADC u la ong “Na ka liang ka Council kan wad bniah bad tih ia ka jingshisha namar ba u syiem u la kyntait ba u la ai NOC kumta ka Council kan sa thoh da ka shithi sha ki Rangbah shnong ban pan jingshai halor kane, ngi la iarai ba ki MDC ka KHADC, ka pyrshah ia ka Casino".
Halor u Syiem ka Raid Marwet u CEM u la iathuh ba shibun ki jingujor, kiba la poi ha ka Council pyrshah une u Syiem bad mynta ka sngi ruh la don ki kynhun bad ki Rangbah shnong na ka tnad jong ka Raid Marwet kiba la wanrah ia ka jingujor pyrshah ia u syiem ka Raid Marwet, halor kane ngi dang bishar bad ngin sa shim rai.
Shillong:Ka jingkiew dor shaba palat jong ki mar ki mata khamtam ki marbam ka la pynlong ïa kiba bun ki MLA ban sngewkhia shibun bha naba kane ka la ktah ïa ka kamai kajih ka ïoh ka kot ki nongshong shnong.
U MLA ka Umroi Konstitwensi, u Bah George B Lyngdoh uba la wanrah ïa ka jingïatai kaba lyngkot kaba ïadei bad ka jingkiew dor ki marbam ha ka jylla u la ong ba ka la ktah ïa ka ïoh ka kot, ka kynshew pisa bad ka kamai kajih namar lada ki pynlut bun ha ki mar remdor ki ïoh kynshew pisa duna.
Haba ïatai ïa kane ka mat hapoh Ïing Dorbar Thaw Aiñ u la ong ba ka jingkiew dor palat pud jong baroh ki tiar kongsan ka la pynring sdot ïa ka kamai kajih.
U la ong naduh u bnai Jylliew mynta u snem naduh T.20 haduh T.40 shi kilo kiew dor ki jhur, ka doh masi ka lajan kot T.6 spah shi kilo, na ka daw ka jingduna ka jingpynpoi doh, nangta ka jingpynngat khajna GST ïa kiba bun ki mar ka la kyntiew ïa ka dor bad ka khajna ka la jur bha ha ki marbam, na kadaw ka dor GST ka la pynmih ïa kiba bun ki jingeh bad ym tip la ka sorkar ka la ïakren ne pynpaw jingpyrshah bad ka GST Council.
“Ka jingkyntiew khajna ka sorkar ïa ka petrol bad diesel ka la pynheh dor ka bai kit bad ki nongkit mar ki hap siew ka jinglum pisa beaiñ ha surok Guwahati sha Shillong kaba long T.7 haduh 8 hajar kawei ka kali.
Ka jingdon ki khyrdop lum khajna beaiñ ka KHADC kiba la buh ha kylleng ka jylla ka la ktah ïa ka kiew dor," ong u Bah Lyngdoh.
U la ong ba na ka daw ka jingkiew dor ka la ktah ïa ka ïoh ka kot ka kamai kajih ka jylla bad ym don jingïoh ban pynlut.
“Namar ka jinghiar ka jingïoh ha ki shi khlieh briew ne per capita ngi la kylla ka jylla kaba heh duh ka jinghiar ka per capita ban ïa kiwei ki jylla kum ka Uttar Pradesh bad kane ka la pynmih ka jingkyrduh kam, ka nuksa ka long ka pisa na ka skhim MGNREGA kaba dangsah ban siew kumba T.320 klur," u la ong.
U la pynpaw ka jingsngewkhia ban lap ba ki kontraktor class 2 class 3 kiba wan na ki longïing ba tlot ka ïoh ka kot kiba synniang bun ha ka roi ka san hynrei ki la shah kyntait khlem ki kam ban trei kumta ka tyrkhong ka ïoh ka kot jong ki naba ki projek ba heh la ai sha ki kompeni bad class 1 kontraktor.
“Ka mat kiew dor ki marbam ka long kaba kyllaiñ hynrei kidei ban don ki sienjam ban pynbeit kum ka jingkhmih ban pynsangeh ïa ki kam bamsap, ki kam beaiñ lada ki don bad ka sorkar kadei ban shimkhia ïa kane kaba kongsan," ong u Bah George.
Kiwei ki MLA ba la shimbynta bynrap lang ki long u Bah Himalaya Shangpliang ka Mawsynram Konstitwensi uba la ong ba ki dor jhur ki la kiew shaba palat, ka petrol bad diesel kaba la ktah ïa ki nongbylla sngi bad ka ïoh kam ïoh jam ki samla bad u Bah P T Sawkmie uba la ong ba hadien ba ka Assam ka la mynjur ïa ka aiñ khang Masi ym don Masi shuh ha Khanapara bad sngewkhia ruh ba ki nongkhaïi Masi napoh jylla ki hap siew ki khajna ba la lum beaiñ.
Nalor kitei ki MLA, u Zenith Sangma bad kiwei kiwei ruh ki MLA ki la shimbynta lang.
Ngi sakhi ha kine ki sngi ia ki kam lehbor Jong ka Sorkar MDA.Ki luk ki lak pait jablu jable ka them Ri Bhoi ki dap smam da ka jingbitar khluid tar.
Kata ka ktem Casino ka iaid sha khmat.
Mano ban poi kynmaw ba ha ki khun ki pan ja na ki kmie ki kpa yn ai da ka eitmuid,pan dud la ai da ka acid,pan doh la ai da ka khlieh cobra.
Ngim ju kham Shem koit Kum kine ki jingjia naduh mynnor.
Ki khun kin Shah phon kluk ha u dek uba heh.
Haleh ki paitbah kin sngewhun jrut haba leh da kumne ? ? ? Ka por jied shyiah ka la ha khmut,to ngin kynmaw bat shkor ban krad sha kyndong kynshrot ia kiba Kum kita.
Hooid ka tyngka ka trei borbah ha kane ka juk rhah spah.
Ngim dei ban Ong,"Long pop haba la kner ne kdup ia ka na ka kti uta uta,kam dei ba ngi pan hynreiki wan ai hi" To ngin piam hynrei phai kynriang ia ka vote ban nym pynkoh ha Kum kita.
Lada ngi kynduh mawsiang bad ngi leit ud leit khroh kyrpad kata ka dei ban kynmaw Lada u/ka kloi ban iarap.
Ko para kher para mer para doh para snam ngin kynmaw dngong ba uta/ kata kiba la dep thied mano pat ban dang korbar.
Ngi Don ka hok ban leh la ka kamram pyrshah iano iano ha bym shym la leh ia kaba dei.
Nga syier mynta pyrshah ha u 2023 kdup khop khop ia kiba Kum kita.
To ai ba ki dak mong kin sah ha u maw la Kum ka ‘niangriang.
To ngin thoh shun ha la ka Jong ka shalyngmat ban nym klet shuh.
Lada 10 ngut kin wer lem kin ioh 20 ngut bad tam ruh ia kata.
To ieng skhem ko ka them Ri Bhoi ban nym ai lad ia ki jingsniew kin kharoi ban pynbiah phongrai ia ka Pateng ban dang wan.
Ki khun ksiew hadien ki sa Tim ia nga u kpa ia la ka kmie kiba la thaw jingsniew.
Ka jingshynrang mynsiem wat la dei ban IAP ruh tang ban bha ka lawei kan biang.
Chi kyndup ia baroh.
Ka Jingshisha ka long ba, Katba nang iaid bad nang mih ki sngi, Ki paidbah bad ki nong shong shnong jong ka Sohiong Constituency kila nang iabeh bad wan ban pyniasoh sha ka seng Trai Ri, Ka United Decomcratic Party ha kaba u Bah Heh,HDR Lyngdoh in long kum u Candidate jong ka party.
Ha ki sngi bad ki snem kiba la leit noh,Ki Riew rangbah , Kynthei bad Shynrang bad khamtam eh, Ki khun samla jong ka Sohiong Constituency, kiba la tip bad kham tip bha hi ruh ha kito ki por bad ki sngi kiba u Bah HDR -Lyngdoh, u dang long kum u MLA bad  kum u Minister haduh katno ki la ioh ia ki jingiarap bad ki jing noh synniang na ka bor jongu, ha kito ki sngi bad ki por ba la leit noh.
Ki Paidbah hadien ba ki la wan bad iohi ia ki jingshisha ki la sngewthuh bad rai kut, ban ai noh ia ka jingkyrshan ba shit rhem sha une u riew rangbah jong ka seng UDP uba dei bad long shisha kum u sohpet ksiar bad sohpet rupa jong ka sohiong constituency.
Ka bor jong ka jing shem phang, ka jing iohi jngai bad ka jingsbun mynsiem jong I bah Nestarjune Marbaniang kum u nongialam bad riew rangbah ba shisha jong ka party UDP la pynlong ia ka jing pyn ithuh bad pdiang burom ia ki nong kyrshan ba shit rhem jong ka seng HSPDP Ryngshken Area sha ka seng UDP, khnang ban nang pyn khlain bad ban pynjop don burom ia I Bah HDR Lyngdoh ha u snem 2023.
Bad kine harum kilong ki riew rangbah kynthup lang kynthei bad shynrang kiba la mih bad ieh noh ia ka seng HSPDP ban leit bad ban pyniasoh ban pynkhlain bad ban pynjop don burom ia I Bah HDR Lyngdoh ban long biang kum u MLA sa shisien pat.
Ym dong jingmut ban iarung Sha kine ki party tit namar tang ynda la pynjop ki la ia krat bad phet seng.
Ki Khristan ha kine ki por,Jinglong mynsiem ki la hiar dor;La bun tang ki khristan arsap,Kim kheiñ shuh ïa ka sang ka pap.
Mynsiem Bakhuid Um ioh jaka,Hapoh la dap ki ksuid kynsha;Ngi ïohi ruh lyngba ki kam,Ki shu long khristan tang ka nam.
Hapoh ki shnong ki thaw mynta,Tang ki kynrum kynram suda;Bad wat hapoh jong ki balang,Jingshai ki buh hapoh ka shang.
Ngi ju kylli mo ha lade,“Balei jingsniew ki jia kumne?";Jinglong khristan kam don jingmad,Kum ka mluh ba la kylla blad.
Kam don jingmut jinglong khristan,Lada ngi trei ki kam soitan;Don mo u syiem ha histori,Uba hiar thma ïa la ka Ri?Pyrkhat bha kat dang biang ka por,Jinglong khristan to pynshongdor;Wat pynlehraiñ i’U Nongpynim,Jingim kum U ai kan syrïem.
Ki khun khristan kiba shisha,Kim ju bamsap ne bam tyngka;Ki long ma ki keiñ ka jingshai,Hok bad jingshisha ki hikai.
La thoh da u Samla Hopestarwell Snaitang, Seiñduli II, West Khasi Hills District.
Shillong:U Myntri Rangbah ka Jylla Conrad Kongkal Sangma ha ka sngi Balang u la thaw khana pateng Histori, da kaba kren Khasi bad Garo ha ka Dorbar synrai jong ka Ïing Dorbar Thaw Aiñ ka Jylla.
U Myntri Rangbah ula kren ïa kine ki ktien tynrai haba jubab ïa ka jingïatai halor ka jingpynrung ïa ka ktien Khasi bad Garo hapoh ka khyrnit ba phra jong ka Riti Synshar ka Ri ba la wanrah da u MLA ka Nongpoh u Bah Mayralborn Syiem.
U Myntri Rangbah ula ong ba ïa ka Ktien Khasi bad Garo la dei ban ailad noh ha ka ban pyndon kam ha ki katto katne ki bynta jong ka jingïatai, ka ban long ka jingïarap ha ka ban kyntiew ïa ka ktien trai muluk hapoh ka Jylla.
Nalor kane, ula ong ba ka jingkren ïa ka ktien lajong ha ki katto katne ki bynta jong ki jingïatai ha Ïing Dorbar Thaw Aiñ kan phah ruh ïa ka khubor ba khlaiñ ban ai jingithuh noh ïa kine ki ktien ba la kren da ki nongshong shnong ka Jylla.
Hadien ba la dep jubab u Myntri Rangbah ka jylla ïa ki jingkylli katei ka mat na ka liang u MLA ka Nongpoh u Bah Mayralborn Syiem u la kren ruh ïa ki kyntien ai khublei bad kyrpad ïa ka sorkar da ka ktien Khasi, ban shim khia halor kane ka mat kaba la sahteng naduh u snem 2018.
Lah ban kdew hangne ba ka Ïing Dorbar Thaw Aiñ ka la dep ithuh ïa ka ktien Khasi bad Garo kum ki Associate Language ka Jylla.
Shillong:Ka khubor Sorkar jylla lyngba ka tnat ka Koit ka Khiah la pyntip ba baroh ka pisa kaba la pynlut ha kaba ïadei bad ka khlam Covid 19 haduh mynta ka la kot sha ka T.816,22,52,312 klur.
Haba ïadei bad katei ka jingpynlut ka pisa halor ka khlam Covid 19 kaba ladei ruh ban poi hapoh ki kynta kylli jingkylli hapoh ka Ïing Dorbar Thawaiñ Synrai ha ka 12 tarik mynta u bnai ba la wanrah da u MLA ka 17 North Shillong Konstitwensi u Bah Adelbert Nongrum, hynrei namar ka jingkhim ka por khlem lah shuh ban pyndep.
Hynrei katkum ka jubab ba la ïoh na ka tnat ka Koit ka Khiah la ïathuh ba baroh ka pisa kaba la pynlut na ka sorkar Pdeng ka la kot sha ka T.76, 56, 18, 000 klur bad ka pisa ba la pynlut na ka sorkar jylla pat ka la poi T.739,66,34,312 klur.
Haba ïadei pat bad ki jingpynlut katkum ka jingphiah kiba ïadei bad ki jingtei bad ki bymdei ki jingtei ka long ba na ka bynta ki lad jingtei ne Infrastructure ka jingpynlut baroh ka long T.49,98,09,560 klur bad ki bym dei ki jingtei ne Non-infrastructure ka long baroh T.766,24,42,752 klur.
Kine baroh dei ki jingkheiñ jingdiah ba la ïoh napoh ka tnat Health and Family Welfare ka sorkar jylla.
Ym shem la pynlut, hynrei ka kjit haduh phra spah klur na u paidbah bad thep ha pla lajong.
Shillong:Ka thma ktien kaba jur bad ba khluit bha ka la mih hapdeng u MLA ka KHNAM na ka 17 North Shillong u Bah Adelbert Nongrum bad u Myntri Rangbah ka Jylla Conrad K Sangma ha ryngkatlang bad u Symbud Myntri Rangbah, Bah Prestone Tynsong halor ka kam ïapynbeit pud hapdeng ka Me ghalaya bad ka Assam.
Kane ka thma ktien ka la mih ha ka kynta kylli jingkylli halor ka jingïakajia pud ka Assam bad Meghalaya.
Kane ka thma ktien ka la sdang hadien ba u MLA ka KHNAM ula ther ïa u Conrad Sangma bad kob ïa ka Sorkar Jylla lada ka nud ban shong bishar thymmai ïa ka MoU ba la ïasoi ban pynbeit ïa ki 6 tylli ki jaka ba ïakajia ha ka wat kaba nyngkong.
Haba jubab ïa kane ka jingkob, u Myntri Rangbah ula kob kylla ïa u MLA ka North Shillong lada u lah ban pule ïa ki kyrteng jong ki 12 tylli ki jaka ba ïakajia pud khlem da pule na ki kot bad ruh ban batai ba haduh katno sien ula ju leit ban ïuhkjat ha kine ki jaka ba ïakajia.
Kane ka la pynbitar lep ïa u MLA ka KHNAM uba la pynpaw ba un nym leh satia ban leh ïa kane namar ka dei ka kamram jong u Myntri Rangbah.
Haba kyrshan ïa u Myntri Rangbah, u Symbud Myntri Rangbah Bah Prestone Tynsong ula pynkynmaw ïa une u MLA ba u dei ban ïaid beit tang da ki jingkylli ym ban ïaid palat bad pyni ïa ka jingsngew.
Ka sur jong kine ki laingut (CM, DyCM bad MLA) ka la sawa jam ban ïa ka sur u Lamphang uba la pyrshang ban pynjai jai ïa baroh arliang.
Kane ka jingïatai nia kaba thnem bha ka la neh kumba 2 minit eiei.
Hynrei u Lamphang ula lah ban pynsngap jar ïa baroh arliang bad la ailad biang ïa u Myntri Rangbah ba un jubab ïa ka jingkylli jong u MLA ka North Shillong.
“Nga sngewthuh ba ngi don ïa la ki jong ki jingsngewkhia halor kane ka kam bad nga burom ïa ki jingsngew jong u.
Nga la pan na une u Dkhot tang ïa ka kyrteng jong ki jaka ba ïakajia namar ngi shu don jingsngew khia khlem da tip ïa kine ki jaka.
Ban shu hylla ban pyni ïa kum kine ki drama ïa ka bym lah satia ban tip ïa ki daw lehse ba ka ilekshon ka la jan, mano ban tip, kane kan ym ïarap hi ruh," ong u Myntri Rangbah.
U MLA ka 17 North Shillong u la ong ruh ba lada ïa ka riti synshar ka Ri la pynkylla thymmai manla ka por balei pat ïa ka MOU ym lah ban phai dien biang, kumta u la ong ba lada ka Sorkar ka nud kadei ban jngoh biang ïa kaba la ïasoi ha kaba na ka liang u Myntri Rangbah u la ong ba ka sorkar ka nud ban ïaid shakhmat bad kob ruh badei tang kane ka Sorkar kaba nud ban pynbeit pud.
Shillong:U nongwad RTI ha ka jylla u bah Disparsing Rani, u la kynnoh ba ia ka building thymmai jong ka National People Party (NPP), kaba don ha Bivar Road, ka dei kaba la tei beain, khlem da ioh jingbit na ka ophis u Deputy Commissioner.
Ha ba kren halor kane ka bynta na ka liang u bah Rani u la iathuh “Kat kum ka jingwad ia ka RTI halor ka ophis NPP, ha ka 21 Naitung 2022, nga la pan ia ka jingtip halor ka jingai jingbit ban sdang noh ban shna ia kane ka building,bad kynthup ia ki katno mala ha kaba ki khlem lah ban ai".
U la bynrap “Ha ka 11 u Jylliew 2022, nga la pan biang ia ka RTI, kaba long kat kum ki kyndon ka Meghalaya building, kaba ong ba kino kino ki briew kiba shna building, ki dei ban ai ia ki drawing plan, ki pata bad kiwei kiwei bad ha ka kaiphot jong ka RTI kine ki biang lut ki kot ki sla".
U bah Rani u la ong ruh “Ha kaba ia dei bad ki kot ki sla ki ba la aiti shwa ba ioh ka jingbit kat kum ka building by-law, ha ka kaiphot jong ka RTI, ki la pynkylla ia ki kot jong nga bad ki la ai biang ia ki kot ki sla kiba pan halor ka pata".
U la kdew hangne ba ia ki jaka sorkar lane ki revenue land ki hap ha ka jingpeit jingkhmih jong ka ophis u Deputy Commissioner, bad kin don ki kyndon kiba kine ki nongshim wai ia kine ki jaka kin hap bud lada ki kwah ban pyndonkam ia kine ki jaka bad ka jingiateh ka dei ba ki nongshimwai kin hap siew T.115 tyngka ha ka shisnem, na ka bynta 30 snem.
U la ong “Kat kum ka jingiateh bad ka ophis u DC ba kine ki nongshim wai kim lah ban pynkhyllem ia ki dieng bad la khang ruh ban tei ia kano kano ka building khlem jingbit na u DC, hynrei ha ka RTI ka ba nga la pan halor kane ka bynta ngam shem la ioh ia kata ka kot ka sla kaba la ai jingbit na u DC".
U bah Rani u la pynshai ruh “Ia ka Revenue land ym lah ban ai longtrai noh sha kino kino ki briew kiba shim ban pyndonkam ia ka namar ba ka dei ka jaka sorkar, bad kane ka jaka ka dei jong ki kur Nongkhlaw kaba naduh mynshwa la ju ai wai sha ka Queen jong ka Ri England naduh u snem 1863".
“Kane haduh mynta ka dang bat ia kane ha kaba ka revenue land ka hap hapoh ka jingpeit jong u Deputy Commissioner, kat kum ka jingiateh ki nongshim wai ia kane ka jaka kim lah ban pynkhyllem ia ki dieng lane ban shna building khlem da ioh jingbit na u Deputy Commissioner"u la ong.
U bah Disparsing u la kynnoh “Ha kaba ia dei bad ka jingshna ia ka building NPP, nga kwah ban kdew ba ka don eiei, namar ha ka RTI kim shem la lah ban ai ia ki kot ki sla ban pynshisha ba ki la ioh jingbit shwa ban shna ia kane ka building".
U bah Rani u la pan ruh ia ka RTI halor jingdon ki jaka sorkar lane ki revenue land ha Shillong na ka ophis ka Deputy Commissioner, kat kum ka kaiphot ba la ioh ha ka 25 tarik Nailar 2022 ka jaka sorkar ki don haduh 3890 hecter ha Shillong.
Ha ka RTI la kdew ruh ba ki party bapher bapher kiba la ioh jaka ha kine ki jaka sorkar ka dei ka HSPDP 3000sqft, ka BJP 3000Sqft , ka NCP 3000Sqft, ka Congress 10, 000 sqft, ka NPP 10,000 sqft bad ka UDP 10000sqft, bad ki dang don ruh kiwei pat ki tnad sorkar kiba dang pan ia ki jaka na ka sorkar.
Shillong:Ka seng HITO sa shisien pat ka la lap sa ïa ki lai tylli ki trok kit dewïong beaiñ ha petrol pump kaba don hapdeng ka Shnong Mukhla bad Khliehtyrshi, kaba dang hab hapoh ka West Jaiñtia Hills District.
Ka seng HITO Jowai ryngkat bad seng kaba ha ka Thadlaskeiñ area hapoh ka jingïalam u In charge Thadlaskeiñ area u ma Solomon Rymbai bad u General Secretary HITO Jowai u Izameyoo Susngi, ki la leh ïa ka jingjurip kaba kyndit kynsan bad ki la lap ïa ki 3 tylli ki trok kit dewïong beaiñ bad ïa kitei ki trok la ujor Ejahar bad aiti noh ha Ummulong Police Beat House ban leh ïa kaba donkam katkum ka aiñ.
Ka seng kan ïai bteng ban bat khynra ha man la ki jaka ba ïaid ki trok kit dewïong kum ka dak ban pynibor ïa ka jyrsieh bamsap jong ka sorkar MDA.Ka sorkar ka pynslem khnang ïa ka aiñ ban tih bad ban shalan dewïong namarba ba da khaïi be-aiñ ym donkam siew khajna.
Ka seng ka kynnoh ruh ba jingïoh pisa ki katto katne ki political party ban tei party office, ka dei na ka pisa bai entry kita ki high level.
Ka seng ka kyntu ïa ki trai dewïong bad trai trok ba kim dei ban ïaleh pyrshah bad ka seng namar ka jingïakhun jong ka HITO kadei bad ka sorkar MDA ban pyllait ïa ka jylla na ka bamsap ne corruption.
Ka jingkylli ka long ba kumno kat ia ki nongkhaii droks kiba kit tang da ki grams lah ban kem suk ia ki, hynrei ia kat ki trok kiba kit dewiong da ki ton ym lah satia ban bat ne kem na surok bah haba ki iaid.
Ka long kaba ngin lah ban mutdur ba ha kine ki 2 bnai ki 5 tylli ki hati khlaw ki la pyntriem.
Ki Nongthep Sundar,kait,kwai etc ki la mad kthang ia ka sohsat da ka jingwan poi ki hati khlaw.
Kitei ki 5 tylli ki la wan nyngkong hapoh Tbanlangjrong,Shnong Khadphra Mile haneng Ranikor.
Ki la shong la sah Jan 2 bnai.
Ki la lied/pynjot ia ki trep jong ki Nongthep bad ki jingthung jingtep.
Ki diengkait,kwai bad kiwei ki la pynjot thiaw.
To ia mutdur tang na ka jingiuh da ki kjat ruh la jhor lypa te lada sa ban bam.
Ki la kynriah na Tbanlangjrong,Khadphra Mile.
Ki la kynriah sa Phodlonglom shipor.
Ki la kynriah nangne sa sha Mawsommoi jaka rep synsar ki paitbah.
Ki kynriah nangne sa sha Pyndentraw bad hiar sa sha ki lyngkha kwai sharum kata Phodsohshit.
Ki lynti iaid jong ki la kat ka surok four lane.
Ki Nongrep kim long shuh marwei ne ar ngut ba tieng ia ki.
Kumban pynkynmaw ha ki snem 1976- 67,ki lan saw Hali hapoh Dirang,Maharam Syiemship.
Ki la pynjot lut ia ki jingthung jingtep Jong ki paitbah.
Ngi sngewsmiej har har.
La leit ujor ha u Block Development Officer, Mawkyrwat.
La phah ia ki Nongsiat,la wan nyng da u bah George bud sa u bah Terang ba khadduh u Father.
Ki tymmen ki ngeit ba u hati ki Don ia ki laiphew ki jaitdoh.
Lada bam ia ka doh long bih te kin shu leit kynduh syndon,Lada bha nusip ioh bam ia ka bym long bih te la bha.
Ka jingbatai u bah George Kim shym ngeit thikna ki da Ong ba uba la mlien u tip hangno Don kiba Kum kita ki jait doh.
Ha mar ba la kyllon kram tang ia siat u Ong," Ot ma phi nangno nangno sa shet ngan bam ma nga bad Lada IAP te sangeh ban bam hynrei Lada ym leilei te sa bam sa ma phi" La leh kumta Ani wow ka jingibang ishngiam kata ka bam doh hati.
La ia mad baroh baroh ryngkat ka tieng.
Ha ka sngi ba bud la sdang sa ka kit khoh.
Ngi na ka iing jongngi ngi Don tang 3 ngut ngi ioh lum doh hati tang 3 tin sharak ba la Thad pyntyrkhong ha ka sngi.
Kiwei ba bun pait lei da ki da ki phew tin sharak ki la lah ban lumHa ka jingioh ba nyngkong bun kaba bun ba la shu iehnoh.
