Hashwa ban sdang ïaka jingïakop la pynlong ïaka jingïalang ha kaba la ïadonlang ruh u symbud waheh chnong u Gedeon Lamin uba la kren pdiang sngewbha bad u Geaorge Lamin uba long u General Secretary jong ka shnong.
U George Lamin haka jingkren jong u, ula ong ba ha kane ka lockdown ki briew baroh sha kane ka thaiñ ki shaniah ha ki jhur khlaw, lymda dei ba don ki jhur khlaw ki briew kila duh jhur artad.
Ki thaiñ War ki dei kiba noh sharing bad ki briew kim don wat tang i kper barit ban thung jhur ruh, kumta ki hap ban shaniah nabar wat ïa ki jhur ruh.
Haka jingai jinghikai jong ka shaphang ka rukom bam, ka kong Mallang kala ong ba ha kine ki por ba ka pur kane ka khlam COVID-19 ngi dei ban bam khambun kaba kynja protein kaba lah ban ïoh naka doh bad ki kynja shyieng presbin ne motor.
I ong ruh ba dei ban kiar na kaba bam ki jingbam bala song plastic bad ban bam tang ki jingbam kiba dang thymmai (fresh) bad kiba mih naka khyndew.
Ka jingïakop ka long kaba ïakhait haduh katta katta bad kaba wan nyngkong ka dei ka kong Enrichetta Liting kaba shet da ka pading, kaba ar ka dei ka Therina Sumer kaba shet ïaka jhur wang bad ka tung rymbai bad ïaka kaba lai pat ka dei la ïoh da ka kong Cathlen Khynriem kaba shet da ka jhur pachor bad u dai.
U H.H.Mohrmen haka jingkren jong u, ula ïaroh ïaka jingbun jait jong ki jingbam bad u kyntu ïa ki nongshet bad ki dei ban sarong ïala ka jong ka jingbam.
U ai jingmut ruh ba namar ba ka shnong Khonglah ka don haka lynti ban leit sha Kudengrim kaba dei kawei na ki jaka jngoh kai pyrthei kaba pawkhmat mynta, donkam ba kin don kiba sdang da ki dukan jingbam tynrai baki nongsuwari ki ïoh mad jingbam tynrai.
Bad kumba ïohi ki jingbam tynrai ki don kyrhai ha kane ka shnong.
Kiwei pat kiba la kren ha kane ka jingïalang ki dei ka kong Coriniki Slong kaba kren naka liang jong ka SURE.Ka Ophis jong ka Additional Deputy Commissioner I/c Sub-Divisional Officer (Supply), Amlarem Sub-Division ka la pynbna paidbah ba la pynkylla ia ka dor jong ka Umphniang sharak (SK Oil).
Ka dor dielang na Jowai Rs.22.75 shi liter (SK Oil Agency Price, Jowai Rs.17.40, SK OIL Sub-Agency, Transportation Charges-Rs.2.00 per liter Godown/Labour Charges-Rs.1.85 per liter Profit Margin= Rs.1.50 per liter).
Ka dor dielang ha Amlarem Rs.24.75 shi liter (SK Oil Agency Price, Amlarem-Rs.22.75, Transportation Charges- Rs.1.00 per liter Profit Margin-Rs.1.00 per liter) Ia kine ki dor thymmai la pyntrei kam naduh ka 1st June 2020.
Ki nongrep bad ki samla ha Jaintia kila duh ïaka kabu jong ka Rural Self Employment Training Institutes (RSETI) kaba ki dei ban ïoh na ka daw jong ka jingleh bymsuidniew jong ka United Bank of India, Jowai.
Ki RSETI ki dei ki jaka ai jinghikai kiba dei ban seng ha kawei pa kawei ka distrik jong ka ri bad kine ki la ïarap shikatdei eh ïa briew ha kita ki jaka.
Kaba sngewsih pat ka long ba ki nongrep bad ki samla haki distrik ha Jaintia ki duh noh ïa kane ka kabu.
Ïa kine ki jaka ar training dei ban shna bad pyntreikam da ki Bank bala jied na ka bynta kata ka distrik.
Ka sorkar kmie kan ai ka jingïarap ïaka bank ka pisa kaba shisien ïarap kaba lah ban kot haduh shi klur tyngka.
Kane ka pisa ka dei na ka bynta ban shna ki ïng kiba kynthup ïa ki kamra ai jinghikai, ki kamra trei, ki jaka sah bad kiwei pat ki jingdonkam.
Ka jingïarap ka kynthup ruh na ka bynta ban pynïaid ïaka kam bad kine ki RSETI kin hap ban ai jinghikai 30-40 tylli ki jait training ha ka shisnem.
Ka jingthmu ba kongsan jong kine ki training ka dei naka bynta ki samla nongkyndong bym pat ïohkam bad kaba ym hap siew pisa lait noh tang ka bai kali.
Ka por jong ki training ki ïapher kawei na kawei pat.
Ki don kiba tang shitaïew bad ki don pat ruh kiba haduh hynriew taïew.
Ki jait training ki lah ban dei ha ki kamrep kam riang, ka jingpynmih ïaki mar ki mata, ka jingshna pynbha ïa kaba la sniew, ka kam khapsñiuh bad pynbhabriew, ka kam shonkot da ki korputar bad ki kam ba kyrpang naka bynta ki kynthei.
Lah ruh ban ai jinghikai kiwei pat ki kam kum kaba shna ïng, ki kam ban trei haki hotel ne ki aspata bad kiwei pat katkum ka jingdawa jong ka jaka.
Kawei pat ka jingïarap jong kane ka training ka dei ka jingkyrshan pisa daka ram ïa kiba la dep shah hikai ba kin seng la ki jong ki kam lajong.
Hadien bala dep ïa ki training ki samla kin ïoh ruh ïaka syrnod bad kane kan ïarap ruh ban ïoh ïaka ram naki bank.
Kawei ka RSETI ka don ha Umran ha Ribhoi distrik ïa kaba la pynïaid da ka State Bank jong India bad kane kajuh ka bank kala sdang sa kawei haka West Garo hills.
Kawei pat ka RSETI ka don ha Mylliem East Khasi hills ïa kaba la pynïaid da ka Punjab National Bank, hynrei kiwei pat ki distrik kim pat don RSETI.Ha West Jaintia Hills ïa ka kam ban sdang ïa ka RSETI ha kane ka distrik la bynshet haka United Bank jong ka India, Jowai, hynrei haduh mynta ka bank kam pat leh eiei halor kane.
Ka seng Jaintia Students’s Movement (Western Region) haka shithi sha ka u Branch Manager jong ka UBI, Jowai, kala dawa na kane ka bank ban pyntreikam noh ia kane ka institute naka bynta ka jingmyntoi ki samla nongkyndong jong ka distrik.
Ka Synjuk Nongsynshar Shnong Ri Bhoi Mihngi ban tem iaka jingpur bad jingiabit khlam jingpang COVID-19, kaba tang ha Ri Bhoi ki don haduh 31 ngut kiba la bit ia kane ka jingpang kala shim iaka rai kaba tyngeh ban pynshitom ia kiba leh pyrshah iaka jingbthah jong ka sorkar ban iakhun pyrshah bad ban iada na ka khlam.
Ka Synjuk Nongsynshar Shnong Ri Bhoi Mihngi kala pynlong jingialang ka 16 th July 2020 ha CHC Bhoirymbong ha ka jingiadonlang u Bah George B Lyngdoh MLA Umroi Constituency, Bah Rangkynsai Kharbuki MDC Umroi Constituency, Bah R Kharbihkhiew MCS, Block Development Officer C&RD Block Bhoirymbong, i Medical Officer Incharge CHC Bhoirymbong, Officer Incharge Umroi PIC, Khapmara-Bhoirymbong, ki dkhot ka synjuk bad kiwei de ki Rangbah Shnong bad ki Riew Rangbah ka Shnong Lumdaitkhla, Hadien ka jingiathir sani bha halor kumno ban tem iaka jingpur ka jingpang khlam ha Ri Bhoi kila shim ia kine ki rai harum: Naduh ka 21 st July, 2020, ka area Ri Bhoi Mihngi  kan pyntreikam pura ia ki ain jong ka jylla bad ka Ri ban pynshitom bad fine ia kiba pynkhein ain ha kane ka por jong ka Khlam (Pandemic) Covid19, hapoh ka Epidemic Act 1897, IPC188, Covid19 Regulation Act bad Natural Disaster Act.
Kino kino kiba pynkhein ia kitei ki kyndon ain yn pynshitom bad ngat ha ka fine, kumta la rai ruh ba ki Rangbah Shnong, Ki Officer, Ki Nongmihkhmat kin ym iarap ia uno uno uba pynkhein ain ha kum kane ka por.
La ailad ruh ia ki Shnong ba kin buh ki kyndon Shnong jingpynshitom ia kiba pynkhein ia ki kyndon ain jong ka shnong kiba iadei bad ka jingiada na kane ka jingpang.
Baroh ki shnong kin pynbna paidbah sha baroh ban bud ia ki jinghikai jingkylla ha ka rukom im (Behavioural change Management) ban iada ia ka jingpang Covid19, da kaba pynkynmaw ia ki lai dak S.M.S kaba mut: S- Social Distancing (ban ia jngai iwei ia iwei) ban lait jing ia bit jingpang M- Mask (Ban deng mask haba mih na la ing bad deng ha ka rukom  ba dei ba kah ia ka Shyntur bad ka Khmut) S- Soap/Sanitizer (Ban sait barabor ia ka kti da ka Um bad Sabon lane sanitizer) Baroh ki dukan ha ki Shnong, kidei ban don jaka saitkti bad sabon, lane buh sanitizer, Ym shah banshong palat sawngut ha dukan, Ki Nongdie dukan baroh ki dei ban deng mask ban kim dei ban ai tiar ne marbam ia ki nongthied ki bym deng mask.
Ki dukan baroh ha byepass kim dei ban shah rung ia ki driver ne nongshong kali ba iaid na Assam lyngba ka Meghalaya sha Assam biang (Transit vehicle), ia ki driver ne nongbud kali kiba wan buh marbam ha ka thain ki dukan kin die jingbam da kaba shu song bad ai na jingkhang , ym dei ban shah ia ki ban shong bam ha dukan.
Ba baroh ki shnong kin khang ia ki paidbah ban leit iew Bhoirymbong lane Shillong lada kam dei ka jingdonkam ba kyrpang, ngi pynshlur ban leit sha kitei ki jaka tang lada donkam eh ban leit na ki daw bym lah kiar.
Baroh ki nongshim dawai sha ki PHC, CHC kidei ban leit da kaba bud ryntih ia ka jingpyniaid ki jaka sumar bad ban iai deng mask haba wan shah sumar ne shim dawai.
Ki Shnong baroh ki dei ban iatreilang bad ka rai ka Dorbar Shnong Lumdaitkhla halor ka jingpynbeit jong ka Dorbar ia ka iaid ka ieng bad ka iew ka hat ha Iew Bhoirymbong hapoh u pud synshar jong ka Dorbar Lumdaitkhla.
Baroh ki Shnong bad ki Nongshong shnong kim dei ban ibein lane iehnoh khlem jingiarap lada don ka ing ka sem kaba ngat ha kane ka jingpang.
Baroh ki shnong kin iarap, bad treilang bad ki bor pyniaid ha ki ba bun rukom.
Ban khang ia ki tymmen ba la palat 60 snem shaneng bad ki khyllung hapoh 10 snem ban leit sha ki jaka paidbah.
Ban sumar khuid ialade, ka ing ka sem, ka shnong ka thaw, ban kiar na ka jingbam ba pyntlor ia ka bormet khnang ban lait na ka jing ioh kem pang ha kum kane ka por.
Ba baroh ki shnong, ki khang shwa ia ki kam khawai sngewbha, lane ban khang ia kiba wan khwai dohkha ne shangkai na kiwei ki district ne ki jaka ba jngai.
Yn shah tang ha ki kam essential duty ne ki kam bymlah kiar.
Kino kino ki shnong kiba la phah sah Quanrantine ia ki Khynnah na shnong jongphi ha Mynken Higher Secondary School ha kine ki sngi bala dep Ki Rangbah Shnong jong kitei ki shnong kin sngewbha ban iarap naka Fund CCMC jongphi sha ka CCMC jong ka Lumsohpieng ynda phi la ioh fund ban iarap ia ki jinglut baroh bala nang pynlut ka CCMC Lumsohpieng.
Phi lah ban siew ia kane sha Office U Block Development Officer (BDO) Bhoirymbong bad naka Office kan sa pynpoi ia ka pisa sha ka CCMC Lumsohpieng.
Ban kyntu ia ki Nongshong Shnong baroh ba don Smart phone ban Download na Playstore ia ka Mobile App “Behavioral Change Management" bala pynmih da ka Sorkar Meghalaya ban ioh ki jinghikai ba bun halor ka jingiada naka jingpang Covid19.
Ka Sorkar Jylla lyngba Commissioner & Secretary, Government of Meghalaya, Health & Family Welfare Department, Sampath Kumar, IAS haka 14 tarik u Naitung kala pynmih ka kyndon iaka por ban deng bad law iaka mask ban iada naka khlam COVID-19.
Katkum ka kyndon bala bthah da ka tnad ka koit ka khiah ki don lai tylli kiba la rikomen ba ngi dei ban leh bad kim dei kiba shitom ban leh ban iada naka jingpur ka khlam COVID-19.
Kine harum ki dei kita kiba la rikomen ka tnad ka koit ka khiah: Ban deng iaka mask.
Dei ban sait khuid iaka kti bun bun sien da ka um bad ka sabon lane da kaba pyndonkam da ka dawai sait kti sanitizer.
Ban ieng bad shong kham pajih kata haduh 6 phut ha ki jaka paidbah.
Kine lai tylli kim mat ki dei ba baroh na ngi, ngi lah ban leh, hynrei katkum ka hukum jong ka sorkar lap ba kiba bun hi ki paidbah kim bud ia kine ki jingbthah kaba lah ban wanrah iaka jingpur ka khlam COVID-19.
Ka Sorkar kala ai bor ia u Executive Magistrate bad u Pulit ophisar ban dain kuna ia kiba pynkhein aiñ haduh T.500 haka sien kaba nyngkong ia kino kino kiba pynkhein iaka kyndon bala bthah ka tnad ka koit ka khiah.
Ka jingdain kuna kalong naka bynta ban pynbeit iaka jinglong jong ngi ki briew, namar ba u/ka uno uno u lah ban long u nongrah iaka khlam.
Iaka mask dei ban deng da baroh marsien mih nala iing.
U/ka briew ba don ka jyrhoh bad kiba don jingshit wat la ki don hapoh iing ruh ki dei ban deng iaka mask.
Baroh ki briew kiba la palat 2 snem ka rta shaneng ki dei ban deng mask haki jaka paidbah bad ha ki jaka bun briew kaba ym dei naka longiing jong ki bad ha ki jaka ba shitom ban bud iaka kyndon social distancing ne ban ieng bad shong kham pajih.
Ka jingdeng iaki mask ka dei salonsar ia baroh ha ki jaka paidbah ha ki jingialang kumjuh ha ki iew ki hat.
Ia ki mask dei ban deng, wat ha ki iing kiba rung ki mih bha ki briew, taxi, bus, dukan, ki jaka ialehkai, ophis bad kiwei kiwei ki jaka kiba iaid ieng ne pyndonkam paidbah.
Dei ban tap bha iaka ktien, khmut haba jyrhoh ne synriah.
Pyndonkam da ka jain rumal ne da ki tissue.
Hynrei ki don pat ki khep ba ka jingdeng iaki mask ka wit ne pynthud bad khamtam da ki bun bun kynta, hynrei lada lah ban bud ia kine ki kyndon harum lah ban weng ne law iaka mask.
Ki Por ba lah ban weng ne law iaka mask: Haba u briew u don marwei haka jingiaid lynti haka kali (U/Ka Nongniah) ki lah ban weng iaka mask haba niah kali, hynrei lada sangeh ban iakren briew ne mih naka kali mar mar hap ban deng iaka mask.
Haba leit jingleit na ka juh ka longing lane ban leit sha ophis haka juh ka kali bad don napdeng kiba weng iaka mask, war la ki iajan ruh kim pynkhien iaka kyndon hapoh kali namar ba ki tip ruh iano ki ia kynduh.
U/ka  nongshong dukan haba shong marwei u lah ban law iaka mask haba ym don nongthied nongpet, hynrei mar sien wan ki nongthied ki nongdie dukan ki dei ban deng iaka mask.
Haba iaid lynti haka surok kaba kynjah briew ne ba duba briew kaba jngai na ki briew uno uno u lah ban weng iaka mask, hynrei lada bun briew bad ym lah ban kiar ia ki briew dei ban deng iaka mask.
Ha ki jaka trei ruh dei ban deng iaki mask khamtam haba shong bad ki briew bym ithuh, hynrei lah ban weng iaka mask haba shong bad ki para ba iatreilang da kaba shong kham pajih.
Staising Kharbteng July 17, 2020 Ka jingwad bniah da ki nonglum jingtip shaphang u Syiem Tirot Sing u Syiem ka Hima Nongkhlaw kaba la rung ruh ha ki jaka pule kum kawei na ki lynnong  ka iathuh ba u la long Syiem ha ki snem 1814 eiei haduh ba un da shah kem ha ki bor sorkar phareng ha u snem 1833  ba kumno utei u Syiem laitluid ba khatduh ki Khasi u kyntait mardor ia ki jingtyrwa kiba bun jait jong ka bor synshar ki phareng kiba lehse kiba tlot ka nongrim kin nym lah ban khlem jawdud ban kyntait ia ki jingmyntoi shimet kiba bun.
Dei ha ka por ka jingsynshar jong u ba u agent ka sorkar phareng u David Scott ha Assam  u la kwah ban pyniasoh ia ka rithor Assam bad rithor Sylhet da kaba pan jingbit na u Syiem Tirot Sing ban shna surok ka ban iaid lyngba ka Nongkhlaw.
U Syiem Tirot Sing um shym la shim ia ka rai tang marwei hynrei u la khot ia ka dorbar kaba long ka nongmuna ba khraw ba ki nongsynshar jong ngi ha ki shnong ki thaw bad ki it ki hima ha kine ki sngi ruh  ki dei ban bud ia katei ka sienjam haba shim ia kano kano ka rai ym ban rai tang marwei ne ar, lai ngut.
Haba ka  dorbar ka la  mynjur , la  shah ia  ki phareng ban shna ia ka surok lyngba ka jingiateh kular bad u David Scott ha u snem 1826.
Ki phareng ruh ki la trei bad haba la dep ban shna, tang katto katne por pat ki la iuhroit ia ka mon uba bun balang bad thombor ia ka hok ki kynthei.
Dei halor katei ka jingjia ba la khih puk ka jingbitar u Syiem bad ka Hima wat hapdeng ka jingujor sha ki bor ba halor kam shym sangeh satia ba sa sdang ka jingiakhun pyrshah ia ki Phareng ha u snem 1829.
Ha kane ka jingiakhun pyrshah ia ka sorkar phareng ym tang ki rangbah hynrei ki kynthei ruh kum ka Phan Nonglait ki la don ka bynta kaba khraw ban iarap ia ki rangbah.
Ai ba ka Phan Nonglait kan long ka nuksa ia kiwei ruh ki kynthei ne longkmie ha kine ki sngi ba mynta.
Ka jingiakhun ka la pynshaiong ia ki phareng kiba khein sting ia ka iktiar u paidbah ka jaidbynriew Khasi.
Hadien ka jingkhlad noh u David Scott ha ka snem 1831 u Lord Robertson u la shimti ia ka kam jong u ha Assam bad kut jingmut ban pynkut noh ia kane ka jingialeh kaba suhsat.
Ha  kaba khatduh u Tirot Sing um lah ban iakhun pyrshah ia ka iktiar ba khlain bor ki phareng  u la phet rieh  sha ki jaka rieh bapher bapher.
Hapdeng ki jingpyrshang kiba bun kiba ki phareng ki la tyrwa ia u Tirot Sing bad ki Myntri jong u da ki jingtyrwa kiba sngewbynnud ban kyntait kim jop satia, hynrei da ki buit shukor ban ia kren iasuk la kem ia u Tirot Sing ha ka 13tarik u Kyllalyngkot, 1833  haba u mih na jaka rieh bad rai ban  pynryngkang  ia u sha Tenasserim hynrei ka sorkar Bengal ka la pynkylla ia ka rai u political agent bad la phah sha  Dhaka haduh ba un da khlad ha ka 17tarik u Naitung 1835.
Haba u don hapoh iing byndi la tyrwa ia u Tirot Sing ban leit phai biang sha ka Hima ban shong ha ka khet Syiem hapoh ka jingpyniaid ka sorkar phareng  la iathuh ba u la kyntait mardor ia kata ha ryngkat ki kyntien ba u ong: " Kham lah kaba iap kum u paidkar ban ia ka ban im  kum u Syiem mraw “.
Kumjuh ha shuwa ba un iap u la ong ha uwei na ki koidi ba dei na ki thain Jaintia Hills: “Ynda phi leit phai sha la ka Ri iathuh ia ki para Ri  jong nga ba u Tirot Sing u iap kum u Syiem".
Kane ka jingkyntait jong u Syiem Tirot Sing ia ka jingtyrwa jong ka sorkar phareng ka pyni ba um dei uba rhah bor ne sbai rupa hynrei uba ieng ha la ka nongrim khlem ngop satia ha ki jingshah pynthame Haba phaidien ia ka jingiakhun u Syiem Tirot Sing, uwei na ki rangbah shipai ki phareng uba la ialeh ia u Tirot Sing u la ong, “Lada baroh ki Syiem Khasi ki la  iasoh lang ha kane ka jingialeh kaba la long kylleng ka ri, kaba la sdang na ka jingpyniap ha Nongkhlaw, kan jin da la long kaba eh ia ka Ri lum Khasi “.
Kane ka mat ka phalang lehse ia ka jingdonkam jong ka jingiatylli jong  ka Jaidbynriew naduh ki nongialam bad ki dkhot ka jaidbynriew ha baroh ki liang da kaba ngi ioh jingsneng ia kaei kaba la jia ha ki por ba la leit noh khnang ba ngin ioh ban kheit ia ki jingthrang jong ngi kum ka jaidbynriew.
Ai ba ka jingkynmaw burom ia ka lyngkhuh sngi iap ba 185 une u Syiem laitluid ba khatduh ki Khasi uba la pynsahnam ialade ha une u snem 2020 kan ai ha ngi ia ka  jinghikai ba ngi dei ban rat dyngkhong ia ka mynsiem rhah bor ne sbai rupa  ban myntoi shimet hynrei ban bud ia ka nuksa jong u Syiem Tirot Sing bad ki nongbud jong u ban ieng ha ka nongrim jong ka hok bad jingshisha  khnang  ba ki bor ba la laiphew jait kin nym ioh ban shim kabu ban pynngop ia ngi da ka jingpyrkhat myntoi shimet khnang ba ka lawei ki khun ki kti ki para pyrsa jong ngi kan long kaba shngain ha ki pateng ban wan.
Ka long ruh kaba donkam ban pynbeit ia kino kino ki jingduna ne jingbakla ba lah  ban don naduh ki spah snem ba la leit haduh kine ki sngi khlem da donkam ban kdew kti ne kynnoh pyrshah iano iano khnang ba ngin lait na ki jingtynjuh kiba bun jait ha ki por ban dang wan.
Ai ba ki jingduna kiba lah ban don ha ki por ba la leit kin ai jingstad bad long ka jinghikai ia ngi baroh lang ban pynwandur ia kita khlem da don kano kano ka jingkwah burom hapdeng jong ngi.
Ka Village COVID-19 Management Committee, jong ka shnong Ialong, West Jaintia Hills kala kyntu ia baroh ki paidbah kiba wan shapoh shnong Ialong ban deng iaki mask haba wan bad pyndep ia kino kino ki jingdonkam jong ki hapoh shnong Ialong.
U Ma Bishar Shylla, Waheh Shnong Ialong ula ong ba ki dang bun ki briew kiba leh pyrshah iaka jingbthah jong ka sorkar bad khlem kino kino ki jingiada ne deng iaki mask ki wan shapoh shnong poh thaw bad nakaliang ka shnong bad ka COVID-19 management committee ngi pyrshah jur ia kane.
Ula ong ba nangne shakhmat ba kino kino ki briew kiba wan donkam shapoh shnong Ialong lada kim deng ia ki mask, ka bha ia ki ba kin nym wan shapoh shnong bad la mana ruh iaki briew kiba wankai khlem kino kino ki kam shapoh shnong ha kum kane ka por ba jur ka jingsaphriang ka khlam COVID.Ula pyntip ruh ba ha kaba iadei bad ki rawon kiba leit khwai ha Wah Myntdu ka bor shnong kala rai ban shah tang haka por 6 baje mynstep haduh 6 baje janmiet bad la kyntu ia baroh ki nongleit khwai bad bud ryntih iaka jingbthah jong ka sorkar bad ban deng iaki mask bad iada ialade bad iakiwei na ka jingiabit khlam.
Shuh shuh ha kaba iadei bad ka jingwan kai pyngngad sha ka park bad ki jaka jngohkai ka shnong ruh ym pat shah ia kino kino ban wan bad la kyntu ia baroh ban iatreilang bad ka bor shnong.
Ka Jaintia Students’ Movement (JSM), Jaintia Students’ Union (JSU) bad ka All Hynniewtrep Peoples United Front (AHPUF) kila pynrem jur iaka jingshah pyniap ka longkmie ha Mihmyntdu, West Jaintia Hills District kaba u lok jong ka uba shah suba donkti ruh ula phet rieh na ka bor jong ka ain.
Kane ka jingjia shah pyniap ka longkmie kala jia haka step 13 tarik une u bnai ha Nein Shnong, Mihmyntdu.
Kane ka longkmie ka dei kaba la tip kyrteng kum ka Nimai Phawa.
Ka jingiap kane ka longkmie ka don kaei kaei sha lyndet bad suba jur ba u lok jong ka u Fortunate Pala hadien ba ula pyniap iaka lok, ban burieh iaka kam sniew jong u, ula sdien iaka ha u tyllai phasi ha kamra shet ja bad ula thmu ruh ban pyniap ia u khun baheh jong kane ka longkmie ha wah kham pajih na ka iing jong ki ha Jowai Bypass, hynrei une u khynnah ula lait im bad ioh ban iathuh lut kaei kaba la jia ia u bad iaka kmie jong ha u ha kiba haiing.
Ka JSM bad ka JSU kum ka dak ban ban sngewlem ia kane ka longiing jong kane ka longkmie kila leit ban sngewlem sha ka iing jong ka Nimai Phawa.
Ka JSU kala synniang da ka pisa bad kja JSM pat kala synniang da ki mar bam.
Kine ki lai seng ka JSM, JSU bad ka AHPUF kila pynrem jur halor kane ka jingjia bad dawa na ka bor jong ka ain ban thwet ia une u Fortunate uba la phet rieh na ka bor jong ka ain naduh katei ka sngi kaba jia bad dawa ban pynshitom ia u katkum ki kyndon jong ka ain.
Ka Executive Committee jong ka Jaintia Hills Autonomous District Council (JHADC) ka la bthah baroh ki Waheh Shnong na East bad West Jaintia Hills District ban iatreilang bad ka konsil ban khanglad iaka jingtreikam beain ki bar jylla hapoh u pud u ang jong ka konsil.
Katkum ka jingpynbna kaba la pynmih ka Kong E Shylla, Deputy Secretary, Executive Committee, JHADC kala ong “Ka Executive Committee kala bthah ia baroh ki Waheh Shnong ba kidei ban iatreilang bad ka ophis District Council na ka bynta ban pyrkhing iaki bar Jylla katkum ka Jaintia Hills Autonomous District (Trading by non-tribal) Regulation (Act) 2011 bad ka Jaintia Hills Autonomous District bad (Trading by non-tribal) 2015 na ka bynta kito ki bar Jylla ba wan khaii bad bylla sngi khlem ka trading license bad non-tribal Employees Service.
Ka EC kala bthah iaki Waheh Shnong ban buh jingkhien ia ki dukan bad ki nongtrei bar jylla bad ban phah kyrteng iaki bar jylla ba don haki shnong sha ophis jong ka Council khnang ba ophis kan ioh leh kaba donkam.
Ki waheh Shnong kim dei ban ai N.O.C klumar naka bynta ban khaii pateng hapoh u pud u sam ka shnong khlem da ioh jingshai naka Ophis District Council bad ba ki dei ban ai ka jingiarap ia ki briew jong ka Ophis ban pyntip lada don bad lap ia kino kino kiba leh Benami ha ki shnong jong ki bad ban kohnguh ia kane la jingbthah ba la pynmih daka District Council kat kum ka Jaintia Hills Autonomous Disurict Council Waheh Shnong Act, 2015.
".
Ka Sein Kur Dkhar kala pynkup burom ia u samla Ajay Dkhar uba la ioh rung haka kyrdan kaba 6 haka thup jong ka First Ten Positions haka eksam HSSLC naka Commerce Stream kaba la pynbna ka MBOSE dangshen.
Ki nongialam ka Sein Kur Dkhar kaba kynthup iaka tnad Wapung Circle, Seiñ Kur Dkhar na East bad West jaintia Hills mynta ka sngi kila hiar sha ka iing jong u Ajay Dkhar, u khun jong u ma Empor Dkhar, ha Mookhep, East Jaintia Hills District ban pynkup burom ia u da kaba ai iaki tiar sah kynmaw bad ka pisa T.15450/-.
Ha kane ka jingpynkup burom ki nongialam ka Kur Dkhar naduh u ma Shaniahskhem Dkhar, President, Seiñ Kur Dkhar Jaiñtia Hills, Wapung Circle, u Justine Dkhar, Ex.MLA, Adviser, Seiñ Kur Dkhar Jaiñtia Hills, EJHD, u Teras Dkhar, President, Seiñ Kur Dkhar Jaiñtia Hills, EJHD, u Mr.Harvis Dkhar, President, Seiñ Kur Dkhar Jaiñtia Hills, WJHD, u Hamjhan Dkhar, Genl.
Secretary, Seiñ Kur Dkhar Jaiñtia Hills, Central Body kila ai jingkren ban kitbok kitrwiang ia une u samla ban u nang trei shitom shitom haka pule ka puthi ka jong u ban jop haka jingim.
Ia ka jingialang la pyniaid da u M H Dkhar, Adviser, Seiñ Kur Dkhar Jaiñtia Hills, Wapung Circle.
Baroh ki nongialam ka Kur Dkhar kila pynpaw ka jingiaroh ia u Ajay Dkhar uba ka jingduk kam lah ban khanglad ia u ban jop bad ban poi sha kane ka thong.
Kila pynpaw ba kane ka jingwan jong u Ajay haka kyrdan kaba 6 haka top ten jong ka MBOSE kala wanrah burom ym tang ia ka iing ka sem jong u, ia ka shnong Mookhep, ia ka school ba u pule, hynrei iaka kur bad ka District East Jaintia Hills Baroh kawei.
Ki nongtrei jong ka Jaintia Hills Autonomous District Council (JHADC) haka sngi Balang kila rai ban sangeh treikam khlem buh por hadien ba ka Executive Committee ha JHADC kaba ialam u ma Thombor Shiwat kum Chief Executive Member kam lah ban siew iaka tulop jong ki mynta ka 7 bnai lynter naduh u bnai Nohprah 2019.
“Ngi la rai ban sdang iaka jingiakhih naduh lashai ka sngi 16 tarik u Naitung tad haduh bala ioh iaka tulop kaba ngi dei hok ban ioh," ong u Johnson Pohrmen President jong ka Jaintia Hills Autonomous District Council Staff Association (JHADCSA).
“U CEM u kut tang haka jingkular ba un pyrshang un pyrshang ban ai tulop, katba haduh mynta ngim pat ioh satia iaka tulop haduh 7 bnai kaba la buh jingeh ia ngi ban pyndap iaka jingdonkam ha iing ha sem nalor ban siew iaki bai skul jong ki khun ki kti jong ngi.
Ngim don jingshaniah shuh ia kane ka EC namar ba ka shu khlei tang iaka juban lak kumba kan ai noh iaka tulop jong ngi haba ka khot iakren ia ngi, katba ka kam pat da kumwei," ong shuh shuh u ma Johnson bad ula bynrap ruh ba u CEM ha u bnai Rymphang ula kren kob ba lada um lah ban pynioh iaka tulop jong ki nongtrei ka konsil dalade un hiar na ka shuki CEM.Ula ong ruh ba executive committee kaba ialam u ma Thombor Shiwat marsien bna ba kin iakhih noh lashai ka sngi ula pyllait shibnai ka tulop mynta ka sngi.
Kumban shu pynkynmaw ba ha u bnai Jymmang 13 tarik, u CEM ma Thombor Shiwat bad u Deputy CEM Lasky Rymbai haka jingialang bad u Chief Minister Conrad K Sangma, uba bat iaka tnad Finance bad Mining & Geology kila kyrpad ia u ban pyllait iaka bhah naduh u snem 2008-2019 kaba la kot haduh 94.40.
Kila byrthen ruh ban ujor sha ka iing bishar ba kan tuklar lada ka sorkar kam pyllait iaka bhah jong ka konsil, hynrei kane ka kam kala shu kut tang haka ktien.
U Bah Mutshwa Thabah ula shah jied kum u Waheh Shnong jong ka Shnong Sohphoh na ka bynta ka samoi treikam u snem 2020-22.
Kane ka jingjied nongkitkam thymmai kala long haka 4 tarik u Naitung 2020.
Ia kam symbud Waheh Shnong la jied ia u Kishon Kharsahnoh, u Bah Jameris Suting kum Chairman, u Bah Rison Talang-Vice-Chairman, Bah Foster Kharsahnoh-Secretary, Bah Phristar Suting-Asst secretary bad u bah Teibor Suting-Treasurer.
La thung ruh kumba 20 ngut ki Executive member ki ba kynthup ia ki rangbah, longkmie bad ki samla kiba la pynskhem haka 11 tarik une u bnai.
Ha kane ka jingjied waheh shnong la iadonlang u Dolloi ka Elaka Nartiang u ma H Dhar uba la pyniaid iaka jingiajied nongkitkam.
La wan ban shimbynta da baroh ki longiing jong ki nongshnong shnong.
Ka Jaintia Students’ Union (JSU) kala pynthymmai iaki nongkitkam jong ka Mynsngat Unit bad Jowai Circle.
U General Secretary JSU Central Body, u Jersom Shylla haka jingiadonlang u Publicity Secretary ka Central Body u Tricky Mukhim ula pynskhem iaki nongkitkam hynnin ka sngi ba Ar bad mynta ka sngi Balang.
Ki nongkitkam ba thymmai ka JSU Jowai Circle: President-Aplang Lamare Vice President-Wansalan Patwet General Secretary-Shemphang Shylla Assistant General Secretary-Bawankynsai Sariang Finance Secretary-Donkupar Sukhliañ Publicity Secretary-Mebantei Salahe Organising Secretary-Diophris Dkhar Assistant Organising Secretary-Heibormi Lyngdoh Sports Secretary-Winchestar Salahe Education Secretary-Nathaniel Dkhar Cultural secretary-Clifford Shylla kynthup ruh ia ki hynniew ngut ki dkhot.
Ki Nongkitkam ka Mynsngat Unit: President-Nehlang Surong Vice President-Teibor Pyrtuh General Secretary-Phonelang Surong Asst General Secretary-Iolangki Satein Finance Secretary-Dimos Pakma Publicity Secretary-Sampher Ksoo Organising Secretary-Wailad Phalangki Sports Secretary-Knerlang Nongrum Education Secretary-Ritchel Pyrtuh La jied ruh 4 ngut ki dkhot.
Ka Meghalaya People United Front-East Jaintia Hills District (MPUF-EJHD) kala dawa na ka Jaintia Hills Autonomous District Council (JHADC) ban pyndam ia ka NOC ki lai tylli ki kharkhana sain rnga dewiong ha Elaka Rymbai bad Sutnga ha East Jaintia Hills District.
U Michal Chyrmang ula ong ba ka jingwan kine ki kharkhana sain rang dewiong kan nym wanrah kano kano ka jingmyntoi, hynrei tang ka jingpynjaboh iaka sawdong sawkun ka mariang.
Kine ki kharkhana ki don 2 tylli sha ka tahin Soo Kilo ba kawei ha Wah Deinling, Elaka Rymbai Dangshen ka ki paidbah jong ka Elaka Rymbai na ka shnong Umsatai, Ladwahwapung, Deinsatlang, Pynurkba bad ki sengbhalang ba kynthup iaka SBYWA, JSM, JYF bad ka NEIF kila thaw da ka JAF ban pyrshah iaka kharkhana sain rnga dewiong ha ha Wah Deinling, Elaka Rymbai.
U Nongialam ka MPUF Michal Chyrmang ula ong “Kine ki kharkhna sain rnga dewiong kim nym lah ban wanrah jingmyntoi iaka konsil ne ka sorkar, hynrei kin shu pynjulor iaka mariang bad ki um ki wah.
Ngi dawa na ka district konsil ban pyndam mardor iaki NOC jong kine ki kharkhana sain rnga dewiong ban iada iaka mariang.
" Ula ai nuksa ruh iaki 9 tylli ki kharkhana dewbilat ha East Jaintia Hills kiba wat ka konsil ruh kam ioh jingmyntoi bad haba iadei bad ki lad iohkam iohjam ki paid nongshong shnong ka thain kam long katkum ka jingkiakut bad ki kharkhana bad kiba bun ki kam la trei da ki bar jylla.
Ka Khasi Students’ Union (KSU) kala thaw iaka tnad treikam kaba thymmai jong ka kaba la tip kum ka KSU Thadlaskein Unit haka sngi Nyngkong.
Ha kane ka jingthaw ia kane ka tnad la iadonlang u SS Niangtia u dkhot jong ka CEC-KSU uba la pynskhem iaki nongkitkam ka tnad bad iaka jingialang la pyniaid da u Leningrad Tariang Organising Secy ka KSU JHDU.Haka sngi Saitjain ka taiew kaba la dep ka KSU kala thaw iaka Madur bad ka Nongbah unit.
Ki nongkitkam ka KSU Thadlaskein Unit: President: Conard Roengent Sana Vice President: Rulingbyfast Challam General Secretary: Sendmisa-oo Phawa Assistant General Secretary: Dayoo Pale Sport Secretary: Riburom Jat Finance Secretary: Easterwell Kharsyntiew Education Secretary: Bester Bang Publicity Secretary: Kamni Phawa Assistant Publicity Secretary: Rimiki Kharsyntiew Organising Secretary: Treki Bang.
La jied 6 ngut ki dkhot kynthup ia u nongaibuit.
Kiwei kiwei kiba iadonlang ha ka jingthaw iaka KSU Thadlaskein Unit ki kynthup ia u Ohibait Dkhar president KSU Jaintia Hills, Venus Syngkon Adhoc President ka KSU Moodymmai Unit, Eugene Hinge General Secretary ka KSU Nangbah Unit,  Estar  Ryngkhlem President Madur Unit bad u Shaniah Shkem Dkhar Assistant Finance Secretary KSU JHDU.Ka Hynniewtrep National Youth Front (HNYF) East Jaintia Zone ban pyniar iaka jingtreikam jong kala thaw iaka HNYF Ladrymbai unit haka sngi Nyngkong.
U Shem Rymbai u nongialam barim ka HNYF East Jaintia Zone bad u Marshal Sungoh organising secretary HNYF kila iadonlang ha kane ka jingialang thaw tnad thymmai ka HNYF.U president HNYF East Jaintia Zone Julius Nongtdu bad u Lamsuk Langstang president ka HNYF Jaintia Hills kila pynskhem iaki dkhot bad nongialam ka Ladrymbai unit.
Ki nongkitkam jong ka HNYF Ladrymbai Unit: President- Jrem Surong Vice-president- Formi Dkhar General Secretary- Risut Shylla Assistant secretary- Justin Phawa Education secretary- Robin Shylla Sport secretary- Daniel Nongrum Publicity secretary- Bung Lathong Organising secretary- IainehPasleiñ Office secretary- Sing Dhar Finance secretary- Ram Siangshai Art & Culture secretary- King Sumer Ki dkhot ki kynthup ia u Sei Langstang, Dominic Spuh, Blison Rymbai, RomeoLamin & EmladSuiam.
Ka Joint Action Forum (JAF) kaba kynthup iaka iaki saw tylli ki sengbhalang na East Jaintia Hills District, ka SBYWA, JSM, JYF, NEIF bad saw tylli ki shnong ka Umsatai, Ladwahwapung, Deinsatlang, Pynurkba kila rai ban mih shakhmat ban pyrshah iaka jingbuh iaka kharkhana sain rnga dewiong ha ha Wah Deinling, Elaka Rymbai.
Kane ka kharkhana sain rnga dewiong ka dei ka M/s Unique Industry Coke Factory, kala ioh iaka NOC ban shna iaka kharkhna na ka JHADC naduh u bnai Lber 3, 2020.
Ban pyrshah ia kane ka jingbuh ia kane ka kharkhana ka SBYWA, ka JSM bad ka JYF, NEIF kila wan haka juh ka miej ryngkat ka jingkyrshan ki saw shnong ban thaw iaka JAF ban mihshakhmat ban pyrshah iaka jingbuh ia kane ka kharkhana khlem ka jingtip u paidbah ka shnong Umsatai, Deinsatlang, Ladwahwapung bad ka shnong Pynurkba.
Ia ka JAF yn khlieh iaka da u Shnalad Rymbai kum u chairman uba longb ruh u President-JSM ER, Vice-Chairman-Skhembor Shadap-President SBYWA, Working Chairman-John Pala -President JYF EJHDU, Secreatry-Namphrangmi L Talang uba long u general secretary ka SBYWA bad Asst.Secretary ia u Desefirming Rymbai- Vice President NEIF-SEBR,.
Ki dkhot ka JAF ki kynthup iaki secretary shnong jong ki saw shnong bad nongialam bad dkhot sengbhalang.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Rashon na ka bynta u bnai July, 2020 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shi khlieh shi bnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shi ing shi bnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
U Deputy Commissioner, East Jaintia Hills District u la pyntip paidbah ba kino kino ki ba lah ioh ia ki token nombar shon dur Aadhaar no ka bynta u bnai October (Risaw), 2020 ki lah ban wan shon ha u bnai September (Nailur), 2020.
U DC ula ong ba kito ki ba ioh token ne kiba la buh tarik ban shongdur Aadhaar haka 1 tarik u October, 2020 ki lah ban wan ha ka 1 tarik u September, 2020 ban pyndep iaka jingpynrung kyrteng haka aadhaar.
Kane ka juh ka rukom kan long ia kiwei ruh kiba ioh token ban shongdur ha ki tarik ne ki sngi ba bud.
U Deputy Commissioner (Supply), East Jaintia Hills District u pynbna paidbah ba la pyllait ia u khaw u bym donkam ban siew eiei na ka skim PMGKAY na ka bynta u bnai August (Nailar), 2020 ha East Jaintia Hills District, Khliehriat.
Ka rukom sam ka long kumne,  ia u AAY yn sam 5 kg shi khlieh tang ia kito ki ba don ka Card Rashon AAY bad ia u PHH yn sam 5 kg shi khlieh tang ia kito ki ba don Card Rashon PHH.Kumta, la kyrpad  ia ki paidbah ba lada ki shem ba ia une u Khaw ba ki Dealer kim ai katkum ka kilo ba ki dei ban ioh lane ki pan pisa, ki dei ban ujor mar mar sha u Deputy Commissioner (Supply), East Jaintia Hills District khnang ban pynshitom ia ki kat kum ka ain ba la buh da ka Sorkar.
Hadien ka jingsar ka jingiap khlam sniang kaba suba ba dei na ka jingpang African Swine Fever (AFS) bad ka jingkhang ban rah sniang na shabar ka district bad na kiwei Jylla kala wanrah ka jingduna sniang bad kiew dor kaba la buh jingeh iaki nongkhaii sniang ha West Jaintia Hills District.
Ka seng ki nongdie doh sniang ha West Jaintia Hills District namar ka jingduna ka jingioh doh sniang bad rem dor kala rai ban pynkiew shwa ia ka dor doh sniang na ka T.320/- shi kilo sha ka 340/- shikilo tad haduh ba lah ban wanrah sniang na kiwei kiwei ki jaka.
Kane ka dor ba thymmai kan trei kam naduh ka 25 tarik, Nailar, 2020.
“Kane ka jingpynkiew dor iaka doh sniang kadei hadien bala ioh jingbit na u Deputy Commissioner ka West Jaintia Hills District," la ong u ma SB Ryngkhlem bad BN Ryngkhlem kiba long ki president bad secretary jong ka seng ki nongdie doh sniang.
Ka Lehniam Behdeiñkhlam ka Seiñraij Mukhla ka la poi sha ka sngi kaba ar mynta ka Sngi U Blei (Mulong).
Ki khun ka Seiñraij Mukhla mynta ka step kila mih dangstep nala iing ban leit pom iaki dienkhlam na khlaw na ka bynta ban pynieng haka madan slot masi ne Madan Ryngkaw haka sngi Musiang (24/08/2020).
Na ki lai tylli ki dieng khlam la wan pynpoi artylli ha madan slot masi, u wei uba khamrit ban pynieng ha Madan Tihkhyndaw ha Wahshnong bad uwei pat uba kham heh ban pynieng ha madan slot masi bad ia uwei pat u dieng khlam yn wanrah lashai ka sngi da ki khun ka Seiñraij naka shnong Umlangshor Mukhla hashwa ban pynieng iaki ha Madan Slot Masi kaba dei ka Madan Ryngkaw kaba don ha Mukhla Nongrim.
Hadien jingwanrah iaki dieng khlam na khlaw kan don ka jingialang pyrkhat kam kaba yn pyniaid da u Langdoh Niam ha ryngkat ki Waheh Sankur bad ki khun ka Seiñ Raij Mukhla bad ki riew Rangbah kiba la dep ban jied kyrpang da ka Seiñ Raij Mukhla.
Ïaka lehniam Behdeinkhlam ka Seinraij Mukhla ka la sdang naduh haka 22-08-2020 da kaba bud ryntih iaki hukum jong ka sorkar ban iajngai iwei na iwei ryngkat ka jingdeng iaki mask.
La sdang iaka lehniam da ka jingialang ki Waheh Sankur ha ryngkat ki khun ka Seiñraij Mukhla kaba la pyniaid da u Langdoh Niam ka Raij Mukhla ha ryngkat ka jingai jingmut ki Waheh Sankur.
Ka phang ba la iakren haka jingialang ka long ban jied iaki briew ne ki dkhot na ki dong bapher bapher mar mar 2 ngut na ka bynta ba kin pom iaki dienkhlam (khnong Blai) 2 Tylli ha Mukhla Nongrim bad uwei ha Umlanshor Mukhla.
Ha shwa ban jied iaki rangbah la ioh iaki jingsneng jingkraw naki Waheh Sankur, na u Sangot, Waheh Langdoh, Waheh Suna, Waheh Sari, u Maji Niam u Chutia, Waheh Khrong 3 ïung bad na u Wailadmiki Shylla MLA Jowai Constituency uba long ruh u khun ka Seiñ Raij Mukhla.
Kum shibynta ban ai mynsiem shuh shuh ia ki briew kiba mih shakhmat ban ai jingshakri ha ka ban iada na ka jingpur jong ka Khlam COVID-19 hapoh ka District West Jaintia Hills, ka Rotary Club Jowai haka 21 tarik Nailar da ka jingsngewkhia ka la shim ka sien jam ban pynkup burom ia ki Pulit jong ka West Jaintia Hills District bad iaka dorbar shnong jong ka Mihmyntdu.
Ia ki Pulit ka District la pynkup burom ha Conference Hall jong ka ophis u Superintendent of Police bad iaka Mihmyntdu la pynlong ka iing dorbar ka Mookynphad, Mihmyntdu.
Iaka jingialang pynkup burom ha conference hall jong ka ophis u SP la pyniaid da u Rtn.
S.K.Lato, MPHF President Rotary Club Jowai ha ryngkat ka jingiadonlang u Rtn.
Dr Kameswar Singh Elangbam, Assistant Governor Zone X RI District 3240.
La iadonlang Superintendent of  Police West Jaintia Hills BD Marak, Additional Superintendent of Police West Jaintia Hills u B Chetri, ki dkhot ka Rotary Club Jowai bad  Shillong bad kiwei ki  Officer ka Police Department.
U Rtn.
Dr.Kameswar Singh Elangbam haba kren kum u kongsan u la iaroh iaki Pulit kiba la trei shitom bad shimkhia shisha ban ai ka jingshakri ia ka imlang sahlang ha baroh ki liang khamtam ha kum Kane ka por ka saw ka sain ka jylla ba ka pyrthei shityllup ka don hapdeng ka jingialeh ban ban pyndkut iaka kynjri jingpur ka khlam COVID-19.
U la ong ruh ba dei hok iaphi baphin ia kane ka burom namar ka jinglenlade jongphi ban trei bad pyndep iala ka kamram khlem da shongthait.
U BD Marak, Superintendent of Police West Jaintia Hills haba kren u pynpaw ka jingsngew nguh ia ka Rotary Club Jowai kumjuh ia ki dkhot jong ka kiba ithuh ia ka jingtreikam jong ki pulit bad kane ka long ka burom ba khraw kaba ki ioh khlem poi pyrkhat.
Kum ban ai mynsien shuh shuh briew kiba trei haka tnad Pulit ba don hapoh ka District u la Ong, “Kynmaw ha kum kane ka por long kiba la pynkhreh shwa ialade khnang baphin lah ban ai pat ka jing skhakri ia kiwei bad long ruh kiba tip bad sngewthuh ban pyntreikam ia ka kyntien SMS kaba mut Sanitized your hand – Use Mask – Maintain Social Distancing.
" Ki briew ka Police Department kiba la shah pynkup burom ki kynthup ia ka Albanisha War, u Firstway  Shullai, u Rabindra Thakur jong ka Police Medical Team, u Inspector Deep Khatri, u Sayendra Hajong, u Meker Suting, u Lamiki Suchiang, u Jaseng Sangma, u Debingsen M Sangma, ka Sufficient Shylla bad u Rijuski Rabon Jong ka Jowai Police Traffic Team.
Ka Rotary Club kala ai ruh kawei ka syrnod jingiaroh sha u SP bad baroh ki officer kiba trei shitrhem ban iakhun pyrshah iaka khlam COVID-19.
Hadien kane ka jingialang ka Rotary Club kala pynkup burom iaka dorbar shnong Mihmyntdu.
Ka Rotary kala aiti iaka syrnod jingiaraoh ha u waheh shnong ka Mihmyntdu u ma Abul Phawa ha ka jingiadonlang kiwei kiwei ki dkhot jong ka shnong Mihmyntdu.
Ka Dorbar shnong Mihmyntdu ka don haduh 5 tylli ki quarantine shnong bad haduh 173 ngut ki briew ba kynthup ki khun ka shnong bad ki ba nabar kila ioh myntoi na kine ki iing ban shong ban sah ban pyndep iaka kyndon bala bthah ka sorkar ban iada na ka khlam COVID-19.
U Ma Abul Phawa, Waheh Shnong ula pynpaw ka jingsngewnguh iaka Roatary kaba ithuh iaka jingtreikam jong ka shnong.
Ula ong ba baroh ki jingpynkhreh ka shnong ki dei da ka jingiatreilang ki dkhot shnong bad ka sorkar.
U District Magistrate, East Jaintia Hills District ula pynbna ia ki lai tylli ki longiing ha Dong Rymbai, Wapung Shnong, East Jaintia Hills kum ka ‘micro containment area’ haka sngi Saitjain khnang ba tnad ka koit ka khiah jong ka district kan pyndep iaka jingjurip iaki briew kiba hap haka high risk bad low risk contact.
Katkum ka kaiphod ka tnad ka koit ka khiah ki don ar ngut kiba la iabit iaka jingpang khlam na Dong Rymbai Wapung Shnong ha ka taiew kaba la dep bad ki don ka jingiakynduh bad uba ioh kem pang nyngkong.
U District Magistor haka hukum kaba ula pynmih ula pyrkhing iaka leit ka wan sha katei ka jaka kaba la pynbna kum ka ‘micro containment area’ sha kitei ki lai tylli ki longiing naduh 22 tarik Nailar shiteng synia haduh 6 baje mynstep jong ka 26 tarik Nailar 2020 ban pyndep iaka contact tracing naka bynta ka jingbha u paidbah salonsar bad ban iada na ka jingpur ka khlam COVID-19.
Ym shah iano iano ban rung sha kitei ki lai tylli ki longiing bad baroh kiba shong ba sah ha kitei ka iing ruh kim bit sha bar nala ka iing jong ki.
Ka 6 shnong Wah Lukha Association ha ka jingialang kaba la long haka 15.08.2020 haka shnong Kuliang kala rai ban khang pyrshah ban pyniap dusmon iaki dohkha ha Wah Lukha da kaba thang dynamite (blasting) bad wieh dawai bih.
“Ngi la ioh jingtip ba dang don ki briew ba shim kabu ban pynbthei dynamite ha kine ki sngi ba la dep kaba la wanrah iaka jingiap ki dohum dohpnat," la ong u Ma Daiapherbha Lamare Secretary 6 Shnong Wah Lukha Association.
Ka 6 Shnong Wah Lukha Association ka khot ka wer ia baroh ki rawon kiba wan khwai sha kane ka wah ban iatreilang bad ka seng da kaba pyntip sha ki nongkitkam lada lap ia kino kino kiba pyniap pathar ia ki dohkha dohpnat ha kane ka wah.
Ka 6 Shnong Wah Lukha Association kala maham tyngeh ba lada lap ia kiba thang dynamite ha wah Lukha kan pynshitom ia ki katkum ki kyndon aiñ treikam ka synjuk bad ban aiti ruh sha ki bor jong ka aiñ kumba la mana da ka ophis u Deputy Commissioner East Jaintia Hills, Khliehriat ban pynngat ia ki ha ka ain Fisheries Act 1897 bad United khasi Jaintia Hills District Fishery 1954.
Ka Seinraij Mukhla kala pynbna paidbah ba kan nym shah ia kino kino ki briew kiba nabar, ki briew na kiwei ki raij bad wat iaki khun ka raij ban wan sakhi iaka Behdeiñkhlam naka daw ka khlam COVID-19.
Kane ka Behdeiñkhlam jong ka Seiñraij Mukhla kala sdang naduh mynta ka sngi bad kan kut haka 25 tarik bad la pynlong ia kane ka Behdeiñkhlam da ka jingbud ryntih iaki kyndon kiba la bthah ka sorkar bad iada naka khlam COVID-19.
Na ka liang ka Seiñraij Mukhla kala kyrpad iaki paidbah ban ia treilang bad ka raij khnang ba ka lehkmen Behdeiñkhlam kanlong kaba iaid beit iaid ryntih.
Ka Jaintia Students’ Union (JSU) kala leit ban iakynduh ia u Superintending Engineer MePDCL, Jowai u ma M Patlong ban ujor halor ka jingkiew ka bai thang bording ha rilum Jaintia haka sngi Thohdieng.
“Kane ka jingkiew ka bai thang bording kalong naduh na sor haduh nongkyndong bad kala ktah ha shitkatdei eh iaki paidbah ban siew bai bording ha kum kane ka por ba hiran ka ioh ka kot.
Bun ki longiing kiba pyndonkam bording, kaba ka bai bording kaba ki ju siew ka long hapoh 1000 mynta ki hap siew kala kot da ki phew hajar tyngka haki thain nongkyndong," la ong ka JSU.Ka JSU kala ban jur ia u SE ka MePDCL ban shimkhia ban peit halor kane ka jingkiew ka bai bording bad pynbeit iaka jingthurmur halor ka jingsam iaka bill ban lait u paidbah ban shah ktah.
Na kaliang u SE ruh ula kular ban shimkhia ban peit bad ban pynbeit ia kane ka kam.
Kane ka jingkiew ka bai bording ka kynthup ha baroh ar district ka East bad West Jaintia.
Ka JSU kala leit ai ia kane ka dorkhat ha u SE haka jingialam President JSU Lawyerson War, Treiborlang Suchen President Shillong Circle, Dapmian Suchiang President Laskeiñ Cirle, N.Mukhim President Nartiang Circle bad kiwei kiwei ki dkhot.
Ka JSU kala ong ruh ba shen kin iakynduh ia u myntri ka tnad bording ban ujor sha u halor kane ka jingkiew kynsan ka bai bording bad ka rukom thung kam thungjam ha MeECL khlem ka jingkhot advertistement.
Ka Ksehrynshang Namdong Tourist Driver & Owner Association (KNTD&OA) kaba la seng ha u snem 2015 kaba don ïaka kyrteng im sngi ‘Kamai dei hok" da ka jingsngewkhia mynsiem ka la synñiang jingïarap shaki briew kiba duna dkhot met kiba don haki 11 tylli Shnong bapher bapher ba hap hapoh ka Mynsngat-Khanduli Constituency.
Ka Ksehrynshang Namdong Tourist Driver & Owner Association (KNTD&OA) ka la ïarap bad ai sngewbha da u khaw bad u dai sha ki 75 ngut ki nongshong shnong kynthei bad shynrang jong ki 11 tylli ki shnong ba kynthup ka shnong Ksehrynshang, Moobakhon, Nongmulieh, Sehlama, Namdong B, Namdong A, Umjalasiaw, Thadmukoh, Khonsaro bad Ladmynngor.
Ïa u khaw bad u dai la leit ban aiti mynta ka sngi Thohdieng bad la pyndep shwa ïaka jingsam paidbah haki artylli ki shnong ka shnong Ksehrynshang bad Namdong B.Hashwa ban sam ïa u khaw ka la don ka jingïalang lyngkot ba la pyniaid da u Waheh Shnong ka Ksehrynshang u Bah Malvi Timung bad u Waheh Shnong ka Namdong-B u Bah Andrias Sumer haka jingïadonlang u President ka All Jaintia Tourist & Commercial Vehicle Association u Bah Paila Lyngkot, u Secretary ka Ksehrynshang Namdong Tourist Driver & Owner Association u Bah Phinroi Surong bad ki dkhot nongkitkam jong ka seng.
U Bah Hopingwell Phawa uba long u President ka Ksehrynshang Namdong Tourist Driver & Owner Association haka jingkren ula pynpaw ka jingkmen ba ka seng ka la ïoh ka lad ban ïarap ïa kiba donkam shisha ka jingïarap bad u ngeit skhem ba kane ka jingïarap barit jong ka seng kan long ka jingkyrkhu ïaki baroh kito kiba ïoh pdiang.
Na ka liang ki Waheh Shnong jong ki 11 tylli ki shnong haka jingkren, kila pynpaw ka jingsngewnguh kaba khraw ïaka seng ki nongñiah kali namar ka jingkylluid mynsiem jong ki ban ïarap ïa kum kine ki briew kiba donkam shisha ka jingïarap bad ki bym lah ban trei ban ktah naka daw ka jingduna haki dkhot met ha kajuh ka por ki la ai ka jingïaroh ïaka seng kaba la kynmaw bad phaikhmat sha kine ki nongshong shnong.
Kine ki rangbah ki la ai mynsiem bad ai ki kyntien kyrkhu kyrdoh ïaki nongialam bad dkhot ka seng ba kin ïoh ka met kaba koit bakhlaiñ haki sngi ki por ba dang wan bad ruh U Blei un kyrkhu kyrdoh ïaki kam ki jam kiba ki trei.
Ka Seiñraij Mukhla kumba julong manla u snem kan pynlong iaka Behdeiñkhlam naduh lashai ka sngi bad kan kut haka 25 tarik u Nailar ha biar jong ka raij ha Mukhla Nongrim, West Jaintia Hills District.
Ka Seiñ Kyntu Seiñ Raij 12 – Daloi ha u kyrwoh bala phah da u Rgh.
S Sari Publicity Secretary ka ai khublei Behdeiñkhlam ia baroh ki khun ki hajar jong ka Seiñ Raij Mukhla kiba shong ba sah ha kylleng ki jaka hapoh ka Jylla Meghalaya.
“Ka Sein Raij Mukhla kadei ka Seiñraij kaba khatduh eh na ki raij baroh ha rilum Jaintia ban pyndep iaka Behdeiñkhlam bad ngi kyrmen ba kan long kaba iaid beit iaid ryntih bad jop.
Ngi buh ha ka jing duwai hapoh kine ki 4 sngi Lai ia (3 Iaw) ba u Blei Nongbuh nongthaw ba un da un ker un ri un sumar ia baroh ki khun ka Seiñ Raij Mukhla bad kumjuh ruh ia ki Seiñraij bapher kiba hapoh ka Ri ki 12 Daloi bad ka Ri ki Laiphew Syiem ba ngin ioh ia ka met ka phad kaba shaid ba khlain bha bad ban biang ka kamai kajih.
Ngi khmih lynti ba hadien ba la dep ban pynlong ia kine ki lehniam Behdeiñkhlam U Blei Trai Kynrad ruh un beh bad pynjem iaka jingpang Khlam COVID -19 kaba sar lut ia baroh ki Ri jong ka pyrthei," la ong u Rgh.
S Sari Publicity Secretary Seiñ Kyntu Seiñ Raij 12 – Daloi.
Ka Jaintia Ginger and Green Vegetable Association kala shimkhia ban buh ia ka jaka kit iaki mar rep ba kynthup ia u sying, sohsaw bad kiwei kiwei ki mar rep ha madan iadaw ha ka shnong Wahiajer, West Jaintia Hills District.
Ia kane ka jaka kit mar rep la buh kyrpang ha madan iadaw na ka bynta ban lait na ka jinglum paidbah bad ban bud iaki kyndon ka khlam COVID-19.
U President bad Secretary ba kynthup ia u Edresly Pale bad u Pyndaplang Dkhar kila pynpaw ba ia kane ka jaka lumthup iaki mar rep la buh katkum ka jingbthah u DC West Jaintia Hills bad la kyntu ia baroh ki nongrep bad nongshalan ban pynpoi iaki mar rep bad ki kali ha katei ka jaka kaba la pynbeit ban kit iaki mar bad pynpoi sha ka jaka kaba la thmu.
Ki doktor kiba don ha jaka sumar ha Mawryngkneng PHC kim nud shuh ban sumar briew namar bym don ki tiar ki tar iada na ka khlam COVID-19 la ong ka synjuk ki sordar 6 shnong kiba la sdang ban iakhih da kaba rah placard ban dawa na ka sorkar ban pynkynriah iaka PHC Mawryngkneng sha ka building kaba thymmai mynta ka sngi Balang.
Kane ka synjuk ki sordar 6 shnong ka kynthup iaka shnong Mawryngkneng, Kut, Puriang, Pommura, Thangshalai bad Ksehpyndeng.
U Bah Peter J Lawai, Sordar Shnong Mawryngkneng uba long ruh u chairman ka synjuk ki sordar 6 shnong, ula iathuh “Ka Mawryngkneng PHC wat la ka Jylla kala shah ktah haka khlam COVID-19, haduh mynta kam shym la ioh ki tiar iada iaki doktor bad ki nongtrei ka PHC wat la ki dei ki briew kiba khmat ban sumar iaki briew kiba pang ba shitom.
Mynta kane ka jaka sumar khlem jurip ia kiba pang ba shitom kala ai dawai iaki nongpang ba wan shim dawai.
" U Bah Lawai ula iathuh ba ki pynlong iaka jingiakhih namar ba kuman ka sorkar ban pynioh iaka jingdawa jong ki kata ban pynkynriah iaka PHC Mawryngkneng barim sha kaba thymmai nalor ban pynbiang iaki jingdonkam ka jaka sumar naduh ka kali kit nongpang bad ka bording haka jaka sumar.
Ula ong ka sorkar lyngba u DHS ka tnad ka koit ka khiah u Dr.Aman War kala kular ban pynkynriah noh ia kane ka jaka sumar sha kaba building thymmai naduh u bnai Jylliew 12 tarik.
Ha kane ka jingialang kaba long ha PHC la nalor ki sordar shnong la iadonlang ruh ki MDC, MLA ka thain bad DMHO.U Director jong ka Health Services u Dr.A.War ula kular ba hapoh u bnai Naitung yn pynkynriah noh ïaka PHC barim shaka Building kaba thymmai, hynrei wat hadien ba ka synjuk kala pynkynmaw biang haka 6 tarik Naitung kam don kino kino ki dak ki shin bad ka tnad ka khoit ka khiah kala leh bymsuidniew ia kane ka jingdawa ki 6 shnong wat ha kum kane ka por ka saw ka sain na ka jingiakhun iaka khlam COVID-19, ong u bah Lawai.
“Dei namar kane ka jingleh mynthi ka sorkar ki sordar jong ki 6 shnong kila pynlong iaka jingiakhih da kaba shong ha khmat ka phyllaw ka PHC bad haka 24 tarik une u bnai pat yn sa mih sa ki dkhot executive committee jong ka Mawryngkneng.
Lada ka jingdawa jong ngi kam urlong ngin sa shim da kiwei pat ki rai kiba kham tyngeh," ong u bah Lawai.
Ka Meghalaya Electronic Media Association (MEMA) ha ka jingïalang kaba la long mynta ka sngi ha Shillong Press Club, ka la pynthymmai ïa ki nongkitkam jong ka.
Ki nongkitkam ba thymmai ki long President- Bah Powell Sohkhlet (Ri Khasi Channel) Vice President- Bah Bhabok Laloo (PCN) Secretary- Bah Martin Nongkhlaw (PCN) Asst.Secretary- Bah Mebanker Lapang (Batesi TV) Organising Secretary- Bah Aporlet Shabong (t7) Treasurer- Bah Savio Dominic Diengdoh (t7).
Ki dkhot jong ka Executive Committee ki long, Bah Badap K.Lyngdoh, Bah Elmer War (Ri Khasi Channel) Bah Arsen Sawkmie, Bah Norman Dkhar (PCN) Bah Hilarius Kharbihkhiew, Bah John K.Jana (t7) Bah Joe Thangkhiew, Kong Ribha Suciang (Batesi TV).
Kane ka jingïalang ka la ïakren ban buddien ruh ïa ki kam sahteng bad ka DIPR, nangta ka jingïatreilang hapdeng ki Electronic Media bad kumjuh ruh ki jingeh ba ki ïakynduh.
Ka Rotaract Club Pine City Shillong kala pynlong iaka jingthung dieng haka shnong Nongbah, West Jaintia Hills kum shibynta ban rakhe iaka sngi laitluid ba 74 ka ri haka sngi ba Ar.
Ha kane ka jingthung dieng ka seng samla ka Roatary Club la ialam da u Advisor u Skhemjingmut Law haka jingiadonlang u Project Chairman Rtr CA Ram Kyndiah bad kiwei kiwei ki dkhot.
Ka Rotaract Club kala thung haduh 200 tynrai ki dieng bad kala shim ka jingkular ban sumar sukher ia kine ki dieng haduh 2 snem.
Namar ka jingsar ka khlam COVID-19 haka Jylla kaba la kynjoh palat 300 ngut kynthup ia ki 2 ngut kiba la khlad, ka Jaintia Students’ Union (JSU) Shillong circle kala dawa ban pynbna iaka kyrteng jong kiba bit khlam COVID.“Ka sorkar ka dei ban iathuh shai ia ki kyrteng kiba ioh COVID 19 ban suk ban lap ia kiba lah kynduh iaki.
Ka jingiathuh ia ka kyrteng kiba ioh COVID 19 kan iarap ban iada na ka jingsaphriang bad pur sted ka khlam COVID 19 hapoh shnong hapoh thaw namar kan pynsuk ban lap ia kiwei kiba lah ia kynduh bad u/ka ba bit khlam," ong u kyrwoh bala phah ka JSU.Ka jingiakhun iaka khlam kam dei shu tang ka mat kaba dei ban peit ka sorkar, hynrei u paidbah u don ka juh ka jingkitkhlieh bad ka sorkar ka dei ban pynbna iaka kyrteng kiba ioh kem pang.
Ka JSU kala ong shuh shuh ban pynsuk ban wad ia kiba leit sha ka jingiathoh shongkurim ha Greenwood Resort ka dei ban pan iaki dur ki dar bad ki video ba la ring haka jingkyntiew kurim ban ithuh iaki briew bad ban iada na ka jingpur ka khlam.
Ka JSU kala ong shuh shuh ba ha kaba iadei bad ki shipai kynthup iaki BSF ka sorkar ka dei ban pyrkhing iaka wan ka leit ki shipai ha baroh ka Jylla namar kumba long mynta kila long kum ki nongwanrah ia kane ka khlam bad ban buh iaki jaka test ha kylleng ki khappud ka Jylla bad ki jaka treikam jong ki bad ban pynbiang iaki lad jingsumar ha ki jaka sah jong ki.
Ka JSU kala kyntu iaka sorkar ban snagp iaka sur u paidbah khnang ban lah ha kaban tem bad pyndkut iaka kynjri jingpur ka khlam COVID 19.
I Kong Phlinsida Suting ba shong ba sah haka shnong Wahiajer (Main Road), West Jaintia District ila khlad noh haka 13/07/2020.
Ka jingleit ontep ia i kan long haka 14/07/2020 haka por 2 Pm ha u lum jingtep ka Balang Presbyterian Lad Sung Wahiajer.
Uwei u briew ula shah kynnoh ba ula pyniap dusmon iala ka jong ka lok bad bret ia u khun ba 7 snem sha ka wah kham pajih nala shnong kaba don ha surok Jowai Bypass ban burieh iaka kam sniew jong u ha ka shnong Mihmyntdu, West Jaintia Hills District.
Ka khubor kaba iohlum ka iathuh ba kane ka jia kala jia haka Sngi Nyngkong haka por kumba 4 baje mynstep.
La suba jur ba uba donkti u dei u lok kane ka longkmie u Fortunate Pala.
Ka tyllong khubor ka iathuh ba une u Fortunate Pala uba khot sin Ma Pala la kynnoh ba hynne ka step haka por kumba 4 baje mynstep hadien bala dep bom dep shoh iaka lok kaba kyrteng ka Nimai Phawa ula sdien iaka ha u tyllai phasi.
Kane ka jingjia kala jia ha iing sah jong ki hi.
La iathuh ruh ban burieh ia kane ka kam ula leit bret iala u khun ba 7 snem haka wah kham pajih na ka shnong ha Jowai Bypass na ka dong kaba ki sah Nein Shnong Mihmyntdu.
U ne u Pala u mut ba u khun jong u ruh ula iap, pynban une u khynnah ula lait im na ka jingiap jyllop bad ula wan iathuh lut iaka jingjia ha kiba iing bad ki nongshong shnong.
U Waheh Shnong Mihmyntdu ma Abul Phawa ula ong ba dangshen la ujor kawei ka Ejahar haka 30 Jylliew pyrshah ia une u Fortunate Pala halor ka jinglehbein iaka lok ha Jowai Police Station bad kine ki shi lok kila ia suk.
Hynrei mynta ka sngi pat kala jia noh kane ka jingjia kba sngewsih la ong u Waheh Shnong.
Ki pulit jong ka Jowai Police Station kila shimti iaka metiap bad ka jingtohkit kala iaid shakhmat.
“Ki nongialam bad ki dkhot jong ka Khasi Students’ Union (KSU) kim dei ban long ki mawjynthud haka imlang ka sahlang, hynrei ba kin long ki briew kiba pynrit ialade bad ban long ki mawpun ban wanrah iaka roi ka par haka imlang ka sahlang jong ka jaidbynriew," la ong u Lambokstarwell Marngar president ka KSU Central Body.
“Kum ki nongialam bad ki dkhot jong ka KSU ha baroh ki tnad treikam ha Khasi Jaintia bad kiba shabar ka Jylla phi dei ban long ki briew kiba sngewrit ban tynrong halade iaka jingkitkhlieh ban iada iaka jaidbynriew bad ka roi ka par bad ban long ki myntoi ka imlang da kaba sam iaka buit ki bor khnang ban lah ban pyntyllun iaka shalyntem ki kam haka lynti kaba beit bad kaba khuid," ong u Lambok haba kren haka jingpynskhem iaki ar tylli ki tnad treikam ka KSU ha West Jaintia Hills haka shnong Madur bad Nongbah haka sngi Saitjain.
“Ki dkhot bad ki nongialam ki dei ban don ka jingmut kaba skhem naba ka ri ka muluk ka donkam iaki samla kiba don ka jingiohi jngai khnang ban lah ban tehsong iaka jingbynriew bad ban iada iaka na ki bor kiba lah ban tyllep bad pynduh jait ia kane ka jaidbynriew rit paid ka jong ngi," ong shuh shuh u Lambokstar bad wer iaki samla samhoi ban iasoh bad ka KSU bad ula ong ruh ba ka jinglong dkhot haka KSU kam mut tang iaki samla pule, hynrei ia baroh hi kiba dang kren dang pyrkhat iaka eh ka shon jong ka jaidbynriew.
Ka KSU Jaintia Hills District Unit kala thaw iaka Madur Unit bad ka Nongbah unit kaba hap hapoh ka jingpeit ka KSU Jowai unit.
Ha kane ka jingthaw tnad thymmai ka KSU nalor u Lambokstarwel Marngar la iadonlang ruh u Daniel Khyriem president barim ka KSU, Rueben Najiar Incharge KSU Jaintia Hills, Ohibait Dkhar President KSU JHDU, SS Niangti CEC Members, Pynshai Dkhar President NEHU Unit bad kiwei kiwei ki nongialam na kylleng ki tnad treikam ka KSU.Haka juh ka sngi ka KSU South West Khasi Hills District kala thaw bad pynskhem lai tylli ki tnad treikam ka KSU kiba kynthup ia ka KSU Myriem Unit, KSU Laitumsaw Unit bad ka KSU Mawhiang Unit.
La pynskhem ia ka tnad Myriem Unit, Laitumsaw bad Mawhiang da u Donald V Thabah, General Secretary KSU central body, Erick Nongkynrih, Asst.General Secretary KSU central body bad u Pynshai Rani Publicity Secretary KSU central body haka ingiadonlang ki nongialam bad dkhot ka KSU na kylleng ki tnad ba kynthup iaka Umdohlun, Sawsymper, Balat bad kiwei kiwei.
U Donald v Thabah uba pynskhem iaka tnad Myriem ula ong ba ki nongialam bad ki dkhot ka KSU ki dei ban ieng haka nongrim kaba skhem ban pyrshah iaki jingthmu jongka sorkar ban tih ia u marpoh khyndew Uranium ha Mawthabah bad Domiasiat.
‘Horkit Hordang phim dei ban shah phon shah pah bad shah pynbiej haka surok 2 lane kaba dei tang ka buit sianti jong ka sorkar ban pynbiej ia u paidbah ban ioh khlong ia u Uranium na Mawthabah bad Domiasiat," ong u Donald.
Ka jingwan ther jur u slap ha ki shnong bapher bapher ha ki thain khappud India Bangladesh kala ktah jur iaki paid nongrep namar ba la pyut lut ki mar rep ha ki shnong kiba hap East bad West Jaintia Hills namar ka jingtwa surok bad shlei um ki surok.
Kane ka jingtwa surok kala jia ha surok Borkhat-Muktapur Alamrem, katba ka jingshlei um pat ka jia ha ki bynta ka surok hajan ka shnong Kharkhana ha wah Amlati bad ka wah Amsakyrchoh ha kaba ka wanrah iaka jingsahkut ki kali.
U Deimonmi Bareh, Assistant General Secretary ka shnong Kharkhana, ula ong ba kane ka jingther slap haka saw sngi saw miet kala ktah iaka leit ka wan ki paidbah, khamtam iaki nongrep kim lah satia ban pynpoi iaki mar rep sha ki iew ki hat bym lait ki kali motor ban leit ban wan na ka jingtwa khyndew bad shlei um.
Ula ong shuh shuh ba kane ka jingjur ka jingjot bad julor ka surok ka dei namar bala iehshrah iaka surok la bun bun snem sha kane ka thian wat hadien ba ki shnong bapher bapher kila ujor sha ka sorkar bad ki nongmihkhmat naduh u MLA ka thain ba Lahkmen Rymbui, Myntri Sorkar bad u Deputy Chief Minister ka Sorkar Prestone Tynsong, hynrei la leh kuman iaka jingud jingnam u paidbah ka thain.
“Kine ki shnong khappud ba shah ktah na kane ka jingwan ther jur u slap ki kynthup iaka Huroi, Hingaria, Kwator, Natbor, Borghat, Kharkhana, Pasadwar, Lumpyngngad, Kamsing bad kiwei ki shnong khappud.
Baroh kine ki shnong kidei kiba im da kaba rep kwai, tympew, ki sohtrun, kait bad kiwei kiwei ki mar rep ki la pyut lut.
Kane ka jingsniew tasam surok ka dei haka surok Borghat, Kharkhana, Muktapur, Syndai ter ter shaduh Amlarem," la ong u ma Deimonmi Bareh.
C.Pynsakhiat Yeini Kyndiah July 12, 2020 Ka Phali ka ïuspong wa em I dor ïong ka, Wow pynkup ïei maiñ I kun u Kñi u Pa.
Laha ka dorbar sorbar ha khim nae ha lait, Ïoo phnger kiwa bichar kiwa peit.
I burom wakhroo ïong u Kñi u Pa, Wow sai ïow thylliej wa em ka ñia.
Ka Phali Ka ïuspong toh kawa khia, Wow koob ïei kyrdan u Kñi u Pa.
La ha ka dorbar sorbar u ïa chong, Wymïe u e thylliej khlem ka Phali ka ïuspong.
Nadooh narim wa sikai ka Dustur, Ka Phali ka ïuspong wa em I dor I mur.
Ini I wymtoh iwa dang thymme, Iwa dadep pynchong nongrim nadooh nynde.
Lada ha ki kaam ka niam chongkha, Em ka hukum wow spong u Kñi u Pa.
Ki khor ki khriam kiwa em I rong, Kini sakhiat kitae ki ïuspong.
Tre-kirot me hi wow wai ka luti, Ïoh u biang lut waroh ki Kñi.
Ka Ai Jingim Voluntary Blood Donors Organisation (AJVBDO) ha ryngkat ka jingtreilang bad ka Farm Connect Development Society (FCDS) haka sngi Saitjain kala ai snam sngewbha haka jaka kynshew snam ka Jowai Blood Bank.
Kane ka jingai snam sngewbha ka AJVBDO bad ka FCDS kadei kum shibynta ban rakhe iaka  World Blood Donors Day.
Shuwa ban ai snam la don ka jingialang kaba lyngkot kaba pyniaid da u Franky Joshua Lyngdoh uba la iathuh iaki jingtreikam ka FCDS kaba trei ia ki project haki thain nongkyndong ba kynthup iaka Lakadong Mission bad ka Bamboo Mission jong ka sorkar bad ka iarap iaki nongrep ha kaban pynmih bad ban pyniaid iew ia ki mar rep jong ki ha ryngkat ka jingiatreilang bad ka sorkar.
‘Ngi sngewkmen ban ioh ka lad ban ai snam sngewbha bad ngi ai khublei ruh ia ka AJVBDO kaba la lamkhmat ia kane ka jingai snam sngewbha ban iarap iaki briew kiba donkam sngewbha," ong u Franky Joshua.
Ha kane ka jingai snam sngewbha la ioh ruh ka jingkren na ka Dr.P Shylla kaba dei khmih iaka Jowai Blood Bank.
Kawei ka ATM Card kaba la kum klet hapoh CDM Machine jong ka SBI Bank Iawmusiang, Jowai.
Kane ka ATM kadei kaba don kyrteng Sammi Arki Shylla.
Kiba dei trai phone ha une number phone 9863012113.
U District Magistor, East Jaintia Hills District hadien ka jingkiew ka jingiabit khlam haka Jylla bad ka jingbit khlam ki ar ngut kaba kynthup ia u pulit bad u branch manager ka bank SBI ha East Jaintia Hills District ula pynjari da ka kyndon aiñ 144 CrPC ha baroh kawei ka District.
Ha kane ka hukum kaba ula pynmih la bthah ia baroh ki nongshong shnong jong ka East Jaintia Hills District ba ki dei ban deng ia ki Mask ha ki jaka paidbah, ban kiar iwei na iwei pat (social distancing) ha baroh ki jaka paidbah, ban sait bha ki kti ki jong ki daka sabon bunsien haka shisngi ne da ki sanitizer bad ruh ban pynkhuid bha (disinfect) ia ki jaka sah, dukan ne kino kino ki jaka paidbah ne jaka la jong.
Katkum ka hukum kaba ula pynmih ba kino kino kiba pynkhein ïaka hukum bad ka jingbthah yn dain da ka kuna kaba 500 tyngka haka sien kaba nyngkong.
La aibor ia ki pulit ban shain kuna (fine) ia kiba leh pyrshah haka sien nongkong yn dain kuna T.500 bad haka sien kaba ar ka kuna kanlong arshah ne laishah lada lap ïa kiba pynkhien ia kane ka hukum bad ban ai mukotduma ne register case pyrshah iaki da kaba pyngngat hapoh ka kyndon aiñ jong ka Section 51 jong ka Disaster Management Act, 2005.
Kane ka jingpynjari u magistor ia kane ka hukum 144 CrPC kalong shi bynta ban tem iaka jingpur bad ka jingiabit khlam COVID-19 bad kadei ruh katkum ka jingbthah ka tnad Health & Family Welfare Department da kaba pule lang bad ka Regulation 3 jong ka Meghalaya Epidemic Diseases COVID-19 Regulation 2020 bad kyndon No.5 (1) jong ka Order jong ka Sorkar India.
Ka wan ther u slap ba jur ha kine ki khyndiat sngi kala wanrah ka jingshlei um bad jingtwa khyndew ha kiba bun ki bynta ha East bad West Jaintia Hills District haka sngi Saitjain.
Kawei na ka jingtwa khyndew shuwa ban poi ka shnong Nartiang.
Ha kane ka jingtwa khyndew la khyllem ruh ki dieng hapdeng surok kaba la wanrah ka jingsahkut kali shipor.
Ha kawei pat ka jingjia twa khyndew, kala jia ha Umshangiar Jowai.
Kane ka jingjia twa khyndew kala jia haka por 7:30 am haka iing u Mil Chyrmang.
U Ma Jop Laloo, General Secretary ka dong Umshangiar, ula iathuh ba ha kane ka iing la sah daka kong Tis Lyngdoh bad namar ka jingbymlong shngain la ai jaka sah iaki haka iing ka dong bad la sei ruh iaki tiar ki tar jong ki.
Shuh shuh ka khubor kaba iohlum na East Jaintia Hills la iathuh ba haka por shiteng synia la ur ka kynroh kaba ker iaka Khliehriat CHC.Ka East Jaintia National Council (EJNC) – Khliehriat Circle kala leit jurip ia kane ka kynroh ba twa.
U Evident Tariang president EJNC ula ong ba kane ka jingtwa kadei namar ka jingshong synjor ne jem ka khyndew.
Ki nongshong shnong ba sah marjan bad ka CHC kumjuh ki nongthiah pang ha CHC kila ong ba donkam ban maramot kloi ia kane k kynroh ban shngain ka iing building ka CHC bad iing briew ba don marjan.
Soolangki Laloo July 11, 2020 Behdeinkhlam wow sah parom-Khana Kat ki Bru waioh u ioo yei man iongka.
Behdeinkhlam wa ioo em burom Behdeinkhlam wa ioo chirukom Soo Sngi Le yaw da pyndep ki Du I Ngooh I Dem Wei knia I khriam donhi.
Bom ka bhuri duna I thai Kat chawalai Sniaw chirukom I man iong I Chnong Jwai.
Behdeinkhlam ki ru ki Jwai Wow yachimbynta sadu kiwa da jied kynsai.
Deilang ka phali yuspong wa ioochongkhia Yoo eh daw eh rngu I man u kni- u Pa.
Ha khmat ka Yaw ka Syiem u mih kam wajooh ym ioh Ain sorkar wa khoom wa kdooh Jiar I Yung I sem Chongchit I yachad yakmen Kam bhah kynat I sih ha uni u snem.
Soo Sngi Le yaw da pyndep ha Jwai Sarin ki Kam Niam da ka hukum Blai Nadooh Pynsin hadooh Muchai Hei Miat dur miat sur I man iong I pyrthai.
Kyntien pynkut heini u thoh Iwa sakhiat ymtoh wa pynroh.
Behdeinkhlam ki Jwai wa ioo chongkun chongkhia Han la pher nei wajooh I man iongka.
Ka rukom treikam jong ka United Bank of India, Nongbah Branch kala phiel namar ba thud ki kor ki bor bad ka internet mynta la 7 bnai kynthih.
Kane ka jingbym biang ka jingai jingshakri ka United Bank of India, Nongbah Branch kala pynsngewsih iaki paidbah nongshong shnong ka Nongbah kiba shaniah ha katei ka bank na ka bynta ka kam kynshew pisa, sei pisa bad kiwei kiwei ki lad ban ioh jingiarap na ka bank.
“La 7 bnai mynta kane ka bank kam lah ban ai jingshakri bad kiba bun ki paidbah kila pynpaw ka jingbynniaw namar tang ban kyntiew iaka jingkhien ne ka pisa kaba la thep haka passbook ruh kim lah satia," la ong u Ma Lakhon Biam MDC ka thain ula la iakynduh iaki nongtrei ka bank mynta ka sngi Thohdieng.
Haka jingleit u MDC ka thain ha katei ka bank ula lap ba don tang ar ngut ki nongtrei ka bank bad um shym la iohlad ban iakynduh bad u manager ka bank.
Kane ka bank ka ai jingshakri ia ki palat 10 hajar ngut ki briew kynthup iaka shnong Nongbah bad ki shnong ba marjan, hynrei kane ka jingthud ki kor ka bor ka bank kala buh jingeh iaki paidbah khamtam ki nongbylla 100 sngi bad kiba shaniah ha ki skhim sorkar.
“Ngan shimkhia ban peit kumno ka jingtreikam kane ka bank bad lada kam lah ban pynbeit ngan ujor sha ki bor ba halor ka bank, khnang ba ki paidbah ka thain kin nym shah ktah," ong u ma Lakhon Biam bad ula bynrap ba kiba ki paidbah kiba shaniah ban kynshew pisa ha kane ka bank bad kiwei kiwei ki jingdonkam kila hap ban hiar sha Jowai ban pyndep iaki kam ki jam ha bank.
Ka National People’s Party (NPP) Sutnga-Saipung Block Committee, East Jaiñtia Hills District ryngkat bad ka Dorbar Shnong Sutnga kila pynkup burom ia u Dr WR Kharlukhi MP Rajya Sabha ka thymmai ka jylla.
Ia ka jingialang pynkup burom la pynlong ha Presbyterian Higher Secondary School Sutnga haka sngi Thohdieng haka jingialang kaba pyniaid da u ma TL Chyrmang Block President ka NPP.Ha kane ka jingpynkup burom ia u MP Rajya Sabha la iadonlang naduh u Waheh Shnong Sutnga ma B.Sutnga, Kong A Bamon Seng Kynthei Sutnga, Dolloi Elaka Sutnga ma Erodit Sutnga, Tbn G Dkhar President Youth Wing EJHD, Ma Octomewot Lamin Nominated MDC JHADC uba long ruh u President ka NPP West Jaintia Hills District, Dr JW.Dkhar President NPP East Jaintia Hills District, ma Nidamon Chullet Working President NPP, ma H.Bamon Ex MLA, ma Arbor Hima Darnei MDC JHADC, ma Seiborlang Shadap MDC JHADC, bad kiwei kiwei ki dkhot jong ka NPP Sutnga Saipung Block.
U Dr Kharlukhi haba kren u la ong ba hashwa ba un leit sha nongbah Delhi u kwah ban ia kynduh ia ki nongtrei jong ka party bad ki briew jong kane ka shnong, u la ong ruh ba wat lada ha kane ka Constituency ka NPP kam shem poi sha ka thong, hynrei lada shim baroh kawei ka rilum Jaintia ka party NPP ka dei kaba buh eh ki nongkyrshan.
Ha ka jingiadei bad ka jingkiew jong ka party u Dr Kharlukhi u la ong ba dei tang ka jingtrei hok kaba lah ban pynkiew ia ka party namar U Blei ruh u iarap ia kino kino kiba trei bad kamai hok, hynrei lada ngim trei hok ka party kam poi sha no shano ruh.
Ha ka jingiadei bad ki jingiarap sha ka thaiñ Sutnga u la ong ba kumba long mynta ka sorkar India ka la pynsangeh ia ka jingai ia ki scheme sha ki MP na kadaw ka khlam COVID, hynrei katba lah ka bor jong u un iarap ia ki jingdon kam jong kane ka shnong.
Ka Federation of Khasi Jaintia and Garo People (FKJGP) War Jaintia Circle kala kner la ka kti jingiarap jong ka da kaba sam da ki mar bam sha ki ar tylli ki shnong, ka Darrang bad Padubah ki shnong kiba hap hapoh ka Amlarem Sub-Division, West Jaintia Hills District.
Ia kine ki marbam ba kynthup ia u khaw, u phan la sam haka 7 tarik une u bnai July.
Ha Darrang la sam ia u khaw bad phan bad ha Padu Bah la sam ia u khaw.
Ka FKJGP kala sam ia kine ki marbam ha kine ki shnong kum ka dak ban kyrshan iaki longiing kiba shah ktah ka kamai ka kajih na ka jingiakhun iaka khlam COVID-19.
La sam ia kine ki marbam haka jingiadonlang u president FKJGP War Jaintia Circle BS Mukhim, u Reachingson Kongwang general secretary FKJGP, Assistant general secretary FKJGP u KM Khonglah bad kiwei kiwei.
Ka jingwan ther u slap kala wanrah ka jingshlei um ha ki katto katne ki bynta jong ka sor Jowai haka sngi Thohdieng.
Kane ka jingshlei ka surok kala jia biang ruh haka surok Umwakah, Loomkyrwiang kaba la pynjulor biang iaka surok kaba la twa dangshen.
Kiba shong ba sah ha kane ka kyntoit kila sakhi iaka jingwan ka umsaw bad kila iathuh ba kane ka jingwan ka umsaw kala pynsniew biang iaka surok kaba twa dang shen haka lynti ban leit sha Aitnar, Jowai.
Dangshen kumban shu pynkynmaw kane ka surok kala twa bad paw ka thliew haduh 3 tylli na ka daw ba ksam ka um na shapoh khyndew, hynrei mynta pat ka umsaw kaba la wan tuid haka surok bad wanrah ka jingshlei um bad kala pynjulor iaka surok kaba dang shu dep maramot ka PWD.U Deputy Commissioner (Supply), West Jaintia Hills u la pyntip ba ka Ministry of Consumer Affairs, Food and Public Distribution bad ka sorkar jylla, lyngba ka National Food Security Act, 2013, Reforms in Targeted Public Distribution System Chapter V Section 12.
(2)(c), ka la pynlong compulsory (dei ban don ia ka Aadhaar card baroh salonsar) ban ithuh bad pynshisha ia ki nongioh myntoi haka jing ioh rashon ne ka Public Distribution System (PDS).
La pyntip ba ki khlieh ka longiing kiba don ia ka card AAY lane PHH kiba ioh jingmyntoi na ki skim kiba hap hapoh ka Public Distribution System ba ki dei ban ioh ia u Aadhaar namar ba shen yn sa pyntreikam ia ki ePos machine lyngba ki dukan sam mar rashon.
“Kane kan wanrah ia ka jingshakri kaba khuid bad ka jingpyntreikam kaba janai lyngba ka “One Nation One Ration Card system ha ka jylla jong ngi bad ka ri India baroh kawei.
" ong u DC West Jaintia Hills District.
Shuh shuh u DC ula ong “Ban ioh ia u Aadhaar Card ki paidbah ki lah ban pynrung kyrteng lyngba ka Office jong u Deputy Commissioner, West Jaintia Hills District, Jowai lane lyngba ka Ophis jong ki Block Development Officer kiba hap hapoh ka West Jaintia Hills District ha kano kano ka sngi ba long trei.
" Na ka daw jong ka jingpur u khniang jingpang COVID-19 ha ka jylla bad khnang ban iada, U DC u la bthah ia ki paidbad ban bud ia ki kyndon bad ki jingbthah jong ka tnat ka koit ka khiah ha ka por ba leit pynrung kyrteng.
Ka National Health Mission Employee Association, West Jaintia Hills Unit (NEAM-WJH) kala synñiang T.50000/- Chief Minister’s Relief Fund (CMRF) for COVID-19.
Ia kane ka pisa la leit ban aiti da u Arki P Laloo, u Ioomi O Najiar kiba long ki president bad secretary ka NEAM-WJH ha ryngkat kiwei ki dkhot ha u Deputy Commissioner, West Jaintia Hills District haka sngi ba Ar.
“Ka jingsynniang jong ngi ia kane ka pisa kadei kum ka dak ban snohkti lang bad ka sorkar haka jingiakhun pyrshah iaka khlam bad ngi ngeit skhem watla ka jingai kalong kaba rit hynrei kan iarap iaka sorkar bad ki briew kiba mih shakhmat ban iakhun iaka khlam COVID-19.
" ong u kyrwoh na ka NEAM-WJH.Ka Deutsche Gesellschaft für Internationale Zusammenarbeit (GIZ) GmbH kaba pyniaid iaka project ‘Economic Empowerment of Women Entrepreneurs and Start-ups by Women’ naka bynta ka German Federal Ministry for Economic Cooperation and Development (BMZ) kaba iatreilang bad ka Indian Ministry of Skill Development and Entrepreneurship (MoSDE), ban kyrshan iaki kynthei kiba angnud bad seng kam lajong bad kiba la trei lypa ban ieng hala ki jong ki kjat hari India.
La ai kyrteng ia kane ka projek ka ‘Her&Now’, kaba dei ka projek ban plie lad bad ban ai mynsiem iaki kynthei kiba trei bad kyrshan dalade ha kino kino ki kam hapoh ka ri India.
Kane ka dei ka projek kaba saw snem kaba la sdeng naduh u snem 2018 ha India ha ki bynta bapher bapher.
Ha India ka Deutsche Gesellschaft für Internationale Zusammenarbeit (GIZ) GmbH ka don ka lyngkha treikam ha North Eastern Region, Rajasthan bad Telangana.
Katkum ka website jong ka “Her&Now" la pynpaw ba ka kyrshan haduh 147 ngut ki kynthei kiba seng kam lajong.
Ngi kyrshan ia kine ki kynthei da ki buit treikam ba har rukom bad iarap iaki ban plie lad plie lynti ban kin ioh ka rynsan ban pyniaid iew iaki mar kiba ki pynmih ba iarap ban pynioh lad jingiarap pisa na ki nongbei pisa.
Ngi iarap iaki kynthei kiba sengkam lajong ba kin don ka jingsngewkhem ban kin nang lah ban pynbha iaka kam.
Kane ka company bad ka MoSDE kila shna iaka rukom treikam ban ai jinghikai bad kyrshna iaki kynthei da ki phlim bad ki ki campaign halor u synniang u bynhei ki kynthei hapoh ka ri.
La ring dur ruh iaki kynthei kiba jop ha jingtreikam lajong bad ban ai mynsiem ia ki samla kynthei kiba ieng hala ki jong ki kjat.
Ka smala Neha Nialang, kaba la shah jied haka ‘Her&Now’ kaba sdang iaka “ Dalade " na West Jaintia Hills kaba shna iaki har rukom ki jingbam bad kiwei kiwei kaba angnud dik dik ban ioh jinghikai na kane ka prorkam.
“Nga kwah ban long ka nuksa ia kiwei ki kynthei bad kane ka lad kan dei ka kabu ba ki iakhun bad pynbha iaka rukom treikam bad kiwei kiwei ki ri haka pyrthei.
Ka pyrthei kala nang nangrit namar ka juk internet bad kam don jngeh ia ngi ban trei kano kano ka kam bad ka donkam tang ka jinglong shlur ban jop bad ban poi haka thong," ong ka Neha Nialang.
Kane ka programme kan ai ka jaka trei ne ban pyntbit ialade iaki kynthei kiba ieng halla ki jong ki kjat naka bynta 7 bnai iaki samla kiba shah jied na ki sorbah bad ki sor haka thup tier II and III ha North Eastern Region, Rajasthan bad Telangana ia kino kino kiba angnud ban seng kam lajong.
Kane ka programme kan ai ka jinghikai bad ki buit bapher bapher ban pynbit ialade ban sngewskhem ban ieng hala ki jong ki kjat.
Ban pyrshah iaka leh kuman ka sorkar bad ka tnad ka koit ka khiah jong ka sorkar Jylla, ka Synjuk ki Dorbar 6 -Shnong ba kynthup iaka shnong Mawryngkneng, Kut, Puriang, Pommura, Thangshalai bad Ksehpyndeng da kawei ka sur ki la pynbna paidbah ban pynlong ka jingiakhih shong kyllaiñ myngngor haka 19 tarik mynta u bnai ha phyllaw ka Primary Health Care (PHC), Mawrynkneng, East Khasi Hills District.
Ka Synjuk Ki Dorbar 6 Shnong ka la iathuh ba, haka jingialang kaba la long haka bnai 12/06/2020 ha PHC Mawryngkneng haka jingiadonlang u MLA bad MDC ka thain u Bah David Nongrum bad u Bah Pyniaid Sing Syiem kumjuh ki Sordar Shnong, ki Doktor ka PHC Mawryngkneng, DMHO, u Director jong ka Health Services u Dr.A.War ula kular ba hapoh u bnai Naitung yn pynkynriah noh ïaka PHC barim shaka building kaba thymmai.
Nalor kata ula kular ban pynpoi ïa u Transformer naka bynta ban pynbiang bording hapoh ka building kaba thymmai, hynrei haduh mynta ym don kino kino ki dak ki shin.
Hadien ba la leh klet ia kaei kaba la kular haka 06/07/2020 ka Synjuk ka la phah ïaka shithi pynkynmaw ïa u Director Health Services u Dr.A.War halor ki jingkular jong u hynrei haduh mynta mynne ym ïoh jubab eiei bad kane kala pynbitar iaki 6 shnong.
Ka Synjuk ka la ong kumba long mynta ki paidbah ki kynduh sa kawei pat ka jingeh kata haba ki leit phah sumar ha PHC Mawryngkneng, ki doktor kim nud shuh ban sumar bad examine ïa kiba pang ba shitom namar bym don ki tiar jingïada ïaki na u khniang COVID-19 bad ïaki nongpang ruh la shu thoh tang ka slip bad ai dawai beit khlem da sumar ne examine ban tip ïaki jingpang jingshitom.
“Kane kadei kawei na ki jingeh kaba ki paidbah kiba leit phah sumar bad shim dawai ha PHC Mawryngkneng ki ïakynduh jingeh nalor kata ym don ki Ambulance ban kit ïaki ba pang ba shitom ban leit buh sha sor Shillong," ong u Bah Peter J Lawai Sordar Shnong Mawryngkneng –cum- Chairman Synjuk Ki Sordar 6 Shnong.
“Kum ka dak ban pynpaw iaka jingpyrshah ïaka jingleh sting bad thok ïaki nongïalam shnong bad u paidbah jong ka thain, ka Synjuk ka la shim ïaka rai kaba tyngeh ban pynbor iaka sorkar ban pynurlong iaka jingdawa jong ngi bad haka 19 tarik ngin jingshong kyllain myngngor hapoh phyllaw jong ka PHC Mawryngkneng da ki Sordar jong ka 6 tylli ki Dorbar Shnong," ong shuh shuh u Bah Lawai.
Ka Khliehriat Bar Association (KBA), East Jaintia Hills District ioh pynlong iaka jingjied nongkitkam ba thymmai naka bynta ka samoi treikam 2020-2022 haka sngi Nyngkong.
U Advocate Kerlang Ksoo la jied kum u President, Advocate Rimaya Manar kum ka Vice President, Advocate Reading War kum u General Secretary, Advocate Kynjaimon Amse Assistant General Secretary, Advocate Miranda S Bareh Finance Secretary, Advocate Timidis Pakem Publicity Secretary, Advocate Shibaitshwa Lyngdoh Office Secretary bad Advocate Aida Mary Nongtdu, Advocate Michaelson Sariang, Advocate Balamon Shylla kum ki Executive Members.
Ia kane ka General Election la pynbit pynbiang da ka Independent Election Committee kaba kynthup ia u Harold Newman Passah, District Programme Manager (G), DRDA, EJHD, kum u Chairman, u Teibormi Kyndiah, District Child Protection Officer, EJHD kum u Secretary bad u Wanbhalang Buam, District Co-ordinator, Swachh Bharat Abhiyan, EJHD kum u Member.
Ia kane ka jingjied nongkitkam ba thymmai la pynlong lyngba ka Secret Ballot ha ka Office building jong ka DRDA, East Jaintia Hills District.
Ia kane ka kyrwoh la phah da u Advocate Timidis Pakem, Publicity Secretary, KBA, Khliehriat.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Rashon na ka bynta u bnai August (Nailar) ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shi khlieh shi bnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shi ing shi bnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
U MLA jong ka Jowai u ma Wailadmiki Shylla ula plie iaka iew online kaba nyngkong ha rilum Jaintia ban iarap iaki nongseng kam lajong ban kyntiew iaka lad kamai kajih jong ki.
Ia kane ka iew online kaba die iaki mar kiba pynmih ki nongrep, ki nongthain nongthaw bad kiwei kiwei la plie paidbah haka sngi rakhe pyndonburom iaka jingioh laitluid ba 74 ka ri ha Infinity Hall, Mooralong Lathadlaboh, Jowai.
Kane ka rynsan online ka dei ka omechan.
com kaba don iaka thong ban pyniaid iew iaki mar ki mata jong ki nongseng kam lajong lyngba ka rynsan online ha Jylla.
“Ka jingsdang ban shna ia kane rynsan kadei hadien ba ki nongseng kam lajong kum ki nongshna, nongthaiñ bad nongpynmih mar bam kila iakynduh jingeh ban die iaki mar ki mata jong ki namar bym don ïew don hat shuh bad shah ktah ka ïoh ka kot namar naka jingkhang khyrdep (Lockdown) ban ïakhun pyrshah ïaka khlam COVID-19," ong u Bah Russel Nongrum u trai jong ka Omechan.
Kane ka rynsan online kaba khlieh da u Bah Russel la iatreilang bad ka kynhun jong ki samla kiba angnud kumno ban iarap ïaki briew kiba trei kam lajong kiba don ha sor bad nongkyndong kiba ieng hala ki kjat ban die ïaki mar jong ki lyngba ka online.
“Ka Jaintia Hills kadei kaba lah ban pynmih shibun jait ki mar, hynrei khlem ka rynsan kan buh jingeh iaki nongseng kam lajong namar bym don shuh ki prokram kum ki Exhibition bad ki trade fair," la ong u Bah Pearlet Toi General Manager District Commerce& Industries Centre.
Ula iathuh ba ophis jong u ka iarap iaki nongthaiñ kumjuh kiba kamai kajih da ki mar kiba mih na ki shnong bad thaiñ.
Ula ong bun ki iing ki sem haki thaiñ nongkyndong khamtam ha Laskeiñ Block kiba shaniah haka kam shna bad thaiñ jingthaiñ.
Ula iathuh ba la ialam ia u Bah Nongrum bad ki paralok jong u sha kylleng ki jaka nongkyndong khnang ba un iakynduh bad ki nongthaiñ nongshna naduh katei ka sngi u khlem pynleh nohei ka por bad haka 13 tarik mynta u bnai la pynlong iaka Workshop ban ai jinghikai iaki kumno pynpyniaid iew iaki tiar ki tar jong ki lyngba ka online.
“Ngi donkam bha ban pynkiew ïaka ioh ka kam jong ki nongkyndong bad ka long kaba donkam bha ban pynïoh kam ïoh jam iaki samla bym don kam don jam", ong u Bah Toi.
U HH.Mohrmen haka jingkren ula ong, u syllad.
com/store hapdeng ka jingkhang khyrdep (Lockdown) ula iarap ïaki spah ngut ki nongrep bad jin lada ym don u syllad.
com/store ym tip aiu kan jia iaki jhur ki jhep jong ki nongrep ha kato ka por hynrei da ka jingdon u syllad.
com/store ki nongrep ki la ioh ban pyniaid iew iaki jhur jong ki.
U Bah Wailadmiki Shylla haka jingkren ula ong, kane ka iew online kadei kaba la sdang naduh ka por National Lockdown ban iarap iaki nongkyndong kiba im da ka rep ka riang.
“U Bah Nongrum ula pyndonkam hok iaka sap jong u khlem da shimkabu ban kamai spah ne ban pynheh ia kata ka kamai kajih jong u, hynrei ula shim iaka lynti kumno ban iarap iaki nongrep", ong u Bah Shylla.
Ula kyntu iaki nongseng kam lajong kiba don ka sap ban thaw ban thain bad ban shna jingbam ban pynrung kyrteng haka Omechan ban kyntiew iaka lad kamai kajih jong ki.
Ha kine ki khyndiat sngi, Ka Executive Committee jong ka shnong Bakur hadien bala mih khubor halor ka jingdawa ban suspon ia u Headman/Waheh Shnong, Secretary bad ka Executive Committee jong ka shnong Bakur da ka kynhun ba ialam da u Lop Stevenson Khonglah halor ka jingkynnoh ba ki don bynta ha ka kam ban pynmynsaw ia ka longkmie ha ka shnong Bakur.
Ka Executive Committee jong ka shnong Bakur kaba long ha ka sngi 13.08.2020 ha ophis shnong, kala shim iaka rai ban kyrpad ia u CEM, u EM in charge political bad ki ophisar ka JHADC  ban nym pdiang iaka jingdawa sospon u Lop Stevenson Khonglah bad ki kato katne ngut ia u rangbah shnong bad ka EC Bakur namar ka jingkynnoh jong kine ki briew ka long kaba lamler bad bym don nongrim.
Shuh shuh, ia kane ka  kam kala poi sha ka Court kumta ka dei ka kam jong ka court  ba don burom ban shim iaka rai.
Halor ka jingkynthoh u Lop Stevenson bad ki kato katne ngut ba kiba la don case kim lah ban pyniaid iaki kam shnong, kane kadei kaba bakla bad ka pyni ba kine ki briew ki pat shai satia ia ka ain namar kumba long mynta hi ka ain jong ka district council kam khang satia ia u rangbah shnong ban long rangbah shnong tang namar ba u don case.
Ka District council ha por ba ka shna ia ka ain rangbah shnong lehse ka lah iohi jngai ba kan sa don ka jingshim kabu ban shuh file case lamler ia ki Rangbah shnong kumba jia mynta ha ka shnong Bakur bad namar kane ka khlem khang satia ia ki Rangbah shnong ban long Rangbah shnong wat lada ki don case.
Kum ban shuh pynshai ba kam dei ka sien ba nyngkong ba ki rangbah shnong kin don case bad ki don kiwei ruh ki rangbah shnong kiba don case hynrei ka kam rangbah shnong ka iaid beit bad ka kam case ruh ka iaid hynrei  lada jia ba rai pynrem ka court te ka Dorbar shnong ka lah ban pynkhein ia u rangbah shnong.
Halor ka jing ong u Lop Stevenson bad ki kato katne ba u waheh shnong u pyniaid marwei iaki kam shnong kane ka long kaba bakla bad u la shu kren tang ban pynjah burom ia kiwei namar ki don ki record haka register jong ka shnong ba pyni ba ia baroh ki kam shnong lah pyniaid da ka Executive committee.
Ka jingkam  jong u Lop Stevenson ba ki kato katne ba ki don 30 tylli ki iing kiba kyrshan ia ki, na ka liang ka EC ka kwah ban pynshai ba ka Shnong Bakur ka don palat 300 tylli  ki iing briew bad baroh  kine ki ai jingkyrshan ia u rangbah shnong bad iaka EC baroh kawei.
Shuh shuh, ka jingkynnoh ba lah don kti da ki heh ki hain ban iada ia u waheh shnong kane ka long kaba khlem nongrim namar u waheh shnong u lah iaid lynti kat kum ka kyndon ain ban ioh ia ka bail.
Khatduh ka EC jongka shnong Bakur ka kwah ban pynpaw ba imat don ka jingthmu sha lyndet ban pynkhyllem iaka kam rangbah shnong  bad ia ka EC jong ka Dorbar shnong Bakur namar ka EC shnong ha ka jingialam jong u waheh shnong ka lah leh ia bun ki kam hapoh shnong kynthup ban pynsangeh ia ka jingdie kyiad beain, ka jingdih buiad hapoh shnong, ka jing iadie ia thied bad ka Bangladesh ha kane ka por Corona Virus, bad kiwei kiwei de bad kine baroh ki lah pynduh nong ia ki khyndiat ngut ki briew hynrei ka wanrah pat ka jingbha ia ka shnong hi baroh kawei.
Wat hapdeng kine ki jingpynwit, Ka EC hapoh ka jingialam jong u waheh shnong kan iai leh ia ki kam ba bha kat kum ba shah ka ain na ka bynta ka bha ka miat ki nongshong shnong jong ka shnong Bakur bad ka EC ka kyrpad ia ki paidbah ban nym ngeit ia ki jingkynnoh lamler.
Ia une u kyrwoh la phah da u waheh shnong Daniel Khongsit.
Ha kane ka sngi ba ngi rakhe ia ka Sngi Laitluid kaba 74, ngi kynmaw tympang ia ki jingnoh synniang jong ki riewkhraw ka India kum u Mahatma Gandhi, Pandit Jawaharlal Nehru bad kiwei kiba la ai ha ngi ia ka ri synshar paidbah kaba heh tam ha ka pyrthei.
Ngi sngew sarong ia ki jingnoh synniang jong ki riewshlur ka jylla kum u Tirot Sing, Kiang Nangbah, Pa Togan Sangma kiba la aiti ialade ban pynlaitluid ia ngi.
Mynta ka ri jong ngi ka la laitluid namar ka jinglen lade jong ki.
Kumta haba ngi kynmaw ia ki riewshlur jong ngi, to ngin pynrung ha ka dohnud jong ngi ia ka mynsiem ban shakri ia la ka jylla bad ka ri.
Ka dei ka mynsiem jong ka jingaiti ialade kaba ngi donkam ha kine ki sngi haba ngi hap ban mad ia ka jingtynjuh kaba khraw na ka jingwan ka khlam COVID-19.
Ki don bun ki jingeh kiba ngi hap ban mad na kane ka khlam hynrei ka sorkar kam shym shong kli kti.
Ka jylla ka la pynstet ban shim ia ki lad ki lynti bad ka dei kawei na kiba nyngkong ha ka ri ban pyntreikam ia ki lad jingiada naduh u bnai Lber 2020.
La pynlong ia ka COVID-19 Awareness Day ha ka 21 tarik u Lber shwa ban pynjari ia ka Janata Curfew ha ka ri baroh kawei ha ka 22 tarik u lber.
Ka jylla ka la wanrah ia ka Problem Driven Interactive Model Approach (PDIA), kaba pynshlur ia ka jingshim bynta jong baroh ban wad ki lad ki lynti ban teh lakam ia ka khlam.
Kane ka jingaibor treikam ia baroh ka la long kawei na ki dawbah kaba pynsuki ia ka jingsaphriang u khniang jingpang COVID-19, ha kaba kat haduh u bnai Nailar 1, 2020, ka jingdon kiba ioh ia u COVID-19 ha Meghalaya ka long kaba duna tam lada ianujor bad ka ri baroh kawei.
Kum shibynta na katei ka model, ngi la wanrah lai kyrdan ki lad iada bad ki jingshim lad:- Ka jingpeit ia ki jaka ba don kiba pang bad ban pyndkut ia u kynjri jingsaphriang jingpang Pynkhlain ia ki jaka sumar pang ban sumar ia kiba pang COVID-19 Pynkhlain bad pynsngewthuh ia ki paidbah bad ki shnong Na ka bynta ka jingwad bad jingiada na ka jingsaphriang ka jingpang, la thung ia ka State Response Team jong ka COVID-19 ban shim ki lad ban teh lakam ia ka jingsaphriang ka jingpang.
Lyngba ka jingpyndonkam ia ki kor ki bor, la buh ia ki Surveillance System ban wad ia iwei pa iwei i briew iba wanphai sha jylla.
Ngi la buh ruh ia ka COVID-19 Tracking Web App, ka IVRS Calling System, ka Corona Care Management System bad ka Sankalp Dashboard ban lum jingkhein khnang ba ki bor pyniaid sorkar bad bor distrik kin lah ban peit bad bishar ia ka jingling jingman.
Na ka bynta ban pynkhlain ia ka tnat ka koit ka khiah ban sumar ia ki nongpang COVID-19, ka jylla ka la iaid shaphrang ban pynkhlain ia ki jaka sumar.
Ka jylla ka la pynbun ia ka jingdon ki Ventilator na ka 4 sha ka 71 tylli.
Ngi don 66150 ki VTM, 80 ki Bipap Machine bad 135000 ki dawai kuli HCQ.Nalor ka NEIGRIHMS, ka jylla ka la buh ruh ia ki Testing Centre ha Tura Civil Hospital bad Pasteur Institute.
Tang ha i por iba saw bnai, ka jinglah ban tes ha ka jylla ka la kiew na ka 30 ki test shisngi sha palat 1000 ki test shisngi.
Ki tiar test mynta ki don ha ki 9 tylli ki distrik.
Ngi don baroh 18 tylli ki COVID-19 Testing Machine – 4 ki RTPCR, 3 ki CBNAAT bad 11 ki TrueNat.
Ka jylla ka don 3847 ki jingthiah kiba la mang na ka bynta kiba pang COVID-19 ha kylleng ki distrik.
Ha kaba iadei bad ka jingsumar pang, ia ki nongpang la phiah ha ki 4 bynta – Category A (ki bym pynpaw dak jingpang), Category B (ki ba pyni ki dak jingshitom ba malu mala), Category C (kiba la pyni ki dak jingshitom kiba la kham jur) bad Category D (Kiba la shitom jur).
La ai ka jinghikai kumno ban sumar katkum ki kyrdan jong kitei ki case.
Baroh ki distrik ki la lah mynta ban sumar ia ki nongpang COVID naduh kiba ioh pang malu mala haduh kiba la shitom jur.
Nalor ki jaka kiba don mynta, ka jylla ka la pyndonkam ruh ia ki jingtei sorkar bad pynkylla ia ki sha ki Corona Care Centre bad Institutional Quarantine Centre.
Ka jylla ka la buh laijait ki jaka pynshong kyrpang kata, ki Corona Care Centres, Institutional Quarantine Centre bad Community Quarantine Centre.
Ka jylla ka don 1272 tylli ki Community Quarantine Centre ha kylleng ki distrik.
Ban jop ha ka jingialeh pyrshah ia ka khlam kaba kum kane, ka long kaba donkam tam ban pynkhlain ia ki bor shnong.
Ha kane ka bynta ngi la pyndonkam ia ki bor pyniaid shnong ban pyniaid, pynsngewthuh paidbah bad teh lakam ia u COVID-19.
Ngi la ai jinghikai ia ki nongtrei kiba hakhmat eh kum ki ANM, Anganwadi, ASHA, SHG, ki Rangbah Shnong, ki Nongialam Niam bad ki riewpawkhmat ha ki shnong bad ki seng ban peit bad wad ia kiba don ki dak jingshitom bad kumno ban leh haba don kiba pang.
La buh ia ki Community Quarantine Centre bad la thung ia ki Community COVID-19 Management Committee (CCMC) ha kawei pa kawei ka shnong ha kylleng ka jylla.
Haduh mynta, ka jylla ka don palat 7000 tylli ki Community COVID Management Committee ha kylleng ki distrik.
Ka lad kaba kham pher kaba la khot ka Behavioural Change Management Committees (BCMC) la thung ha man ki shnong ban pynkhlain ia iwei pa iwei i nongshong shnong ha kaba iada na ka jingsaphriang u khniang jingpang da kaba kham pyrkhat ia ki briew kiba la tymmen bad ki briew kiba don sa kiwei pat ki jingpang.
Ban pynshlur ia ki shnong ban ialeh pyrshah ia ka khlam COVID-19, la ai jingiarap pisa T.10000/- sha kawei pa kawei ka Community Quarantine Centre kaba treikam.
La pyllait baroh T.148.90 lak sha ki Community Quarantine Centre kat haduh ka 24 tarik u Naitung, 2020.
Commissioner ka la sdang ia ka Chief Minister’s Relief Against Wage Loss Scheme (CRAWL) khnang ban ai jingiarap ia ki nongbylla sngi/ki nongbylla/ki nongkhaii barit ha ka por ba don ka lockdown.
Hapoh ka skim, la ai jingiarap na ka bynta lai taiew la ai @ T.700/- shitaiew, kata, T.2100/-.
Ka jingsngewnguh ka leit sha ki nongtrei kiba hakhmat eh jong ka koit ka khiah kiba la aiti ialade ban shakri ia ki paidbah ka jylla ha kane ka jingialeh pyrshah ia ka khlam COVID-19.
Ngi sngewnguh ruh ia ki nongialam shnong kiba la wan shakhmat ban kyrshan lang ia ka sorkar ha kane ka bynta.
Namar ka jingiap ki longkmie ha ka por ba kha khunlung ka kiew bha, ka sorkar ka la pyrshang baroh ki lad ban pynduna ia ka jingiap ki longkmie bad ki khunlung ba dang shu kha.
Naduh u Iaiong, la pynlong ki jingialang man ka taiew ha ki distrik bad la pyndonkam ia ka PDIA Model ban pynhiar ia ka jingiap ki longkmie bad ki khunlung.
Wat hapdeng kane ka por jong ki jingtynjuh, ka long ka jingsarong ba ka jylla jong ngi ka don ha ka kyrdang ba-ar ha ka ri na ka bynta ka jinglah ban ai tika katkum ka kaiphod ba la pynmih da ka Immunization and Technical Support Unit (ITSU), Ministry of Health & Family Welfare.
Produce and Livestock Marketing (Promotion and Facilitation) Bill, 2020 ha ka 21 tarik Jymmang, 2020.
Lah ban kdew ba ka bill kan kynthup ia ka kam ri jingri, ri dohkha bad jingthung ia ki dieng bad ki sla dawai nalor ki marrep bad kane baroh kan pynmyntoi ia ki nongrep na ka e-NAM kaba dei ka iew lyngba ka kor internet.
Distrik ha kaba la ai ki jingiarap bapher bapher ia ki nongrep sairusom.
Ha ka tnat Handloom, la kyntiew ia ki lad treikam lyngba ka Cluster Development Programme.
Hapoh kane ka skim, la thung 72 tylli ki Handloom Cluster ha man ki distrik kaba kdup ia 5307 ngut ki nongthain jain.
Ka kynhun kaba hap ha kane ka thup ki dei ki nongthain jain kiba seng ia ki Self Help Group da ka jingthmu ban kyntiew ia ka jingpynmih ia ki jain thain kti.
La ai jingiarap pisa ruh ia ki nongthain jain ba kin shna ia ki jaka trei bad ban shna ia ka jaka buh ksai ha la ki shnong khnang ban pynsuk ban ioh ia ki ksai ha ka dor kaba biang.
Ka skim ka ai ruh ka kabu kamai ia ki samla na jylla ki bym don kam don jam.
Haduh mynta, 128 ngut ki samla ba la pas graduate na Handloom Training Instituite, Indian Institute of Handloom Technology bad National Institute of Fashion Technology ki la ioh kam kum ki Cluster Development Executive bad Textile Designers.
Ka Integrated Textile Tourism Complex ha Nongpoh kan nang kyntiew ia ka kam pynmih jain ha ka jylla.
Development Component – Pradhan Mantri Krishi Sinchayee Yojana (WDCPMKSY), la pyntreikam 84 tylli ki projek ha baroh ki distrik ia kaba 47 tylli la lah ban pyndep.
Hapoh ka Pradhan Mantri Krishi Sinchayee Yojana (PMKSY)- Har Khet Ko Pani (HKKP), 42 tylli ki projek ba dang iaid shaphrang la pyntreikam ban tyngkai bad sumar ia ki tyllong um kiba donkam.
Hapoh ka National Adaptation Fund for Climate Change jong ka Ministry of Environment Forest and Climate Change, 306 tylli ki tyllong um la shimti ban pynkhieim biang hapoh ka Spring Shed Rejuvenation Programme.89, 888 tylli ki longing ha nongkyndong ha kaba tang 6279 ki longing ki ioh um ha iing kat haduh ka 31.3.2020.
Na ka 6415 tylli ki shnong kyndong, 3891 (61%) tylli ki ioh um lyngba ki paip um bad kiba sah ki ioh um na tyllong um lait noh na ki paip.
Ka tnat PHE ka la saindur ia ka lad treikam ban pynpoi sha kane ka thong da kaba pynbiang umkor ha iing ia baroh ki longing nongkyndong hapoh u Nohprah 2022.
Ha kaba iadei bad ka jingsam um ha ki jaka sor, ka jingtreikam ka la iaid shaphrang ia ka Greater Shillong Water Supply Project (Phase III) ba la mang hapoh ka JNNURM, ba la tip mynta kum ka Atal Mission for Rejuvenation and Urban Transformation (AMRUT), Greater Ampati Water Supply Scheme bad Nongstoin Urban Water Supply Scheme hapoh ka State Plan.
Ka tnat ka la shimti ruh ban pyntreikam ia ka Greater Sohra Water Supply Scheme bad ban buh paip sam um na ka bynta ka Tura Phase I & II Water Supply Scheme hapoh ka North East Special Infrastructure Development Scheme bad kine ki la iaid shakhmat.
Ka Swachh Bharat Mission (Gramin) Programme ka la sdang ha ka jylla ryngkat bad ka ri baroh kawei ha ka 2.10.2014.
Ka Meghalaya ka la ioh nam kum ka jylla kaba lait na ka leit painkhana sharud shakiar ha ka 31.1.2018.
Da kane, ka jylla ka la pynkhreh ban pynneh pynsah ia kane ka nam da kaba pyntreikam ia ka ODF Plus bad ODF Sustainability.
Nalor kata, ka tnat ka la shimti ban pynurlong ia ka Solid bad Liquid Waste Management da kaba pan ia ka jingiatreilang jong ki shnong kumno ban pynbha bad pynbeit ia ka rukom pynlang jakhlia ha ki thain nongkyndong.
Development Scheme (NERSDS)" bad “North East Special Infrastructure Development Scheme (NESIDS)" jong ka sorkar India ka la iaid shaphrang.
Kawei pat ka projek kaba bei tyngka nabar kata, ka Meghalaya Integrated Transport Project ka la sdang iaid shakhmat ban pynbha ia ki surok bah, ki surok ha ki distrik bad ki surok kiba pyniasoh ia ki jaka jngoh kai pyrthei.
Pradhan Mantri Kaushal Vikash Yojna bad Supporting Human Capital Development, ka jingdon ki samla ba la ioh jinghikai ha ka jylla ka la poi sha ka 25,384 ngut naduh ka snem 2017.
Ka sorkar ka la sdang ruh ban iarap ia kito kiba wanphai sha la ka jylla namar ka khlam COVID-19 bad ka la sdang ban rejistar ia kiba la wanphai na ka bynta ban ioh jinghikai treikam hapoh ka skim PMKVY.Ka Strive Project (2018-23) ha kawei ka liang la pyntreikam da ka sorkar ha ITI Shillong bad ki jingpyrshang ki la iaid shakhmat ban kdup shuh sa laitylli ki ITI kum ka ITI (Women) Shillong, ITI Jowai bad ITI Tura.
Ka thmu ruh ban kyrshan ia ki ITI bad Apprenticeship Training, kyntiew ia ka rukom hikai bad pule.
Ka projek SANKALP (Skills Acquisition and Knowledge Awareness for Livelihood Promotion) la sdang ha ka 19 tarik Kyllalyngkot, 2018 da ka jingthmu ban pynkhlain ia ki jaka pule bad ban wanrah ki jinghikai treikam kiba iahap bad ka jylla bad kiba lah ban kyntiew ia ki samla.
Hapoh ka SANKALP, ka MSDE ka la thung 11 ngut ki Mahatma Gandhi National Fellows kiba la ioh jinghikai na ka IIM (B) ha baroh ki 11 tylli ki distrik ban iarap bad kyrshan ia ki bor distrik na ka bynta 2 snem ban pynbha ia ki prokram ai jinghikai treikam.
Hapoh ka Meghalaya Building and Other Construction Workers Welfare Board, la tyrwa bun ki skim sha ki khun jong ki nongioh myntoi na ka Maternity Benefits, Welfare Pension, ka jingsiew hadien ka jingkhlad noh u nongioh myntoi, ka jingiarap pisa ban leit pule bad 34,846 ngut ki nongtrei ki la rejistar haduh u Jylliew, 2020.
Ka tnat Labour ka la pynthymmai ruh ia ka dor bylla na ka bynta ki Unskilled, Semi-Skilled, Skilled bad Highly Skilled ha ka dor 338/-, 383/-, 428/-, 473/- naduh ka 1 tarik Iaiong, 2020.
State Level Centre of Excellence na ka bynta ki jingdonkam ha ki katto katne tylli ki jaka ialehkai ha ka Jylla.
Kane ka jingithuh na ka SAI kan ai bor shuh shuh ban pynioh ia ki jingiarap pisa bad kiwei kiwei de ki jingkyrshan.
Ka Sorkar Meghalaya ka dang pynkhreh ruh ban wanrah ia ka online course na ka bynta kito kiba trei ha ki kam ialehkai, ki coach bad kiwei kiwei ha ka Jylla.
Ka Tnat lyngba ka NYIK bad ki NSS ka la iarap shibun ia ka Sorkar Jylla, ka Tnat ba khmih ia ka Koit ka Khiah, ki Bor Distrik ha ki kam ba iadei bad ka jingiakhun pyrshah ia ka khlam COVID-19.
Watla ka khlam COVID-19 ka la ktah shibun ia ka koit ka khiah ki paidbah ha kaba pynbiang ia ki bam tei met, ki nongtrei Aganwadi ki la trei met bad mynsiem ban pyndep ia la ka kamram ba la bynshet ha ki.
Nalor kata, ki nongtrei Aganwadi jong ngi ki la long kum ki shakri kiba hakhmat ha ka thma ban iakhun pyrshah ia u COVID-19 da kaba rung sha man ki thliew iing ban leh ia ka contact tracing, peit ia ka jinglong jingman ka koit ka khiah jong ki tymmen ki san, sam ia ki tiar kiba donkam sha ki longing longsem, ai ia ki jingtip kiba paka bad pynsngewthuh ia ki briew halor ki lad ban iada ialade na kane ka khlam.
La buh ia ki One-Stop Centre ha baroh 11 tylli ki Distrik Headquarter bad ia kine la pyniasoh bad u nonbar ‘181’ u nongbar ban ai jingiarap ia ki Kynthei.
Ka tnat ka la pynbna ruh ia ki polisi ba la tip kum ka Meghalaya Drug Abuse Prevention Policy, 2020 bad ka Meghalaya State Policy for Empowerment of Persons with Disabilities, 2019.
Hapoh ka Chief Minister’s Social Assistance Scheme, la ai jingiarap ia 1,06,334 ngut ki nongioh jingmyntoi kiba kynthup ia kiba pang ba shitom, ki longkmie bym don nongkyrshan bad ki briew ba don jingduna ha ki dkhot met.
La iai pyrshang ruh ban pynthikna ba ki nongioh jingmyntoi kin ioh beit ia ka bai bam kaba T.500/- man u bnai.
Hapoh ka Accessible India Campaign, la lah ban ithuh haduh 136 ki jingtei iing ha kaba la pyndep ia ka Access Audit.
Minister’s Special Rural Development Fund (CMSRDF), la mang T.21.82 klur.
Projek ba la tip kum ka “Improvement/Widening of Shillong -Dawki Road NH40 under JICA funding" ka long kawei na ki projek kiba kongsan tam ha ka Jylla bad mynta ka NHIDCL ka dang leh ia ki kam kiba iadei bad ka jingkhot ia ki tender.
Ha ka snem mang tyngka 2019-20, hapoh ka Rural Infrastructure Development Fund (RIDF-XXV), la mang tyngka ia 31 (laiphewwei) tylli ki projek kaba la kot sha ka T.269.97 klur ha kaba ka jingjrong jong ka surok ka long 74 km.
kyllum lang.
Ia kine ki projek mynta dang khot Tender.
Ka Ministry of DoNER ka la mang tyngka ia 2 (ar) tylli ki projek hapoh ka North East Special Infrastructure Development Scheme (NESIDS) kaba kot T.45.45 klur.
Sa 2 tylli kiwei pat ki projek kiba jrong 76.89 km.
la mang tyngka da ka NEC hapoh ka North East Road Sector Development Schemes (NERSDS).
Baroh kine ki kam ki dang iaid shakhmat mynta.
Ha une u snem mang tyngka 2020-21, lah buh thong ban shna 40 Km ki surok thymmai bad siang rong ia 96 Km ki surok khyndew.
Nalor kine, lah buh thong ban shna 937 Rm ki jingkieng RCC na ka pisa jong ka State Plan.
Hapoh u 2019-20, 309 tylli ki projek lah dep mang hapoh ka General State Plan kaban kot sha ka T.442.72 Klur.
Ha ka mang tyngka 2019-20, la dep shna 48 tylli ki surok thymmai, 106 km ki surok khyndew lah dep ban siang rong bad la dep shna 355 Rm ki jingkieng RCC ia kiba la mang tyngka na ki heads of accounts bapher bapher jong ka Sorkar Pdeng bad Jylla ruh kumjuh.
KHUBLEI!!!   MITELA!!! JAI HIND!!!.
Kan dei ka sien kaba nyngkong eh la pynlong iaka jingai jinghikai ia ki nongthaw nongthaw bad ki nongmih iaki jingbam halor kumno ban die iaki tiar bad ki mar haka rynsan online na Rilum Jaintia.
Ia kane ka workshop ne ka jingai jinghikai halor ka jingdie online iaki nongseng kam lajong ne ka “Online Selling For Local Entrepreneurs" la pynlong da ka omechan.
com ha ryngkat ka jingkyrshan ka Marketing Wire bad District Commerce & Industries Centre West Jaiñtia Hills District Jowai ha conference hall jong ka ophis District Commerce & Industries Centre West Jaiñtia Hills District Jowai haka sngi Balang.
La wan ban iashimbynta ki nongthaw nongthain, ki nongshna iaki mar bapher bapher bad ki nongpynmih iaki mar rep ba bunjait kynthup iaka umngap ban die iaki haka online.
U Russel Nongrum u trai jong ka omechan ula ong la pynlong ia kane ka workshop da ka jingiatrelang ka Marketing Wire bad u General Manager jong ka District Commerce & Industries Centre West Jaiñtia Hills District Jowai u Pearlet Toi hadien ba ki nongthain nongthaw kila iakynduh jingeh ban die iaki mar bym don iew don hat shuh naka jingkhang khyrdep (Lockdown) ban iakhun pyrshah iaka khlam COVID-19.
Ka jingsar ka khlam COVID-19 kam shym la pynduh jingkyrmen kumno ban iarap iaki briew kiba trei kam lajong ha sor bad nongkyndong kiba ieng hala ki kjat ban die iaki mar lyngba ka online.
Ka buit ban sdang ia kane ka online, kaba dei ka sien kaba nyngkong na Jaintia Hills kadei naka lockdown kaba la ktah iaka nongthaw nongthain bad ki nongpynmih mar.
Ka Omechan kan iarap ban pyniaid iaki mar ban kyntiew iaka lad kamai kajih jong ki nongseng kam ha ki sor, khap sor bad nongkyndong," la ong u Russel Nongrum.
“Ka Jaintia Hills kadei kaba lah ban pynmih shibun jait ki mar, hynrei khlem kano kano ka rynsan mynta ha kum kane ka por ka saw ka sain naka jingiakhun iaka khlam kan buh jingeh iaki nongsengkam namar ba khang ka iew ki hat bad ym don shuh ki prorkam exhibition bad ki trade fair," la ong u ma Pearlet Toi bad ula kyntu iaki nongseng kam ban shim kabu iaka rynsan online kaba dep ban pynkhreh ka omechan ban die iaki tiar ki tar haka online.
U Ma Pearlet Toi ula ban jur iaki nongshna bad nongthain nongthaw iaki mar ban shim kabu ia kane ka rynsan ban myntoi bad ban biang ka kamai ka kajih.
U Ma HH Mohrmen, President ka SURE ula ai jingmut ban shna bha iaki mar kiba iaid iew bad ki mar bam ruh ba pynthikna ba ym dei ban khleh eiei bad ban pynneh iaka jinglong tynrai ki jingbam.
U Trai jong ka Marketing Wire u Badal Nyalang , ula batai pynshai shuh shuh ba mynta tang ha India naduh u snem 2014 haduh 2020 ki nongthied mar online kila kiew katba nangmih ki snem.
Ula nujor ba ha u snem 2014 tang 54.1 million ki nongthied, hynrei ha u snem 2020 kala kiew syndon haduh 329.1 million ki nongthied online.
Ula ong “Lada kiwei ki lah ban die iaki mar online balei ngi ngim lah bad ngi dei ban sdang mynta ban pyni sha ka pyrthei iaki mar jong ngi khnang ba phi ki nongsengkam lajong phin ieng hala ki jong ki kjat.
" Ula pyni ruh iaki rukom sdang ban die iaki mar haka pyrda ha kaba kumno kin register ban sdang ban die online.
Ka don ka menu Sell With Us ban thep iaki kyrteng bad ki bank details bad ki nongdie kin lah ban thep iaki dur ki dar jong ki mar ban sdang ban die online haka omechan.
Hadien bala kut ka jing jinghikai la ailad iaki nongseng kam ban iakren bad pylliew jingmut halor kane ka kam die online iaki mar.
Ka West Jaintia District Sports Association (WJDSA) kum shibynta ban snohkti lem bad ka sorkar haka jingiakhun pyrshah iaka khlam COVID-19, kala synniang pisa sha Chief Minister’s Relief Fund for COVID-19.
Ka WJDSA kala aiti ïa kane ka pisa T.30,000 lyngba u Hony.Secretary WJDSA, Lammat OO Laloo bad u Treasurer WJDSA ma JM Pastwet ha u Deputy Commissioner, West Jaintia Hills District u ma Garod LSN Dykes ha kamra treikam jong u haka sngi Palei.
“Ka WJDSA ka sngewkhia halor ka jinglong jingman ka Jylla na ka jingiahun pyrshah iaka khlam COVID-19 bad ban snohkti lem bad ka sorkar Jylla ha ban iakhun iaka khlam COVID-19 ka synjuk kala rai ban synniang sha ka CMRF", ong u Ma Lammat OO Laloo.
U Waheh Shnong Moolamanoh ma D Siangshai ula pyntip ba la lap ïaka met ïap jong ka samla kaba la ngam jyllop haka Sngi U Blei, ka taiew kaba dep ha thwei Sahksaw ka bynta jong ka wah Myntdu ha shnong Cham Cham, East Jaintia Hills District.
Ula ong ba iaka met jong kane ka samla la lap mynta ka step hadien baka met kala per ha sla um.
Kumban shu pynkynmaw ba kane ka samla kaba kyrteng ka Riwanki Dkhar kala ngam jyllop haka thwei Sahksaw, Myntdu hadien ba kala syntuid kynsan kynsan na ki maw bad kala ngam jyllop shapoh um.
Kane ka samla ka dei naka shnong Moolamanoh bad ryngkat kiba haiing ha ka Sngi U Blei kila leit sha katei ka jaka bad hadien lai ‘ïa la lap iaka met jong ka.
Ka jingialang kaba la khot da ka SDO (C) Amlarem Sub Division hapdeng ki waheh shnong, daloi bad ki nongialam sengbhalang kala shim iaka rai ban bishar bniah Ia ki briew kiba wan buhai shnong beaiñ bad ban pyndam iaka kyrteng jong ki bar jylla kiba la ioh rung kyrteng haka thup jong ak Electoeal Roll na 7-Amlarem Assembly Constituency.
Kane ka jingialang kaba la kho ka SDO, Kong JU Kharpuri haka sngi ba Ar kadei halor ka jingujor ka KSU, War Jaintia halor ka jingioh rung kyrteng ki briew kiba wna buhai shnong beaiñ bad ki bar jylla haka Electoral Roll ban ioh ki jingmyntoi kum ki nongshong shnong ba paka jong ka ri.
Ha kane ka jingialang la ïadonlang ki Dalloi ba kynthup u Dalloi Elaka Jowai, Dalloi Elaka Amwi, Dalloi Elaka Satpator, Dalloi Elaka Nongtalang, Dalloi Elaka Darrang, ki Secretary Elaka bad Secretary Shnong bad ki waheh shnong jong ka War Jaintia bad ka Khasi Student Union (KSU).
“Naduh u snem 2015 bad haduh mynta mynne kam shym la shong kli kti bad ïai buddien ïa kane khnang ba ki bar Jylla kin ym ïoh ban buhai shnong beaiñ hapoh ka thaiñ War Jaiñtia bad hapoh ka bri u Hynñiewtrep da kaba pyrshang ban pynrung kyrteng ialade haka thup electoral roll.
Ngi la ujor sha ka SDO bad dang shen ha u bnai Naitung 23 ruh ngi la ujor biang halor ka jingioh rung kyrteng ki 27 ngut ki bar jylla kiba ym dei ki trai shnong haka thup electoral roll," ong u Lurman B.Talang general secretary ka KSU War Jaintia.
U President ka Synjuk ki Rangbah Shnong War Jaintia u Daniel Khongsit ula kyntu iaki Waheh Shnong ba kim bit ban ai syrnod ne kino kino ki kot ban pynshisha sha ki bar Jylla bad la ban jur ba kin bishar bniah bin pa bin iaki kot ki sla khang ban lait na ki jingeh hadien habud ban ban pynshisha iaka jinglong trai shnong ki briew kiba shu wan buhai shnong hapoh Amlarem.
“Dang bun ki trai shnong kiba ym don ki kot ki sla kumjuh ki EPIC.Ki trai ki dei ban pynbiang ia ki kot ki sla ba donkam khnang ba kin ioh ki jingmyntoi naka lad jingiarap jong ka sorkar.
Ngi kum ki nongialam shnong kila shim iaka rai ba nangne shakhmat ba ngim bit shuh ban ai syrnod ia uno uno u briew ne bar jylla," la ong u Daniel uba long ruh u Waheh Shnong ka Bakur.
U President War Jaintia Circle u Laitphar Syngkrem la iaroh iaki Waheh Shnong bad ki Dalloi kiba la sngap iaka jingkyntu jong ka KSU ban weng iaki kyrteng ki bar Jylla na ka thup electoral roll bad kyntu ban pyrkhing ïaka jingrung ka mih jong ki bar Jylla hapoh shnong poh thaw bad kum ki nongialam ym kwah ban iohi ba ka War Jaintia kan long ka jaka bret ne dustbin jong ki bar Jylla.
Ka KSU ka ai khublei kyrpang ia ka Sub Divisional Officer (Civil) kaba la ialeh shitom ban khot sha ka miej jingiakren hapdeng ka KSU bad ki nongkitkam shnong khnang ban lait kino kino ki jingsngewiapher ne jingthut ha kaba iadei bad kane ka bynta.
Ka Akhil Bhartiya Vidyarthi Parishad (ABVP) Meghalaya mynta ka sngi ka la rakhe ia ka jingdap 72 snem jong ka da ka ba sam ia ki mask bad ki sanitizer sha ki paidbah bad ki pulit.
Ka ABVP kala sam haduh 5000 hajar tylli ki Mask bad 2500 bilor ki sanitizer sha ki 41 tylli ki shnong ki ba hap hapoh 8 district jong ka Meghalaya (Khasi, Jaintia bad Garo).
“Ka ABVP kum ka dak ban rakhe iaka lyngkhuh snem ba 72 kala sam ia kine ki mask bad sanitizer kiba long ki lad jingiada na ka khlam COVID-19, kaba baroh ka pyrthei ka shah ktah," ong ka ABVP state secretary Darilin Tang.
Ki sengbhalang ba kynthup iaka Khasi Students’ Union (KSU) War Jaintia Circle bad ka Hynniewtrep National Youth Front (HNYF) Southern Riwar Circle bad ki nongialam shnong kila mih paidbah sha Tamabil, Dawki ban pyrshah iaka jingthmu plie iaka kad Khaii ha LCS Dawki Tamabil mynta ka sngi.
U District Magistrate jong ka West Jaintia Hills District ula pynmih iaka hukum ban plie noh ia kane ka kad khaii mynta ka sngi 9 tarik Naitung, hynrei ki sengbhalang bad nongialam shnong Dawki, Darrang, Shnongpdeng, Amshipai, Amkoi, Lymba, Ryngkum, Khonglah, Lamin bad kiwei kiwei kila dawa ban pyndam shuwa iaka jingkhaii lyngba kane ka kad khaii namar ka khlam COVID-19.
Ka jingialang kaba long hynnin ka sngi kaba iadonlang ki Dolloi bad ki nongialam shnong bad ki sengbhalang da kawei ka sur kila dawa ban pyndam shuwa iaka jingiakhaii pateng bad ka Bangladesh lyngba katei ka kad khaii.
Kumta ban pynpaw iaka jingpyrshah ka KSU, HNYF bad ki nongialam shnong kila mih paidbah ha ka khyrdop ka kad khaii pateng jong ka LCS Tamabil, Dawki ban pynpaw iaka jinghpyrshah.
Nalor ka KSU bad HNYF ka FKJGP bad ka HYC ruh kila mih ban kyrshan ia kane ka jingiakhih ban pyndam iaka khaii pateng bad ka ri Bangladesh.
U Magistor jong ka Amlarem Civil SubDivision u ma Jonathan Shylla ula hiar sha ka taei ka jaka ban iakren bad ki sengbhalang bad ki nongialam shnong.
Ki sengbhalang bad ki nongialam shnong ka War Jaintia kila dawa da kawei ka sur ba u Deputy Commissioner ka District u dei ban khot jingialang ban iatai sani bha halor kane ka jingplie iaka khaii pateng bad ka Bangladesh.
Kii nongialam shnong bad ki sengbhalang kila byrthen ba lada ka sorkar bad ka bor district ka leh bymsuidniew iaka jingdawa jong ki, kin mih paidbah ban pyrshah wat la ki hap ban pynkhein iaka kyndon ain ban pynbor iaka sorkar ban pynsangeh shuwa iaka jingkhaii bad ka Bangladesh.
Ka Federation Of Khasi Jaintia and Garo People (FKJGP) Jaintia Hills Unit kala kynnoh ba u secretary Village Employment Council (VEC) jong ka Namdong B um shym la siew iaka bai bylla sngi jong ki nongtrei job card na ka skim bylla MGNREGS ne ka 100 sngi.
U Vice president jong ka FKJGP u Marhok Marboh ula ong ba kila dep ban ai jingthoh sha ka BDO jong ka Thadlaskein Block bad la lap ba u Secretary VEC ka Namdong B u Deibha Thubru u khlem ai iaka thup muster roll ba trei bylla ki nongshong shnong ka Namdong B.U Marhok Marboh ula ba hadien ba kila ai jingujor sha ka BDO naduh u u bnai Jylliew kila buddien na ophis ka BDO Thadlaskein bad la lap ba 6 ngut ki nong bylla shispah sngi haka scheme MGNREGA ha Namdong- B VEC.Kim shym la ioh bai bylla.
U ne u secretary VEC, hadien ba um lah ban siew iaka bylla sngi la kynnoh pynban nongtrei job card ba ki kim biang ki account number ha kaba kiwei pat ki nongtrei jobcard kila ioh ka bai bylla sngi jong ki naduh u bnai Nohprah bad Kyllalyngkot.
Ki kam ba ki trei ki ha katei ka shnong ki kynthup iaka kynroh bad surok (Cement concrete road cum retaining wall) na Namdong -B haduh Lum jingtep.
Kawei pat kadei ka surok dewbilat ha Dong civil Namdong-B lkaba ka bai bylla sngi kadei 49 sngi marwei.
“Ka jingpyntrei ia katei ka surok bad ka kynroh ha kitei ki ar jaka kala long kaba torti bad ngi la lap bala pyndonkam ban pyn trei da u shyiap lum haka jaka u shyiap um bad shym la sabor iaka madan," la ong u Marhok bad ula kynnoh ruh ba kane ka ingpyntrei tangdep kadei tang ban ioh myntoi u scretary ialade shimet.
Ka pisa kaba la mang ban pyntrei kalong: Cement concrete road ha Dong civil Namdong – B kala kot Rs.18,25,000, Wages (bai bylla) Rs.11,45,375 bab ka bai tiar (Material) Rs.6,79,625 Cement concrete road cum retaining wall, Namdong-B khlieh Umslashiat haduh lum jingtep kala kot Rs.30,28,600, Wages (bai bylla) Rs.18,88,700, ka bai tiar (Material) Rs.11,39,900.
Ka FKJGP kala kynnoh ba ki paidbah nongshong shnong kila kynnoh ba une u secretary uleh bym suidniew iaka jingud jingnam jong ki haba kadei bad ka jingpyntreikam iaka skhim ha katei ka shnong bad shimkabu iaka kam kaba u bat.
Ka BDO kala ong ba kino kino kiba pynbdonkam bakla iaka skim kan nym map bad ba kan pynshitom katkum ki kyndon jong ka ain iaki secretary bad chairman VEC jong kano kano ka shnong.
Ka FKJGP kala dawa ba utei u secretary u dei ban ai iaka muster roll sha BDO ophis khnang ba kitei ki 6 ngut ki nongshong shnong bad kiwei ruh nangne shakhmat kim duh myntoi na kane ka skim.
Ka Khasi Students’ Union, Jaintia Hills District Unit (KSU-JHDU) kala thaw iaka tnad thymmai ha ka shnong Wapung East Jaintia Hills District haka sngi ba Ar.
Kane ka tnad thymmai ka KSU la tip kum ka KSU Wapung Unit bad ki nongkitkam kilong kine harum: 1.
President: Deiniwan Lyngdoh 2.
Vice President: Nidalut Siangshai 3.
General Secretary: Swari Ryngkhlem 4.
Asst.General Secretary: Fullme Dkhar 5.
Organising Secretary: Morely Ryngkhlem 6.
Asst.Organising Secretary: Tossme Shadap 7.
Financial Secretary: Sikairi Dkhar 8.
Publicity Secretary: Shibaitlang Rymbai 9.
Education Secretary: Hamewanpynhun Ryngkhlem 10.
Sport Secretary: Samely Siangshai 11.
Asst.Sport Secretary: Senly Siangshai 12.
Environmental Secretary: Hamieh Dkhar 13.
Asst.Environmental Secretary: Aristocretic Ryngkhlem Ha kane ka jingthaw tnad thymmai ka KSU la iadonlang u Donald V Thabah, General Secretary ka KSU central body.
Iaka jingialang la pyniaid da u SS Niangti President KSU khliehriat Circle, uba long ruh u dkhot ka KSU CEC nalor kiwei kiwei ki nongialam ka KSU JHDU.Ka Dorbar Shnong Mukhap, West Jaintia Hills kala pdiang sngewbha ia baroh 17 ngut kiba la pyndep iaka quarantine shnong haka 7 tarik une u bnai.
Kine 17 ngut ki dei ki samla pule kiba sah kut haka lockdown ha Mangalore, Kerala, Hyderabad, Delhi bad Guwahati.
Hadien ba kila wanphai shala shnong kila shong haka quarantine bala buh ka shnong haduh 28 sngi.
Kum ka dak ban ai mynsiem ia kine ki khynnah kiba la wanphai bad ban lait na ka jingshah peit poh haka imlang ka sahlang ka dorbar shnong Mukhap kala pynlong ka jingialang kaba lyngkot ban pdiang sngewbha ia kine ki khynnah hapoh ka jingialam u waheh shnong Mukhap Niawbait Ymbon, ki VDP, ki SHG bad Ki VO, ki Asha bad BDO ka Laskeiñ Block ma Brigstar Langbang.
Kawei na ki khynnah kaba sah quarantine kala ai khublei iaka dorbar shnong, ki ASHA bad baroh kiba don bynta ban iarap iaki ban pynbiang iaka jingdonkam jong ki bad ai mynsiem iaki hapoh quarantine.
Kine ki khynnah bad samla kiba sah ha quarantine shnong kum ka dak ban burom kylliang iaka jingsbun mynsiem bad iarap ki nongtrei Asha, Village Organisation, Secretary VDP bad Waheh Shnong kila ai sangebha iaki da ki tiar sah kynmaw.
U BDO Laskein ma Brighstar Langbang, ula sneng ula kraw ia kine ki samla bad khynnah halor ka jinglah jong ki ban pyndep iaka quarantine.
Ula ai khublei ia baroh kiba mih shakhmat ban iakhun pyrshah iaka khlam COVID khamtam iaki nongtrei ASHA kiba khlem salia iaka kam kaba ki bat bad ka jingsiew kaba ki ioh, hynrei kila trei borbah ban iakhun iaka khlam bad ban ai ka jinghikai iaki paidbah bad kiba sah quarantine.
“Ka jingiakhun kam pat kut ngi dei ban iaishah bad ban im ryngkat bad une u khniang jingpang.
Ngim lah ban im khlem leit trei leit ktah, hynrei kaba donkam ban ngin long kiba phikir bad lehkhuid bad bud ryntih iaki jingbthah ka tnad koit ka khiah ban sait kti khuid, ban nym lum ha ki jaka bun briew, ban deng iaki mask bad ba ngim dei ban bynthiew kat shaba lap bashem," ong u BDO.Ka JSU Nartiang Circle kala kner laka kti jingiarap jong ka sha ki khynnah khunswet ka World Mission Children Home, Nartiang da kaba sam da ki marbam ha ka sngi ba Ar.
Kine ki marbam ki dei u khaw, ka phniang, u piat, u phan bad kiwei kiwei ki tiar.
Ha shwa ban aiti ia kine ki mar bam la don ka jingialang kaba lyngkot kaba pyniaid da u Tbn A Waniang.
La ioh ka jingkren na u General Secretary JSU Central Body u Jersom Shylla, uba la ai ki kyntien sneng kyntien ai mynsiem ia ki khynnah khunswet kiba don ha kane ka jaka ri khunswet.
“Ha kane ka jingkhang khyrdep jong ka sorkar ban iakhun pyrshah iaka khlam COVID-19, ngi la leit ban ai jingiarap ha kiba bun ki jaka katba ngi ioh ei kum ka dak ban kyrshan ia ki para briew kiba shem jingeh," la ong u Jersom.
Ha ka juh ka sngi ka JSU ha kane ka juh ka sngi kala pynthymmai ruh ia ki nongkitkam ka JSU Rakabah Unit.
U J Shylla ula pynskhem ia kine ki nongkitkam ba thymmai ka Rakabah haka jingiadonlang u Publicity Secretary JSU u T Mukhim, u Waheh shnong ka Rakabah H Sari, Secretary Chnong S Khynriam, President ka Nartiang Circle N Mukhim General Secretary S Sumer bad kiwei kiwei.
Ki nongkitkam ba thymmai jong ka JSU Rakabah Unit: President- Trebor Lamin.
Vice President- Fready Mukhim.
General Secretary- Shinil Sari.
Assistant General Secretary- Kyrshan Sari.
Finance Secretary- Arkini Nongtdeh.
Publicity Secretary- Sakhiathi Mukhim.
Organising Secretary- Dikinson Khynriam.
Sports Secretary- Mewanshai Sariang.
Education Secretary- Damechwa Phalangki.
Saw ngut ki Executive Member.
U MP Rajya Sabha ba thymmai ka Jylla u Dr.Wanwei Roy Kharlukhi, ula ong “Ngam kular ei ei, hynrei ngan pyrshang ban wanrah iaka jingkylla bad ngan iasaid haka iing dorbar thaw ain ban pynioh iaka hok u paidbah ka Jylla," “Ngan buddien ha Delhi iaka resolution CAA ha Delhi ban pyllait iaka jylla ka jingpyntreikam iaka CAA, kaba ka sorkar MDA ruh kala shim iaka rai ban pyllait iaka jylla naka CAA." la ong u Dr.Kharlukhi haba kren bad u syllad.
com hadien ka prokram pynkup burom kaba la pynlong da ka Dorbar Shnong Ladthadlaboh ka shnong kaba ula heh la san haka sngi ba Ar.
“Ngan pyrshang katba lah ban shakri ia u paidbah katkum ka bor jong nga.
Kane ka dei ka sien kaba nyngkong ban don bynta haka politik sorkar hadien ki phew phew snem ba nga long tang kum u nongialam ki seng sain hima bad u nongialap ban pynjop iaki party ha ki elekshon bapher bapher bad mynta ka dei ka pali jong nga ba ngan pyrshang katba lah ban pynurlong iaka jingangnud u paidbah ka jylla," ong u Dr Kharlukhi.
Haba kylli ha kaba iadei bad ki maw jynthud ban wanrah iaka roi ka par ka Jowai, u MP ula ong ba halor ka roi ka par ka Jowai la iakren naka por sha ka por bad nangne shakhmat un pyrshang katba lah ban wanrah iaka roi ka par.
Ka Dorbar Shnong Ladthadlaboh, Jowai kala pynkup burom ia u Dr.WR Kharlukhi halor ka jingjop jong u kum u MP Rajya Sabha jong ka Jylla.
Ka Dorbar Shnong kala pynlong ka jingialang kaba lyngkot katkum ki jingbthah jong ka sorkar lyngba ka tnad koit ka khiah.
Ka Dorbar Shnong Ladthadlaboh kala ai sngewbha ruh ia u da ka sati ksiar, ka jain Ryndia bad ka tiar sah jingkynmaw.
Ia ka jingialang pynkup burom la pyniaid da u KD Syngkon, Assistant Waheh Shnong Ladthadlaboh haka jingiadonlang u Waheh Shnong u LD Lakiang, u General Secretary Abm Shullai, u JM Paswet, Finance Secretary nalor kiwei kiwei ki riew rangbah bad ki sengsamla (LYSO) bad seng longkmie (LWO) ka Ladthadlaboh.
Nalor ka jingeh kaba ki iakynduh na ka jingpyndik ka sorkar Assam bad kiwei kiwei ki jingeh, ki nongshong shnong ha khappud Meghalaya Assam kila hap ban shong khlem bording mynta la 7 snem kynthih.
Kane ka shnong kaba mad ia kane ka jingeh ban shong khlem bording kadei ka shnong Saba kaba don marjan bad ka shnong Barato West Jaintia Hills District.
U Waheh Shnong ka shnong Saba u ma Roming Suchiang, u la iathuh ba na ka liang ka ka bor shnong bad kumjuh ruh ka Committee jong ka shnong na ka por sha ka por ki la leit ud leit nam sha ki engineer ka Meghalaya Energy Corporation Limited (MeECL), hynrei haduh mynta la pynioh bording ia kane ka shnong.
Kaba phylla ka line bording kala don lypa bad ka jingthud kadei tang ha u transformer ban sam bording sha kane ka shnong, pynban haduh mynta ym shym la maramot ne bujli ia une u transformer bad ki post light ban pynioh ding ia kane ka shnong.
“Kane ka shnong ka don tang 200 tylli ki longiing bad kumba long mynta baroh ki longiing ki hap ban pyndonkam tang da ki solar light bad ngi shem jingeh bha haka shitom shipa bad ka por pule kot ki khun ki kti," la ong u ma Suchiang.
“Ngi la ujor sha ki nongmihkhmat kynthup ia ki MDC bad MLA kiba rim bad kiba mynta ruh haduh mynta ym don ba iarap ban pynioh bording ha kane ka shnong," ong shuh shuh u ma Suchiang.
C.Pynsakhiat Yeini Kyndiah July 7, 2020 Ka Behdieñkhlam toh I dur wow Sakhi ka pyrthai, Ïei man kyrpang ka jait bru katkam wa e u Blai.
Da pyndep daleh ïa ka daki khon ka Niamtre, Kiwa dang ksoh dang tbat Ïeiwa dep booh dep e.
Em ko ka nongrim kawa heh waïar, Kat ka duriaw ka waheh I par.
Kawa beh naphang ïeiwa sih waroi, U psiah klumar ha ka chnong ka thaw wymhoi.
I paan I doon ïynbar ïynthiang, I jooh hawa pyndep I kñia I khriam.
Daka luti wakhooid duhai I pap, Wymnood leh u paan dei mynsien arsap.
I ngooh I dem wa wyrchaw ïa ki kti, Wow ïa chait lang ki khon ka Ri.
Han I wa pyndep waroh I wa e, Wymhun I u chait du ki khon ka niamtre.
Em I jar I ngeit, ïa chonglang I hei jooh I phylloh, Han la kattae leh to ïa ngooh Blai Lang I waroh.
Deiwi i sur kam chidoh chi snaam donhi, Ïa kani ka khlam (covid -19) u beh ika neini.
Ka chnong Jwai kawa biang ki nongker nongda, U eh I maiñ ïong ki hawa biang I bhah I bynta.
Behdieñkhlam wasuk wa kmen ïa phi, Ïoh u ïa chait ïa khiah Lang I.Ka Khasi Students Union-Jaintia Hills District Unit (KSU-JHDU), ka shim ia kane ka kabu ban ai khublei Behdieñkhlam basuk ba kmen ia baroh ki khun Niamtre jong ka Seiñaij Jowai.
“To ai ba kane ka Behdieñkhlam ka long mynta u snem kan long kaba iaid beit iaid ryntih bad kan beh iaka jingpang kiba bapher bapher jong kane ka phyrthei khamtam ha kaba ngi lah ban beh ia ka khlam Coronavirus (Covid-19) mynta uba la lyngshop ia ka pyrthei hi baroh kawei u bad ngi ngeit skhem ruh lyngba kane ka Behdieñkhlam kan tehsong iaka jaidbynriew ban don ka mynsiem iatylli kum ka jaidbynriew rit pait hapoh ka Bri u Hynniewtrep Hynniewskum," la ong u Ohibait Dkhar, President KSU-Jaintia Hills District Unit.
“Ka seng ka kitbok kitrwiang kyrpang ia ki khun jong ka Seiñraij Jowai ba kin dang lah ban dang iaid shakhmat ban pynneh pynsah ia ka leh niam ka leh rukom khnang ba ka jaidbynriew jong ngi kan im kan sah ha sla phyrthei.
To ai ba U Blei u Trai kynrad Nongbuh Nongthaw un dang theh ia ki jingkyrkhu khyrdoh ba ngin dang ioh ia ka koit ka khiah krad ha baroh ki liang," ong u kyrwoh ka KSU bala phah da u Ohibait Dkhar, president, Cherity.
Suja, General Secretary KSU, u SS Niangti Finance Secretary KSU.Ka Childline Jowai kala rakhe ïaka lyngkhuh snem ba 9 snem ha rilum Jaintia haka sngi ba Ar ha Vincent Hall, Lumbih Syntu, Mihmyntdu, West Jaintia Hills District.
Ka Childline Jowai kaba pyniaid da ka Jaintia Hills Development Society (JHDS), ka seng treimon sngewbha kaba hap hapoh ka jingpeit ka Balang Katholik jong ka Jyllaniam Jowai ha kine ki 9 snem ka jingiaid lynti kala ioh ban iarap haduh 1154 ngut ki khynnah kiba shem jingeh ha kiba bun ki rukom.
“Kine ki khynnah kiba la iarap ka Childline Jowai ki kynthup ia kiba shah lehbeijot, kiba shah lehbein ha iing ha sem, kiba jah lynti bad kiba phet na iing," la ong u Director ka JHDS u Phadar Manbha Pakem.
“Haka jingiakhun pyrshah iaka khlam COVID-19 ngi la lah ban iarap da ki bam ka ka dih sha ki 200 ngut ki khynnah kiba duk ba kyrduh," ong shuh shuh u Phadar Manbha bad ula bynrap ba baroh kine ki khynnah kiba la poi sha ka Childline la ai iaki iaka jingsyllok ban saindur iaka jingim jong ki.
“Nga sngewsarong ruh ban iathuh ba mynshem snem kata ha u snem 2019 u Superintendent of Police barim ka West Jaintia Hills District u Bah Lakador Syiem MPS ula ai khusnam iaka Childline Jowai na ka bynta ka jingiarap iaki pulit ha ka ban tehlakam iaki kam sniew pyrshah iaki khynnah rit", la ong u Phadar Manbha Pakem bad ula ai khublei kyrpang ia baroh ki nongtrei jong ka Childline Jowai kiba mynshwa bad kiba dang trei haduh mynta bad baroh kiba ia don bynta bad trei shitom na ka bynta ka bha ka miat ki khynnah ha kane ka District.
U Most Rev.Bishop Victor Lyngdoh uba donlang ha kane ka jingrakhe lyngkhuh snem ka Childline Jowai ula kitbok kitrwiang ia baroh ki nongtrei ka Childline ba kin nang nang treishitom shuh ban iarap iaki khynnah kiba shem jingeh bad ban saindur iaka lawei kaba phyrnai ka jong ki.
Ka Kong Mandakini Nongtdu Coordinator Childline, kala iathuh ba ka Childline ka don ka jaka treikam ha East bad West Jiantia.
Ka Childline ka treikam baroh 24 kynta ban iarap iaki khynnah kiba hapoh 18 snem ka rta.
Ka kyntu ia baroh ba lada ki lap ki shem ia kino kino ki khynnah ba shem lanot ne shem jingeh ban pyntip sha ka Childline ha u number 1098.
Kiwei kiwei kiba donlang ha kane ka jingrakhe ki kynthup ia u George Wanroi Biam Officer Incharge Apex Bank, Jaintia Hills Region bad ki nngtrei ka Childline kiba la pynbyrngia da ki sur jingrwai bad jingshad.
La ot ruh ia u cake ban sah kynmaw.
U Deputy Commissioner, East Jaintia Hills District u pyntip paidbah ba u Chairman ka National Green Tribunal (NGT) Committee u la bthah ia baroh ki trai dewiong ba ia u dewiong bala dep lum jingkhein (assessed) bad ruh kito ki dewiong bala lum thup shijaka ha baroh ka District ki dei ban pynthikna ba ka um dewiong kam dei ban tuid sha ki um ki wah, ki tyllong um bad ki jaka rep.
