Dei halor kane ka bynta, ba na ka liang ka tnad ka kwah ba kan pyntikna bad ruh ban wai ia ki kali ia ki kali na kane ka jylla da kaba pynrung ha ka State’s Tourism Portal/App.
Haba iadei bad kane, ki trai kali kiba biang lut ki kot ki sla kum ka permit ba la ioh lyngba ka tnat Transport Department, ka sorkar Meghalaya ki lah ban register bad ka tarik kaba khatduh kan long ha lane shwa ka 10 tarik u Nohprah (December) 2020.
Kan don ruh ka skim jingiarap ha kaba iadei bad ka khlam COVID-19.
Kino kino kiba kwah ki lah ban register lyngba:  Na ka bynta ka jingtip ba khambniah phone: 1800-345-3644 (naduh 8am – 8pm ha ka por longtrei).
Kiba haiing hasem jong u Ma Embot Pyrbot u khun jong u (L) Lakhon Shullai bad ka (L) Lawbot Pyrbot ula khlad noh haka 25 tarik Naieiwng haka por 8:30 PM ha iing sah jong u ha Panaliar, Jowai hadien ka jingshitom kaba la bat ia u khamslem.
U Ma Embot u dei u Muktiar (Advocate) ha Jowai uba long ruh u Legal Adviser ka Jowai Bar Association, u la bat ruh kum u President ka Seiñkur Iawchibadi, u Vice President ka Seiñ Raij Jowai, U Treasurer ka Seng Khihlang bad ula don bynta ha kiba bun ki kam ha kaba iadei ba ka miat ka bha ka imlang ka sahlang.
U Ma Embot ula iehnoh shadien iaka kurim ka Kong Baily Passah, bad lain gut ki khun Ka Dr.Tudiahmai Passah, Ka Arwaka Passah bad u Sajeki Passah.
Ia ka metiap u Ma Embot Pyrbot la pynthiah ha Khliehaitnar, Loompyrdi Iongpiah Jowai bad iaka lehniam ba khatduh yn pyndep haka 27 tarik haka por 10:30 Am ha Khnap Thang-bru, Khimmusniang, Jowai.
Ka Jaintia Students’ Union haka 24 tarik Naiwieng 2020, hadien ka jingialang executive committee kala rai ban iatreilang bad kino kino ki seng ban dawa pyntreikam iaka ILP bad ban pyrshah ia ka CAA haka Jylla.
Kawei pat ka mat ka dei ban dawa na ka sorkar jylla ban wanrah lang ia ka 39th National Games ha ri lum Jaintia.
Ka JSU da kawei ka sur kala rai ban dawa na sorkar jylla ban shimkhia ban ia kren noh mardor bad ka sorkar pdeng ban dawa ban pynlong aiñ noh mardor ia ka ILP hapoh ka jylla kaba la mynjur lang ki 60 ngut ki MLA hapoh ing dorbar thaw aiñ ban pass ia ka ILP resolution.
Ka JSU kyntu jur ia ka sorkar jylla hapoh ka jingialam u CM u Conrad Sangma ban ia kren biang bad ka sorkar pdeng ban sngap ia ka jingkwah ki paidbah ban pynioh ia ka ILP hapoh ka jylla.
Ka JSU ka kyrpad sha baroh ki paid ka bri u hynniewtrep bad sha baroh ki paralok sengbhalang bad sha ki political party ban ia tylli lang kawei ban dawa na ka sorkar jylla ba kan shim khia ban ia kren noh mardor bad ka sorkar pdeng ban pynurlong ia ka ILP kaba u paid ka bri u hynniewtrep ki lah ang nud lah slem.
U Jersom Shylla president ka JSU ula ong ba ka JSU kan ai ka jingiatreilang bad kino kino ki sengbhalang kiba wan shakmat ban dawa ia ka ILP bad ka seng ka long kaba la khreh ban mih shakhmat na bynta ka daw bah ka jaidbynriew bad ka seng ka dawa na ka sorkar pdeng ban pyllait ia ka jylla baroh kawei na ka aiñ CAA namar katba long mynta ka CAA ka dang ktah ia ka jylla namar kidon ki jaka ki bym hap ha ka schedule area.
U General Secretary JSU, u Treiborlang R Suchen u la ong ba ka JSU kala ong ba kan dawa ruh na ak sorkar Jylla ban wanrah iaka National Games 2022 da kaba pynlong ia kino kino ki jait ialehkai kiba iadei bad kane ka thain ban wanrah ruh iaka roi kaba par da kaba tei iaki jaka ialehkai.
ula kyntu iaki nongmihkhmat ka thaiñ Jaintia ban pynsngew sha ka sorkar ban wan rah ia ka National Games hapoh ri lum Jaintia bad ula ong ruh ba shen kin kin sa leit ban kynduh ia u CM ban pynsngew bad dawa ban wanrah ia ka National Games ha ri lum Jaintia.
Ka 6 Shnong Wah Lukha Association ka pyrshah jur ia ka jingdie lilam (auction) ia ka wah Lukha da ka Jaintia Hills Autonomous District Council (JHADC) na ka bynta ban tong ia ki dohkha mynta u snem 2020-2021.
Katkum ka notification NO.JHADC/MASF/M/10/2013/188 dated Jowai the 30th October,2020 kaba la pynmih da ka District Council kaba thmu ban die lilam biang ia ka wah Lukha bad kiwei kiwei ki wah ha rilum Jaintia.
U Ma Daiapherbha Lamare, Secretary 6 Shnong Wah Lukha Association, ula iathuh ba ka synjuk kala mana ba kino kino kiba thmu ban thied ia ka wah Lukha kin ym dei ban thied namar ka Association kan nym ailad ia ki ban tong ia ki dohkha, bad kan long ka jingduhnong ba khraw ia ki lada ki thied namar da lei lei ruh ka Association kan ieng beit ha ka nongrim ban pyrshah ia kane ka jingdie lilam ka council ia ka wah.
Kumba pynkynmaw ka Association naduh u snem 2018 kam juh ailad ia ka council ban die lilam ia ka Wah namar ba kane ka ktah ia ka kamai kajih ki briew kiba mlien ban khwai dohkha na kane ka wah.
Kumta ka Association ka kyrpad jur ia kito kiba thmu ban thied ia ka wah sngewbha ban nym thied ia ka ha une u snem ruh khnang ba ki briew ba shong ba sah harud jong kane ka wah kin ioh jingmyntoi na ka Wah Lukha.
Ka jingpyndik jong ka sorkar Assam iaki paidbah ka thain khappud kala sdang biang haka kyrteng ka roi ka par tang ban ioh klun jaka jubor ha ki jaka khappud ka shnong Khanduli, West Jaintia Hills District bad ka Mokoiram, West Karbi Anglong, Assam.
Kane ka jingshna surok ka sorkar Assam kaba la wanrah da ka puh shilum ban ot surok kala jia ha Wahsamynthu, Khanduli haduh Mukoiram uba jngai kumba 4 kilometre.
Ki nongialam shnong ka Khanduli kila leit jurip ia kane ka jaka haka sngi Nyngkong kaba la lah bad kila rai ba ujor sha u Deputy Commissioner, West Jaintia Hills District ban pynpaw iaka jingpyrshah namar ba kane ka jaka ka dang hap hapoh ka jingpeit jong ka shnong Khanduli.
Ki nongïalam Shnong hapoh ka jingïalam u Waheh Shnong u Yoshida Nongspung, Chairman Shnong u ma Womless Lyngshiang haka jingleit jurip jong ki kila lap ïa kawei ka puh shi lum kaba la lur bad puh khyndew ban pynheh pynïar ïa kane ka surok.
U Waheh Shnong u Yoshida Nongspung ula ïathuh ba ïa kane surok ka sorkar Assam ka la thmu ban ot surok bad pyntrei naduh u snem 2009, hynrei na ka jingpyrshah jong ki ka sorkar Assam kala sangeh, hynrie mynta kala sdang biang ban shna ia kane ka surok.
La kynnoh ba ka bor district kala shim sting halor kane ka kam bad kala pynlong iaka sorkar Assam ban pyrshang ban kyntur na ka por sha ka por sha kane ka thain.
“Ngim pyrshah ia kino kino ki kam pynroi, hynrei dei ban pyntip sha ka bor shnong bad ban pan jingbit shwa na ka Dorbar Shnong Khanduli namar ka jaka dei jong ka Dorbar Shnong Khanduli," la ong u waheh shnong Khanduli.
Ka Dorbar Tlang jong ka Jaintia Hills Autonomous District Council (JHADC) kan long haka 26 tarik Naiwieng (November).
Kane ka dorbar tlang ka JHADC kan neh ar sngi ha kaba kan kut haka 27 tarik une u bnai.
Ha kane ka dorbar kumba ju long kan don ka kynta kylli jingkylli, ka jingkynmaw burom ia ki MDC bala khlad, official report.
Ka konsil kan wanrah ruh iaka amendment bill- Jaintia Hills Autonomous District (Establishment of the Elaka and Villages and Election, Appointment, Powers, Functions and Jurisdiction of the Dalloi, Sirdir and Waheh Shnong) (First Amendment) Bills 2020.
Nalor kane ka Bill u ma Thombor Shiwat, CEM JHADC un wanrah iaka resolution bad ban iakren hapoh ka dorbar.
Ka ophis jong ka tnad Public Health Engineering, Rural Water Supply Division, Jowai kala lah ban pynpoi um sha ki 62 tylli ki longiing haka shnong Iongthma Nongjngi, West Jaintia Hills District.
Ia kane ka um la pynpoi lyngba ka skim Jal Jeevan Mission kaba la bei pisa da ka Ministry jong ka Jal shakti Govt of India.
Ka thong jong kane ka skim kadei ban pynpoi umbam umdih ha man la ki shnong bad ki thliew ïing haka ri hashuwa u snem 2024.
Ha jylla Meghalaya la buh thong ban pynpoi um ha man la ki thliew ïing ha shwa u Nohprah (December) 2022.
U Junior Engineer ka PHE u ma J Suchiang ula iathuh ba kane ka skim kala pynsuk bha iaki paidbah jong ka shnong Iongthma Nongjngi khamtam ia ki khynnah kiba ju hap ban pynlut por ban leit tong um kham pajih nala ki iing bad ka shnong kaba ktah bha iaka por ka haka pule ka puthi.
Une u engineer ula ong ba ha kane ka skim ki shnong ki hap ban buria tang 5 percent ka jinglut ba kin sngewtrai iaka skim.
Ia ka operation and maintenance ne ban maramot pat ka village water & sanitation committee jong ka shnong kan hap ban peit ban jurip.
Ka Ehrngew Committee ka Seng Khasi Tyrsad Circle, ha ka 22 tarik mynta u bnai Naiwieng 2020, ka la pynpaw ia kawei na ka kam ba bha tam ka jong ka, bad kane ka long ba  ka la lum la lang ia u synniang pisa, ban iarap ha kaban aiti da ka ïing shong ïing sah, ia kawei ka longiing kaba mad shisha ia ka jingeh  jingkyrduh ha ka long iing ka jong ka.
Ia ka ïing kaba la dep ban shna bha ia ka, la leit ban aiti ia da ki arngut ki vice president ka Seng Khasi Kmie, ba kynthup ia u Rgh Arwan Singh Tariang bad kumjuh u Rgh O.Pyngrope, ha ka shnong Umlangmar kaba don 16 tylli ki tnum iing Seng Khasi.
Ia kane ka iing la aiti da kine ki arngut ki Rangbah ka Seng Khasi Kmie ryngkat ka jingsakhi lang ki nongkit kam ka Seng Khasi Tyrsad Circle  sha ka kong Melinda Nongbet, ia kaba la sakhi lang ruh da ka kynhun u riew tymmen riew san jong ka Sengbah Nongshat Nongkhein.
Shwa ban shim ia ka sien jam ban pynshna ia ka iing ia kong Melinda, ki dkhot ka Seng Khasi Tyrsad Circle, ki la pynlong da ka jingjurip kaba bniah bniah ia  bad hadien ba la lum  ka lang jingtip kaba tikna bad ba bniah bha, ba ka Eh-rngiew Committee ka Seng Khasi Tyrsad Circle, kaba la shim ia ka rai ba mynta ka kynti, kan kner shwa ia ka kti ban iarap ban pynshna ia kane ka iing naka bynta ka kong Melinda.
Ka daw bah kaba pynlong ia ka Seng Khasi Tyrsad ban mih shakhmat ban leh ia kum kine ki kam ba bha ka long ba  ka buh ia ka ia ka thong ban iarap parabriew kaba  long ka kam jong u Blei nongbuh nongthaw.
Hadien ba la dep ban ia mynjur lang na ka bynta ban pyntei da ka iing, ka  komiti ka la trei shitom ban lum i’u synniang u bynhei naki paradoh parasnam ki kher ki mer  bad dei lyngbah ka jingkylluid mynsiem jong ki ba ka pynlong ia ka komiti ba kan  lah ban pynurlong iaka kaei Kaba ka don ia katta ka jingangnud,.
Hooid, kum ka seng haba ka shim bad leh ia kum kine ki kam ba bha, kam mut ba ka pynbud lane pyrthuh nano nano, hynrei ka dei ka jingkyan ka mynsiem jong ki dkhot, kiba sngew don ia ka jingkit khlieh ba donkam ban leh eiei.
Da kaba bud ruh ia ki nuksa jong ka thymmei pyrkhat ki 16 ngut ki riew rangbah kiba lah seng ia ka Seng Khasi haka lynti jong ka tip briew tip Blei ba dei sa ha  kane ka pateng ba  mynta kein ban leh eiei bad ban kynmaw ban  ia tip lem para riew seng, namar ba ka snam jong kitei ki 16 ngut ki riew Rangbah ka la tuid ha ki thied snam jong  ki pateng mynta ban im ka jaitbynriew bad skhem ka niam.
La kum pynhap iaka wallet na stand Shangpung sha Lad DC ophis, Jowai.
Ki don ki kot kiba donkam bad pisa kiba lap sngewbha ban phone ha u Firmlystand Khonglah-8731063452.
U Bah Lambor Malngiang, MLA & MDC ka Nongkrem Constituency uba dei ruh u Chairman ka State Planning Board ka Sorkar Jylla u la phah ia ka kyrwoh kitbok kitrwiang halor ka Shad Pomblang Syiem lane ka Shad Nongkrem ka ban long ha ka 24 bad 25 tarik mynta bnai.
Da kaba ai khublei ia ka Syiem ka Hima Khyrim, Dr Balajiedsing Syiem, ki Myntri, ki Bakhraw Batri kumjuh ia ki khun ki hajar ka Hima, u la ong, “Nga phah ka jingkhublei kitbok kitrwiang ba kane ka Shad Pomblang kan wanrah bit ka biang, ka shongshngain shongsuk ha ka Jylla baroh kawei".
“Hynrei ka jingdon ka khlam COVID-19 mynta u snem kan pynlong ia ki khun ki hajar ka Hima Khyrim bad ki paralok paralok najan najngai ban duh ia ka lad ban wan sakhi ia ka kumba ju long baroh shi katta ki snem bad ngin nym lah ban ïohi ia ka dur jong ka kumba ju long man snem", u la ong.
“Hynrei ngim dei ban duh jingkyrmen hynrei ngin nang iai pynrhem bad pynkhlaiñ ialade ia ka mynsiem ieid ia la ka jong ka riti dustur, ka kolshor, ka ktien ka thylliej, ka Jaidbynriew bad ka burom ka akor", u la ong da kaba kyntu ia ki nongshong shnong ban ia shim bynta lang.
“Kum u nongmihkhmat ka Nongkrem Constituency, nga ai ka khublei kitbok kitrwiang ba ka ‘Shad Nongkrem’ kan lam sha ka suk kmen, kaba dap jingkyrkhu bad dap koit dap khiah ia phi iwei pa iwei bad ngin duai ha u Blei bad pan na u ba ka shongsuk shongshngain kan synshar ia ka Ri baieid jong ngi", la ong u MLA.Ka jingangnud kaba la slem ban ïoh ïa ka ïingsah na ka bynta ban pyndep bad pynïaid shakhmat ïa ki kam ñiam kam rukom ka Kopati Puja ka Raij Raliang kala urlong hadien ba u MLA ka 3-Raliang Constituency u Comingone Ymbon ula wan ban plie bad ot ribon ïa kane ka iing lehniam kaba don ha Khlooblai (Khlaw kyntang) ka shnong Raliang haka sngi Nyngkong.
Ïa kane ka Community Hall la tei lyngba ka Special Rural Work Programme (SPWP) Scheme jong u snem 2019-2020 ha ka jinglut kaba 4, 50,000 tyngka (Saw lak sanphew hajar).
Hadien ba la dep plie paidbah ïa kane ka ïing, ka la don ka jingïalang lyngkot ba la pynïaid da u Waheh Shnong Raliang u SS Lamare bad la ïoh ruh ki jingkren na u Dolloi ka Elaka Raliang u Chawas Lyngdoh, u Pator ka Raij Raliang u Stephan Dkhar, u Pynbait Lyngdoh Waheh Shnong Laskeiñ, u Rikut N Parien uba la mihkhmat ïaki Soo Lyngdoh bad u Dr.M Tyngkan.
Baroh ki nongkren ki la ai jingïaroh shi katdei eh ïa u MLA uba long uwei na ki nongïalam uba la pynkylla dur ïa ki shnong kiba don hapoh ka 3 Raliang Constituency lyngba ka jingwanrah jong u ïa shibun ki kam pynroi.
Ha ki por mynshwa ki Soo Langdoh ki juh ïashong ïasah miet khapñiah ha ïing jong u Wamon kumba Lai miet Saw sngi ban pyndep ïaka lehniam Kopati Puja kaba juh pynlong shisien shisnem ban ainguh kyrpang ïaki blei ki syiem kiba la ri la da ïaki khun ka Elaka baroh shi snem lynter, hynrei ka ijngioh ia kane ka ïing ka la pynsuk shibun ïaki Soo Langdoh ban pyndep ïaka lehniam Kopati Puja, ïathuh u Bah Rikut N Parien.
U BDO ka Laskeiñ u Brightstar Langbang uba long u symbud kongsan ha kane ka sngi ula ïaroh ïaki nongkitkam ka raij Raliang khamtam eh ïa u Dolloi u Chawas Lyngdoh uba la trei borbah bad shimkhia ïa kane kam ka kat haduh ba la lah ban pynïeng ïaka ïing na ka bynta ka jingdonkam jong ka raij.
U Ma Comingone Ymbon haka jingkren ula ong ba ula pyrshang ban ai ka jingshakri kaba salonsar ïa baroh ki shnong hapoh ka Constituency ban wan wanrah iaka roi ka par.
“Nga dei u briew uba kwah bha ban kyntiew ïa ka roi ka par hapoh ka Constituency bad haba nga sam skhim nga sam haba shit ba shai khlem leh shilliang ïano ïano na ka bynta ka jingbit jingbiang jong ka Constituency hi baroh kawei", ong u Ma Comingone.
Ula pynpaw ka jingsngewdiaw namar ba don ki shnong kiba khlem pyntrei hok ïaki skhim bad kane ka pynsngew shibun ïa u kum u nongmihkhmat ka thaiñ.
Ula kyntu ban sumar sukher bad lehkhuid ïa kane ka ïing namar ba kadei ka ïing ka ban ai jingmyntoi ïaki.
Shuwa ban plie ïa kane ka iing lehniam ka la don ka nguh ka dem bad ka kñia ka khriam kaba la pynphuh pynphieng ïa kane ka sngi da ki jingshad pliang ba la ïashim bynta ki samla ka riaj Raliang.
I Kong Heiniroi Mohrmen i hymmen i Ma Seiñborlang Mohrmen ba shong ba sah Riatsasim, Ïawmusiang, Jowai ila khlad noh na kane ka pyrthei haka 22.11.2020.
Ka jingleit on tep ia i kanlong haka 23.11.2020 haka por 2 baje nohphaisngi ha u lum jingtep ka balang Unitarian, Jowai.
Ngi ai khublei Seng Kutsnem basuk bakmen ïa baroh ki kur ki kha haka Ri.
Mynta ka snem ka don ka jingpher haka pyrthei baroh kawei, ha kaba la wanjia ka khlam ka ngoh kaba ngi hap ban pynïajngai para bynriew (lane ka jingphetrieh ka jingpynkyrpang ïalade sha khlawbah khlawsan kumba ju leh ki riew mynshwa) ban ïada ban lait naka jingïabit jingïapur jong u khñiang jingpang khlam.
Namarkata, hapdeng jong kane ka jingjia, to ngin pyndep ïa ka jinglehkmen rakhe Seng Kutsnem  hala i jong i jong i ïing, hala i shnong i kyntoit, ynnai ïalum ynnai ïalang paidbah, to ngin bud pyrkhing ïaki kyndon bala bthah ka sorkar.
Kaei Seng Kutsnem? Balei la buh la seng ïaka Seng Kutsnem? Ki daw bah ba la seng bad buh nongrim ïaka Seng Kutsnem.
To ngin ïakyrtiang dien khyndiat ïaka mynnor khnang ban lap ïaka daw bala seng la buh ïaka Seng Kutsnem.
Haki laispah snem mynshuwa, kata haka snem 1700(Common Era) sharum ka Jaidbynriew Khasi Khara ka imsuk imsaiñ hala ki niam ki rukom, ki riti ki dustur katkum ka pyrkhat tynrai kaba la kyrsoi naka thymmei wan longbriew jong u Khun Khasi Khara na mynnyngkong.
Ki longshuwa manshuwa ki hikai shaphang ka Hok, ka Tipbriew ka Tipblei, ka Tipkur ka Tipkha, ka Ieid ïalade bad ka burom ïa kiwei.
Kiei kiei ki ïaidbeit ki ïaidryntih.
Ki jingmut ki jingpyrkhat ki longkhuid ki longlaitluid, ym don jingwit jingwa, ka jingim ka long shisur shidur, ka jingim ka long tang bad ka mariang ryngkat ka jingshaniah skhem ha U Blei Nongthaw.
Hynrei haka snem 1740 khlieh ei ei  ka sorkar phareng ka la jopthma kylleng ka pyrthei kynthup ïaka Ri Hynñiewtrep jongngi.
Ki phareng hadien bala jopthma ki ïoh lad ban knieh ïaka jingsynshar naki trai ri trai muluk.
Hapoh ka jingsynshar jong ki phareng, ka Jaidbynriew ka la mad ïaki jingshah krenbeiñ ba har-rukom haki riti ki dustur bad khamtam eh ïaka jingngeit Blei ka jingmane Blei bad ki lehniam lehrukom kiba la saiñdur janai daki longshuwa ki manshuwa u khun Khasi Khara.
Ki phareng kim kwah satia ba ka Jaidbynriew jongngi kan long ïatylli, kumta ki sdang ban ïaid da ki buit shukor, ki pynthynrei ïaka ngeit ka mane, da kaba hikai ban isih ïala ka niam ka rukom, ïala ki hok ki riti, ki khang ban ïashim bynta haki jinglehniam bad haki shad ki kmen, ki khang ruh ban thang ïaka met ïap.
Ki phareng ki kynnoh beiñ ïaka jingngeit Blei jongngi, kum ki nongmane ksuid, ki riewkhlem niam, ki riewngeitbieij bad kiwei kiwei ki jingkynnoh kiba ktah matïong ïaka pyrkhat tynrai jong ka Jaidbynriew.
Ki phareng kim kheiñsang ban kynnoh nonglehpap ïa ki kmie ki kpa bad wat ïa i khyllung ba dang shu kha.
Ha kajuh ka por ki phareng ki pynap shrip artat artat da kaba ki khroh ki pynbieij ïaki kur ki kha ban bud ban kylla sha ka niam jong ki.
Kane ka jingleh buit sianti ki phareng ka la treikam shisha ha kaba bun ki kur ki kha ki don hapdeng ka jingkulmar jingmut, bad kito kiba tlot ïaka jingngeit ha U Blei kaba katkum ka jinghikai ki longshuwa ki manshuwa ki bud noh ïaka niam ki phareng.
Kito ki kur ki kha kiba la bud ïaka niam ki phareng ki sdang ban ïaleh pyrshah ïa kiei kiei kiba la ju leh ha-ïing ha sem, ha shnong ha thaw, kata ban lehniam ha-ïing ha sem kim mynjur shuh, ban lehniam ha shnong ha thaw ruh kim treh shuh.
Kane ka jingpynkylla niam ki phareng ka la phiah bad pharia ïaka Jaidbynriew arliang.
Ki kur ki kha kiba don hala ka Niam la jong, ki don hapdeng ka jingsngewsih ka jingsngewdiaw, ki don hapdeng ka jingshaïong ki jingmut jingpyrkhat, ki hap ban shu dem laka khlieh bad kim nud shuh ban khmied laki khmat sha kita ki nongsynshar.
Ki kur ki kha kiba la kdup ïaka niam ki phareng ki ïaid baheh bad leh phareng lem, bad ki da nud hi wat ruh ban kren jyndat ïala ki hok ki riti kumba kynther jymbuin da ka sur kaba sawa jam ki rwai “Ngi la iehnoh ïa baroh ki jinglong barim, naba ngi la ïoh iaka jingim bathymmai".
Hangne la wan ka jingorpait haka jingpyrkhat ka jingpyrdain bad la mih ka jingïashrut para mangi hapoh ïing hapoh sem hapoh shnong hapoh thaw, haduh bala kulmar ka Jaidbynriew.
Kiba don haka Niam tynrai ki ïaleh ban ïaipynneh ban ïaipynkhlaiñ ïala ka Niam bad ki hok ki riti, katba kiba pdiang ïaka niam ki phareng ki ïakhun dohïap ban pynduh jait noh ïa kane ka Niam bad ki hok ki riti bala kyrsoi naka Jaidbynriew la jong.
Ka buit pynïashrut ki phareng  ka trei borbah borsan haduh ba ym i don jingkyrmen shuh ïaka Niam tynrai ban dang khie khlieh, namar ba ym don nongpeit ym don nongsharai.
Ki kur ki kha kiba don haka Niam tynrai la jong, ki sah haka lyngngoh ki sah haka umdum, kim nang kim tip shuh ban pyrkhat kaei ka ban jia ïaki.
Donbok U Blei Kynrad Uba ïohi lut ïa kiei kiei, U pasiaw haka jingmut jingpyrkhat jong ki riewrangbah bad ki samla kiba ieij ïala ka Jaidbynriew.
Kita ki riewrangbah bad ki samla kiba ieij ïala ka Jaidbynriew ki dap daka jingkhuslai bad ka jingpangnud ïa kata ka jingshah hiarthma jong ka Niam tynrai haka bor ki nongsynshar phareng, kumta ki sdang ban pynlong ïa ka jingïaphylliew jingmut para maki naka bynta ban thaw ïaki lad kumno ban ïada ïaka Niam bad ki hok ki riti jong ka Jaidbynriew na kane ka umsaw pynjot pynpra jong ki phareng.
Hadien ka jingïapyrkhat kaba la bunsien kine ki rangbah bad ki rangsamla ki la shim ïaka rai ban thaw ne tei ïaka kut ka ban long kum ka nongïada, ka nongpeitngor, ka nongkyrsiew, ka nongbtin, ka nongaimynsiem ïaki kur ki kha kiba don haka Niam kaba la kha bad kyrsoi naka jingwanlongbriew u khun Khasi Khara.
Dei halor katei ka nongrim bala thaw ïaka kynhun kaba dei ka sengbhalang u khun Khasi Khara ïa kaba la jer kyrteng kum ka Seng Khasi bad kaba la pynkha haka 23 tarik bnai November 1899, ban long kum ka stieh kum ka kut ka ban iada naka bynta ki kur ki kha kiba batskhem ïala ka Niam tynrai la jong.
Ïa kane ka sngi bala pynkha ïaka Seng Khasi la suit la shor kum ka sngi Seng Kutsnem.
Ki nongiakit ki nongiabah banyngkong ïaka Seng Khasi ki don khathynriew ngut, bad kum ka Jaidbynriew ngim dei lano lano ban klet ïaki.
Ka Seng Khasi ka wanlong ka wandur kum ka jingsaiñdur thymmai naka bynta ban sumar ban tyngkai bad ban pynkhlaiñ ïaka jingngeit tynrai u khun Khasi Khara.
Ha kane ka Seng Khasi la pyntynrong bad la bynshet ba kan long kum ka nongkitkhlieh naka bynta ban nangpynskhem bad nangpynjanai ïa kiei kiei kiba kordor jong ki longshuwa ki manshuwa u khun Khasi Khara: Ban long kum ka nonglum ka nonglang ia ki kur ki kha kiba batskhem katkum ka kheiñkur ka kheiñkha ki longshuwa ki manshuwa u khun Khasi Khara; B an long kum ka nongkyrsiew ka nongbtin ka nongpynshai ka nongpyni ïaki kur ki kha ban ïai pynneh ban ïai pynkhlain ïaki hok ki riti, bad khamtam eh ïaka Niam kaba la kha bad kyrsoi janai naka tynrai bah ka jingwanlongbriew u khun Khasi Khara; Ban long kum ka nongïarap ka nongïakhien iaki kur ki kha haki jingdonkam jong ki kum haka ban pyndep ïaka nguh Blei ka dem Blei bala khot ka Lehniam; Ban long kum ka nongpynkynmaw ka nongpynkyndit iaki kur ki kha ba ki dei ban im ban long kiba imhok imsot, kiba im tipbriew tipBlei, kiba im tipkur tipkha, kiba ñiewkor ïala ka jong bad kiba burom iaka jong kiwei; Ban long kum ka nongkynpham ïaki kur ki kha ba ki dei ban ngeit bad mane tang ha U Blei Trai Kynrad Nongthaw Nongbuh Ubalah Ubaïai najrong hatbian.
Naduh bala seng ïaka Seng Khasi, ki kur ki kha haka Ri ki ïohmynsiem biang ban pynleit jingmut hala ka niam ka rukom bad ki hok ki riti kumba ju long.
Namarkata, ka Seng Kutsnem ka ïeng kum ka sngi khraw ka sngi kyrpang jong ka Jaidbynriew Hynñiewtrep Hynñiewskum.
Ka Seng Kutsnem ka dei ka sngi pynehrngiew ïaka Jaidbynriew Khasi Khara.
Ka Seng Kutsnem ka dei ka sngi ban pynkynmaw ïaki kur ki kha ban ïengskhem haka nongrim jong ka Hok, kata, ban im ban long, ban leh ban thaw, ban ïaid ban ïeng, ban kren ban khana, ban mut ban pyrkhat bad kumta ter ter da kaba hok da kaba khuid bad da kaba bha kumba la saiñdur ki longshuwa ki manshuwa.
Ka Seng Kutsnem ka dei ka jingrakhe kynmaw burom ïaki khathynriew ngut ki nongseng ïaka Seng Khasi.
Ka Seng Kutsnem ka dei ka jingrakhe ïaka jingieij ïa la ka jong ka Jaidbynriew.
Ka Seng Kutsnem ka dei ka jingrakhe ïaka jingstad ka jingshemphang jong ki longshuwa ki manshuwa u khun Khasi Khara.
Ka Seng Kutsnem ka dei ka jingrakhe ïaka hok longbriew manbriew jong u khun Khasi Khara.
Ka Seng Kutsnem ka dei ka jingrakhe kum ka sngi kyrpang ki trai ri trai muluk u khun Khasi Khara.
Ka Seng Kutsnem ka dei ka jingrakhe ïaka jingjop jong ka Hok pyrshah ïaki jingpynbieij, ki jingpynshoi, ki jingpynthame bad ki jingshukor ba har-rukom.
Ka Seng Kutsnem ka dei ka jingrakhe ïaka jingsaiñdur thymmai haka ban sumar ban tyngkai bad ban pynkhlaiñ ïaka jingngeit tynrai u khun Khasi Khara lyngba ka Seng Khasi.
Ka Seng Kutsnem ka dei ka jingrakhe ïaka jingskhem jingmut haka jingngeit ha U Blei Trai Kynrad Nongthaw Nongbuh katkum ka saiñpyrkhat-niam kaba la kyrsoi naka jingwanlongbriew u khun Khasi Khara na mynnyngkong.
I Rgh.
Rijoy Singh Khongshah i kynthoh shaphang ka pyrkhat tynrai u Khasi, kumne: “Ka jingkhraw haka pyrkhat tynrai u Khasi, kam shym duna rynieng ne duna jingthew ei ei haba ïa nujor bad ka jingkhraw ka pyrkhat tynrai jong kiwei pat ki Jaidbynriew haka pyrthei".
Da Samla R Khonglam & Rgh.
R Khonglanoh, Nongthymmai Kyndiar, Riwar Mihngi, Pynursla.
Ka Woodland WK Hospital kala pynbna paidbah ba kan plie noh iaka Inpatient Department (IPD) ne ban pdiang noh iaki nongpang ban shah sumar ha kane ka hospital.
Kane ka hospital ka don haka shnong Sabahmuswang, West Jaintia Hills harud ka surok bah NH 6.
U Managing Director, Woodland WK Hospital, u Dr Werlok Kharshiing ula ong ba kane ka hospital kaba 108 jingthiah kala biang nadong shadong ban pdiang iaki nongpang ban shah sumar haka aspatal naduh 24 tarik u Naiwieng 2020.
Kumban shu pynkynmaw ia kane ka hospital la plie paidbah haka 15 tarik Nailur 2020 da u Myntri ka tnad ka koit ka khiah jong ka sorkar Jylla u Bah AL Hek.
‘Kane ka hospital kaba don 108 jingthiah kan ai ka jingshakri iaki paid nongshong shnong ka East bad West Jaintia Hills District.
Ki Doktor kiba don ha kane jaka sumar ki kynthup ia u Medicine, Paediatrician, Surgery bad ENT.Ka Out Patient Department (OPD) kaba kynthup naduh ECG, Endoscopy, X-ray, Ultra Sound (Scanning), Laboratary, ong u Dr Kharshiing.
Ka jingai jinghikai shet jingbam ‘Fast Food’ ha Jacob Syngkon Training Center (JSTC) haka shnong Madankynsaw-Mowkyndeng West Jaintia Hills kala poi sha kaba kut haka sngi Thohdieng.
Ia kane ka training la pynlong da ka Jaintia Society for Social and Economic Empowerment (JSSEE) da ka jingiarap pisa ka scheme ka ophis Deputy Commissioner, West Jaintia Hills District lyngba ka Chief Minister Youth Development Scheme (CMYDS).
Ki don haduh 30 ngut kiba shah hikai kaba kynthup iaki kynthei bad shynrang ha ka rta kaba 14 haduh 25 snem.
Ia kane ka training la ai jinghikai da I kong Matilda Shadap iwei na ki nongshet ba pawnam jong katei ka thain.
Kane ka jingai jinghikai shet jingbam kala neh san sngi lynter kaba la sdang naduh ka 16 tarik une u bnai ha kaba ha kane ka sngi pynkut la sam artad ia ki Completion Certificate sha baroh ki Trainees da u ma Dwik Lamin DTO East Jaintia Hills District, ha ka jingiadonlang u ma Bud Rimanki Chympa Executive Director JSSEE bad ki nongpyniaid shnong.
Na ka liang jong ka JSSEE ka ai khublei kyrpang ia u DC ka West Jaintia Hills District u Garod LSN Dykes halor ka jingiarap lyngba katei ka scheme, khamtam ha kaba iadei bad ka jingpynkupbor ia ki samla jong kane ka thain lyngba kine ki training kiba bun jait.
Haduh 7 ngut ki Pulit kila mynsaw jur, kynthup iaka kawei ka pulit constable kaba la mynjur naka bynta ka khlieh bad katto katne ki dkhot jong ki sengbhalang ruh kila mynsaw naka jingialunmaw haka public hearing kaba pynlong da ka Meghalaya State Pollution Control Board (MSPCB) ha khmat ophis DC barim ka Khliehriat haka sngi Saitjain.
Ki Pulit ban pynpra ia u paidbah bad sengbhalang hadien ki siat lyer pynsat khmat ban khanglad iaka jingtur paidbah kiba pyrshah iaka public hearing ha khmat ophis DC barim ka Khliehriat.
Ka bor synshar district kala pynhiar da ki pyrton pulit ban khang lad iaka jingwan tur ki sengbhalang ha katei ka Public Hearing, hynrei shuwa ban sdang ka public hearing la mih ka jingialun maw bad jingsiat lyer pynsat khmat ki pulit kaba la wanrah iaka jingmynsaw.
Hadien kane u SP ka District, Dy SP, ki Magistor kila pyndem ha khmat ki sengbhalang bad ailad iaki ban rung sha ka jaka ba pynlong jingpynsngew paidbah, hynrei mar sien poi ha kane ka jaka ki sengbhalang ki niom bad pynjot bad pynpra iaka iing sher dara  ba pynlong jingialang.
Kane ka Public Hearing la pynlong da ka Meghalaya State Pollution Control Board (MSPCB) kadei halor ka jingthmu ka Star Cement ban pynheh ia ka par tih Mawshun ka Star Cement haka jaka kaba heh 42.051 hectare haka shnong Bishyrnot, hynrei kala pulom noh hadien ba ba ki sengbhalang, ki paid nongshong shnong kila tuk pur ban pynpra iaki iingsher dara ba thmu pynlong iaka jingpynsngew paidbah.
U DC bah E Kharmaliki hadien bala mih kane ka jingklumar ula rai ban pynsangeh shisyndon ia kane public hearing bad ki sengbhalang kiba pyrshah naduh ka ka JSU, KSU, FKJGP, HANM, HYC, EJNC, STIEH bad kiwei kiwei kila shad kmen kynhoi risa bala pyndam ia kane ka public hearing.
U MLA ka Khliehriat u ma Kyrmen Shylla ula sam jain kup tlang sha ki 27 ngut ki longkmie longkpa jong ka shnong Bataw, East Jaintia Hills haka sngi Thohdieng.
ïa kine ki jain kup syaid la sam haka jinghiar jong u ma Kyrmen uba long ruh u myntri sorkar sha ka shnong Bataw.
Na ka liang kiba ïoh jingmyntoi kila pynpaw ka jingkmen bad pdiang sngewbha ia ka jingai u MLA ka thain.
Ka Federation of Khasi Jaintia and Garo People (FKJGP), Bataw Unit kala shna iing ia kawei ka longkmie haka shnong Bataw, East Jaintia Hills District.
Ia kane ka iing la aiti bad plie paidbah iaka haka sngi Thohdieng da u MLA Khliehriat uba long ruh u myntri sorkar u ma Kyrmen Shylla.
Kane ka iing kaba la shna ka FKJGP Bataw Unit ka dei ka jong ka kong Airis Masa 60 snem rta na ka Shnong Bataw kaba don ïa uwei u khun shynrang ba 21 snem rta uba don haka jingduna haka dkhot met bad kane ka longkmie kadei kaba im bylla sngi.
Ïa kane ka ïing la shna haka jinglut kaba 2 lak 30 hajar tyngka.
La shna ia kane ka iing da kaba synniang para dkhot bad la synniang ruh da u MLA ka thain T.50 hajar bad u MDC ka thaiñ u Dr Sankey Shangpung u la synniang T.10 hajar.
U DH Sumer General Secretary FKJGP, East Jaintia Hills District Unit ula ïathuh ïa kane ka rai ban shna iing la shim hadien ba la iohi iaka jingeh ki shi kmie shi khun.
Ula ong ka Kong Airis haka jinglong kynthei ban pyndap iaka jingdonkam ka jong ka bad u khun ba don jingduna ka shem jingeh bha nalor ba ka shongwai ha iing briew bad dei halor kane la shim iaka sien jam ban iarap shna iing iaka.
U Bah Kyrmen Shylla ula ai ka jingïaroh iaka FKJGP Bataw Unit kaba tynrong halade iaka jingkitkhlieh ban shna iing ia kane ka longkmie kaba long ka nuksa kaba kiwei pat ki seng ki synjuk ki dei ban bud ban iarap bad ban don kata ka mynsiem ban ai.
Ula kitbok kitrwiang ïa kane ka longïing ba kan ïoh ka met ba koit ba khiah bad ha kajuh ka por ula kyntu ïaki dkhot ka FKJGP ban nangïai bteng ïa kane ka kam ba bha jong ki na ka bynta ki longïing ba duk.
Ka kong Airis Masa ka la pynpaw ka jingkmen kaba ym lah shuh ban batai hadien ba ka FKJGP ka la wad ki lad ki lynti nangne nangtai ban ïarap pynshna ïaka da ka ïing kaba paka.
Kiwei de kiba la ai jingkren ha kane ka sngi ki long u MDC ka thaiñ u Dr Sankey Shangpung, u Bah Dundee Cliff Khongsit General Secretary FKJGP Central Body, u K.Nongphlang Chief Organising Secretary FKJGP Central Body, u Tuesday Lytep president FKJGP WJH bad kiwei.
Ha kane ka juh ka sngi ka Dorbar Shnong Bataw ka aiti ruh ïaka dorkhat ha u Bah Kyrmen Shylla ban wanrah ïaki jingroi jingpar hapoh ka Shnong Bataw kum ban maramot bad pynthymmai ha ka rukom ba itynnad ïaka Community Hall bad ka Compound, ban shna iaka Gallery shong peitkai haka madan phutbol kaba don ha madan Lachieh, ban buh iaki street light hapoh ka shnong ban kham lait na ki jingma bad jingsniew ba har rukom bad ban shna iaka Aqua Park ha Umsyngki Bataw.
Ha kane ka juh ka sngi u Dundee Cliff Khongsit  ula pynskhem ïaki nongkitkam jong ka FKJGP-South Eastern Border Area Circle ba kynthup ïa u President-Mathew Pajat, Vice President-Ebran Suchen, General Secretary-Eladmi Suchen, Assistant.
Secretary-Kymmo Patwat, Organising Secretary-Alwin Suchen, Assustant Organising Secretary-Lamchwa Dong, Information Secretary-Dunilangki Suchen, Education-Secretary-Heibor Suchen, Sports Secretary-Banshanbor Ksih, Assistant Sports Secretary-Pyndap Lyngdoh, Discipline Secretary-Ampli Rupsi, Assistant Discipline Secretary Ewanmi Rymbai.
Ka Jowai Block Congress Committee (JBCC) ka sngewlem halor ka jingkhlad kyndit u Dr.P Syngkon, uba long u president ka JBCC.Ka JBCC kala ong baka jingkhlad u Dr.P Syngkon ka dei ka jingduh kaba khraw iaka JBCC bad kam dei tang ia kiba haiing ha sem.
U Dr.Syngkon u dei u dkhot bad nongkyrshan ba radbah ka party congress naduh u snem 1983 haduh la jingkhlad noh ka jong u.
U Dr Syngkon, ula bat ruh iaka kam president ka JBCC naduh u snem 2018.
Ka JBCC ka phah iaka khubor sngewlem sha ka kurim, ki khun ki ksiew bad kiba haiing baroh halor kane ka jingkhlad jong u bad ki buh haka jingduwai ba u nongbuh u nongthaw un donlang ryngkat bad ki ban pyntngen iaka iing ka sem jong u Dr.Syngkon ha kum kane ka por.
U Dr.P Syngkon ula khlad noh na kane ka pyrthei hadien ka jingkem pang shini kaba la bat ia u la khamslem hynnin ka miet haka jaka sumar ha sor Shillong.
U Dr.P Syngkon, udei uwei na ki nongshong shnong ka Jowai uba la synniang ha kiba bun ki bynta haka imlang ka sahlang.
Ula bat kam ruh kum u vice president jong ka Jaintia District Sports Association kaba la tip mynta kum ka West Jaintia District Sports Association (WJDSA) naduh u snem 1991-2010.
Ula bat ruh iaka kam Medical Superintendent jong ka Jowai Civil Hospital hashuwa ba un shongthait.
U Prof RC Laloo, MLA barim jong ka Jowai, ula pynpaw ba ka jingkhlad u Dr.P Syngkon kadei ka jingduh kaba khraw iaka shnong Jowai.
“Ka jingkhlad u Dr.P Syngkon kadei ka jingduh kaba khraw ia nga shimet, udei u paralok uba nga la tip la ithuh mynta la 50 snem naduh 1970.
Ia nga hi shimet kadei ka jingduh kaba khraw bad ka shnong Jowai bad ki paidbah hi baroh halor kane ka jingkhlad kyndit jong u," la ong u Prof RC Laloo.
“U Dr.Syngkon u dei u briew uba iadon bynta haka shitom saja, uba don ka jingkitkhlieh na ka bynta ka miat ka bha ka imlang ka sahlang bad u long ruh u doctor uba kiwei ki dei ban bud iaka nuksa jong u," ong shuh shuh u Prof.RC Laloo.
Haba phah iaka khubor sngewlem sha kiba haiing hasem u Prof Laloo ula ong “U Blei nongbuh nongthaw un donlang bad ka kurim, ki khun ki ksiew bad kiba haiing hasem jong phi baroh ha kum kane ka por ba wan kah dum u lyoh.
Leit Suk Ma Pait.
" Na kaliang u Working president ka WJDSA u ma EMH Passah, ula ong baka jingkhlad u ma Pait kadei ka jingduh kaba khraw iaka Jowai bad ka synjuk bad ula ong ba nakaliang ka WJDSA ka phah ka khubor sngewlem sha baroh kiba ha iing hasem u Dr.Pait.
Ka Society for urban and Rural Empowerment (SURE) kala pynlong iaka jingai jinghikai kaba shisngi ia ki nongrep ka shnong Ialong bad ka Lumtrep Nongjngi ban shna sboh khlem da khleh kino kino ki jait dawai hynrei tang lyngba ki jingthung jingtep bad ki jyntang jingthung.
Iaka jinghikai ha Ialong la pynlong haka 14 tarik une u bnai, katba ha Lumtrep Nongjngi la pynlong haka 17 tarik une u bnai.
Baroh ar tylli kine ki shnong ki dei kiba hap hapoh ka Thadlaskein C&RD Block.
Ha Ialong la wan ban iashimbynta da ki Women SHG haduh 20 tylli ki SHG.Iaka jingialang ha kane ka jinghikai la pyniaid da ka Premri Pale.
La ioh jingiakren ruh na ka president Village Organization Ialong kong Sngi Dhar kaba la iathuh bala dap shisnem ka VO Ialong bad kane ka jingai jinghikai ka SURE kala pynmyntoi iaki paid nongrep.
U Habandajop Lyngdoh uba na ka SURE ula ai khublei iaka kong J Synnah, District Social Welfare Officer kaba la ai jingkyrshan ia kane ka jingai jinghikai iaki SHG ban shna sbohwieh, sboh phlang, sboh khyndew, sboh 18 sngi, jingriam khniang, um sboh jhur, dawai kymbat khniang, rep rynsan, rep tit bad kiwei kiwei Ha ka jingai jinghikai ha Lumtrep la pyniaid iaka jingialang da u Ebormi Pale waheh shnong haka jingiadonlang J Synnah, District Social Welfare Officer, ki nongtrei ka SURE bad kiwei kiwei.
Ka kong Synnah haba kren kala iaroh iaka SURE kaba la treishitom ban iarap iaki paid nongrep da kaba ai jinghikai ban rep kiba iadei bad ka mariang bad kala batai ruh ia shibun ki scheme ka tnad Social Welfare ka iarap iaki tymmen, ki khynnah, ki kynthei ba shah leh thombor bad kiwei kiwei.
U Treilangbor Suchen, general secretary ba thymmai ka Jaintia Students’ Union (JSU) ula kren bynniaw halor ba bun ki samla kiba don ka sap haki kam ïalehkai bapher bapher bad kiba ïa don bynta haka National Level, hynrei kaba sngewsih ka long ba ka sorkar Jylla ka leh klet ïaka rilum Jaintia bad kam shym la ioh wat tang kawei ka jaka ialehkai kaba pura.
Haka National Games ruh ïaka Jaintia la leh klet iaka bad ym shym la jied wat tang iaka kawei ka shnong ban pynlong jingialehkai, kaba dei kawei na ki lad ban ioh tei iaki jaka ialehkai ban kyntiew bad ai mynsiem iaki samla ban ialehkai.
Ula pynpaw iaka jingbynniaw ba ki khynnah samla ki jah lynti haka imlang sahlang na kata kadaw donkam ban don kawei ka jaka ai jinghikai ïaki khynnah samla ba kin long ki khlur jong ka ri.
Ula kyrpad iaki 7 ngut ki nongmihkhmat na rilum Jaintia ba kin phai khmat sha rilum Jaintia ban pyrkhat thymmai ban wanrah iaki lad pynroi ban im jakpoh ki nongshong shnong haka jaka u dewiong namar kumba long mynta ïaka ri Jaintia la bna ïaka tang haka nam shalan tuh ia u dewïong.
Ka pyrthei mynta kadei ka pyrthei kyrduh kam kyrduh jam kumba la iohi haka jingthepkam ha PHE da ki hajar ngut kiba thep ïaka post kaba tang 10-20 post bad kane ka pyni ba ka jaitbynriew Khasi Pnar ka shaniah tang haka kam sorkar.
“Ngi dei ban long kum ki nong Manipur kaba phai khmat bad pynleit jingmut shibun na ka bynta ban kyntiew iaka kam ialehkai sports," la ong U Treiborlang bad kyntu ia u Nujorki Sungoh ban iakren bad u Myntri rangbah ka Jylla ban ai ïaka Complex kaba iadei bad ki khynnah samla khamtam ban iashim bynta haka National Games la ka long haki indoor outdoor bad ba ka rilum Jaintia kan long haka map jong ka National Games ka ban sa wan.
Ka JSU ka ieng tylli ban iada iaka jaitbynriew Khasi Pnar hynrei kaba sngewsih ka long ba ka ILP kaba la dawa kam poi shano shano.
Ula ong ruh ba katkum ka jingwad bniah jong u la iathuh ba hashwa ban ioh iaka Hills State ka Jylla ka don tang kumba 11 lak ngut bad mynta la jan dap 50 snem ka jingbun briew ka la kot 34 lak ngut hapoh ka Jylla bad na kitei ki 34 lak ngut tang 12 lak ngut kidei ki Khasi Pnar bad kiei kita pat kiba la pyndap iaka ri Khasi Jaintia.
U Jersom Shylla u shah jied kum u president ba thymmai ka Jaintia Students’ Union (JSU).
La pynskhem ia u kum u president ba thymmai haka sngi Palei haka jingialang kaba long ha Bosco Pnar kaba don ha Salini Colony, Jowai.
Ha kane ka kynti ka JSU kam shym la pynlong iaka elekshon jied nongkitkam bad la rai ia kane jingjied nongkitkam thymmai da ka CEC jong ka JSU haka 30 tarik u bnai Risaw, uba bnai bala dep.
Ha kane ka jingpynthymmai nongkitkam ka JSU la iadonlang u Nujorki Sungoh u dkhot barim jong ka JSU uba long ruh u MLA ka thain Mowkaiaw.
La pynskhem bad shim jingkular da u president barim ka JSU u Rikut R Parien.
Kiwei kiwei ki nongkitkam ka JSU ki kynthup ia u Aplang Lamare vice president, u Treiborlang Suchen general secretary, Nilkee Mukhim Assistant general secretary, Tricky Mukhim finance secretary.
U Emperor Bareh kum u chief organising secretary, Sports and Games secretary- Shemphang Shylla, publicity secretary Dapmain Suchiang, Art & Cultural affairs secretary- Livingson Sana, Education secretary-Eddy K Pohtam, Disciplinary secretary- Bawankynsai Sariang, office secretary-Succesful Sumer, assistant organising secretary- Franky Shylla, Social secretary-Nevercare Passah, Volunteer secretary-Laskiborn Siangshai, assistant education secretary- Dawan Bareh, Assistant finance secretary-Wansalan Patwet, Assistant art & cultural affairs secretary- Sylvester Syrpuh, Environment secretary- Tiphimi Rymbai.
U MLA jong ka Mowkaiaw u ma Nujorki Sungoh ula ong shen yn shna surok iaki shnong khappud bad ka Assam naduh na Khatkasla, Psiar haduh Moojem.
U MLA Mowkaiaw ula ong ia kane haka jingialang pynskhem nongkitkam ka Jaintia Students’ Union (JSU) haka sngi Palei ha Bosco Pnar, Jowai.
“Kala shimpor haduh 48 snem ba ka sorkar Jylla kan sngewthuh ïaka jingeh bad ka jingdonkam jong ki shnong ha khappud ban ioh iaka roi ka par naduh ban pynbiang iaka surok, ki skul, ki jaka sumar bad kiwei kiwei," la ong u ma Nujorki Sungoh.
Ula ong ruh ba shen yn plie noh iaka skul Secondary haka shnong Psiar bad kane ka iarap iaki shnong kiba marjan ha katei ka thain khappud ban ioh iaka jingnang jingstad.
Ïa kane ka skul Secondary la tei lyngba ka RMSA bad ki shnong ki ban ioh myntoi ki kynthup iaka Psiar, Khatkasla, Mowlaber kumjuh ïaki 32 tylli ki Shnong Pnar kiba hap hapoh ka Block-I.Ha kaba iadei bad ka surok u MLA ka Mowkaïaw ula pynsngew ruh ba u don ka jingkyrmen ba ka surok naduh Khatkasla shaduh Moojem lah ban ïoh sanction lyngba ka skhim North Eastern Council.
Ka 6 Shnong Wah Lukha Association ha ryngkat ki bor pyniaid jong ka District East Jaintia Hills ha ka 16 tarike une u bnai ka la leit jurip biang ia ka jaka ban pynbha bad ban pynim biang ia ka Wah Lunar-Lukha kaba don hajan shnong Khaddum, East Jaintia Hills.
Ha kane ka jingleit jurip  na liang ka District Administration la mihkhmat u Additional Deputy Commissioner SS Syiemlieh katto katne ngut ki nongtrei na ka Tnad PHE (Electrical), bad la iadonlang ruh ki nongialam bad ki dkhot ka 6 Shnong Wah Lukha Association.
Na liang u SS Syiemlieh u la ong ba ki kam baroh ki laid shakhmat ha ka ban pynim bad pynim ia kane ka wah hynrei na ki daw ba don ka Lockdown ka la pynthut noh ia ki kam baroh, hynrei u iathuh pat dang ha kine ki taiew ba la dep ki lah dep shong meeting bad ka organisation kaban pyntrei ia kane ka kam bad u la ong ba ha kine ki khyndiat sngi ki Scientist kin wan noh shane sha jylla jong ngi na ka bynta ban leh wut wut noh ia kane ka kam.
Na liang u President 6 Shnong Wah Lukha Association ka Bah Womsar Talang u la sngew nguh shi katdei ia ka District Administration ba ki la trei shitom na ka bynta ban pyntrei noh ia kane ka kam.
U la ong ruh ba nangne shakhmat ruh a seng kan dang iai buddien ia kane ka kam bad ban pyntikna ruh ba ka Wah Lukha kan im bad khuid ha ki snem ban wan.
U Secretary ka Association ma Daiapherbha Lamare, u la ong ba kum ki nongialam ka Association kim juh shong kli kti,  ki buddien ia kane ka kam na ka por sha ka por naduh ki por jong u Deputy Commissioner barim FM Dopth bad haduh mynta ruh naduh ba wan u DC Thymmai ki dang iai buddien ia kane ka kam.
Bad u la iathuh ruh ba ia ka Expression of Interest (EOI) lah dep leh bad ia kane ka kam yn pyntrei da ka Trinity Impex International New Delhi (Scientist Organisation)  bad ki lah test bad shim lut ia ka sample jong ka um na kane ka wah bad ki la rai ban thung da ki algae (jingthung)  ha kane ka wah bad une u algae un pynkhuid ia ka Wah hapoh 3-6  bnai.
Bad u la ong ruh ba na liang ka seng ka khmih lynti ba kane ka pilot project kan long kaba seisoh khnang b aki briew kiba shong harud kane ka wah kin ioh jingmyntoi na kane ka wah Lukha.
Kumban shu pynkynmaw ba ka sorkar lyngba River Rejuvenation Committee kala buh ka thong ban pynim ïaka Wah Umkhrah ha Sor Shillong bad ka Wah Myntdu bad ka Lukha ha Rilum Jaiñtia.
Ka Directorate jong ka Civil Defence & Home Guards, Meghalaya, Shillong ka bthah ia baroh ki samla kiba la jop ia ka eksamin kam ha ka post Guardsman, Driver bad NCE (Non Combatant Employee) ba ki  dei ban leit report sha ki ophis Home Guards ba don ha ki district ha kaba iadei bad ka appointment bad ka Basic Training.
Ki samla ba sah ha East  Khasi Hills bad Ri Bhoi District  kin hap leit report sha ka District Training Centre Home Guards, Mawdiangdiang, Shillong.
Ki samla ba sah ha West Khasi Hills bad South West Khasi Hills kin hap leit report sha District Training Centre Home Guards, Nongstoin.
Ki samla kiba sah ha East Jaintia Hills bad West Jaintia Hills district  kin hap leit report sha District Training Centre Home Guards, Jowai.
Kumjuh ruh, ki samla kiba na West Garo Hills bad South Garo hills kin hap leit report sha District Training Centre Home Guards Tura, katba kito kiba sah ha East Garo Hills bad North Garo Hills kin hap leit report sha District Training Centre Home Guards Williamnagar.
Ki samla na South West Garo Hills District kiba la jop ia ka eksamin kam kin hap report ha ka Civil Defence Office Ampati.
Ki samla kiba la pass ia ka eksamin kam ki dei ban leit report sha ki ophis ba la dep iathuh ha ka 24-25 November 2020, khnang ba kin ioh jingtip ba paka halor ka appointment jong ki, ka  jaka training jong ki  bad kiwei de ki jingdonkam.
Kine ki samla kin pyndep ruh ia ka COVID- 19 test bad ka tarik ba ki dei leit ban test yn sa pyntip ia ki ha ka por ba ki leit mih sha ki ophis ha district.
Ka Basic Training jong  ki kyrdan kam Guardsman,  Driver bad NCE kan sdang naduh ka 1 Tarik u bnai Nohprah 2020.
Ka Jaintia Students’ Union (JSU) War Jaintia Circle ha ka 18 Nov 2020 ka la buh ia ka dorkhat sha u Deputy Chief Minister jong ka Sorkar Meghalaya lyngba ka ophis jong u Deputy Commissioner West Jaintia Hills District ban dawa ban kyntiew kyrdan noh ia ka tnad PWD Sub-Divisional Office kaba don ha Amlarem shaka kyrdan Divisional Office (EE office).
Katkum ka dorkhat ka JSU kala pynpaw ba ka Amlarem Civil Sub-Division kadei kaba suit la shor naduh ka 12th November (Naiwieng) 1976 bad ka peit ruh iaki jaka khappud kaba iasam bad ka ri Bangladesh nalor ka kad khaii bar ri ba heh tam ha Meghalaya kaba don ha Tamabil.
Ka JSU kala pynpaw ba ka Amlarem kala dei hok ban ioh iaki ophis sorkar kiba khamheh khnang ba kan don ka jingiajan hapdeng ki briew jongka Sorkar bad ki riew paidbah ka thain naka bynta ka jingiatrei lang ban kyntiew iaka ioh ka kot bad ka roi ka par.
“Kumba long mynta ka ophis u EE ka don ha Jowai kaba ngi tip kum ka PWD South Division, bad kane ka Division ka peit iaki jaka kiba hap hapoh ka Amlarem Civil Sub-Division, bad kane kala pynjynjar ia u paidbah haka leit ka wan naduh ka por bad ka bai lut bai sep.
Ngi sngewdei ban dawa na ka sorkar kan pyrkhat khia ban pynioh noh iaka EE Ophis jong katei ka tnad da kaba kyntiew kyrdan iaka ophis Sub Divisional kaba la don ha Amlarem," la ong u Eddy Kery Pohtam, president JSU War Jaintia Circle.
Ka JSU kala ai nuksa ruh iaka jingpynkynriah iaka PWD North Jowai Division kaba la rah sha Shangpung Sub Division bad la pynkylla kyrteng sha ka Shangpung Division, kumta iaka Amlarem kaba dei ka sub division kaba rim tam ruh dei ban pynioh bad kyntiew iaka Sub Divisional ophis ka PWD.Ka JSU kala byrthen ban iakih paidbah lada ka sorkar kam leh mardor ban kyntiew kyrdan iaka ophis PWD ha Amlarem.
Ka JSU kala dawa ruh na u MLA uba long U Cabinet Minister hapoh Ka Sorkar MDA ba u dei ban ia kren noh mardor bad ka sorkar ban pyn urlong ia ki jingdawa bad kyntiew kyrdan iaka ophis PWD.U Deputy Commissioner (Election), East Jaintia Hills District ula pynbna paidbah ba ka Election Commission ka la rai ban pynlong ia ka Special Summary Revision (SSR) 2021 hapoh ka District ha baroh ki Polling Station bad kane ka la sdang naduh ka 16 tarik u November, 2020 bad kan dang iai bteng haduh ka 15 tarik u December, 2020.
Ha ka ba iadei bad kane, uno uno u briew ne ka briew ki ba la dap 18 snem ka rta, ki lah ban pynrung kyrteng ha ka Electoral Roll da ka ba pyndap ha ka form-6 lyngba ka nvsp.
nic.
in lane iakynduh ia ki Booth Level Officers (BLO) lane CSC centre.
Kiwei kiwei de ki kam ki ba kynthup ha kane ka Special Summary Revision 2021 ki long ban weng iaki kyrteng jong kino kino ki briew kiba la phet shnong bad ki ba iap hapoh ka shnong jong ki ha kane ka por lyngba ki jingujor ha ka form-7 lyngba ka nvsp.
in lane iakynduh ia ki Booth Level Officers (BLO) lane CSC centre.
Shuh Shuh, ban pynbeit iaki jingbakla kum ka Kyrteng, Jait, Snem bad kiwei kiwei ki paidbah ki dei ban apply ha ka form- 8 lyngba ka nvsp.
in lane ia kynduh ia ki BLO lane CSC centre.
Ki paidbah ki lah ruh ban transfer iaki kyrteng hapoh ka Constituency da ka ba apply ha ka form- 8 A lyngba ka nvsp.
in lane iakynduh ia ki Booth Level Officers (BLO) lane CSC centre.
La pyntip ruh sha ki paidbah ba ka Ophis jong u Deputy Commissioner (Election), East Jaintia Hills District kan sa phah ia U/ Ka Booth Level Officer (BLOs) ban wan sha ka shnong jong ki na ka bynta kane ka kam.
La kyrpad ia ki waheh shnong ban kin sngewbha ban pynbna paidbah ia kane ka kam bad ban iarap ia ki Booth Level Officers (BLOs) haba ki wan sha ki Polling Station jong ki na ka bynta kane ka kam.
Ka Jaintia Students’ Movement Central Body ngi kwah ban pynshai sha phi ki paidbah nongshong shnong ka Ri Lum Jaintia bad  ka Jylla hi baroh kawei haba iadei bad ka public hearing ba la pynlong bad khot pynlong da ka Meghalaya State Pollution Control Board (MPSC)  katkum kat kum ka jingshem bad lap ka seng.
Baroh phi ia tip ba  haka public hearing ba la long ha ka 19.10.2019 ha ka shnong Brichyrnot ka long ruh ka jaka ba kum ka  M/S Star Cement ka don jingthmu ban  khlong ne tih ia mawshun haduh kumba 42.051 hectares, ha katei ka sngi  ngi kum ka seng ngi long ki nongpyrshah kaba hakhmat eh ha ryngkat bad ka 6 shnong association ba lam khmat da U Daia Lamare bad kiwei kiwei ki para sengbhalang hynrei ka public hearing ka la  pulom noh.
Kumjuh ha ka sein kaba ar kata ka dei  ha ka 30.01.2020 ka MSPCB ka la khot pynlong biang ia ka ne ka juh ka public hearing ha shnong Lumchnong, East Jaintia Hills District ha kane ka sngi ruh kum ka JSM ngi pyrshah jur bad ngi la buh ruh da ka jingthoh sha Ministry Of Environment & Forest Climate change (NEZ), kat kum ka shithi no JSM/PUB-Grievance/2020/1,date January 20 th 2020.
ha kane ka sien ba ar ruh ka jingthmu ban pynsngew paidbah ka la pulom ha ryngkat bad ngi ka JSM bad Ka KSU.Mynta ha ka sienjam kaba lai ngi la iohi b aka jingpynsngew paidbah ia kane ka juh ka Public Hearing kan long haka  21.11.2020, kan long haka District Head Quarter ha Khliehriat East ha ka phyllaw ( Parking) ha ka  ophis treikam  U Deputy Commissioner barim , ha kane ka sien jam pat ngi la iohi la bthah ban khot pynlong daka govt of India lyngba ka Ministry of Environment, Forest and climate Change kat kum ka ain hapoh ka EIA notification 2006 para7(i) of stage 3-Public Consultation Cluase (v) bthah biang ia ka District Authority.
Te ngi kum ka seng JSM ngi ioh shibun ki jingkylli na ki ba bun ba lang khamtam na ki nongshong shnong jong ka Ka Brichyrnot ba ngi sngew ban ong ba ngi long kum ki diengpynkiang ia katei ka shnong, kumta ka seng kam ban se ban leit hi dalade n aka bynta ban pynlong ia  ka Site Inspection ha ka shnong Brishyrnod ha ka 12/11/2020.
Ha kane ka jingleit jurip ka seng ngi la ioh ban ia syllok ruh ba ki nongialam shnong, ki rangbah bad ki nongshong shnong, ngi shem kum ka shnong Brichyrnot hi baroh kawei ki la kyrshan i aka Star Cement ban tih ia u mawshun na katei ka jaka ba don hapoh u pud u sam jong ka.
Shuh shuh ngi kum ka seng ngi la ioh pdiang ruh ia ka jingiasoi ia sngewthuh jingmut kaba  biang hapdeng ki ne ki arliang mamla.
Ha kane ka jingleit jurip ka seng ka la lap ba ka wah Lukha ka jngai kumba 1.38 KM bad Ka Narpuh Wildlife Sanctuary ka jngai kumba 1.46 Km na katei jaka thmu tih mawshun ka Star Cement.
Halor kane naka liang jong ka seng JSM ha ka jingbishar bniah ngi kum ka seng shaniah ha ki nongshong shnong Ka Brichyrnod bad ka thain Narpuh hi baroh kawei ban rai lada ki ai ne ym ai lad i aka star Cement ban khlong ia u Mawshun na katei ka jaka, namar ngi lap ruh ba kat kum ki area ba kum ka Brichyrnod ka ai sha ka star cement ka long tang shi pawa n aka jingheh jong katei ka jaka ba don u mawshun jong ka shnong.
Ka Ophis jong ka Electoral Registration Officer Amlarem Sub-Division kala pyntip paitbah ba ia ki kopi bad ka Draft Electoral Rolls na ka bynta ka 7 – Amlarem (ST) Assembly Constituency la dep pynbiang nadong shadong katkum ka Registration of Electors Rules, 1960, bad kito kiba kwah ban ioh ne jurip ki lah ban leit mih sha ka Ophis Electoral Registration Officer, 7-Amlarem (ST) Assembly Constituency lane ha ki jaka ba la buh kyrpang ha ki por longtrei.
Ka Qualifying Date kan long ha ka 1 tarik January 2021 ban pynkhreh ia ki Electoral Rolls.
Lada don kano kano ka jingujor ne ka jingbymbeit ha ki kyrteng briew ne ban thep kyrteng pura kin sngewbha ban leit mih ha ne shwa ka 15 tarik December 2020 da kaba pyndap ha ki Form 6, 6A, 7, 8 or 8A.Baroh ki jingdonkam ban pynbeit dei ban iakynduh ia u Electoral Registration Officer Amlarem naduh ka 16-11-2020 shaneng lane phi lah ban phah da ka post sha ka Address jong ka Electoral Registration Officer, 7- Amlarem (ST) Assembly Constituency bad dei ban poi hapoh ka 15 tarik December 2020.
Para Kur, Para Kha, Ha kane ka saw ka sian, namar ka jingwan lyngshop jong ka khlam ka ngoh kaba la saphriang bad lyngshop ym tang ha kane ka Meirilum, Meirisan baieit ka jong ngi, hynrei ha satlak kane ka snieh pyrthei, ka jingrakhe pyndon burom ia ka Seng Kut Snem kaba 121 mynta u snem ha ka 23 tarik Naiwieng 2020, kan long kaba rit bad kaban da bud ryngkhing ia ki kyndon bad ka adong- adit ba la pynmih da ka sorkar, khnang ban lah ban teh lakam na kane ka tyllep tyrbun kaba la pur sted katba nang iaid ki sngi.
Kumta, ka Seng Khasi Kmie kan pynlong tang ka jingkyntiew lama ha iing Seng Khasi, Mawkhar ha ka 23 tarik Naiwieng 2020, ha ka por 8:00 baje mynstep ban iadon tang ki nongkit kam kiba ha khmat duh jong ka Seng Khasi Kmie bad lai ngut ki dkhot u Tymmen U San ban pyndep ia ka nguh ka dem, ka duwai ka phirat.
Ka jingialang ha Lympung Shad Weiking, Shillong, ha ka juh hi ka sngi ha ka por 2 baje nohphai sngi, kan long tang ia ki dkhot jong ka Seng Khasi Kmie bad ki nongshah khot sngewbha (invitees) kaban ym palat ia ka Lai Spah ngut  kumba la ai jingbit da ka sorkar, katta  “ tang ia kito kiba da ioh da ka Invitation Card/ Entry Pass.
La kyrpad ruh ia baroh ki Jylli bad Tnat Seng Khasi ka Bri U Hynñiewtrep ban sngewbha ban rakhe ia ka Seng Kut Snem ha ka 23 tarik u Naiwieng 2020, ha ka por 8 baje mynstep da kaba pynher da ka lama Seng Khasi, ha la ki jong ki-jong  skul bad iing Seng Khasi ki jong ki ryngkat ka nguh ka dem, ka duwai ka phirat da u Tymmen U San jong ki jylli/tnat Seng ki jong ki bad ka jingialum kynhun kan nym palat ia ka Sanphew Ngut bad ban da bud ryngkhing ia ki jingbthah bad ki adong-adit jong ka sorkar.
Kino kino ki jylli/tnat Seng Khasi kiba thmu ban rakhe ia ka Seng Kut Snem ba 121 ha ka 23 tarik Naiwieng 2020 da kino kino ki tamasa (programes) kin hap ban pan bad ioh jingbit hi shuwa na ki Deputy Commissioner kiba ki Jylli/Tnat Seng Khasi jong ki ki hap.
Kane ka jingpynbeit ban rakhe Seng Kut Snem kumba la kdew haneng kan long beit thik tang naka bynta mynta u snem namar ka jingan lyngshop ka khlam ka ngoh bad ki jingpyrkhing ba la mana bad ki adong-adit ba la buh da ka sorkar.
Ka Seng Khasi Kmie ka ai khublei Seng Kut Snem ba 121 kaba suk kaba kmen bad kaba jop ia phi baroh.
Khublei Shibun Rgh Don Kupar Dkhar.
President.
Seng Khasi Kmie.
Ka Jaiñtia Students’ Movement (JSM) Laskein Circle kala synñiang da u khaw bad ka pisa sha ka longing kaba shah thang kba haka shnong Thadmuthlong B, West Jaintia Hills District.
Kine ki longiing kiba shah thang ia u kba ula sah satang ban lum shapoh u thiar dei jong ka kong Wis Papiah bad ka kong Arnet Suchiang.
Nakaliang ka JSM Laskein Circle kum ka dak ban iarap ia kine ki ar tylli ki longiing da ka jingkyrshan ka JSM (Western region) haka sngi Nyngkong.
Ka JSM kala pynpaw ba ka dap da ka jingsngewkhia hadien ba la tip ia kane ka jingjia bad kila iakynshew hapdeng para dkhot bad rai ban nohsynniang sha kine ki ar tylli ki longiing.
Shuwa ban aiti ia u khaw bad ka pisa la don ka jingialang kaba lyngkot kaba pyniaid da u President Western Region, Chanbor Sungoh, la ioh jingkren na u PS Phawa, Incharge WJH, Sunni Bareh Working President (WR), u Phresmi Suting Vice President Thadlaskeiñ Circle, Nickson Sungoh Organising Laskein Block, ka Nida Dkhar GS JSM Women’s wing, Ribok Biam GS Laskein,bad kiwei kiwei bad ka kyntien khublei na u Fortunate Suiam President Laskein Circle.
Nakaliang ka JSM kala kyntu ruh iaki pulit ban thwet ia ki runar ba donkti bad ban pynshitom iaki katkum ki kyndon jong ka aiñ.
La kyntu ruh iaka ophis u BDO Laskein ban pynioh lad jingiarap katba lah kloi ia kine ki iing ba shah thangkba.
Ka Khasi Student Union (KSU) Laskein Circle haka sngi Nyngkong kala pynthymmai iaki nongkitkam ba thymmai jong ki ar tylli ki tnad ha Iooksi bad Saphai Unit.
Ha kane ka jingpynthymmai iaki nongkitkam ba thymmai la wan pynshkem da u SS Niangti CEC Member ha ryngkat ka jingdonlang u Cherity Suja General Secretary KSU Jaintia Hills District Unit, Nangai Sutnga Publicity Secretary KSU Jaintia Hills, Return Passah dkhot ka KSU Laskein Circle bad kiwei kiwei.
“Ka jingdon ki tnad treikam ka KSU ha ki shnong khappud bad shabar ka jylla ka iarap shi katdei eh iaki paradoh parasnam jong ngi ban lait naka jingshah iuhroit ha kiwei pat ki jaitbynriew," la ong u SS Niangti bad ula bynrap baka jingpynkhlain ka KSU iaki tnad treikam jong ka dei naka bynta ban wanrah iaka jingiatylli hapdeng ki para samla bad ki shnong ki thaw.
Ki nongkitkam ka KSU Iooksi Unit President: Sainia Sutnga Vice President: Tympang Tangliang General Secretary: Juhhi Tangliang Assistant General Secretary: Hamehi Mannar Publicity Secretary: Landerson Sutnga Assistant Publicity Secretary:  Kamnibait Phyllei Organising Secretary: Fernando Sumer Assistant Organising Secretary: Damonmi Tyngkan Finance Secretary: Womemki Sayoo Sport Secretary: Niponghi Sumer Adviser: Nangai Sutnga Education Secretary: Emitre Patlong Bad ki dkhot kumba 25 ngut.
Ki Nongkitkam ka KSU Saphai Unit: President: Balawan Suchiang Vice President: Teibormi Sten General Secretary: Riki Syntem Assistant General Secretary: Iurilia Niang Education Secretary: Lastborn Rabon Assistant Education Secretary: Melita Langbang Finance Secretary: Shimti Suchiang Publicity Secretary: Eiladmi Synnah Assistant Publicity Secretary: Pynshailang Suchiang Organising Secretary: Phrang Dhar Assistant Organising Secretary: Bresding Paslein Sport Secretary: Meker Suchiang Assistant Sport Secretary Nicky Suchiang Bad 11 ngut ki dkhot.
JOWAI: Ka KSU Mynksan Unit West Jaintia Hills District lyngba u kyrwoh bala phah u General Secretary KSU Mynksan Garland S Manner, ka pynpaw ia ka jing sngew bynñiaw halor ka rukom shondur Megha Health Insurance Scheme (MHIS) haka shnong Mynksan namar ba bun ki paidbah kim ioh lad ban shondur wat haba ki la ap baroh shi sngi nalor ba kila pep ki jingtrei baroh shi sngi namar ba ladep ban pyrta shnong ban wan ki nong shondur MHIS, ka skim ban ïoh jingiarap haba pang ba shitom.
Ka KSU Mynksan kala pynpaw ka jingsngewsih namar ba watla ki paidbah kila ap baroh shi sngi kim ioh lad ban shon khamtam ia kito ki ba sah trei bylla sha jngai ban wan khnang ha shnong ban ioh shondur, namar ba ki briew kiba trei ne ki nong shondur ki iathuh bym biang ka network, ka light kaba pynthud iaka kam shongdur jong ki paidbah ban pynrung kyrteng ha ka MHIS.Ka KSU kala pynpaw ba kane ka jingpynrung kyrteng MHIS ha katei ka shnong kala thud bad ki briew kibym pat dep ban shondur ki hap ban leit shon sha ki Block ban ioh ia kane ka card.
Ka KSU Mynksan Unit ka ban jur na ka tnad ka koit ka khiah ba dei peit ba ka dei ban phah kloi biang ia ki briew jong ka sha ki shnong ki bym pat dep ban shondur khnang ba kiba duk ba suk kin ban pynrungb kyrteng bad myntoi na ka MHIS.U Kitbok Wahlang, u khun jong u ma Nangroi Shullai bad ka kong Bibi Wahlang ba shong ba sah ha Ladthadlaboh Jowai ula khlad haka 16/11/2020.
Ka jingleit ontep ia u kan long mynta ka sngi 17/11/2020 haka por 2 baje nohphaisngi ha u lum jingtep ka Balang Unitarian, Jowai.
Ka Federation of Khasi Jaintia and Garo People (FKJGP), Jaintia Hills Zone kala thaw iaka tnad treikam jong ka kaba la tip kum ka FKJGP 12 Shnong Nongjngi Unit haka 14 tarik une u bnai.
Kane ka tnad kan hap hapoh ka jingpeit ka FKJGP Thadlaskein Block Unit.
U chief organising secretary FKJGP Jaintia Hills Zone u DS War ula ong bala thaw ia kane ka tnad haka jingiadonlang ki nongialam ka FKJGP central body bad FKJGP Jaintia Hills Zone.
Ki nong kit kam iong ka FKJGP 12 Shnong Nongjngi Unit: President –  Riyoo Pulang Vice President- Marla ibor Pale General Secretary – Deibha Khynriam Assistant Secretary – Rajesh Sumer Organizing Secretary – Darimiki Puden Assistant organizing – Winches Khynriam Education Secretary – Denis Pale Assistant Education Secretary – Hapines Tyngkra Sport Secretary – Si Shalliang Assistant Sport Secretary – Miki Nongkrem Disciplinary Secretary   – Blasius Rymbai Assistant Disciplinary Secy.
– Niwil Sumer Information Secretary – Rikmenlang Sumer Assistant Information Secy – Dominic Khynriam Chief Advisor – Miet Sumer Assistant Chief Advisor – Rijus Puleng La thung ruh 10 ngut ki dkhot.
Ka jingma kaba khraw ka ap iaki mrad khlaw kiba jan duhjait na ka jingkhaii beaiñ na kawei ka jylla sha kawei pat bad kane kala paw pyrthei da ka jingiohkem iaki lai ngut ki suba donkti ban khaii beaiñ bad ioh kurup ruh ia kawei ka Indian Pangolin (kaba la tip kum ka Rbai haka ktien Pnar) bad 1.20 Kg ka snep.
Kane ka mrad khlaw ka dei ki mrad kaba kyrpang bad la pynhap ruh iaki haka kyrdan Schedule I jong ka Wild Life (Protection) Act, 1972.
Ka thymmei khubor kaba thikna ka iathuh ba ka Jaintia Hills Wildlife Division kala ioh jingtip bad ka don ka kynhun jong ki briew kiba shalan ne khaii beaiñ iaki mrad khlaw kiba jan duhjait ha khappud West Jaintia Hills bad West Karbi Anglong, Assam kiba donkti ruh ban pyniap iaki mrad khlaw bad khaii beaiñ iaki met jong kine ki mrad khlaw bad kane tnad kaba dei peit iaki mrad khlaw kala pyntip sha baroh ki nongtrei jong ka ban pynthikna ia kane ka khubor.
Hadien ka jingioh jingtip kaba thikna haka 11 tarik une u bnai Naiwieng kane ka tnad kala ioh jingtip bad pynapshrip ia ka kynhun jong ki briew kiba shalan ne khaii beaiñ ia kine ki mrad na West Karbi Anglong District sha West Jaintia Hills.
Kumta ka kynhun jong ka Jaintia Hills Wildlife Division hapoh ka jingialam ka Divisional Forest Officer kila pynap shrip haka shnong Khanduli.
Ka kynhun jong ki Pulit ruh ki iadonlang ban synrang iaki nongtrei ka tnad kam khlaw.
Haka por kumba 2 PM kane ka kynhun kala ioh khubor ba don ka kali rongsaw kaba wan na Hamren.
Ki nongtrei ka tnad kam khlaw kila pynsangeh ia kane ka kali bad bat ia ki lai ngut ki briew kiba kynthup ia u Serus Bhoi khun jong u E Shylla, Francis Lamare khun jong u K.Biam bad Arki Lamare khun jong K.Biam.
Baroh kine ki lai ngut ki dei kiba naka shnong Namdong-B.Haba khynra ia ka kali la lap ia kawei ka Rbai (Pangolin) kaba dang im bad 1.20 Kg ka snep napoh ka kali jong kine ki lai ngut ki briew.
Mar mar ka tnad kam khlaw (Wildlife Division) kala rah ia kine ki briew sha Jowai.
Haka jingtohkit kine ki lai ngut kila phla ba ia kane ka mard bad ka snep klila thied na uwei u briew na Hamren ha West Karbi Anglong District, Assam.
Haka sngi kaba bud, haka 12 tarik une u bnai la rah ia kine ki lai ngut ha khmat ka Chief Judicial Magistrate, Jowai Court.
Ka Chief Judicial Magistrate, Jowai Court kala rai set along iaki hapoh ka judicial custody ban ailad iaka ophis ka Divisional Forest Officer ban tohkit bniah ha Jowai District Jail.
Haba tohkit bniah la lap ksai iaki sakhi satar halor kane ka jingkhaii beaiñ iaki mrad khlaw kaba iarap shuh shuh ban ithuh bad ban iohkem ia kiwei pat ki briew kiba suba donkti ha kaban kem badn pyniap, shalan ne khaii ia kine ki mrad khlaw.
Ia kane ka mrad Pangoliin bad ka snep Pangolin ruh la wanrah sha Jowai bad kane ka Pangolin kala kha khun ruh haka 12 tarik une u bnai.
Ia kane ka Pangolin yn sa pyllait ha khlaw Narpuh Wildlife Sanctuary hadien bala ioh jingbit na ka iingbishar.
Kane ka India Pangolin ( Manis crassicaudata ) kaba la pynhap haka kyrdan Schedule I jong ka Wild Life (Protection) Act, 1972 ka dei kaba ioh ka jingiada kyrpang hapoh ka Ri bad kino kino kiba pyniap ne shalan beaiñ ia kane ka mrad kin ngat haka jingshah pynsaja da kaba shah set phatok kaba ym duna 3 snem kaba lah ruh ban kot haduh 7 snem bad ka kuna kaba ym duna iaka 10 hajar haduh 25 hajar.
Kane ka mrad kadei kaba donkam bha ban pynneh pynsah namar ba ka bam ia ki kynja khniang, ki puit bad kumjuh ruh ia ki dkhiew “Natural Pest Controller and Soil Care Taker".
Ka dei ka jait mrad ki ba iarap ruh ha kaban pynsboh ia ka khyndew.
Ki riew ieit mrad kylleng ka pyrthei ki ia leh ban pynsngewthuh ia ki jingdonkam jong kine ki mrad bad ban iada ia ka na ka jingduh jait.
Ka Khasi Students’ Union (KSU) Narpuh Circle kala pynkup burom da ka 9th Maitshaphrang Academy Award 2020 ia ki 34 ngut ki khynnah pule kiba la pass bha haka eksamin bapher bapher, kynthup iaka Vyonica Dkhar naka Shnong Thangskai kaba la wan haka kyrdan kaba hynriew jong ka thup Top-20 haka eksami SSLC.Ka Vyonica kadei ka khynnah kaba pule ha St.Margret’s HSS, Shillong.
Ia kane ka khusnam ka KSU Narpuh circle kala sam ha Lumshnong Community Hall haka sngi Saitjain.
U kongsan ha kane ka sngi u dei u Deputy Commissioner, East Jaintia Hills u Bah E Kharmalki, IAS bad iaka jingialang la pyniaid da u KS Suchiang President KSU Narpuh Circle uba la ïathuh baka jingthmu jong ka KSU ban sam ïa kine ki khusnam ka long ban pynshlur bad ai mynsiem ïaki khynnah bad samla pule ka thaiñ ba kin nangkiew ha kam pule puthi jong ki ba kin long ki myntoi ka imlang ka sahlang.
U Bah Kharmaliki haba kren ula ong ki khynnah pule lada ki trei shitom mynta kam don jingeh iaki ban pule haki kyrdan kiba halor namar ba ki ioh ka jingkyrshan bad ka jingiarap naka sorkar kumjuh na ki sengbhalang bad ki shnong.
“Ki khynnah bad samla pule ba kidei ban long adkar ha ka jingim ban lait na ki jingmlien kiba sniew kum ka jingkyrni ha ki jingdih pynbuaid ban jop haka jingim pule puthi," la ong u Bah Kharmalki bad ula iaroh iaka KSU Narpuh kaba la jam sha u mawmer kaba 10 snem ka jingiaid lynti ka KSU Narpuh.
Kiwei de kiba la ai jingkren ki long u Bah Emlangki Lamare MDC ka thaiñ, u Ohibait Dkhar President KSU JHDU, u SS Ñiangti President KSU Khliehriat Circle, u S.Ryngkhlem President Synjuk Rangbah shnong EJH, u M.Ladong Waheh Shnong Lumshnong, u Ruben Nejiar Assistant Education Secretary KSU CEC Incharge KSU JHDU Nalor ka jingpynkup burom ïaki samla pule ka thaiñ la ka pynkup burom ruh ïaki nongïalam ba nyngkong eh ka KSU Narpuh Circle kaba la seng ha u snem 2010 ba kynthup ïa u R.Molin Bamon President, u TL Gympad Vice President, u George Paswet Organising Secretary, u Shaphrang Pynkhlong Finance Secretary, u Risajop S Dhar Education Secretary, u Jorly S Dhar Assistant General Secretary (KSU Narpuh Circle).
La sam khusnam ruh sha ka skul Willington Jungai Memorial Secondary School Ratacherra, ka Chiehruphi Secondary School bad ka Holy Cross Higher Secondary School Umkiang kiba la wan shakhmat haka jingïakop thoh ‘Essay’ halor ka phang “Ka Jingstad Hapdeng ka Jingkyrduh".
Ka jingiakhih pyrshah da kaba shong iing ‘Stay at Home’ jong ka synjuk ki waheh chnong Jowai kan iaid shakhmat lashai ka sngi Nyngkong ha Jowai.
Ka Synjuk Waheh Shnong Jowai kala rai ba kane ka jingiakhih pyrshah iaka pynkynriah iaka PWD North Jowai Division sha Shangpung Sub-Division, Shangpung.
Ka sorkar Jylla kala pynkylla ruh iaka kyrteng ka Shangpung Sub Division sha ka Shangpung Division.
Kane ka ophis PWD North Jowai Division kala dep rah ruh iaki tiar ki tar naduh ka sngi Thohdieng ka taiew bala dep na Jowai sha Shangpung.
Hynrei ka synjuk waheh chnong Jowai kala rai ban iaid shakhmat ban pynlong ia kane ka jingiakhih naduh 5 baje mynstep haduh 5 baje janmiet lashai ka sngi ban pyrshah iaka rai ka sorkar.
Katkum ka jingpynbna ki waheh shnong ba lashai ka sngi baroh ki iew ki hat, ki dukan ki dukdoh kin khang ha Jowai bad kila don ruh ki nongpyniaid iew kiba la pynbna lypa ban khang iaka iew kum ka CNI Market kaba la buh da ka jingthoh ha khmat ka khyrdop jong ka iew.
Kumban shu pynkynmaw ba ka sorkar Jylla kala dep ban pynbna ruh ba haka jaka jong ka PWD North Jowai Division kan wanrah da ka mini secretariat, kaba u myntri rangbah ka Jylla u Conrad K Sangma ruh ula wan jurip iaka jaka kaba la thmu ban shna bad ula ong ba ka jaka kadei kaba biang nadong shadong.
Haka sien kaba nyngkong eh ka tnad Pulit jong ka West Jaintia Hills District Executive Force (WJHDEF) kala rakhe pyndonburom iaka sngi kyrpang ki khynnah Children’s Day-ka sngi kha jong u Jawaharlal Nehru ha Sahsniang mynta ka sngi.
U SP West Jaintia Hills District Bikram D Marak, u Dy SP MJ Marngar, Dy SP (crime) ka CW Lyngdoh bad kiwei kiwei kila hiar sha ka shnong Sahsniang ban lehkmen Children’s Day bad ki khynnah kiba ri ka NEIMA bad ki khynnah convent ka Sacred Heart SD Convent, Sahsniang.
Ka tnad Pulit kala ai sngewbha da ki tiar sha kine ki khynnah kiba don 22 ngut ha jaka ri khynnah ka NEIMA bad 9 ngut ha Convent.
Ki khynnah kila ai ruh da ki jingrwai bad kala don ka jingot cake bad dihsha sngewbha.
La iathuh iaki khynnah halor kane ka sngi kyrpang kaba baroh ka ri India ka rakhe pyndonburom ban pynsaphriang iaka khubor halor ka jingkongsan ka pule ka puthi bad ka hok ki khynnah.
Ka Kong Grace M Kharpuri ka MDC ka thain Nongskhen kala synñiang 14 tylli ki Solar Street Light bad ki Public Address System (kor pynsawa) sha ka shnong Nongskhen haka sngi Thohdieng.
Ïa kine ki tiar aiti haka jingïalang kaba la ïadonlang ki dkhot ka executive committee ka Dorbar Shnong, ki riew rangbah, ki nongkyrshan kane ka nongmihkhmat, ki nongïalam shnong barim bad ba mynta kumjuh ki longkmie longkpa.
Watla ka MDC kam lah ban ïadon bynta lang haka jingïalang na kidaw ki bym lah kiar, hynrei ka dorbar shnong kala pyrto ïaki kam jong ka ban ïarap iaka shnong ka thaw.
“Kum ka dorbar shnong ngi ai khublei ïaka Kong Grace M Kharpuri ym dei eh tang na ka bynta kine ki tiar, hynrei ïa ka jinglong la kloi jong ka na ka por sha ka por ban ai ka jingïatreilang bad ka shnong ha bun ki liang", la ong u Bah T Marbaniang Rangbah Shnong.
Ula ïathuh ba ka shnong ka la ïoh bynta ïaki jingïarap na ka skhim MDC jong ka khamtam ha ka por ka lockdown kaba ka synñiang daki mar bam shaki longïing ba duk bad ka la wan jngoh bad ïarap ïaka shnong na ka bynta ka jingpynlut ban pynshong quarantine ïaki samla ka shnong kiba wanphai na shabar Jylla ha ka por ka jingïaleh pyrshah ïaka khlam, ula ong.
Baroh ki nongkren kila ai khublei kaba kyrpang eh ïaka MDC na ka bynta ka jingkloi bad kylluid mynsiem jong ka ban aiti ïa kitei ki jingdonkam kiba ka shnong hi ka la kyrpad ban ïoh jingïarap bad kane ka pyni ba ki kam jong ka ki kam kren kham jam ban ïaka ktien.
Ka Dorbar Shnong ka la ai khublei kitbok kitrwiang ïaka MDC ba kan ïai don borabor ha ka met kaba khlaiñ ba shait ban nangïai kyntiew ïaka imlang sahlang.
Ka Khasi Students’ Union Lapangap Unit kala dawa n aka tnad PWD North Division bad ka bor ssynshar district ban shna noh iaka surok kaba pyniasoh iaka shnong Lapangap Barato.
Ka KSU Lapangap kala ai da ka dorkhat sha u EE PWD North Jowai Division haka 11 tarik une u bnai ban sdang noh ban pyntrei ia kane ka surok na Lapangap sha Barato namar kadei por ba biang bha ban pyntrei ia u surok khamtam ha kine ki bnai ba rang slap khlem da buhteng ban suk ka iaid ka ieng u paidbah ka thain khappud.
Kane ka surok Lapangap Barato kadei ka surok ban pyniasoh ruh ia kiwei ki shnong  ba kynthup iaka Shebnai,Sanaro bad Namdong.
Ka KSU kala pynsngew ruh ia kane sha u Deputy Commissioner ka West Jaintia Hills u Ma Garod LSN Dykes ban kyrpad ban pyntrei ia kane ka surok naka skhim PMGSY.Ka KSU kala iakynduh ia u DC hapoh ka jingialam u Augustan Timung president KSU Lapangap bad general secretary u Saikel Sumer, u C War General Secretary KSU Nartiang Circle, u H.Maskut President KSU Nartiang Circle bad kiwei kiwei.
U Robertjune Kharjahrin, Chairman, CoMSO ula ong ba ka CoMSO la shem taiew kan shong jingialang ban ia pyrkhat noh da ki lad jingiakhih paidbah pyrshah ia ka jingkuman ka sorkar India halor ka ILP.Ula ong ruh ba ki pyrshah jur ia ka jingpynphai noh u Lat ia ka MRSSA Amendment Bill 2020, ban pyrshah ia ka jingpyntreikam ia ka CAA bad kin pyntikna ba ym don uwei ruh u nong Bangladesh uba la rung beaiñ ba un ioh long nong India lyngba ba ka Citizens Amendment a Act (CAA) ha Meghalaya.
Na ka Liang Jong ka CoMSO ka pynpaw ba ngi dap da ka jingsngewsih ban ioh sngew na u Chief Minister ka Jylla  u Conrad Sangma ba hana kata ka Sorkar India kam pat dep pule ia ka ILP Resolution Jong ka iing Dorbar Thawain ka Jylla kaba don tang 2 page mynta la jan dap shisnem.
Kawei ka khristmas ka la leit bad sa kawei kan wan ka Sorkar India Kam pat don por ban pyrkhat ia ka jingthrang ki paidbah ka Jylla ban ioh ka aiñ iada Ri ka ILP.“Kane ka jingleh meinah ka Sorkar India ia ka Jylla bad ka jinglong diengshaindoh ka sorkar Jylla kaba shu sngap katba kren ki heh BJP na Delhi ka long kaei kaei ka bym lah shuh ban pdiang.
Ngi la iaishah bad khmih lynti ba ka sorkar Jylla kan iaisaid ban pynioh ka ILP ha ngi hangtei ha Delhi hynrei imat mynta ngi don kam biang ban mih madan ha surok ban dawa ILP," la ong Robertjune Kharjahrin.
Ka Khasi Student Union Priang Unit haka sngi Balang kala leit ia kynduh ia u Assistant Executive Engineer ka MECL Distribution Division Shangpung naka bynta ban dawa ker iaki Transformer haka shnong Priang, West Jaintia Hills.
Haka dorkhat ba la ai da ka KSU lyngba u president Brighstar Sohtun ula ong ba ka jingbymdon ka jingker (Fencing) iaki transformer hakatei ka Shnong ka buh jingma iaki briew khamtam iaki khynnah bad kumjuh iaki jingri.
“Ki transformer hapoh ka shnong ki long kiba bym shngain iaki khynnah bad ki jingri jingdup namar ba ym shym la ker ne don ki lad jingiada ban lait naka jingma jingmynsaw" la ong u President ka KSU Priang Unit.
Na kaliang u engineer ula kular ban shimkhia halor kane.
Ka Shnong Thangrain, West Jaintia Hills kala mana pyrshah iaki bar Jylla ban wan rung hapoh u pud u sam jong ka Shnong ban khaïi pateng, trei bylla sngi, tyrwa tiar bad kiwei kiwei de ki kam.
U Assistant Waheh Shnong ma Kularskhem Sariang kane kan treikam naduh ba pynmih ia kane ka khubor bad la kyrpad iaki trai shnong bad ki bym dei trai shnong ruh ba kin bud ryntih iaki kyndon ain jong ka Shnong Kino kino kiba leh pyrshah ka shnong kam don jingkitkhlieh.
I Ma Karmen Syntem i lok jong i Kong Maria Laskor ba shong ba sah ha Caroline Colony Jowai ila khlad haka 12/11/2020 haka jaka sumar ha Dr.Norman Tunnel Hospital Jowai.
I Ma Karmen i dei iba trei ha PWD South Division, Jowai.
Ia ka niam ka rukom yn pyndep haka 13.11.2020 haka por 12.00 mynsngi ha u lum jingtep Ka Balang Thadlaboh Presbyterian.
Ka Ophis jong ka S.D.O (Supply), Amlarem Sub-Division ka la pynbna paidbah sha baroh ki Nongdie Khaw Rashon (FPS Dealers) bad Nongdie Umphniang Sharak (S.K.Oil Retailers) ba ka jinglong Dealer/Retailer kan kut noh ha ka 31.12.2020.
Kumta ha ka juh ka por ruh ka khot application biang na ka bynta u snem 2021,kat kum kine ki jingbthah harum: Ia u/ka Nongdie Khaw rashon (FPS Dealer) bad Nongdie Umphniang Sharak (S.K.Oil Retailer) dei ban khot Application da kaba pynbna paidbah ha ki shnong ki shnong jong phi.
U/Ka FPS Dealer bad S.K.Oil Retailer ki dei ban long ia uba/kaba la jied bad rai da ka Dorbar Shnong lyngba ka Executive Committee Shnong ryngkat bad ka jingmynjur lang ka ban soi kyrteng da ki khlieh jong kawei pa kawei ka thliew iing ha kum kane ka por ba saphriang u khniang khlam COVID (19) da kaba bud ia ki kyndon ba buh ka tnad koit ka khiah bad ki kyndon ba buh ka Sorkar Jylla hi baroh kawei.
Kiba Apply ki dei ban long ki Riewshimet (Individual) Nongtrei mon sngewbha ha ki shnong ki shnong (SHG) bad Co.
Operative Society.
Hadien ba la ioh ka jingmynjur na u paitbah ka shnong ryngkat bad ka Executive Committee Shnong,ia ki Application dei ban pynskhem da U Waheh Shnong bad Secretary Shnong.
Ki dei ruh ban suh lang ia ki dur jong ki 2 tylli, ka EPIC, ka Residential Certificate, Schedule Tribes (ST) Certificate bad ban da tah da ka Court Fee Stamp kaba Rs.25 tyngka ha khlieh jong ka Application ryngkat ka list jong ka Vigilance Committee na ka bynta u snem 2021 ia kaba la jied da ka Dorbar Shnong lyngba ka  Executive Committee.
Kino kino ki Dealers khaw bad Retailers Umphniang Sharak kiba rim ruh ki lah ban Pynthymmai (Renew) da kaba leh kumba la bthah kat kum ka jingbthah kaba 2(ar).
Baroh ki nongsam khaw/umphniang sharak ki dei ban don ia u Aadhaar Number bad ruh ban pyndonkam da ka kor e – POS.Ki  FPS Dealer ki dei ruh ban iatreilang bad ka ophis ban lum ia ki Aadhaar Number bad Mobile Number jong ki nongbam khaw na ka Skim AAY & PHH (NFSA).
Baroh ki Nongdie Umphniang Sharak hadien ba la dep ai ia ka Appointment Order ki dei ruh ban thep ia ka Challan kaba Rs.10.00 (Shiphew tyngka) ia uba thymmai (Fresh) bad Rs.5.00 (San tyngka) ia uba rim (Renew) da ka Treasury Challan kat kum ka Head of Account ia ka ban ai bad kdew da kane ka ophis.
Ia baroh ar ki Application lah ban ioh na ka ophis jong ka SDO (Supply) ha ki sngi bad por long trei naduh ka 2 nd Naiwieng haduh ka 16 th Naiweing, 2020 bad ban submit pat hapoh ka 30 th Naiwieng, 2020 khlem pep.
Yn nym pdiang shuh ia kino kino ki application hadien katei ka Tarik ba la buh haneng khlem ki daw kiba shongnia bad kin duh noh ia ki bhah rashon jong kid a ka jingleh bymsuidniew jong ki Dorbar Shnong.
Ki shnong kiba hap haka thain Mowkaiaw, kaba mihkhmat da u ma Nujorki Sungoh kum u MLA kila shem jingeh na ka daw ka jingkyrduh um bad ka jingthud ka network mobile kaba la pynlong iaka Khasi Students’ Union (KSU) Leimow Unit ban shim iaka sienjam ban ujor sha ki bor ba dei peit haka sngi Thohdieng.
Ka KSU Leimow Unit haka jingialam u president Javelin Shadap bad u general secretary kila leit ban iakynduh ia ka EE ka PHE (RWS Division) Jowai halor ka jingkyrduh um ka shnong Mootyrchiah bad Mukhap.
Kaba lyngngoh ka shnong Mukhap kadei ka shnong u MLA Mowkaiaw, hynrei ka KSU kala kynnoh ba kane ka shnong ka dei kaba shah ktah bha na ka jingkyrduh um bam umdih ki paidbah ha baroh ka shnong.
Haka dorkhat ba la ai ka KSU sha ka engineer ka ong “Ka jingbympoi ka um ha kitei ki ar tylli ki shnong ka ktah shisha iaki paidbah khamtam bala poi ka aiom tlang.
" Ka KSU kala ong ruh ba halor kane ka jingkyrduh um kila dep ujor, hynrei naka liang ka PHE kam shym la shimkhia ban pynbiang um iaki paidbah.
Ka KSU kala kam ba nakaliang ka engineer kala ong ba kila dep mang ban shna jaka pynlang um ne top um (water tank), hynrei kaba sah kalong ba ki dang ap iaka pisa ban ioh tei iaka jaka pynlang um.
Haka juh ka por ka KSU Leimow kala iakynduh ia u Manager ka JIO Company ha Jowai ban pynbiang iaka jingshakri sha ki thain nongkyndong khamtam haka shnong Mootyrchiah, Mukhap bad Mowkaïaw kaba thud bha jingshakri kane ka company.
“Ka jingthud ka network jong ka Jio Company sha katei ka thaiñ ka ktah ym tang ïaki kam ki jam jong ki paidbah ba pyndonkam iaka phone da ka Jio, hynrei wat ïaka khynnah skul kiba hap ban shong klas Online manla ka sngi," la ong ki nongialam ka KSU bad lada na u manager ka JIO ban pynbiang iaka network khnang ban nym thud ki kam ki jam bad ka pule puthi ki khynnah skul.
Arngut ki nongshong shnong jong ka Jowai kiba don ka sap kaba kyrpang ban oh dur, kane ka kam kala kylla long kalad kamai jakpoh jong ki.
Kine ki ar ngut ki dei u Ram Kynjing uba na ka shong Panaliar, Jowai bad uwei pat u dei u ma Gilford Pde, uba na ka shnong Chilliangraij, Jowai.
U Ram Kynjing haba kren bad u syllad, ula iathuh ba ula sdang ia kane ka kam naduh ka por ba u dang khynnah bad u pyllut iaka por jong u da kaba shna ïaki tiar buh ïing ba bun jait bad ki kali kai.
Hadien pat ula pyndep iaka jingpule ula sdang ban shna iaki shuki ki miej bad ula shah jied ruh ban long kum u master trainer ha ka ophis jong ka District Commerce & Industries Centre, Jowai.
U Ram udei ruh uwei na kiba la ioh iaka state award halor ka jingoh dur jong u na ka DCIC bad hadien kum u nonghikai na ka bynta ki samla kiba shah hikai haka DCIC ban long misteri haduh 3 snem.
U Ma Gilford Pde na ka Shnong Chilliangraij ula sdang iaka kam oh dur kaba ula paw bha haka lockdown kaba la pynjari ban iakhun pyrshah iaka khlam COVID-19  hadien ba ula sangeh ban niah kali, bad ula shim ia ka kam kum ka lad kamai jakpoh ia u.
U ma Gilford Pde haba kren bad u syllad ula ong ba kam oh dur-dro dur kadei kaba u sngewtynnad naduh dang khynnah, hynrei haka lockdown ula kubur ba ula pynlehnohei iaka sap bad u sngewthuh iaka sap kaba u don.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai November, 2020 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shi khlieh shi bnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shi ing shi bnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
Hakaba iadei bad ka khubor kaba la mih ha U Syllad.
com haka 7 mynta u bnai halor ka Heading, “Duh um duh network ka shnong u MLA Mowkaiaw, ujor ka KSU" ka KSU ka pynshai kumne: Halor kane ka khubor naka liang ka KSU Leimow ka khlem pynmih ia kyrteng u MLA ba donburom, bad ka KSU ka khlem mut ban pynjah burom ia u MLA ne iano iano halor kane ka khubor.
Ha kaba iadei bad ka jingleit ia kynduh ka KSU ia ka EE ka PHE, naka liang ka KSU hi ka pynpaw ba hadien ba la don katto katne ki longiing kiba ujor sha ka KSU iaka jingbymdon ka umkor hakatei ka shnong.
Kumta naka liang ka KSU ka la kyntu ia katei ka EE ban pynkloi ban pynpoi iaka umkor hakatei ka shnong.
Hooid ymlah ban len ba katei ka shnong haduh mynta kamdon iaka umkor ne ka um ba la pynpoi da ka tnad PHE lajan baroh ki sakhi iakata ymdei ka jingialam bakla kumba kynnoh ka MSYO.Halor ka jingkam ka  Mukhap Student Youth Organisation ba ymdon ka jingkyrduh um hakatei ka Shnong, naka liang ka KSU Leimow Unit ka kwah ban pynshai ba ka KSU kam shym trei naka bynta ki katto katne ki briew kiba riewspah ne na ka bynta kito kiba ioh ba kot ban thied iaka Machine ban pynpoi um hi shaduh sha thliew iing, hynrei ka KSU hi ka peit na ka bynta ki baduk ba rangli ki bym kot ban tih um bad ban thied Machine bad kiba dang hap ban pyndonkam ia u khoh u star ban kit um.
Ha kaba iadei bad ka jingkam ka Mukhap Student Youth Organisation ba kan sa bud dien hi ia ka um na ka tnat PHE, ka KSU ka sngewdei ban buh jingkylli ba balei pat ba ka Mukhap Student Youth Organisation ka dang donkam pat ban buddien iaka um PHE lada ymdon kum kata ka jingkyrduh um haka shnong?.
Hakaba khatduh hi ka KSU kaba trei naka bynta ka bha ka miat ka Jaitbynriew hi kam kwah ban ia kawang ktieh para ma ngi, hynrei ka KSU ka shu kwah tang ban shu pynshai paidbah iaka jingshisha.
Ka Khliehriat Block Congress committee haka 7th Nov, 2020 kala thaw iaka Wapungskur Congress Unit bad ia kane ka jingpynskhem bad thaw unit la pynlong haka phyllaw iing jong U Ma Shitlang Pale (MLA) ha Dkhiah East.
La pyniaid iaka jingialang da u President jong ka Khliehriat Block Congress committee U Ma Deibormi Syad bad ruh la ioh ia ka jingkren lyngkot shaphang ka party na u Working President ka Block U Ma Piwell Shylla.
U President ka East Jaintia Hills District Congress Committee uba long u MLA 5-Sutnga-Saipung Constituency U Ma Shitlang Pale ula sneng la kraw bad kyntu ia u nongkitkam bathymmai ka party ban trei shitrhem ban pynkhlain iaka Congress.
Ki nongkitkam kumne harum:- 1.
President: Kong Jhanika Siangshai 2.
Vice President: U Ma Khmihbha Phawa 3.
General Secretary: U Ma Evergreen Shylla 4.
Asst.Secretary: Kong Diovalentina Siangshai 5.
Treasurer: Ma Dwingly Ryngkhlem 6.
Social Media Co-ordinator: U Longspringful Ryngkhlem Lem bad ki 25 ngut ka Executive Member.
Ka Seng Samla Shnong Mukhap, kaba tip kyrteng kum ka Mukhap Student Youth Organisation (MSYO) kala pynpaw ka jingsngew lyngngoh halor ka jingkynnoh ka KSU Leimow Unit ba kyrduh um ka shnong Mukhap.
“Ka shnong Mukhap kam shym la kyrduh umbam umdih haduh katta katta kumba la pynmih khubor ka KSU haka 7 tarik une u bnai," la ong ka MSYO.Ka MSYO kala ong ba ha ka shnong Mukhap ka umbam umdih ka dang biang wat haki aiom tlang kumjuh mynta.
Halor ka um PHE ka MSYO ka dang iai buddien hi ia kane.
Haka juh ka por ka MSYO kala kyntu ruh iaka KSU Leimow Unit ban pyrkhat arsien ha shwa ban pynmih kino kino ki khubor khlem da don iaki sakhi kiba biang namar ba kum kine ki khubor ka ktah iaki nongshong shnong bad ialam bakla ia u paidbah nongpule khubor.
Ka Joint Action Committee (JAC) kaba kynthup ïaka Jaintia Hills Truck Owner Association (JHTOA), All Jaintia Hills Clinkers and Cement Transporter Association (AJCCTA), Meghalaya Truck Union (MTU) kala khot da ka jingialang paidbah haka 10 tarik une u bnai haka por 2.00 baje janmiet ha Tahkhniang Tuber Kmaishnong.
Ka JAC kala ong ba kane ka jingialang kalong hadien ba ki kharkhana dewbilat kim shym la pyntreikam satia iaka bai kit mar thymmai kaba la pynbna ka sorkar jylla katkum ka jingpynbna haka 25 tarik u Nailur 2020.
Ha kane ka jingialang yn shim iaki kiwei pat ki rai bad la khot la wer ia baroh ki trai trok bad nongniah trok ban wan sha kane ka jingialang.
Ha kajuh ka por ka JAC kala kyntu ïaki trai kali ban pynrung kyrteng hapoh ka shatri jong ka JAC khnang ba ki jingthmu kin long kiba iaid beit iaid ryntih.
Ka Synjuk Waheh Chnong Jowai kaba la mih sha surok ban pyrshah iaka jingpynkynriah iaka ophis ka North Jowai Division kala ong ba kam pyrshah iaka Mini Secretariat, hynrei wat pynkynriah pat iaka North Jowai Division na Jowai sha Shangpung.
U Ma Alan Niangti president Synjuk Waheh Chnong Jowai haba kren ula ong “Ngim pyrshah iaka jingwanrah iaka Mini Secretariat ha Jowai, hynrei kam dei pat ban pynkynriah iaka ophis jong ka PWD North Jowai Division na Jowai sha Shangpung.
" Ula kynthoh ruh ia Dy.Chef Minister ka Sorkar Jylla Bah Prestone Tynsong uba la ong ba la rai ban kynriah iaka North Jowai Division sha Shangpung ba khapngiah, katba u Chief Minister ka Jylla u Conrad ula ong ba ka jaka jong ka PWD ha North Division ka dei kaba biang eh ban tei iaka Mini Secretariat.
U Ma Alan ula buh jingkylli hangno ka nongrim jong ka sorkar haba u symbud myntri rangbah bad u myntri rangbah ruh kam shai ka rukom kren jong ki.
“Ka North Jowai Division ka dei ka ophis kaba rim tam kaba la don naduh u snem 1950 bad lyngba kane ka ophis la miih shibun ki tnad jong ka PWD bad kiwei kiwei ki ophis.
Ngi pyrshah iaka jingpynkynriah ia kane ka ophis namar lada pynkynriah kan wanrah shibun ki jingeh iaki nongtrei, ki kontraktor bad ki kam ba iadei bad ka treasury, bank, Dc ophis bad kane ka ophis kam lah ban iaid lait iaka ophis u Superintendinig Engineer PWD (Rds) kaba don ha Jowai," la ong shuh shuh u ma Alan.
U ma Alan ula ong “Ka khambha shibun iaka sorkar ban pynneh ia ka North Division ha Jowai kaba donlang baroh ki division bapher bapher ban pynsuk ia u paidbah ban pyndep ia kino kino ki kam shijaka.
" Ha kaba iadei bad ka mini secretariat u ma Alan ula ong ba lada dei kumba ong ka sorkar ban tei iaka mini secretariat ha Jowai, ka sorkar ka dei ban wad jaka shawei kaba paka kaba heh kaba biang ki lynti ki synkieng bad kam dei ban wanrah haka jaka ka PWD North kaba khim ka lynti ban rung ban mih.
Ka synjuk kala pynphai ktien kylla ia u myntri rangbah ha kaba iadei bad ka good governance ba kala ong “Kam donkam kata ka good governance tang ha ki kot ki sla, katba ki kam sha khlaw bad baroh ki kam kiba sahteng suda.
" Shuh shuh ka synjuk kala dawa na ka sorkar MDA ban pyndep ia baroh ki projek ba sahteng ka Jowai khamtam ka Iawmusiang, ka Umngot Water Supply.
Hashuwa ban iakren bad ki nongthoh khubor ka synjuk kala rah da ka placard ha phyllaw ka North Jowai Division ban pynpaw jingpyrshah bad dawa ban pynsangeh iaka jingpynkynriah iaka North Jowai Division.
U Waheh Shnong ka shnong Darrang u ma Aliewsen Ryngksai ula pyntip baka bor shnong kala rai ban khang pyrshah ia kino kino ki nongkhwai ban sahmiet ha Wah Umngot khlem ka jingbit jong ka shnong.
“Ki nongkhwai kiba wan ban khwai dohkha ha ka wah Umngot ba hap hapoh u pud u sam ka shnong Darrang kim bit ban sah miet khlem da ioh bor na ka shnong,"la ong u Waheh Shnong bad kyntu ruh ia ki nongkhwai ban long kiba leh khuid ban nym bret jaboh lada dei ki plastic, eit masi bad kiwei kiwei kiba pynjaboh iaka wah.
Ki nongkhwai ki dei ruh ban mih noh naka wah Umngot shuwa ka san baje janmiet.
La kyrpad ia ki paidbah ba kin sngewbha ban iatreilang bad ka bor shnong khnang ban wanrah ia ka bha ka miat ia baroh lang bad kino kino kiba ialeh pyrshah kin ngat haka jingpynshitom katkym ka rukom pyniaid shnong.
Ka KSU Marshillong Unit kala pynkup burom iaki san ngut ki samla da ka Maitshaphrang Academic Award  ka haka thain Marshillong kiba la pass haka jingpule haka kyrdan bapher bapher.
Ia kane ka jingpynkup la pynlong ha Lyngdoh Wanniang Secondary School, Marshillong haka sngi Saitjain.
Kane ka jingpynkupburom kalong kum shibynta ban pynshlur iaki samla pule ka thain ban minot bad treishitom shuh shuh ban jop haka jingim.
La iadonlang ha kane ka jingpynkup burom naduh u Synsharlang Lyngkhoi kum u Kongsan, u bah Gilbert Thongni uba dei u Myntri shnong ka Marshillong haka jingiadonlang ki dkhot bad nongialam ka KSU na thain South West Khasi Hills, Mawkyrwat bad kiwei kiwei Shu shuh ka Khasi Students’ Union (KSU),Nartiang Circle kan pynkupburom iaki khynnah kiba la pass haka SSLC bad HSSLC da “2nd Maitshaphrang Academic Award 2020" ha ka 25th November 2020 ha ka shnong Namdong.
Ka KSU Nartiang Circle kala pynbeit ba kan pynkup burom tang ia ki khynnah kiba pass 60% shaneng.
La kyntu iaki khynnah SSLC bad HSSLC ban pynpoi ia ki Marksheet (Xerox copy) haki President/secretary jong ki Unit bad phone ha kine ki number (9366164518/7005888195/9383304159) hashuwa ka 18.11.2020 ban ioh iaki jingtip ba kham bniah.
Ka Khasi Students’ Union (KSU) Thadlaskein Unit haka sngi Saitjain kala synniang jingiarap sha ki briew kiba don jingduna haki dkhot met bad ki khun swet haka shnong Lad Mukhla.
Ha kane ka jingkner jingiarap ka KSU la iadonlang ki nongialam ka KSU Jowai Circle u Morningstar Pasi president, ki nongialam ka KSU Thadlaskein Unit u Phrahihowni Thubru bad Conard Sana, u Organising Secretary ka KSU Jaintia Hills District u Leningrad Tariang nalor kiwei kiwei.
Ki don haduh 26 ngut kiba ioh myntoi na ka jingkner kti jingiarap ka KSU haka Shnong Ladmukhla.
Katba nangmih ki sngi kila nangmih ki jaka jngohkai pyrthei kiba ki nongshong shnong kila shim iaka sienjam ban pynbha ïa kaei kaba ka mariang kala thaw lypa.
Bunsien kine ki jaka kiba lah ban khring ïaki nongsuwari ki dei kiba la sdang hi da ki paidban khlem kano kano ka jingïarap ne kyrshan da ka sorkar.
Bad kine ki don ha kiba bun ki than hapoh kane ka jylla Meghalaya.
Kawei na kita ki jaka pynpyngngad mynsiem ka dei kaba la tip kum ka Motha Kyrsong Water fall kaba don haka dong Wahbiar haka shnong Iongnoh B jong ka West Jañtia hills district.
Ka shnong Ïongnoh ka dei ka shnong kaba don hapoh ka block Thadlaskeñ bad ka jngai tang kumba 14 KM nak sor Jowai.
Ban ïaid shaka shnong Iongnoh ka dei naka surok Jowai Amlarem Dawki road bad hap ban khun haka lad Mustem bad ïaid lyngba ka shnong Mustem khnang ban poi sha kane ka shnong.
Ka Shnong Mustem ruh kadei kawei pat ka shnong kaba don ki kshaid bad ki khlaw kyntang kiba la iada kyrpang da ka jingiatreilang ka tnad kam Khlaw Wildlife Division bad ka jingkyrshan borbah u MLA ka thain ma Lahkmen Rymbui ban pynkylla ia ki kum ki jaka jngohkai.
Kane ka Motha Kyrsong Water fall ka jngai kumba 1 KM naka jaka ba kut ka surok rong bad haka por tlang ki kali ki lah ban wan kham shajan shuh.
Ka jaka biang bha naka bynta kiba sngewtynnad ban ïaid kjat bad ki briew ki lah ban ïaid lyngba kane ka jaka wat shaduh shaka wah Myntdu.
Ka jaka biang bha ruh ïa kiba kwah ban bam khana (picnic).
U ma Sanki Shylla u dei u trai jong kane ka jaka, hynrei uba la kynthup bad khotlang ïaki nongshong shnong jong ka shnong Iongnoh baroh kawei ban iatreilang bad ban pyniaid ia kane ka jaka ban kyntiew kum ka jaka jngohkai lyngba Multi-Purpose Cooperative Society kaba kynthup ïa ki 25 ngut ki dkhot.
“Ka jingthmu jong nga ka long ban pynïohkam ïaki samla jong ka shnong bad ki don ki samla haka shnong kiba la pyndep ïaka jingpule haka Tourism bad kumjuh ruh kiba la dep ïaka training kum ki guide.
Kine baroh ki don hapoh ka seng jong ngi,"la ong u Sanki Shylla.
Nalor kata ka shnong Ïongnoh ka don ïaki nongthañ khoh nong than shang bad ki nongshna ïaki tiar tem tynrai bad u ngeit ba kane kan ïarap ïa kine ruh.
Namar da kaba kiew ka kam jngohkai pyrthei haka shnong kine ruh kin ïohnong da kaba die ïakine ki tiar kiba ki shna hi da ki kti.
Ka jingkyrmen ka long ba ka shnong kan myntoi ba kin mih bun ki dukan sha dukam bam bad kumjuh ruh ki briew ban die khaw die syiar ne ai wai tiar naka bynta ba ki nongwan bam khana kin ïoh pyndonkam.
U president jong ka Waheh Shnong Urban Jowai u ma Alan Niangti ula iathuh ba lashai ka sngi 9 tarik Naiwieng kin sdang iaka jingiakhih paidbah ba jai ba jai ban dawa naka sorkar ban pyndam iaka jingpynkynriah iaka North Jowai Division sha Shangpung.
U Ma Alan ula iathuh baka jingiakynduh jong ki ia u MLA Jowai u ma Wailadmiki Shylla kam poi shaei shaei, hynrei kum ki nongialam kiba sngewkhia ia kane ka rai kaba kyrkieh jong ka sorkar bad kim banse ban mih sha surok ban dawa naka sorkar ban pyndam iaka jingpynkynriah ia kane ka ophis kaba rim tam ha Jowai sha Shangpung.
“Ngim pdiang ia kane ka jingpynbeit ka sorkar jylla namar ba kane ka jingrah ia kane ka ophis kan wanrah tang ka jingthud iaka rukom treikam ka PWD North Division kumjuh iaki paidbah kiba donkam ia kane ka ophis na ki shnong bapher bapher," la ong u ma Alan.
Ula kyntu ruh iaki sengbhalang bad ki paidbah kiba sngewkhia ia kane ka rai kyrkieh jong ka sorkar ban ia mih sha ka ophis jong ka North Jowai Division ha Ladthadlaboh.
Ka sorkar Jylla kala dep pynbna ban wanrah da ka mini secretariat ha ka jaka ka PWD ha North Jowai Division bad u Myntri Rangbah ka Jylla Conrad K Sangma ruh ula wan jurip iaka jaka bad ula ong kane ka jaka ka dei kaba biang bha ban tei iaka mini secretariat haka sngi Saitjain.
U Conrad K Sangma ula ong ka jing kynriah ia kane ka ophis North Jowai Division sha Shangpung ka dei halor ka nongrim ba kiba bun ki surok ba peit kane ka tnad ki hap haka Raliang bad Mowkaiaw ka thain ba mihkhmat da u ma Coming on Ymbon bad u Nujorki Sungoh.
Ula ong ruh ba ka Shangpung ruh ka donkam ban kiew haka roi ka par bad ban pynsted iaki kam jong ki engineer bad ki nongtrei ka PWD North Jowai Division kan kham suk ban don kane ka ophis ha Shangpung.
Ka kam khaii dewiong kadei ka lad ioh kam iohjam bad kamai kajih jong kiba bun ki shnong ha East Jaintia Hills District, hynrei ki san tylli ki shnong ka jingkhang tih dewiong haka jylla kam shym la khang lad iaki pynban kila pyrkhat da kumwei ban kamai kajih ban im jakpoh da kaba iada jingbuh jingsat ka mariang.
Kine ki san shnong ki kynthup iaka Mukhla Ialong, Cham Cham, Lumchyrmit, Mutong bad Pynthorsale kiba la thaw iaka synjuk naduh u snem 2006 na ka bynta  ban peit iaka bha ka miat ka shnong kaba la tip kum ka 5 Shnong Welfare Association.
Kane ka Association kadei kaba peit iaka roi ka par kitei ki san tylli ki shnong bad ka pyniaid ruh ia kawei ka skul kaba don Mukhaialong, kaba la tip kum ka San Shnong Secondary School.
“Ha ki snem kiba mynshuwa bad haduh mynta kane ka synjuk ka pynlang ia u dewiong shi belsha ar besha na manla ki trok bad shaktiman kiba kit dewiong na katei thain ban buria iaka jinglut jingsep ban pyniaid iaka skul bad kiwei kiwei ki kam pynroi haka imlang ka sahlang," la ong u ma Tyrnit Pdein, Secretary San Shnong Welfare Association.
Une u rangbah uba ialade ruh ula phai shaka kam rep kam riang bad kam ri jingri ula ong hadien ka jingkhang tih dewiong ki nongshong shnong  ha kine san tylli shnong kiba im ja da kaba bylla tih dewiong ki la kyrduh, kala pynlong iaki nongialam bad nongshong shnong ban wan ha ka juh ka rukom pyrkhat ban phai khmat sha ka Tourism ban im jakpoh.
U ma Tyrnit ula ong “Ha kine ki kyndiat snem bala sdang ban pynbha bad ai jingiada iaki law kyntang ha Mukha Ialong bad ai jingiada iaka Sahksaw ka thwei kaba don haka bynta jong ka wah Myntdu, Rynji nalor kiwei kiwei ki jaka jngoh kai kum ka Mooshutia, Khloo Pohblai Mooshutia kala khring iaki ba bun ki nongwan jngohkai trai shnong bad kiba nabar.
" “Kane kala ai mynsiem ia ngi bad ngi la pyrshang hala ki bor barit ban ai jingiada bad pynbha shuh shuh iaki jaka ba itynnad ha kine san tylli ki shnong," la ong shuh shuh u ma Tyrnit bad bynrap ba kane ka thain ka don iaki kshaid, ki wah kiba long ban shonglieng nalor ba ki khlaw ki don har rukom ki jingthung jingtep bad mrad mreng.
Haka sngi Saitjain u Myntri rangbah ka sorkar Jylla u Conrad K Sangma, u Myntri ka tnad pule puthi u Lahkmen Rymbui bad u Myntri ka tnad Disaster u Kyrmen Shylla uba long ruh u MLA ka thain kila hiar shaka Sahksaw ban leit jngoh iaka Sahksaw, ka jaka kaba khring iaki ba bun.
“Ka sorkar ka don ïa ka jingangnud ban pynbha ïa ki jaka jngohkai ha ki thain nongkyndong bad kane thain ruh kadei kawei ia ki jaka kaba lah ban kyntiew kum ki jaka jngohkai," la ong u Conrad K Sangma.
Ula ong ruh ba ka New Development Bank ka la mang haduh 700 klur tyngka ban kyntiew ïa ka kam jngohkai ha kane ka jylla bad ka San Shnong kadei kawei ka ban ioh bhah ia kane ka skhim ban kyntiew ïaka kam jngohkai pyrthei.
Shuh shuh ka San Shnong Welfare Association kala ai da ka dorkhat ha u Myntri Rangbah ban iarap pisa ban shna iaka surok na Lumshyrmit sha Skentalang village kaba don ka jingjngai 17.5 KM nalor ban pynbha iaka Moopun, Sahksaw, Rynji And Latang Falls Sahksaw Fish Sanctuary, View Point Mooshutia, Fish Sanctuary, Khloo Pohblai Mooshutia Community Reserve, Khymphum Smrlien, Sniriang Park And View Point, Spain Fish Sanctuary, Lakoh Falls Rymbai, Umiangi Khliehtishe.
Ka jingrah placard haka por ba iaid lynti u Myntri Rangbah ka Jylla Conrad K Sangma ha Tuber Takhniang mynta ka sngi ka dei ka jingpynrem iaki kharkhana dewbilat kiba ym shym la pyntreikam iaka bai kit mar thymmai kaba la pynbna da ka sorkar haka 25 tarik Naliur.
“Kane ka jingrah placard kam dei satia ban pynrem ne pyrshah iaka u Myntri Rangbah bad ka sorkar MDA, hynrei ban pyni ha u bym burom ki kharkhana iaka hukum sorkar haba la thoh haki placard ban pynrem iaki kharkhana kiba ba kim burom iaki hukum jong ka sorkar," la ong u Chariman ka JAC u Nehemayah Tyngkan uba la donlang haka jingrah placard.
Ki don ki jingthoh kiba la thoh placard hynrei baroh ki dei ban pynrem iaka ki kharakhana iaki jingbym pyntreikam iaka bai kit dewbilat thymmai" la pynshai u Nehemayah bad ym dei kumba la thoh ha khubor.
Ha kajuh ka por ka JAC ka ai khublei ia ka sorkar MDA bad ia u Myntri Rangbah ka Jylla u Conrad K Sangma uba shimkhia ban pynbeit ia kane ka kam, hynrei ki dei ki kharkhana kiba la leh kuman ban pyntreikam iaka bai kit thymmai haka jylla ban kin ioh myntoi tang ialade.
U Myntri Rangbah haka jingwan jong u sha rilum Jaintia ban plie ia u mawnongrim ban tei iaka skul Rymbai Govt SS haka jinglut kaba T.3 klur bad jngoh iaka Sahksaw kawei na ki jaka jngohkai kaba pyniaid da ka San Shnong Welfare Association, Mukhaialong ula kren shai bad ong ba ki synjuk jong ki trok bad ki kharkhana ki dei ban pynbeit hapdeng para maki iaka bai kit bai bah mar thymmai.
Ula ong ba nakaliang ka sorkar kala dep ban leh iaka ba donkam bad kane jingpynmih iaka dor thymmai ruh ka dei ka jingshimkhia ka sorkar hadien 18 snem ban pynthymmai iaka dor ban kit.
U Myntri Rangbah jong ka Jylla u Conrad K Sangma ula ong baka jaka ban tei iaka Mini Secretariat ha Ladthadlaboh ha jaka jong ka PWD kadei kaba biang eh.
U Myntri Rangbah ula ong ia kane haba wan jurip iaka jaka ban tei iaka mini secretariat ha Jowai ha phyllaw jong ka North Jowai Division haka sngi Saitjain.
Ha kane ka jingwan jurip ia kane ka jaka ka PWD la iadonlang u MLA ka Jowai u ma Wailadmiki Shylla bad u Myntri ka tnad Pule Puthi u ma Lahkmen Rymbui, u DC West Jaintia Hills u ma Garod LSN Dykes.
“Kane ka jaka ka don hapdeng ka sor Jowai bad kan iarap shibun iaki paidbah ban ioh iaka jingshakri tang ha kawei ka iing.
Kadei ka jaka ba lait liang ki surok bad yn pynbiang ruh iaki CCTV ban shngain," la ong u Myntri Rangbah u Conrad K Sangma bad bynrap baka DC ophis ruh yn rah ha kane ka jaka namar ka ophis Dc ruh kadei kaba khapngiah bad nalor kiwei kiwei ki ophis.
“Ka rai jong ka sorkar ban shna iaka mini secretariat ha Jowai bad Tura ka dei ka project kaba kongsan bad yn sdangh noh shen khnang ban ai ka jingshakri bad ban pynjan iaki tnad sorkar sha u paidbah," la ong u Conrad.
Haba kylli balei ba sorkar ka rai kyrkieh ban shna iaka Mini Secretariat haba ka Jowai ka duna ha baroh ki liang haka roi ka par ha baroh ki liang naduh ka umbam umdih, ka koit ka khiah, ka surok bad ka lad pule, ka jubab u Myntri Rangbah kalong ba “Ngi la pynlut ka bor ka sor bad ka pisa ban pynbiang iaki jingdonkam naduh ka um bam um dih bad ngi la pyrshang ban pyndep wat iaki projek ba sahteng.
Ha kane ka sorkar khambun ka pisa ngi pyllut haka pule puthi bad nga sngew ba ngi iaid haka lynti kaba dei ban wanrah iaka jingkylla.
" “Ka sor Jowai bad Tura ki dei ki sor kiba la mang ban pynkylla kum ki Smart Town bad nyngkong yn pynbha pynmiat iaki surok shnong bad ban wanrah kiwei kiwei ki kam pynroi bad la mang haduh 10-15 klur tyngka nalor ban shna iaki jaka pyllang niut bad pynlong ia kine ki sor kiba khuid kiba suba," ong shuh shuh u Myntri Rangbah.
Ula ong shuh shuh “Ngim lah ban wanrah jingkylla mar mar haki 1-2 snem bad ka sorkar kala pynlut bun ka pisa ban pynbiang iaki jingdonkam khamtam ha kam pule puthi naka bynta ban tei iing skul, ki kolej bad haka juh ka por ngi la pyrshang ban pyndep wat iaki projek ba sahteng da ki bun bun snem.
".
Ka Jaintia Students’ Movement (JSM) (Western region) kala thaw iaka tnad thymmai ka Laskein Block Circle haka sngi Thohdieng.
Ïaka jingïalang la pyniaid da u Skhem B Dkhar Vice President sengkmie bad la ïoh ki na u Shnalad Rymbai Chief Organising Secretary CB, Nickson Sungoh Education Secretary Western region bad kiwei.
U E Lamare Ex General Secretary Central body uba long ruh u dkhot ka CEC ula sneng la kraw ïaki dkhot thymmai bad pynskhem iaki nongkitkam.
Ki nongkitkam ki kynthup ia u president Fortunate Suiam, vice President Nirolis Suchiang, general secretary Ribok Biam, assistant general secretary Treacy Dhar, art and culture Rishadkmen Lamare, education secretary Ris Rangsan Suchiang, organising secretary Nickson Sungoh, sport secretary Heimonmi Synnah, publicity secretary Marbait Suiam, finance secretary Treilut ia I Biam bad 7 ngut ki dkhot.
Ka Sorkar Meghalaya Democratic Alliance (MDA) kadei kaba khlem bniat bad kaba shah synshar ha ki kharkhana dewbilat ha Rilum Jaintia.
Kine ki kyntien ki dei kiba la thoh ha ki placard kiba rah da ki dkhot jong ka JAC kiba iakhih pyrshah khlem buh por ban dawa ban pyntreikam iaka dor bai kit bai bah dewbilat thymmai kaba la pynbna ka sorkar jylla naduh 25 tarik u Nailur 2020.
Ka kynhun jong ka JAC kila mih sha surok ban rah da ki placard kiba kynthoh pyrshah iaka sorkar MDA bad pdiang ia u Myntri Rangbah Conrad K Sangma hynne ka sngi ha Tuber.
U Myntri Rangbah u la wan hiar sha Rymbai ban plie paidbah ia u mawnongrim ban tei iaka skul Rymbai Govt.
Secondary School.
Ka JAC kaba kynthup Jaintia Hills Truck Owners and Driver Association (JHTOA), Meghalaya Truckers Union (MTU) bad ka All Jaintia Hills Clinkers and Cement Association (AJHCCA) kila sdang iaka jingiakhih kaba khlem buh por haka sngi Palei bad pynphai ia baroh ki trok kiba kit dewbilat ha Tuber Shohshrieh, East Jaintia Hills District.
Ka dor ba la pynmih da ka sorkar Jylla haka 25 tarik Nailur (September) 2020 haka jingpynbna (Notification) NO.TPT.91/80/813 ka la pynthymmai ïaka dor bai kit mar ki trok kata T.7 haduh T.11 shi kilometre shi ton ha ki surok rong, T.8 haduh T.12 shi ton shi kilometre haki surok maw bad T.10 haduh T.12 shi ton shi kilometre ha ki surok khyndew.
Ka synjuk ki nongsain dewbilat ka Jaintia Hills Cement Manufacturer Association (JHCMA) kila pdiang ban pyntreikam ia kane ka dor thymmai tang ha Jylla.
Ka Sengkhihlang bad ka Seiñ Kyntu Seiñraij 12 – Daloi ka pynrem jur ia ki runar kiba leit thombor ia ka lum jingtep briew Khasi haka shnong Mawlaingut.
Kine ki runar kila pom dusmon iaki dieng bad pynpra iaka kynroh jong ka lumjingtep haka 20 tarik u bnai bala dep.
Halor kane ka Seng Khasi Mawlaingut kala dep ujor ejahar ha khmat ki pulit jong ka Lumdiengjri PS haka 3 tarik une u bnai.
Ka Sengkhihlang bad ka Seiñ Kyntu Seiñ Raij 12 Daloi ha u kyrwoh bala phah da u S Sari, Publicity Secretary jong ka Sengkhihlang bad ka Seiñ Kyntu Seiñ Raij 12 Daloi kila pynrem jur ia kane ka jingleh runar jong kine briew kibym don shuh katta ka mynsiem ia smgew para briew.
“Ngi kyrpad ia ki bor jong ka aiñ ban thwet bad kem bad pynshitom ia kine ki runar katkum ki kyndon jong ka aiñ," la ong u kyrwoh na u S Sari.
Ka Fedaration of Khasi Jaintia and Garo People (FKJGP), Jaintia Hills Zone haka sngi Thohdieng kala thaw da ka agriculture cell n aka bynta ban peit iaka eh ka shon ki nongrep ha Rilum Jaintia.
Haka juh ka sngi bala thaw ia kane ka agriculture cell, ka FKJGP kala pdiang ruh iaki 9 ngut ki samla kiba la wan ban pyniasoh sha ka FKJGP haka jingialang kaba long Tyrchi Inn, Khliehtyrshi.
Ki nong kitkam jong ka FKJGP Jaintia Hills Zone Agriculture cell: Jimy R.Kharmuti- Chairman Waster Sympli – Vice Chairman Dawni Phawa -General Secretary Omega Sumer – Asst secretary Rex Ramio Suchiang Tremiki Sutnga Dari Rupsi Bin Raliang Sati Symblai Kyrpad Nongtdu Monbha Nongbri Medri Mynsong Honstar sari- president 7 shnong Umladang Unit.
U Leader Paia Dkhar kum u Litigation Secretary jong ka FKJGP Jaintia Hills zone.
Ia kane ka jingialang la pyniaid da u chief Organising secretary bah D.S.War haka jingiadonlang u Kitbok Nongphlang Chief Organising Secretary central body, Emlang Lytan nongialam barim ak FKJGP bad kiwei kiwei.
Ka Jowai ka sorbah jong ka West Jaintia Hills District ka lah ban ioh iaka Mini Secretariat ha Jowai.
Ia kane la iathuh mynta ka sngi da u MLA ka Jowai u ma Wailadmiki Shylla haka jingialang kaba long hapdeng ki Waheh Shnong Urban Jowai kiba iakynduh ia u halor ban pyrshah iaka jingpynkynriah iaka North Jowai Division na Jowai sha Shangpung ha Circuit Jowai.
“Ki Waheh Shnong Urban Jowai ha kane ka jingiakynduh bad u MLA kila pynpaw iaka jingpyrshah ia kane ka jingpynkynriah iaka North Jowai Division bad dawa na u MLA ban pyndam iaka jingpynkynriah, hynrei na kaliang u MLA ula ong ba ym lah ban leh eiei bad haka jaka jong ka North Jowai Division yn wanrah da ka Mini Secretariat ha Jowai," la ong u ma Alan Niangti president Synjuk Waheh Shnong Urban Jowai.
“Ngim pdiang ia kane ka jingpynbeit ka sorkar jylla bad lada ngin hap ban mih sha surok ruh ngi mih ban pyrshah iaka jingpynkynriah iaka North Jowai Division na Jowai sha Shangpung," la ong u ma Alan namar ba ka jingrah ia kane ka ophis kan nym wanrah jingmyntoi, hynrei ka jingthud iaka tnad PWD khamtam haba iadei bad ki kam jong kane ka tnad bad ka ka ophis u DC, ka Treasury bad ki Bank.
Ka PWD North Jowai Division, ka jingdon jong ka ha Jowai ka pynsuk ia baroh ki nongshong shnong jong ka Rilum Jaintia namar ba ka peit ym tang iaka Laskein Block hynrei wat iaki shnong kiba hap haka Thadlaskein Block.
U MLA Jowai ma Wailadmiki Shylla, ula ong ba ym lah ban leh eiei halor kane ka jingpynkynriah iaka North Jowai Division sha Shangpung Sub-Division kaba la kyntiew kyrdan noh sha Shangpung Division namar ba 95 percent ki surok ki dei kiba hap hapoh ka jingpeit ka Shangpung Sub Division.
“Nga la iathuh iaki waheh shnong ba kam don jingmut ka jingpyrshah namar ba sorkar ka don jingthmu ban wanrah da ka Mini Secretariat haka jaka ka North Jowai Division bad lashai ka sngi u Myntri Rangbah ka Jylla u Conrad K Sangma un wan jurip iaka jaka khnang ban ioh ban pyniaid shakhmat ia kane ka kam," la ong u ma Wailadmiki Shylla.
Ula ong shuh shuh ba “Iaka DC ophis bad kiwei ki tnad sorkar kin iadonlang shi jaka ha katei ka jaka bad ban pynkylluid iaka Iawmusiang," la ong u Ma Wailadmiki Shylla bad ula ong ruh iaka synjuk waheh shnong Jowai ban ai iaki daw kiba biang halor ka jingpyrshah jong ki ban rah iaka North Jowai Division sha Shangpung.
Ia kane ka Mini Secretariat yn tei ruh ha Tura, kaba dei kawei na ki district kaba rim ha rilum Garo.
U Secretary District Legal Services Authority, East Jaintia Hills u la pynbna paidbah bala pyllait iaka pisa compensation T.2 lakh lyngba ka District Legal Services Authority, East Jaintia Hills kaba hap haka Meghalaya Victim Compensation Scheme mynta ka sngi.
U Secretary, District Legal Services Authority, East Jaintia Hills District, ula ong ba kino kino ki lanot ne ki khun ki kti, ki kiba haiing kiba shem jingeh bad shah ban bein na ki kam sniew bad kiba donkam jingiarap pisa bad jingkyrshan katkum ka jingdonkam ki lanot ban shim ia kane ka lad jingiarap lyngba kane ka skim na ka District Legal Services Authority.
Ka Khasi Students Union (KSU) Jaiñtia Hills District Unit kala phah iaka khubor sngewlem halor ka jingkhlad u Bah GH Kharshanlor, u president jong ka Hynniewtrep National Youth Front (HNYF) central body.
Ka KSU kala pynpaw ba ka jingkhlad jong u Bah GH Kharshanlor ka long ka jingduh kaba khraw ymtang ïa ki ba haïing ba hasem, ka seng HNYF, hynrei ka jingduh kaba khraw ïaka ri bad ka jaidbynriew jong ka Bri u Hynniewtrep Hynniewskum bad ïaka Jylla baroh kawei.
U Bah G H.Kharshanlor ula ïa don bynta lang kum u nongialam ka HNYF bad ka KSU, FKJGP, SSSS ha kaba ïadei bad ki kam khappud jong ka Jylla bad ka ri Bangladesh lyngba ka kynhun kaba la tip kum ka Coordination Committee on International Border (CCIB).
Ka KSU ka la phah ka jingsngewlem sha ka ïing ka sem jong u bad buh haka jingduwai ba U Blei un don ryngkatlang ha kaban pyntngen ïa ki ba haïing ha sem jong u ha kum kane ka por ba u lyoh ba dum ula wan ban tap ïa ka ïing ka sem jong u.
Ka Seng Khasi Mawlaingut, ka la leit ba kan ujor da ka ejahar ha Lumdiengjri PS haba iadei bad ka jingshah pynjulor ka jaka tep briew Khasi haka 3 tarik une u bnai.
Ha kane ka ejahar, na ka liang ki nongialam ka Seng Khasi Mawlaingut, kila kyntu iaki pulit ban shim khia ban kem ia ki briew ba donkti ban pynjulor ia kane ka jaka tep briew Khasi bad ban pynshitom katkum ki kyndon jong ka aiñ.
Kane ka jingjia kala jia hapoh ka shnong Mawlaingut haka 20 tarik jong u bnai Risaw ba la dep.
Katkum ka jingujor la lap iaki dak pynjulor ia kane jaka ba kyntang dei ka jingmait bad dain dusmon ia ki dieng kiba la mih ha kane ka jaka.
La iathuh ba kane ka jaka ka dei jong kong Prem Nongbsap bad ba I la die noh sha ka Seng Khasi Mawlaingut ha ka 20 tarik u bnai Nohprah 2017.
Halor kane ka jingjia, ki nongialam ka Seng Khasi Mawlaingut kila pynrem jur ia ki briew kiba la leit ban pynjulor ia kane ka jaka ba kyntang bad pynpaw ka jingpyrshah kaba jur.
Ka Seng Khasi Mawlaingut kala kyrpad bad kyntu ia ki bor ka ain ba kin kem mardor ia ki briew ba la donkti ha kaban leit ban thombor ne ban pynjulor ia kane ka jaka.
Ki nongialam ka Seng Khasi Diengiei Nongthliew Area, ki la pynlong ia ka jingleit ban jurip da la ki jong ki khmat sha kane ka jaka ba la  shah pynjulor, ha kaba ki la lap bad shem  da la ki jong ki khmat ia kitta ki matti jong ka jingshah pynjulor jong kane ka jaka da ki riew shim kabu.
Ka Seng Khasi Kmie, Shillong, kam lah ban khlem da pynrem jur ia ki briew ba la don kti ha kaban leit ban pynjulor ia u lum jingtep ba dei jong ka Seng Khasi Mawlaingut.
Ka Seng Khasi Kmie ka kyntu ia ki bor ba dei khmih jong ka distrik, ban shim khia ha kaban kem mardor ia ki briew ba donkti, ha kaban leit ban pynjulor ia kane ka jaka.
Ka Joint Action Committee (JAC) kala rai ban nang pynjur iaka jingiakhih kaba khlem buh por lada ki kharkhana dewbilat kim pyntreikam iaka dor bai kit kaba thymmai hapoh 10 baje mynstep haka 7 tarik une u bnai.
Ka JAC kaba kynthup Jaintia Hills Truck Owners and Driver Association (JHTOA), Meghalaya Truckers Union (MTU) bad ka All Jaintia Hills Clinkers and Cement Association (AJHCCA) kila sdang iaka jingiakhih kaba khlem buh por haka sngi Palei bad pynphai ia baroh ki trok kiba kit dewbilat ha Tuber Shohshrieh, East Jaintia Hills District.
Haka por nohphaisngi u Deputy Commissioner ka East Jaiñtia u Bah E.Kharmalki IAS ula khot iakren iaki nongialam ka JAC bad ka JHCMA.U DC ula hukum ïaki karkhana pynmih khyndew bilat ban pyntreikam mar dor ïaka dor bai kit mar ba la pynmih da ka sorkar Jylla haka 25 tarik Nailur 2020.
Ka JAC da ka jingbitar halor ka jingbymburom jong ki karkhana pynmih khyndew bilat ïaka hukum jong sorkar Jylla kala rai ban aipor haduh 10 baje lashai mynstep.
Hashuwa kane jingiakren ka JAC kaba sdang iaka jingiakhih kala pynphai haudh 80 tylli ki trok bar jylla kiba kit dewbilat iaki company dewbilat Shohshrieh.
“Lada ki karkhana kim pyntreikam iaka dor thymmai ba la buh da ka sorkar ngim ailad ba ki trok kit mar jong ki kharkhana kin iaid bad ngi ruh ngin nang pynjur iaka jingiakhih," ong u Nidamon Chullet President JHTOA.Ka dor ba la pynmih da ka sorkar Jylla haka 25 tarik Nailur (September) 2020 haka jingpynbna (Notification) NO.TPT.91/80/813 ka la pynthymmai ïaka dor bai kit mar ki trok kata T.7 haduh T.11 shi kilometre shi ton ha ki surok rong, T.8 haduh T.12 shi ton shi kilometre haki surok maw bad T.10 haduh T.12 shi ton shi kilometre ha ki surok khyndew.
Ka Dorbar Shnong Ladthadlaboh kala pynpaw ka jingpyrshah kaba jur halor ka jingpynbna jong ka sorkar ban pynkynriah iaka ophis PWD North Jowai Division na Jowai sha Shangpung.
Ka sorkar Jylla kala pymih ka jingpynbna haka sngi ba ar ban pynkynriah iaka North Jowai Division na Jowai sha Shangpung.
Katkum ka jingynbna No.PW/Admn/39/2015/144 bad No.PW/Admn/39/2015/144-A ka tnad PWD kala ioh ka jingmynjur na u Lat ka Jylla ban pynkynriah bad ban pynkylla kyrteng iaka Head Quarter jong ka PWD Roads, North Jowai Division na Jowai sha Shangpung.
U Lat ka Jylla u mynjur ruh ban pynkylla kyrteng iaka North Jowai Division, Jowai kum ka Shangpung Division, Shangpung, U LD Lakiang, Waheh Shnong Ladthadlaboh ula ong ka sorkar ka dei ban pyndam mardor iaka jingpynbna ban pynkynriah ia kane ka ophis bad kyrpad iaka sorkar Jylla ban pyndam iaka jingpynbna ban pynkynriah iaka PWD (Rds) North Division Jowai sha Shangpung namar kam nym ai jingmyntoi eiei iaka tnad, hynrei kan wanrah ka jingthud haka jingtreikam ka tnad.
Ka PWD North Jowai Division ka ai jingshakri ym tang iaki shnong kiba hap hapoh ka Laskein C&RD Block bad ka Shangpung, hynrei dang bun kiwei pat ki shnong kiba ha Thadlaskein Block kiba hap hapoh ka jingpeit ka North Jowai Division, la ong u ma Lakiang.
Ula ong ruh ba ka shnong kan sa ai ka dorkhat sha u DC West Jaintia Hills.
“Ngi dawa naka sorkar jylla ba kam dei ban pynkynriah iakatei ka Division bad lada ka sorkar ka kwah ban pynjan iaka tnad sha katei ka Block ka dei ban kyntiew kyrdan ia ka Shangpung Sub Division bad ym dei ban pynkynriah ia kaba don ha Jowai ban myntoilang u paidbah, kontrak bad ka tnad salonsar," ong u waheh shhnong Ladthadlaboh.
Ka Synjuk ki Waheh Shnong, Jowai kila pynpaw iaka jingsngewkhia bad pynpaw iaka jingpyrshah kaba jur halor ka jingpynkynriah jong ka sorkar iaka PWD North Jowai Division na Jowai sha Shangpung.
U President ka synjuk ki Waheh Shnong Jowai, u ma Alan Niangti, ula ong hadien baka sorkar Jylla kala pynmih iaka jingpynbna ban kynriah iaka PWD North Jowai Division bad ban pynkylla kyrteng iaka sha Shangpung Division kila rai da kawei ka sur bad dawa na ka sorkar ban pyndam ia kane ka jingkynriah ophis.
“Kane ka jingthmu jong ka sorkar ban pynkynriah iaka PWD North Jowai Division kam don nongrim haei haei bad kadei tang ka jinglehbor jong ka sorkar bad kiba bat iaka bor haka sorkar.
Ka jaka trei kane ka ophis ha Jowai kadei kaba biang eh bad ki briew kiba wan donkam ha kane ka ophis ruh kim dei satia tang ki nong Shangpung," la ong u president ka synjuk waheh shnong.
U Ma Alan ula ong shuh ba “Ka PWD North Jowai Division, ka jingdon jong ka ha Jowai ka pynsuk ia baroh ki nongshong shnong jong ka Rilum Jaintia bad ka Jowai kaba dei ka jaka pdeng kaba don lut ia baroh ki ophis sorkar bad kiba bun hi ki shnong ki iadei kam hi bad kiwei pat ki ophis ha Jowai.
" “Ha kine ki sngi leit ka jingtreikam jong ki ophis bapher bapher la pyndonkam da ka kor ki bor bad ka internet bad lada rah sha Shangpung ia kane ka ophis kan wanrah jingeh shuh shuh haba ha Jowai ruh ka network ka dang thud.
Ka jingthmu ban rah ia kane ka ophis kam dei ka jingthmu ban wanrah iaka jingsuk, hynrei kan wanrah iaka jingeh iaki paidbah bad iaka tnad PWD khamtam haba iadei bad ki kam jong kane ka tnad bad ka ka ophis u DC, ka Treasury bad ki Bank.
" Ka Synjuk kala buh jingkylli ruh kumno kane ka sorkar ka kwah ban rah iaka North Jowai Division bad lada sngewdonkam palat ia kane ka ophis ha Shangpung ruh dei ban kyntiew kyrdan iaka Shangpung Sub-Division bad ban pynmih da kiwei kiwei ki tnad ban iohkam iohjam ki samla kiba la nang la stad.
Ka synjuk waheh shnong kala ther tyngeh bad ong ba “Tang ba don ki mihkhmat kiba don haka sorkar yn rah lut iaki jaka treikam hala ki jong ki shnong khlem da pyrkhat iaka lawei ka Jowai bad lada man pa uwei u nongmihkhmat un rah iaki ophis sha ki shnong lajong ka Jowai kan sah satang kashynrong bad sah ka nam ba dei ka nongbah jong ka District bad la dawa mardor naka sorkar ban pyndam ia kane ka jjingpynkynriah iaka North Jowai Division sha Shangpung.
".
U Deputy Commissioner(Supply) East Jaintia Hills District u la pynbna paidbah ba ka kam die rashon (Fair Price Shop Dealers) bad Umphniang sharak (S.K Oil retailers)  ha East Jaintia Hills District na ka bynta u snem 2020 kan kut noh ha ka 31 tarik u December, 2020.
Kino kino ki nongshong shnong, ki societies ka East Jaintia Hills District ki ba kwah ban long Fair Price Shop Dealers na ka bynta u snem 2021 ki lah ban buh ia ki application jong ki ha ka Ophis jong u Deputy Commissioner (Supply), East Jaintia Hills District, Khliehriat.
Ia ki application form ruh lah ban ioh na ka Ophis jong u Deputy Commissioner (Supply), East Jaintia Hills District, Khliehriat.
Ki kot ki sla ki ba dei ban suh lang bad ka application ki long ka Court fee Stamp Rs.14 /-, ka rai jong ka Dorbar shnong, ka kyrteng ki dkhot jong ka Vigilance Committee bad ki phone number jong ki, ka Epic Card, ka Bank Account No (Da kaba Xerox ia ka sla kaba shakhmat jong ka pass book kaba pyni ia ki kyrteng Bank Account etc.), ka Dur Passport size 2 tylli, u Mobile Phone number, ka Bank Security Deposit Rs.5000/-( San Hajar Tyngka) bad u Aadhaar Number.
Ki Fair Price Shop ki dei ban pyntrei kam noh ia ka kor kompiwtor electronic point of sale (ePOS) device.
Shuh shuh, ki Dorbar shnong lane Local Club ki dei ban kit khia bad peit bniah bha ha ka ba iadei bad ka jing ai jingbit ia ki application, bad ban phah ia ki sha ka Ophis u Deputy Commissioner (Supply), East Jaintia Hills District ha lane shwa ka 30 tarik u November, 2020 khnang ban lait na kano kano ka jingdkoh ha ka ban sam ia ki mar bam mar dih kumjuh ruh ia ka umphniang sharak.
Ki Wahehshnong bad ki Secretary shnong kim lah ban long ki dealers.
Ki Wahehshnong bad ki Secretary shnong kidei ban da peit thuh bha ia ki nong apply ba ki dei ban long ki ba biang ha ka liang ka pisa ka tyngka, ki ba biang ka jaka buh tiar bad jaka buh umphniang sharak bad ki dei ruh ban long kiba nang ban thoh ban tar.
Ia ki application ki bym biang katkum ki kyndon ba la kdew haneng yn ym lah ban pdiang.
Ka sorkar Jylla kala pymih ka jingpynbna haka sngi ba ar ban pynkynriah iaka North Jowai Division na Jowai sha Shangpung.
Katkum ka jingynbna No.PW/Admn/39/2015/144  la ong ba na ka bynta ka miat ka bha bad ban pynsuk iaka rukom treikam ba kynthup iaka ban shna surok bad maramot surok, u Lat ka Jylla ula ai ka jingmynjur ban pynkynriah iaka Head Quarter jong ka PWD Roads, North Jowai Division na Jowai sha Shangpung.
Nalor kata haka jingpynbna No.PW/Admn/39/2015/144-A: Ha kaba iadei bad ka jingpoynkynriah iaka Head Quarter jong ka PWD Roads, North Jowai Division na Jowai sha Shangpung, u Lat ka Jylla u mynjur ruh ban pynkylla kyrteng iaka North Jowai Division, Jowai kum ka Shangpung Division, Shangpung, Kane ka hukum kan treikam naduh mynta tad haduh bala pynbna da kumwei.
Halor kane u ma Andrew Shullai, MDC jong ka Jaintia Hills Autonomous District Council (JHADC) ula pynpaw ka jingpyrshah kaba jur halor kane ka rai ka sorkar ban pynkynriah ia ka North Jowai Division na Jowai sha Shangpung.
“Nga kyndit halor kane ka jingpynkynriah jong ka sorkar iaka North Jowai Division haba dangshen kane ka ishu pynkynriah kala jar jar, phewse hynnin ka sngi la pynmih iaka jingpynbna bad kylla ruh wat iaka kyrteng kane ka Division sha ka Shangpung Division," la ong u ma Andrew.
U Ma Andrew uba long ruh u MDC ka Jowai Central ula pynrem ia u MLA ka Jowai u ma Wailadmiki Shylla uba la pynpaw iaka jingpyrshah tang haka ktien, hynrei ka kam pat kala kren da kumwei.
U Ma Andrew ula ong ba lada kane ka sorkar kaba kwah ban wanrah iaka roi ka par bad ban pynjan iaki tnad sorkar sha ki nongkyndong ka dei ban kyntiew kyrdan da ka Shangpung Sub-Division bad ula buh jingkylli balei ba hap ban rah iaka North Jowai Division kaba dei ka headquarter sha Shangpung kaba don bun ki jaka treikam naduh na Nangbah, Nongjngi bad kiwei kiwei ki shnong.
“Ka sorkar ka pyrkhat ne em iaka rukom treikam kane ka tnad haba ka Shangpung tang ka treasury ruh kam don bad kumno ban pyniaid shakhmat iaki kam ki jam ha kaba dei ban siew ban tda iaki bill ki kontrak," la ong u ma Andrew.
“Na kaliang jong nga nga pynpaw ka jingpyrshah kaba jur namar ba kane kan wanrah ka jingeh iaki nongtrei ki kontrak namar kane ka dei tang ka jingpynthud iaka rukom treikam ka tnad PWD bad kadei tang ka jinglehbor ka sorkar bad knieh bad pynduh ia kaba la don lypa," la ong ma Andrew.
U Jumai uba khlain bor 4.4 haka Richter scale ula pynkhynñiuh haka sngi ba Ar ïa ka Jylla Meghalaya haka por 1.13 AM.Ka National Centre for Seismology, Earthquake, kala ong ba ka thymmei jong une u jumai ka dei na West Khasi Hills District.
Ka thymmei ka jingjylliew une u jumai kalong 10 km.
Ka jingkhynniuh une u jumai kala ktah iaka jylla bad katto katne ki bynta ka Assam.
Ka Joint Action Committee (JAC) ka la rai ban pynlong da ka jingiakhih kaba khlem buh por ‘Indefinite Strike’ ka ban sdang naduh ka 5 tarik une u bnai.
Ïa kane ka rai ka JAC kaba kynthup ïaka Jaintia Hills Truck Owner Association (JHTOA), All Jaintia Hills Clinkers and Cement Association (AJHCCA) bad ka Meghalaya Truckers Union (MTU) ka la shim haka General Meeting kaba la long mynta ka sngi ha Phramer, West Jaintia Hills District.
Ka JAC da kawei ka sur ka la rai ban pynlong da ka jingïakhih kaba khlem buh por halor ka jingbym pyntreikam ki karkhana khyndew bilat ïaka dor thymmai ba la buh da ka tnat Transport jong ka sorkar Jylla.
Ka dor ba la pynmih da ka sorkar Jylla haka 25 tarik Nailur (September) 2020 lyngba ka Notification NO.TPT.91/80/813 ka la pynthymmai ïaka dor bai kit mar ki trok kata T.7 haduh T.11 shi kilometre shi ton ha ki surok rong, T.8 haduh T.12 shi ton shi kilometre haki surok maw bad T.10 haduh T.12 shi ton shi kilometre ha ki surok khyndew.
Kumban shu pynkynmaw ka JAC ka ka dep buh jingthoh sha u Deputy Commissioner ka East Jantia Hills District haka 20 tarik Risaw (October) bad ka ka liang u DC ula pynmih iaka hukum (Order) lyngba ka shithi EJHD/GEN/TRAN-4/Vol-IV/2019/169 kaba la pynmih haka 25 tarik Risaw (October) uba la bthah ia ki Cement Factories ban pyntrei kam noh iaka dor ba la buh daka sorkar.
Ka JAC hadien kane ka la iohi ba na ka liang ki Cement Factories kim shym la pyntreikam ia kane ka dor bad kala rai ban iakhih paidbah ban sdang da Indefinite Strike bad khang iaki kharkhana dewbilat kit dewbilat bad kiwei ki mar kiba pynmih ki kharkhana dewbilat.
Ka JAC kala kyrpad iaki trai trok nongniah trok ban ai jingkyrshan halor kane ka jingiakhih.
Ka jingpang COVID-19 ha sor Jowai kala nang kiew bad haduh 31 ngut ki briew la test positive COVID-19.
U Deputy Commissioner, West Jaintia Hills ula iathuh ba kine ki 31 ngut ki dei ki high risk contact ne kiba iakynduh bad kiba la iabit iaka khlam COVID-19.
Ka district covid management team kala pynlong iaka contact tracing hadien ka jingkiew ka jingiabit khlam COVID-19 haka saw tylli ki shnong ha sor Jowai kaba kynthup iaka Ladthadlaboh, Caroline Colony, Moosalyngkat bad Lumpariat.
Ka bor bor district kala dep pynngat ia kine ki jaka kum ki containment zone naduh ka sngi Thohdieng ka taiew kaba la dep ban pyndep iaka contact tracing ban tem iaka jingpur ka jingpang khlam COVID-19.
“Ki high risk contact kiba la test positive na u khniang jingpang ha Ladthadlaboh ki don 13, Moosalangkat 8, Lumpariat 2, Caroline Colony 3 bad Mission Compound 5," la iathuh u DC Jowai ma Garod LSN Dykes.
Ka West Jaintia Hills mynta ka don 70 ngut (active cases) kiba shah ktah haka jingpang COVID-19, 4 ngut kiba koit.
U wei u briew ula duh ei iaka mynsiem hadien bala hap kawei ka kali Maruti Suzuki Eeco sha riat ha Salaroh, Jowai haka Sngi U Blei.
Ka Khubor kaba iohlum kane ka jingjia kala jia haka por kumba 2 baje nohphaisngi haka Sngi U Blei.
La iathuh ba katei ka kali kadei kaba don u register number ML04 C 1643.
Kane ka jaka kaba jia ka don hajan ka park jong ka tnad Wildlife haka surok Dulong College Road, Jowai U nongniah kane ka kali uba kyrteng la tip kyrteng kum u Daohipaia Samati ula khlad ha kane ka jingjia.
Ia ka daw ba hap kane ka kali ym pat lah satia ban iathuh, hynrei la ong ba kala sahkut slip naka jaka ba ka ieng bad kala hap shariat.
Ki Pulit Jowai Traffic marsien ioh jingtip kila leit ban ai jingiarap bad kila tan iaka kali.
Ka Indian Red Cross Society, West Jaintia Hills District kum shibynta ban iakhun pyrshah iaka khlam COVID-19 kala synniang da ki mask bad sabon sha ki nongshong die jingdie ha ki iew ki hat.
Ka Red Cross kala sam ia kine ki mask bad ki sabon haka sngi Saitjain ha ophis ka Meghalaya Bharat Scouts & Guides, West Jaintia Hills District.
U Ohiwot Laloo, Secretary IRCS West Jaintia Hills District ula ba ka jingsam ia kine ki mask bad ki sabon ka die kum ka jingpynkynmaw bad pynsngewthuh iaki paidbah ban long kiba phikir bad ban iada ialade namar ka khlam COVID-19 kam pat jem.
Ka Red Cross ka kyntu iaki paidbah ban bud iaki kyndon bad ki lad jingiada bad ban long kiba lehkhuid khnang ban lah ban iakhun pyrshah ia une u khniang COVID-19.
U Additional Deputy Commissioner ka West Jaintia Hills District u L Kynjing haka sngi Saitjain ula pyllait paidbah ïaka kot “A short Journey of the Chnong Panaliar During the Fight of COVID-19" ba la thoh da u Waheh Shnong ka Panaliar u Riquoma Rq Laloo.
La pyllait paidbah ia kane ka kot ha Ïungwalieh ka shnong Panaliar haka jingïadonlang u symbud kongsan u MDC ka Jowai South Constituency u Saron Pasweth, ki Waheh Shnong bapher ka sor Jowai, ki nongshong Shnong ka Panaliar bad kiwei haka jingïalang kaba la pynïaid da u RK Petrous Rymbai Secretary Education Committee.
U Riquoma Rq Laloo haka jingkren ula ong, ka jingïakhun pyrshah ïaka khlam jingpang COVID-19 haduh mynta mynne ka dang bteng bad ka jingpynmih jong u ïaka kot ka long shi bynta ban pynsah kynmaw ïaki pateng ban wan halor ka jingïaid lynti ka Shnong bad ha kane ka kot la thoh ïaki kam ba ka Shnong ka la don bynta ha ka ban ïakhun pyrshah ïaka khlam COVID-19 naduh ka 23 tarik March (Lber) haduh 30 tarik September (Nailur) 2020.
U Saron Pasweth haka jingkren ula ai jingïaroh ïa u Riquoma Rq Laloo kumjuh ïaki nongshong Shnong ka Panaliar kiba la iatreilang ryngkat ryngkat bad ka Dorbar Shnong ha ka ban tehlakam ïaka jingsaphriang ka jingpang khlam hapoh ka Shnong.
U L Kynjing haka jingkren ula ong, ka jingwan jong u COVID-19 ka wanrah ka jingïatylli hapoh Shnong poh thaw.
Ula ai khublei ïa baroh ki Dorbar Shnong kiba la ïatreilang bad ka sorkar bad pyrshang katba lah ban ïarap ban pynsngewthuh ïaki nongshong Shnong shaphang kane ka jingpang khlam bad kumno ban iakhun pyrshah iaki jingpang kiba iabit.
Ka Khasi Students’ Union (KSU) War Jaintia Circle kala pynkup burom iaki khynnah bad samla pule kiba pass bha haka kyrdan pule bapher bapher da ka “3rd Maitshaphrang Academic Award" haka sngi Thohdieng sha ki ioh khur haduh 70 percent shaneng.
Ia kane ka prokram pynkup burom la pynlong ha Enowell Hall, Amlarem haka jingiadolang ka Kong JU Kharpuri (MCS) Sub Divisional Officer, Amlarem Civil Sub Division, u Dr.Damuthimi Lyngdoh Block Development Officer C&RD Block Amlarem, u Ostarnic Marbniang, organising secretary ka KSU central body, u Laitphar Syngkrem, u Lurman Talang ki nongialam ka KSU War Jaintia nalor kiwei kiwei.
Kidon haduh 15 ngut ki khynnah bad samla pule kiba la shah pynkup burom.
La pynkup burom ruh iaki doktor, ka VDP Amlarem kiba dei ki briew kiba hakhmat ban mihshakhmat ban iakhun pyrshah iaka khlam COVID-19 bad ïa uwei u riew rangbah u Froveling Pakynteiñ Haka kam ialehkai la pynkup burom ia u ïa u Sambor Surong na ka Shnong Amladkhur, u Certified Mountaineering Instructor uba la rung haka thup Guinness World Records uba la shim bynta haka jingthep bun eh ki dur kiew lum makashang haka facebook bad ia u Dapmon Tariang na Jarain uba la pyndep iaka All India Football Federation AFC B Diploma Football Coach.
U Dapmon u dei ruh uwei na ki samla rangbah uba don ka jingangnud ban kyntiew iaka kam ialehkai football ha War Jaintia lyngba ka ASSA.Ki samla pule kiba ioh pdiang iaka 3rd Maitshaphrang Academic Award kilong kine harum: Lakhon Larry Brown Khonglah, SSLC, Sohkha Govt.
HSS, Sohkha – 91.33% Cesilla Khonglah, SSLC, Riwar Jaintia Church of God SS, Ladjaplem – 76.66 % Leki Siangshai, SSLC, Govt.
Boys’ Higher Secondary School, Jowai – 79.50 % Livingstone Jungai, SSLC, Ka SyiemJingsuk Secondary School, Amlarem – 82.83 % Lakhimai Tariang, SSLC, Govt.
HSS, Jowai, 75.66% CBSE & HSSLC Jeremi Kassar Class XII, CBSE, JNV Mukhla 80.8% Lucent Lamin Rymbui, Class XII, CBSE, JNV Mukhla, 73% Jerila Khonglah, Class XII, CBSE, JNV Mukhla, 81.4% John Lamin, Class XII, CBSE, JNV Mukhla 86.4% Balarishisha Khongiong, Class XII, CBSE, JNV Mukhla 89.8% Deimonmi Sana, Class XII, CBSE, JNV Mukhla 72.6% Effloresce N Buam, Class XII, CBSE, JNV Mukhla 94% Salansi Pohleng, HSSLC (Science) Govt.
Boy’s HSS, Jowai 82.8 % Banshan Tariang, Class XII, CBSE, JNV Mukhla 82.4% Narius Gashnga, HSSLC (Science), Shillong College Higher Secondary Education, Shillong – 70.4 %.
La pynkup burom ruh ïaki 6 ngut ki doctor kynthup ïa u Dr.Simon P.Khonglah, P.H.C, Dawki, u Dr.Hairvis Pakem, P.H.C, Dawki, u Dr.Kordor Mukhim, C.H.C, Nongtalang, u Dr.Arwin Khonglah, State Dispensary Padu, ka Dr.Blesscynora Sutnga, P.H.C, Jarain bad u Dr.Hamarbabiang Synmon, P.H.C Pdengshakap.
Ka Sohra ka dei ka shnong kaba la pynmih ia bun ngut ki khraw jabieng, ki nongthohkot, ki nongthoh poitri bad ki myllung ba pawnam kiba kynthup ia u myllung Soso Tham kiba la noh synñiang shi katdei eh sha ka thoh ka tar Khasi naduh hyndai hynthai.
Kum ka jingnoh bynta ha ka thoh ka tar Khasi bad ban pyniar ia ka thoh poitri, u wei pat u khraw pyrkhat na Sohra, u Bah Wanstep Diengdoh un sa pyllait paidbah ia ka kot jong u kaba la ai kyrteng “Ka Thup Spah ki Poetry Khasi".
Ia kane ka kot poitri kaba la thoh da u Bah Wanstep Diengdoh yn sa pyllait paidbah da u Chief Executive Member ka Khasi Hills Autonomous District Council u Bah Titos Chyne ha ka 2 tarik Naiwieng, 2020 (Sngi Nyngkong) ha ka por saw baje janmiet ha conference hall jong ka KHADC.Ha kane ka thup poitri la thep la song ia ki snap u ñi u kong, ka mei mariang, ki jingialehkai khynnah rit, ka burom ka nam jong ka Sohra, ki matti bad dienjat u men barim, bad ruh shaphang ka mynnor, mynta bad lashai.
U Bah Wanstep Diengdoh u dei u nongseng bad principal jong ka Sohra Academy Secondary School.
La pun, la kha bad pynheh pynsan ia u ha Sohra.
U dei ruh u samla rangbah uba la paw ha ka kam saiñdur ia ka pule puthi ha Sohra kum u nonghikai.
Ka Khasi Students’ Union (KSU) Thadlaskein Unit haka sngi Thohdieng hapoh ka jingialam Conard R Sana president, Sendmisaoo Phawa, general secretary haka jingiadonlang assistant finance secretary ka KSU Jaintia Hills District Unit u Shaniahshkem Dkhar bad kiwei kiwei kila hiar jurip sha ka jaka ai jinghikai iaki khynnah ban ieng hala ki jong ki kjat, ka Industrial Training Institute (ITI) Khliehtyrshi  hadien ka jingud jingnam jong ki khynnah jong kane ka jaka hikai halor ka jingbymbiang ki tiar ki tar ban leh practical.
Ha kane ka jingjurip ka KSU kala ioh ruh ka lad ban iakren bad u vice principal jong kane ka Institute bad ban pan jingshai na kaei ka daw ba biang ki tiar ki tar ban shah hikai ki khynnah ha kane ka jaka hikai.
U vice principal ula iathuh ba kadon sa kawei ka course ka bym pat biang ki tiar ban pyndonkam haba ai jinghikai bad ula iathuh ruh ba ka daw jong ka jingslem ban ioh kita ki tiar ka dei namar kane ka khlam ha kaba ki briew kiba dei ban wanrah ia kitei ki tiar ki hap ban leh quarantine ha man la ki jylla haduh ban da poi jaka.
