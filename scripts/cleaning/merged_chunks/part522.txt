Kumjuh u Dr Mukul Sangma  u la ban jur ban aiti shwa sha ka Select Committee ban bishar bad eksamin bniah ia kane ka Bill.
Hynrei hadien ba la iathir, ka iing dorbar ka la iaid shakhmat ban pass ia kane ka Bill.
U myntri ka tnad rep u bah Banteidor Lyngdoh u la ong ba ka Meghalaya Farmers Empowerment Commission 2019 la wanrah na ka bynta ka jingmyntoi ia ki nongrep ka jylla.
U la ong ba ka Commission ka long ban long ka jingiasnoh hapdeng ki nongrep bad ka sorkar ban pynkhlain ia ki kam rep bad kam ri jingri ha ka jylla.
“Ka Commission kan ai jingmyntoi ia ki nongrep bad ka rep ka riang, ka mariang, ka iew ka hat, bad kiwei", u la ong.
Hynrei hadien ba la iai dawa ki liangpyrshah ban phah sha ka Select Committee, u bah Banteidor u la kyrpad ia u myntri rangbah ban tuklar halor kane.
“Nga kyrpad ia u CM ban ong eiei halor ka jingkwah jong ki MLA liangpyrshah ban phah sha ka Select Committee", la ong u bah Banteidor.
Halor kane, u myntri rangbah u la ong ba kane ka Bill ka long kaba donkam bad la pynkhreh hadien ba la iathir iatai bha ban ai ka jingshakri ban kyntiew ia ka rep bad ban peit ia ki jingdonkam ka rep, ha kaba bun ki briew ki dei ki  nongrep ha ka jylla.
“Kane ka dei ka jingdawa kaba la slem bha jong ki nongrep bad ka donkam ban iaid shakhmat bad lada donkam yn pynbha hadien bad ka long kaba donkam eh ban pynlong kam", la ong u myntri rangbah bad  u la bynrap, “Ngim shym la leh da ka jingkyrkieh hynrei la pyrkhat janai bha bad kam don jingma eiei bad kala donkam ban pynlong kam noh ia ka".
U la ong ba ka Commission ka la dep thung ia u chairman bad donkam ban pass ban pynlong kam ia kane ka ain hadien ba la pynbna da ka ordinance kham mynshwa.
Jowai: Da ka jingthoh sha u Deputy Commisioner ka West Jaintia Hills ai ka KSU Laskeiñ Circle ban pyrshah ia ka jingthmu ka sorkar meghalaya ban shna ktem pulit ha ka shnong Tumtum.
Ka jingthmu ka sorkar meghalaya ban shna ia kane ka ktem jaka sah ki pulit Meghalaya ha ka shnong Tumtum ka pyni ba ka sorkar Meghalaya ka la leh khunswet ia ki paradoh parasnam jong ngi kiba shong basah sha shiliang jongka wah myntang kiba hap ha ka block-1 naduh ka shnong Psiar, Khatkasla, Moojem bad Moluber namar ka shnong Tumtum ka dei ka shnong kaba jngai naka wah myntang bad kadei ruh ka shnong kaba shongsuk shongsaiñ ka shnong ka bym juh don ka jing iakajia jing kynad.
Lada ka sorkar Meghalaya ka buh ia kane ka ktem tanghaka shnong Tumtum ka mut ba ka sorkar Meghalaya kala aidak lypa iaka sorkar Assam iala u pud u sam bad ka dei ruh ka jingsngewsih iaki paradoh parasnam jong ngi kiba shong basah sha shilliang jongka wah myntang namar baki la tip lypa bakin saduh noh iaki jaka puta bad iaka jinglongtrai jongki hala kajong ka ri.
Na ka liang jongka KSU laskeiñ Circle ka pyrshah jur ia ka jingleh tieng eit jong ka sorkar meghalaya namar haka jaka ban ai jingiada iaki paradoh parasnam jong ngi basah sha block-1, hynrei i kumba ka lehklet lypa iaki,wat ki paradoh paranam jong ngi kiba shong basah sha shiliang jongka wah myntang ki pynpaw iaka jing pyrshah jur iaka jingleh jongka sorkar Meghalaya namar ki la tip lypa ba kin sah shah klun shisyndon ha ka sorkar Assam shisien ka sngi lada ka sorkar Meghalaya ka la aidak lypa  bad ka seng, ka  dawa na ka sorkar Meghalay ba kan buh ha shnong Khatkasla lane Psiar lym kumta ym donkam iaka Pulit Outpost ha ka block-1.
Kong Linda KongwangKa khmat kadei ka dkhotmet kaba rit hynrei kaba kongsan tam jong u briew.
Ka ai jingshai iaka jingim jong manla uwei pa uwei u briew uba im ha sla pyrthei.
Ka ai jingshai jan habaroh ki liang kum ha ka iaid ka ieng, haka pule puthi, ban trei ban ktah bad kiwei kiwei de.
Khlem ki khmat phin ym lah ban pynkhih wat tang iwei I phngit barit khlem ka jingiarap na kiwei.
Ka jabieng ka treikam hynrei ban pyniaid iaka kam donkam iaki khmat.
Ka dei kaba ai jingmyntoi shibun namar kata phi donkam ban sumar bha iaki khmat jongphi ban lait naka jingshitom khmat ne matlah kloi.
Katkum ka jingshem jong ki riew shemphang bad ki nongwadbniah ki lap ba bun naki briew khamtam mynta ki por ki lehsting hakaba iadei bad ki rukom sumar iaki khmat namar kata ki shahktah bad hap deng iitkhmat noh wat haki rta kiba dangrit.
Hangne ki don katto katne ki jingai jingmut kumno ban iada bad sumar bha iaki khmat ban lait naki jingshitom khmat.
Haba U MK Stalin, u leit ha ki khyndiat sngi ba ladep sha Russia, ki nong Russia, ki peit mat suh ia u, na ka daw, ba ka kyrteng jongu, ka dei Stalin, namar ba U Stalin, u dei uwei na ki nongsynshar thombor jong katei ka Ri, uba la leh ia ki kam thombor ba bun bah ha ki ri Europe.
“Nga tang shu hiar khyndew ha kad liengsuin ha Russia, la kylli shwa ia ka kyrteng jongnga.
Haba nga ong Stalin, ki bun kiba peit mat suh ianga" ong U Stalin, haba kren sha ka Times of India.
“Haba ki peit ia ka  passport jongnga, ki briew sorkar, ki kylli bun ki jingkylli, ha shwa ba kin shah ba ngan leit" bad katei ka dei ia ka jingeit jongu, kaba ha u snem 1989.
“Bun bah ki briew ha Russia, kim sngew tynnad ia ka kyrteng jong U Joseph Stalin".
U MK Stalin, u dei u khun jong U M Karunanidhi, myntri rangbah barim ka Tamil Nadu, uba la jer kyrteng ia u khun jongu, da U Joseph Stalin.
Tangba kam lei lei, namar ba ym dei tang U Stalin jong ka Tamil Nadu, hynrei ka Meghalaya pat ka don da U  Adolf Lu Hitler Marak.
Shillong:  Khyndai na ki khadsan ngut ki nongialehkai kynthup ki officials hapoh ka lama jong ka Meghalaya Athletic Association (MAA) ka la duh ban ialehkai namar ba kim don Aadhaar card.
Kine ki nongialehkai kila mih na nongbah Shillong ha ka 11 tarik mynta u bnai ban leit shim bynta ha ka lympung 31st North East Zone Junior National athletic Chanphionshi ka la poi mynta ka sngi ha Ranchi.
Ha kane ka kynti ka MAA ki 9 ngut ki nongialehkai athletes kiba la jied ha ka coaching camp kim shym la lah ban shim bynta bad ka kynhun namar ba dei ka sien nyngkong ba la pyntreikam lyngba ka online ban ia kyrteng ia ki nongialehkai bad ia ki application jong ki kim shym la pdiang lyngba ka online entry, na ka daw ba ka address kam biang katkum ba la ai ha ki syrnod sngi kha bad kawei pat kim don ia u adhar card.
Kumta ka long ka jingduh kaba khraw ia ka jylla bad bun na kine ki nongialehkai ki dei kiba la khur takma ha u snem ba la dep hynrei ki la duh noh tang namar ba kim don ia u adhar card.
Katkum ka kyrwoh khubor ba la pynlait da Bah Finely Pariat, Secretary ka Meghalaya athletic association ka la pynpaw ka jingsngew duhnong haba ki khynnah ba la shah jied kim ioh ban shim bynta, ka kyrmen ba ha u snem ban wan ioh ia u adhar card ban plie lad ia ki khynnah ban ioh iashim bynta.
Cairns: Kawei ka saiantis na Australia, ka iathuh ba ka met jong u briew, uba iap kam shym la shongthait satia na ka bynta shisnem kynthih, hynrei ka khih bad katei ka dei ka jingshem kaba lehse kan long kaba donkam bha ia kito kiba kwah ban tih bniah shaphang ka jinglong jong u briew, yn da ula iap.
Ka Alyson Wilson, ka la buddien na ka bynta 17 bnai kynthih, ia ki met iap bad ka iathuh ba u briew, um shym la thiah suk junom satia lane rest in peace, ha ki jaka tep jongu, lada ynda ula iap.
Ka iathuh ba ki don ki briew, kiba la buh pynbeit bha ki kti jongki, hynrei kham hadien, la lap ba ki khih bad ki la kylla long da kumwei.
Ka Alyson, ka pynlut por ia katei ka jing tih bniah jongka, da kaba ka ju leit man la u bnai sha Sydney ban peit ia ki met iap, ha kaba ki don 70 tylli ki met iap, kiba la buh kyrpang ha kawei ka jaka kaba la tip kum ka body farm ha ka jaka buh met iap kaba la shna khnang, ha ka nongbah kaba heh tam jong ka Australia, ka Southern Hemisphere.
Shillong: Ki pulit jong ka ANTF East Jaintia Hills Khliehriat lem bad ki pulit kiba talasi mynder, ki la ioh kurup ia 10,000 tylli ki Ya Ba Tablet lane ki Madness Drugs, kiba la tip da ka kyrteng World is Yours, ha ka miet jong ka 12,13tarik Nailur 2019 bad kitei ki mar ki shongdor T.13 haduh T.15lak.
La ioh kurup ia kitei ki tablet na kawei ka bos, kaba wan Silchar sha Guwahati, tangba ia ka kyrteng jong uba shah kem, ym pat shym la pyntip paidbah satia.
Ha kawei pat ka khubor, la iathuh ba ki pulit ki la ioh kem ia uwei u briew uba na Ivory Coast bad sa arngut ki nong Nigeria, ki ia wan da ka bos na Silchar sha Guwahati bad kitei ki iathuh ba ki wan na Africa sha Bangladesh, lyngba ka visa kaba biang, hynrei ki la wan rung tuh sha India, lyngba ka Agartala, ha ka 12tarik Nailur 2019 bad hadien kata, ki wan sha Silchar da ka kali na ka nongbah Agartala jong ka Tripura.
La ialam ia kitei ki arngut, da ki trai shnong kiba tip bha na Bangladesh bad na India ruh.
Kitei kiba shah kem ki long U Ngyigide Jamina Okenchukwu (48), nangta U Okeke Ifechukwu John (27), U Koman Daniel (21).
Shillong: Ha ka jingiakob dro dur ba la pynlong da ka Arts and Culture Department jong ka Jylla Meghalaya (State level) ha ki tarik 11-13 Nailur, 2019, ha State Central Library, u Mewanpynbhalang Tham (Klass XII Arts) jongka RKM HS School, Sohra u la rah ia ka nam lahduh.
U la mihkhmat ia ka East Khasi Hills District hadien ba u la wan nyngkong ha ka District level ruh.
Ka jingdro jong u Mewan ka long halor ka phang Save Mother Earth.
U Mewan u la iohlad ban rung sha ka State level competition hadien ba u la jop ia ki jingiakob ha ka Block bad ka District level.
Shillong: Ki lad khubor ba dang shu ioh lum, ki iathuh ba U Bah Metbah Lyngdoh, kandidet jong ka seng Meghalaya Democratic Alliance (MDA), ula shah jied kum u lamphang thymmai jong ka iing dorbar Jylla.
Ha ka elekshon, ba la shu pynlong da ka jing ia thep vote, U bah Metbah u ioh 39 vote, katba U Winnerson Sangma jong ka seng Congress, u ioh 19 vote.
U Timothi D Shira, lamphang dorbar khynnah, um shym la vote satia ialade, namar ba u dei uba pyniaid ia katei ka elekshon jied lamphang dorbar thymmai.
U bah Metbah, u dei U MLA jong ka Mairang Constituency, ha kaba ula jop lai sien kynthih na katei ka Constituency, na ka seng UDP.Lada MDA ka burom ia u Dr.Don dei ban kyrshan ia u kyrtong UDP na Shella.
Kan neh baroh 5snem!Lada ki paralok ba don haka MDA ki kyrshan lang ia u candidate ka UDP na Shella Latikna ba ka UDP kan rem ban iakhun paramarwei bad ka congress,,,bad kan ioh rah ei ka sengcongress ia ka seat…khnang ban pynpait ia ka vote donkam ba ka NPP,BJP bad ka PDF ki sei candidate namar ha shella constutuency  ka votebank jong ka UDP ka don lypa 6000 vote,, ka UDP ka don kam ban trei shtom bn wad vote sa kumba1500 ne 2000 vote ban pyntikna ia ka jingjopDustur Khasi jong ngi ka burom bha ia u briew ynda u la iap.
Shillong:Ka Office u Syiem ka Hima Langrin Syiemship ka pynbna iar ha baroh kawei ka Hima khamtam ha ki shnong Border, ba na ka daw ka jingpyntreikam ka sorkar Assam ia ka NRC (National Register of citizens) ki lah ban don ki briew ne ki kynhun, ki longing bad ki jaidbynriew ki ban pyrshang ban wan rung jubor ha ki shnong ki thaw hapoh ka it ka Hima ban wan shong wan sah khlem ka jingtip jong ka shnong ne ka Hima.
Kumta da kane u Syiem ryngkat ka Executive Dorbar jong ka Hima Langrin, ka bthah ia baroh ki Headman jong baroh ki shnong khap border jong ka Hima bad kumjuh ki Sordar shnong jong kito kiba marjan bad ki shnong border, ba ki dei ban long kiba peitngor bha, ioh ba don kum kine ki briew kiba wan rung tuh sha ka Hima.
Kumta ka Dorbar ka maham ia baroh ki shnong ba kim dei ban pynrung ne shah ban wan shong shnong ia kino kino ki briew shimet ne ki longing, ki kynhun ne ki jaid bynriew hapoh u pud u sam jong ka Hima Langrin, khlem ka jingtip jong u Syiem bad ka Dorbar.
Ka Dorbar ka bthah ruh ba baroh ki nongkitkam shnong kiba hap hapoh ka Langrin Syiemship, khamtam kito kiba hap ha khap border ba ki dei ban long kiba phikir bad peitngor bha ym tang hapoh ki shnong jong ki hynrei ki dei ruh ban peitngor lem ia kito ki jaka bym pat don nongshong shnong, kiba kham pajih na kano kano ka shnong.
Lada lap ia kino kino ki briew shimet ne ki longing, ki kynhun ne ki jaid bynriew kiba i phylla, ki bym dei ki nongshong shnong jong ka Hima Langrin ne ki shnong ba marjan, ka Dorbar ka bthah ia baroh ki nongkitkam shnong hapoh ka Hima Langrin ba ki dei ban pyntip mar mar sha u Syiem, ki Myntri, ki dkhot Executive Dorbar jong ka Hima lane ha ki bor ka jong ka ain khnang ba yn ioh leh ia kaba donkam.
Ka Dorbar ka bthah ruh ia baroh ki Headman bad ki Sordar shnong jong baroh ki shnong ha khap border bad ki shnong ba marjan ba ki dei ban pynbna paitbah biang ia kane ka kam hapoh ki shnong jong ki sa shisien kumba la bthah ha ki snem ba la leit.
Shillong: Ban ia tip lang ia ka tynrai long-kur-long-jait, ka Shibidi Kur kan pynlong ia ka Seminar ha ka 5tarik Risaw 2019 ha State Central Library (Arts & Culture) Shillong ha ka por 11:00 A.M.Kane ka Kur ka pynlong ia kane ka Seminar ban iatip lang ia ki Kur kiba mih na ka Jar Ksiar jong ka Shibidi, ka Iawbei tynrai ka Kur Lamin, Diengdoh bad Laloo.
Na ka Kur Lamin la mih ki iing bad ki Kpoh kum ka Lamin Amdep, Lamin Doloi, Lamin Dumai, Lamin Jat, Lamin Jui, Lamin ka lang, Lamin Ka Shnga, Lamin Ka Sah, Lamin ka Dew, Lamin ka Dang, Lamin ka Ot, Lamin ka Diat, Lamin ka Hiah, Lamin ka Luh, Lamin ka Syi, lamin Kyrnuin, Lyngdoh Nong-Lamin, Lamin Mohrmen, Lamin Mesni, Lamin Nongrim, Lamin Mar-ria, Lamin Nai, Lamin Pohlynjar, Lamin Pohduna, Lamin Pohchen, Lamin Pohsnem, Lamin Phup, Lamin Pyndang, Lamin Rhoh, Lamin Rymbui, Lamin Romiah, Lamin Wanpiat, bad kiwei.
Na ka kpoh Diengdoh la mih ki iing kum ka Diengdoh Bah, Diengdoh Shngainlang, Diengdoh Kylla, Diengdoh Laitthma, Diengdoh Marngar, Diengdoh Pariong bad la bynrap ruh ia ka iing Syngngai.
Na ka Kur Laloo la mih ka iing Pyrbot, Hek, Iongkjam, Nartiang, Larom, Doom bad kiwei, pynkut ka kyrwoh na U bah George Lamin.
New Delhi:  Naduh ba la pyntrei kam ia ka ain niah kali ba thymmai lane ka Motor Vehicle Act, mynta ka la dei ka pali jong uwei u nongniah trok, ba un siew ia kuna kaba T.2lak bad katei ka dei ka kuna kaba heh tam haduh mynta, kaba la dain na ki nongniah kali.
Ka trok, kaba don u number uba na Haryana, ka la shah bat ha ka tnat pyniaid kali ha ka surok bah GT Karnal ha ka janmiet jong ka Sngi Balang.
Naduh ba pyntrei kam ia katei ka ain thymmai ha ka 1tarik Nailur 2019, kane ka dei namarkata ka kuna kaba heh duh.
Kham mynshwa, kawei ka trok na Rajasthan, ka hap siew ia ka kuna kaba T.1.41lak.
Katei ka trok, ka la ioh ia ka challan kaba  T.2,00,500 bad ki daw ki long ba u nongniah um don laisen, bym don ia ka pullution test,   ka registration certificate, fitness test, insurance, bym don permit bad bym deng seat belt.
Nangta la dain kuna T.20 hajar namar ba ka kali ka kit palat pud, nangta sa T.36,000 namar ba ka kit palat 18 ton.
Ka kuna ka long T.1,31,000 ia ki kyndon bapher bad nangta sa T.69,500 ia u trai jong ka kali bad la siew ia katei ka pisa ha kashari ha ka Sngi Palei.
Shillong: Ka ophis jong ka Child Development Project Officer, Amlarem, West Jaintia Hills, ka la weng kam noh ia kawei ka nongtrei, ka kong Mercy Lamin Amdep, na ka kam helper  (awh) naduh ka 11-9-2019 ha ka jaka trei jongka ha Nongbareh rim bad ka daw ka long namar ba kam treh shon aadhar.
La iathuh ba katei ka dei ka hukum, kaba wan na kiba halor ba kim don aadhar, ki dei ban shah weng kam noh.
U dei uei uta u Aadhaar ba da hap ban shah weng kam lada ym treh pdiang ia uta.
Naduh mynno la pynlong ain ia u aadhar hapoh meghalayaMenno ka supreme court kala hukum ba u adhaar u lahlong compulsoryHoioid kein nga ruh nga kwah ban tip bad sngewthuh shain balei bad na ka daw aiu mo ba ka Adhaar card ka donkam ?.
New Delhi: La ioh sei ia 11 tylli ki met iap hynnin ka sngi, ha Khatlapura Ghat, kaba don ha ka nongbah Bhopal, hadien ba ka lieng, kaba leit pyn ngam ia ka blei Ganesh, ka la ngam ha ka wah.
Ki don 18ngut ki briew ha katei ka lieng, haba ka lieng, ka la ngam ha ka pung kaba don ha Bhopal bad kito kiba iap, ki dei ki nongshong shnong jong ka Piplani.
U myntri kam ain ka sorkar Madhya Pradesh, U PC Sharma, ula kren diaw mynsiem halor katei ka jingjia bad ula pynbna ba ka sorkar kan iarap T.4lak sha ki long iing jong kitei kiba iap.
Shillong:  U Chief Executive Member ka KHADC u bah Teinwel Dkhar lem bad kiwei ki EM, ki la pynpaw ia ka jingsngew lyngngoh ia ka jingkren u chairman ka Council u bah Pynshngain N Syiem sha ki lad pathai khubor pyrshah ia ka Executive Committee khlem da wad jingtip shwa ia ka jingshisha.
Mynta ka sngi, u CEM lem bad u Dy CEM bah Pyniaid Sing Syiem,u EM bah TW Chyne ,bah Rangkynsai Kharbuki bad u bah Jambor War, ki la pynpaw ia ka jingsngew kyndit ia ka jingkynnoh u chairman bah Pynshngain ia ka EC ba kam leh eiei ha kaba iadei bad kumno ban leh ia ka bynta kum ka Council hadien ba la kut ka National Register of Citizens (NRC) ha Assam bad kumjuh halor ka jingpynkylla ia ka 6th Scheduled kariti synshar ka ri.
“Ngi sngew lyngngoh kumno u chairman u kren sha ki lad pathai khubor khlem da kylli shwa na nga kum u CEM ia ka jingshisha baroh", la ong u bah Teinwel.
Hynrei wat katta ruh, u bah Teinwel u la ong ba ym lah ban khang ia ka mon shimet u briew bad ka jingkren jong u, ka dei ka jingsngew shimet marwei.
La sngewthuh ba ka jingkren jong u bah Pynshngain pyrshah ia ka EC ka la long kaei kaei kaba pynsma politik, namar ba bunsien u chairman um ju dei ban kren ia ka EC, hynrei u lah ban wad jingtip na u CEM haba u kwah ne don eiei.
U Bah Teinwel u la ong ba ka EC ha ka 10 tarik Nailur, ka la shong jingialang ha kaba la bthah ia ki dorbar shnong, ki Hima,ki Raid ki Elaka, ki Wahadadar ban kin long kiba phikir bad peitngor hadien ba kut ka NRC na Assam.
“Ngi la bthah ia ki dorbar shnong, ki Raid, ki Elaka, ki nongsynshar shnong ba kin peitngor ia ka jingwan rung kin briew kiba nabar bad ki dei ban pyntip sha u Syiem, ne ka District Council ne ki pulit haba ki lap ne shem ia kino kino ki briew kiba wan rung sha ki shnong bad kiba khlem kano kano ka jingpynshisha",la ong u CEM.U la kyntait ia ka jingkynnoh u chairman ba ka EC kam leh eiei, da kaba ong ba ka dei ka jingkren kaba khlem shisha namar ba ka Council ka la shim khia bha ia kane ka kam.
Ha kajuh ka por, u CEM u la ong ba ha kaba iadei bad ka jingpynkylla ia ka Sixth Scheduled lei, la dep iakynduh la bunsien bad ka sorkar bad dei halor kane ka nongrim ba ka sorkar lyngba kan tnad District Council Affairs ka la thaw ia ka Committee naduh 4 tarik Nailur ban bishar biang bad ban ai jingmut sha ka sorkar pdeng halor ka jingpynkylla ia ka 123rd Amendment Bill 2015 kaba iadei bad ka 6th scheduled ka riti synshar ka ri.
Kane ka Committee ka la kynthup ia u chairman James K Sangma uba dei u myntri ka tnad DCA, bah Metbah Lyngdoh, bah Hamletson Dohling, ki CEM, ki MP na kane ka jylla, ki riew saidain, ki president sengbhalang.
“Kaei kaba pyllong ia u chairman ban kren shabar, ngi la don ki jingthoh ban pynshisha ia kane", la ong u CEM bad u labynrap, “Ka don jingeh aiu ia u chairman ban shu kren ne phun ia nga haba ngi iashong ha kajuh ka iing ne building".
Ha kajuh ka por, u bah Pyniaid Sing Syiem uba dei u Dy.CEM, u bah Rangkynsai Kharbuki u EM kiba dei ki MDC ka NPP,kilapynpaw ba ka jingshaniah tylli hapoh kajingilongCEM u bah teinwel bad kimdon eiei ban ong.
“Ka dei ka jingkren shimet jong u bah Pynshngain kumba la paw ha ki lad pathai khubor bad kam dei na ka party", la ong kine ki MDC ka NPP.Ka koit ka khiah (health) ka dei kawei kaba ngi da kheiñ kor haduh katta namar ym don tyngka pliah ka ban  kham kor ban ïa ka koit ka khiah, ki ju ong ka kyntien ruh ba la da pang shitom ne don ha ka met ka bym koit bym khiah  te wat u lum ruh ym madan.
U Khasi naduh ka dang kynthong ka pyrthei ka mariang hi u long u ba leh khuid leh suba bad u bad a phikir hi ia ka koit ka khiah katta kaba mut lada dei don ka pang ka shitom ki bam dang ki phlang ki kynbat ne haba la khamjur ki leit sha ki nongsumar khasi (traditional healer).
Ha ki por mynshuwa ym don kita rukom sumar ha ka juk mynta (Modern medical Science) kiba baroh ki briew khamtam sha nongkyndong kin ïoh ka lad jingïarap namar kawei kalong ba yndon ka kali ki motor bad poi sha shnong jong ki ne wat ki surok ruh ym pat ban pyniashnoh ne wat ki surok ruh kiba don ruh kim long ki ba suk ban leit ban wan.
Wat lada don ki jaka sumar na ka liang jong ka sorkar (health centre) hynrei ym judon Doctor te ki briew ki ïoh ka koit ka kot ka khiah bad sumar sukher da  ka jingshaniah na ki nongsumar ba don sha shnong jong ki ne hajan shnong, khah khah ruh judon ki jingjia ki ba sngewsih namar kine ki dieng pynkiang ha ryngkat  ka jingban ki jingduk ryngkat bad ka bor jingnang jingtip.
Hynrei haduh mynta don ki jingpang kiba ki nongsumar khasi ki lah bha ia ban pynkoit ne pynjem.
Te hynrei  lada kat kum ka jingstad ne bor wad jingtip (research) bad ka jingiaid jong ka por kine ki rukom sumar ba mynta (allopathy & surgery) ki da lah shisha ban pynkoit wat ïa ki jingpang ba ma ha duh katta katta lada don ka mynsiem sngewlem ne kylluid mynsiem ban trei wat sha ki jaka ba pajih na sor.
Ka jingkylli bad ka jingkhñium u ba bun balang  hang ne ka long balei keiñ ha Jylla (state) jong ngi pat kata ka lad jingïarap ïa kiba pang ba shitom pat ka long da khongpong wat lada ki poi sha kita ki jaka sumar ba paka ne wat da ki theh da ki lak da ki putit?Hangne wat lada nga khlem da leh than ka field work hynrei kine tang khyndiat ki jubab kiba nga ioh sngew bad ïohi la ki jong ki khmat lada dei ki bahaïing ha sem, paralok parajor ne paramarjan marpa awt ha ki kot khubor kumta ter ter.
i) Hato balei ha ba ia kren ïa ki Longkmie kiba leit kha khun ha ki hospital shimet (Private) kim ju lah kha hi?  hynrei kiba ha ki hospital sorkar ki lah ban kha lyngba ka lynti hok.
Tip balei ba ki Doctor ha ki hospital sorkar kim nang puid ne imat? Hangne la don kawei ka nongmuna kaba i Longkmie ba phah sumar ha hospital shimet ynda la jan dei ka por kha hana ba ym long ban kha hi naba bun ki daw ne jingpynwit ki ban ktah ïa ka kmie bad i khunlung.
Hynrei ita i kong hadien ba la peit ia ki test bad scanning ki biang lut, don bok ba i banang bastad te i sngewthuh ïa ka jingpyntieng kohtympan mar mar i lah leit kynduh ïa iwei Doctor na Ganesh Das hospital ban ioh ia ka rai kaba ar (second opinion).
Ka jingstad paka ita i Doctor da kaba ong yn ai lad shuwa ar sngi lai sngi ban kha hi namar ka por ruh dang biang.
Hangne ïeng ka hok namar ka ba sngewtynnat ka long ba tang ar sngi hadien i la kha hi.
Ban da  shu shaniah dieng pyut ha ita i doctor private te la jot ka met, ringsdot sa ka mynsiem bad kan rben ka kamai pap jong ki.
Tip imat don katto katne Doctor hospital shimet te imat ki leit pyntbit tang ban puid ne ?ii) Shisien pat ladon sawei ka jingjia (case) ba uwei u bah u leit shim da dawai hospital shimet hadien ki test bad scanning la bthah ban hap thiah hospital namar ba don maw ha u khyllai bad kida ong hap ym long ban pyndier.
Te uta u rangbah ruh u sngewthuh la ka jong ka met bad ka jingpang ba u don ha ka met jong u.
Da kaba artatien ne bym shaniah ia ka rai u la leit noh sha International hospital (ba mynshuwa), guwahati ban ioh ia ka rai ba khuid ba suba bad suk mynsiem, ynda u leit poi shim dawai shathei marsien rung ha tyngkong uta u Doctor u la kylli mano ba pang na phi ba ia wan shane? U da ong tang shu peit ia ka dur u ong ba ym don jingshitom eiei ia uta u bah, wat la katta u da ong ruh ba ym treh peit ïa ki report na Shillong hynrei u leh hi da kiwei ki test bad ynda la dep ki test u ong shu dih tang kine ki dawai ynnai wan shuh.
Katno suk ka mynsiem uta u rangbah u ba la shah rai pang kyllai ha hospital Shillong bad shah sumar tang da ka jingstad bad jingkhuid mynsiem uta u Doctor na ri thor.
iii) Sa kawei pat la don iwei i kong ba shah sumar ba pang TB la bun bnai hangne ha ki Doctor ha Shillong.
Ine i kong hadien ba la ïa syllok lang ha ïiing namr ba ym shim ïoh ka jingkoit te i la pyrshang ban wad lad noh na sha CMC Velore.
Ynda i poi sha Vellore ryngkat bad u tnga ha ka mynsiem ba sngewkhia ki la pyrshang ban sdang noh ban kynduh ïa ki Doctor shathie.
Ki bun ki test la leh hynrei ki la lap pat bym dei ka TB hynrei dei da kawei pat ka jingpang ba ki Doctor shathie phah thied tang uwei u dawai kuli (tablet) haduh ba uta u lok ita i kong u la lyngoh bad ka dor ruh jong u dawai ruh ba tang hapoh 100 tyngka.
Naduh katta ka sngi ïoh ka koit ka khiah ita i kong ryngkat ka suk mynsiem lem baroh shi ïing.
Kan jia aiu lada shu sumar ba pang TB shane sha Shillong ita i kong?iv) Ka jingjia sa iwei pat i longkmie ha kaba la sumar ia i shane sha Shillong ba i don pylleng wieh ha ka jabieng.
Wat la i dih dawai da ki snem kynthih hynrei ka jingkhering (seizures) te kam jah shuh.
Te kaba khatduh jong i ki la puson bha ban leit shim dawai noh na sha Guwahati.
Ynda ki Doctor shathie ki peit ia ki dawai ba  la dih baroh shi katta ha ryngkat ki test ki shim ïa ka rai ba ki Doctor shane sha Shillong ki la ai ki dawai ba khlaiñ bor palat te ka la shimpor biang biang ïa ki Doctor shathei ban sumar ne pynkoit biang ïa ita i kong.
Hynrei kaba sngewtynnat bad kaba phyllaka long ba ita i kong haduh mynta i da ioh ka koit ka khiah ba janai tam.
v)Kawei ka long ïng ka lah sah ha dumdngiem bad jingsngewsih haba u khunlung jongki hadien  ba la phah leh test bad sumar ha Shillong ki ong ba don u cyst ha ka jabieng te la ai jingmut da ki Doctor ba stad tam eh shane ban shu puid (operate).
La dum ka buit ka stad ki kmie ki kpa bad ka tieng bad ktha khlieh reng.
Ha ka ba kut ki la leit phah sumar noh shabar jong ka Jylla.
Kaba phylla ka long ba da ki dep leh lut ki test ym don kam ban puid ruh hynrei ki dawai ki ioh tang khyndiat.
Kine haneng ki long tang khyndait eh kiei kiei ba ngi shem bad lap ïa ki jingshisha.
Lada thoh lut te yn ym lah jer shuh.
Na kitei ba la jer haneng kidei ki briew ba lanang lastad bad don ki lad ki lynti ban phah sumar shabar na ka jylla jong ngi.
Te kan jia aiu pat ïa ki baduk ba rangli bad ki ba dang duna ka jingnang jingtip.
Namar ha ki briew ba shida, bym don lad, dang duna ka bor jingstad ne wat ki nongsor ruh ki shaniah beit ha ka rai ki Doctor.
Ngi ju shim hi ba ki Doctor ki ba bat ia mynsiem briew haba don ka jingsumar bad ki.
Te lada ki Doctor ki shu kwah tang ban kamai pisa ne ban ioh bonus ne ioh promotion te ka mut ba ki lah leh kai ia ka jingim briew ne spah jong kiwei khamtam ki kup shiliang ki sem shilliang.
Te wat ki bor pynïaid jong ki hospital ruh kin peit lada ki i ba kim lah sumar ymdei ban bat jubor ha hospital ne ai mynsiem shukor tang ban ban ioh kamai kham bun ma ki.
Hangne ha Jylla jong ngi ka buh hospital te imat ymdei ban ai jingshakri ïa ka koi ka khiah hynrei ban kamai pisa ne leh business.
Tip balei ba kham bun na ki hospital ne lad sumar shabar ki da ki da phikir bad kheiñ ruh ïa ki nongpang kum ki briew briew ym kum ki blang ki sniang, shawei ki da batai ne kren pynsngewthuh ïa ki nongpang ne ki nongsynran wat lada dei ban sumar ruh, katba shane pat ban kylli than eh ruh i kumba ki dom ne tip kim da tip bha ïa ki jingpang, ynda peit i kumba ki shu antad bad ki da sngew ruh dei tang ma ki batiplut.
Ynda puson bha te ka phah sumar pang shane dei tang ban shu ïoh lad jingiarap shipor (First Aid) ynda ïoh lad te dei ban leit beit shabar.
Hynrei ka jingeh mynta ïa ki bym don lad yn leh kumno? To shu kynto ïa ki lad sumar shane baroh ba kin shim kum ki nongpynkhiah ym kym ki nongkjit spah ne leh dusmon.
Da kynmaw ba ka burom u Doctor te kham ñiar ba ki briew ki kiar ïa ki rai jong ki namar nongpang ki da shaniah tylli ha ki.
Kumba shu ong noh dei hi maki ba bat ïa ka mynsiem briew ruh.
Dei ruh ban ïa roh wat la katta bun ki saikhum saiteh hynrei dang don ki Doctor kiba sumar pang ym tang na ka daw ka pisa hynrei ki da kmen ban ïoh ban pynkoit pynkhiah.
Kum ba yn shuh ai nuksa don uwei u Doctor na Sohra khlem da jer kyrteng nga te sngewdei ban ai buskit namar ka jingshakri ba pura jong u.
Balei nga leit ong kumta namar haba leit shim dawai ym palat wat ia ka 250 tyngka.
Khamtam lei ïa ki riewtymmen ruh u da shim da ka dor imat bym ïohnong shuh.
Nga tharai dang bun kine ki Doctor sha kiwei ki jaka ruh nga kyrmen kin dang trei shitrhem.
Lyngba kane ka antor nga kyrmen ba ki ba leh kyllut kin ïohsngew bha, ba byrie thok ruh kin ïohi shai kdar, kiba leh sting kin shim khia bad ba kin don ka mynsiem sngewlem sngewsynei namar ma ki  ruh ki dei ki briew bad ki hap ban ïaid ki juh ki lynti.
Wat kito ki ba trei hok ruh kin nang kham lah shuh ban pynjanai ia ka jingshakri.
La kyrpad ruh ïa ki paranong shongshnong ruh ba kin long kiba phikir ym ban shaniah tang ha uwei u Doctor hynrei dei ban da iamir jingmutlang bad thaw ki lad ki lynti ban ioh ki jingsumar kiba paka bad ruh ban ym shah ïalam bakla ne thok ha kita kiba kam kum kita ki nongri nongda mynsiem.
S.DkharKhliehshnong, Sohra.
Shillong: Hynnin ka sngi u General Secretary the Meghalaya SSA Schools Association bah Ralbinglang L.Nonglait u la ai ka jingpynbna paidbah ba kan sa don shen ka Jingialang heh jong ka Association ban ia pyrkhat kiei ki sienjam ban shim ban pynbor ia ka sorkar bad ka MBOSE ba kin shimkhia ia ka jingeh ba ki iakynduh.
Katkum ka jingiathuh jongu, ka MSSASA naduh u 2017 ka la kyrpad bad iai kyrpad ia ka Sorkar ban pynlong ia ka HSSLC Examination kyrpang na ka bynta ki nonghikai ki ba hikai khlem pat pyndep ia ka kyrdan jingpule ba khadar.
Kane ka jingdonkam ia ki ban pass kumta, ka leit mih na ka jingpynmih ain ka Sorkar Meghalaya ba kito kibym shym la pass ha kane ka kyrdan kin duh noh ka hok ban iaineh ha ka jingtrei kum ki nonghikai.
Shuh shuh, kaba la kham pynkyrkieh bad beh mynsiem ia ki ka long namar ka Shithi ba la wan na ka Sorkar Pdeng na ka Anita Karwal Additional Secretary MHRD, DSE&L, Govt of India myn ha u bnai August 3, 2017 kaba ong ba “kino kino ki nonghikai skul sorkar ne ba la ioh jingiarap na Soorkar ne skul shimet ki bym don ia ka kyrdan katkum ba la buh ha ka RTE Act 2009, kin ym lah shuh ban dang bteng ia ka kam hikai naduh ka shitarik u Iaiong, 2019.
Kumta, na ka liang jongki ka la dei eh ba ka MBOSE kan pynbeit kyrpang na bynta jongki.
Pynban, ka MBOSE da ka Shithi na ka Smt M.H.K.Marak Executive Chairman of the Meghalaya Board of School Education (MBOSE) Tura ba la phah sha u Under Secretary to the Govt of Meghalaya Education Department bad ba la ai copy ruh sha ka Association ha ka 9 tarik September 2019 ka la pynjew mynsiem ia kine ki nonghikai bapli haba ka la aidaw ba ka bunkam palat mynta ka snem namar ka jingpynkhreh shaid shaid ia ki artylli ki exam, kata ka SSLC bad HSSLC ban wan.
Ka MBOSE toi shisha ka khlem ong ba kan ym pynbeit ia kaba kum kata ka exam kumba ki nonghikai SSA ki la kyrpad hynrei ba ia kata yn leh ha u snem ban wan.
Hynrei ngi sngewthuh pat ia ka jingkyrkieh kaba jur na ka liang jong ki nonghikai katkum kitei ki daw haneng.
Namarkata, Une u General Secretary jongki u la ai syndon da ka jingpynbna paidbah ba kan sa don ka jingialang heh jong baroh kito kiba la ia donkam ia kata ka exam ba kyrpang.
Shillong:  U MLA ka Congress na Mawsynram u bah Himalaya M Shangpliang u la ong ba ka Meghalaya State Olympic Association (MSOA) ka la jied 15 ngut ki nongialehkai athletes  ban leit ialehkai sha ka East Zone Championship ha Ranchi, tang namar ba ka tnad ialehkai kam shym la mang pisa.
Haba wanrah ia kane ka jingkylli hapoh ka ing dorbar, u bah HM Shangpliang u la ong ba ki nongialehkai na ka jylla ki la duh ban leit ialehkai sha ka East Zone Championship ha Ranchi bad u la pynpaw ia ka jingsngew syier ba ki samla nongialehkai ka jylla kin duh ban leit iashim bynta wat ha ka 59th National Open Athletics Championships 2019 namar kane ka jingleh bym suid niew ka tnad ialehkai.
Haba juba ia kane, u myntri ka tnad ialehkai u bah Banteidor Lyngdoh u la ong, “Nga dei u nongialehkai.
Nga ieit ia ka jingialehkai naduh ka tyllong u dohnud.
Ngan pyrshang ban pynwan dur bha ia ka tnad ialehkai.
Baroh 60 ngut ki MLA ki wan ban pan jingiarap na nga kum u myntri ialehkai na ka bynta ki madan, bad kiwei ki jingdonkam".
U la ong ba kam long kaba suk ban pynwan dur ia ka tnad ialehkai tang hapoh ka por ba khyndiat bad ka donkam ia ka jingiatreilang bad ka jingai jingmut.
Shillong: Ka jing jur slap kaba tang da ki kynta ka la wanrah ia ka jing shlei um ha ki bynta jong ka Ribhoi.
Mynta ka janmiet ka jingjur slap kaba tang da ki kynta ha ki bynta jong ka Ribhoi district ka la wan rah ia ka shlei um ha ka ba ki surok ha ka ka um  ka la dap ha ki surok bad tuid sha ki jaka ba sah ki briew  ba la wanrah ia ka jingjynjar ia ki nongshong shnong bad ki nongleit nongwan.
Ki jaka ki ba la shah ktah bha ki long ka  8mer ,ka 9 mer  haduh ka Khanapara ki bahap ha Ribhoi district bad terter shaduh and Guwahati Assam.
Ki jaka ki ba la shah ktah bha ki long ka  8mer ,ka 9 mer  haduh ka Khanapara ki bahap ha Ribhoi district bad terter shaduh and Guwahati Assam.
Ka um ym ba ka shu dap tang ha ki surok hynrei ka la tuid shaduh ki ingbriew bad  ki dukan jong ki briew ruh.
Ha ba tih bniah  ia ka jinglang jong ka um slap ha ki surok la shem ba ka daw bah ka long ka jingbym biang jong ki nala pyntuid um khamtam ha ka por slap,bad ka jingbret pathar ia ki nuit ki nier khamtam ki plastic ha ki nala um kaba la khang lad ua ka um ba kan iaid lynti ka um.
Shillong: Ha ka jing ia tai ha iing dorbar Jylla mynta ka sngi, U Bah Banteidor Lyngdoh, myntri ka tnat ialehkai, ula jubab ia U bah HM Shangpliang Congress – I, halor shibun ki jing kylli jong utei U MLA, da kaba ong  “Nga sngewnguh shibun eh ia U MLA ka Mawsynram, namar ba u sngewkhia shibun ia ki nongialehkai, namar ba ha kawei ka sien ba ladep, U (Bah Shangpliang), ula long u director ka tnat ialehkai.
Hynrei nga kwah ruh ban iathuh ha iing, ba nga ruh nga dei  u riew ialehkai.
Nga ieid palat ia ka sport, naduh tynrai ka dohnud jongnga bad ngan pynbeit bha ia ka tnat hi baroh kawei" ong U bah Banteidor.
Nangta, ula bteng ia ka jubab jongu, ba un thaw lad ba ki nongialehkai kin ioh ban leit sha Ranchi bad mar kumta hi U bah Shangpliang, u ong shuh shuh “Ka jingialehkai ha Ranchi ka la kut".
Mar kumta u myntri, ula jubab pynstet, da kaba ong “Sha Bengaluru ne sha kiwei ki jingialehkai ka Jylla, kan leit ban ia shim bynta beit".
Nongpoh: Kumba ka la long na ka por sha ka por, ba ki khynnah skul ka St.Savio Higher Secondary School kaba don ha Baridua, Ri Bhoi District, ki ju mad jingeh ha ka por ba hap slap, namar tang shu hap slap ka la pynsyrtok eh ia ki khynnah skul kiba leit pule ha katei ka skul.
Lah ruh ban kdew hangne, ba katei ka skul ka dei kawei na ki skul kaba paw bha ha katei ka thain khappud ka Meghalaya bad Assam, hynrei ka long pat kaba sngewkhia ban iohi ba ki khynnah ki iakynduh jingeh ban leit sha katei ka skul, namar tang shu hap slap malu mala, la shlei katei ka lynti iaid bad kaba dap ruh tang da ka ktieh.
Haba iadei bad katei ka jingeh ki khynnah jong katei ka skul, ki briew ha katei ka shnong ki iathuh, ba ki khynnah kiba leit pule ha katei ka skul kim don jingsuk, namar ha ka por rang ki hap ban bam pump um bad ha ka por slap ki hap ban niom lyngba ka ktieh bad lada jur u slap lei, ki hap ban iaid lyngba ka um kaba la shlei ha katei ka jaka ba don katei ka skul.
Ki la ong ruh, ba ym tang ki khynnah skul kiba shem jingeh halor katei ka lynti, hynrei wat ki paidbah hapoh katei ka shnong bad kiba pyndonkam ia katei ka lynti, ki shem ia kajuh ka jingeh.
Halor katei ka jingshlei um ba khah khah, ki la ong ba ka daw hi ka dei namar bym biang ki nala pyniaid um, namar katei ka surok PWD kam don ia ki nala pyniaid pyniaid um kiba biang.
Namarkata, na ka bynta ban weng ia katei ka jingeh kaba la iakynduh da ki paidbah bad khamtam eh ia ki khynnah skul, ki briew ha katei ka shnong ki ong, ba ka la dei ia ka tnat PWD ba kan shimkhia ban maramot noh mardor ia katei ka surok bad khamtam eh ia ki nala pyniaid um.
Shillong: Ka MLA ka Congress na East Shillong ka Kong Ampareen Lyngdoh ka la dawa na ka sorkar ba ka dei ban bishar shwa ia ka kyndon ka jingpynkylla ia ka Sixth Scheduled, ha kaba iadei bad ka jingsieh ne thung ia ki dkhot na kiwei ki jaitbynriew bym dei Khasi, Garo sha ka Autonomous Territorial Council (ATC) ha ka jylla.
Haba wanrah ia kane ka jingkylli hapoh ka  ïing dorbar, ka Kong Ampareen ka la kwah ban tip kiei kita ki jaitbynriew kiba hap ban shu thung ynda la treikam ka jingpynkylla ia ka Sixth Scheduled.
Halor kane, u myntri ka tnad District Council Affairs (DCA) u James K Sangma u la ong  ba kito ki jaitbynriew kiba hap ban shu thung ne sieh ki dei na ki jaitbynriew bym ioh ban mihkhmat ne ki unrepresented tribe.
Halor kane, u MLA ka Umroi u bah George B Lyngdoh u la ong ba ki don bun bah ki jaitbynriew katkum ka Presidential order palat ia ki 50 tylli bad ula kyntu ba ka sorkar ka dei ban bishar bniah ia kane da kaba wanrah wat da ka rai hapoh kai ing ban pynbeit bha.
Shwa ia kane, u James K Sangma u la iathuh ba ka jingthmu ban pynkylla ia ka Sixth Scheduled ka dang sah teng ha ka Parliamentary Standing Committee ka Rajya Sabha.
U la ong katkum ka jingthmu ban pynkylla ia ka Sixth Scheduled, ka Garo Hills Autonomous Territorial Council yn don 42 ngut ki dkhot, bad na kine, 36 yn jied da ki paidbah, katba 6 ngut yn thung da u Lat ka jylla ha kaba 2 ngut kin dei ki kynthei bad 4 ngut kin dei na kito ki jaitbynriew bym lah ban ïakhun ia ka elekshon.
Ha ka Khasi Hills Autonomous Territorial Council kan kynthup 40 ngut ki dkhot, ha kaba 36 ngut yn jied da ki paidbah, saw ngut yn thung da u Lat ha kaba 2 kin dei ki kynthei bad 2 ngut kin dei na kito ki jaitbynriew bym ioh mihkhmat.
Ha Jaintia Hills Autonomous Territorial Council, kan kynthup 34 ngut, ha kaba 4 ngut yn thung da u Lat kynthup ar ngut ki kynthei.
U myntri u la ong ba ha kane ka jingpynylla, ka ain khang kyntiap seng ruh kan treikam ia ki dkhot bad kito kiba shah jied kim lah ban bat ar bad lada ki ïakhun MLA ne MP ki dei ban iehnoh ia ka kam hapoh 14 sngi hadien ba la shah jied.
U la ong ba kan don ka State Election Commission kaban pyniaid ia ka elekshon, ka District Planning Committee ha man ki district, ka State Finance Commission.
U la iathuh ba ka sorkar jylla ka la iashong jingialang bad ki district council ha ka jylla, bad ka sorkar pdeng ruh ka la iashong jingialang mynshem snem haduh lai sien hynrei kane ka kam ka dang sahteng namar ba ka  Parliamentary Standing Committee ka Rajya Sabha kam ioh ia u chairman ba thymmai.
Ha kajuh ka por, u Myntri rangbah u Conrad K Sangma u la bynrap ba ka Village Council, bad ka Municipal Council kim treikam ha kane ka jylla Meghalaya khlem mynjur ka sorkar jylla.
Shillong: U bah Teinwell Dkhar Chief Executive Member (CEM) jong ka KHADC, u la iathuh ba ka ophis mynta ka sngi ka la phah ia ka jingpyntip sha baroh ki Hima, ki Sordar, ki nongpyniaid shnong ba kin long ki ba peitngor lada ki don kino kino ki briew kiba i shan khmat  kiba wan ha shnong ha thaw ki dei ban pyntip sha ki Rangbah shnong, ki Syiem, Sordar kumjuh sha ki pulit.
Na ka liang jong ki District Council, ka KHADC, JHADC bad GHADC ki la leit ia kynduh la ar sien ia ka sorkar jylla ban ia kren halor ka jingkwah jong ka sorkar pdeng ban pynkylla ia ka Sixth Schedule bad na ka liang jing u myntri rangbah ka jylla u la shim khia ia kane.
Na ka liang jong u bah Pyniaidsing Syiem Deputy CEM jong ka KHADC, u la ong ba kane ka EC hapoh ka jingialam jong u bah Teinwell Dkhar kam shym la shongkli kti halor ki mat kiba ktah ia ka jait bynriew.
Ha ka sien nyngkong, ki stad saian, ki la lap ia kawei ka met bneng, kaba don ia ka um, kaba biang ka jingshit jingkhriat bad kaba la shim, ba kan dei kaba biang eh ba kin shong kin sah ki briew.
Utei u planet, uba la tip da ki stad da ka kyntien exoplanet, la tip da ka kyrteng K2-18b bad u don ka jingkhia kaba phra shah ia ka jingkhia jong ka pyrthei bad dei na kata ka daw, ba la khot da ka kyrteng super-Earth lane u exoplanet, haba ia nujor hapdeng ka jingkhia jong ka pyrthei bad U Neptune.
Utei u exoplanet, u tyllun bad pyndep ia ka orbit jongu, shisien ha ka 33 sngi bad u don hajan eh jong u khlur jongu, ym kum ka jingjngai jong ka pyrthei na ka sngi.
Ki stad ki shim, ba ka jinglong jingman jong utei u met bneng, ka long hi ia syriem thik ia ka pyrthei, wat la ki shim, ba kan kham khriat lane kham siat malu mala na kaba long ka pyrthei.
“Ka jinglap ia ka um, ka pyni ia ka dak, ba kan don ka jingim sha kawei pat ka jaka, nalor ka pyrthei" ong ka  Angelos Tsiaras, kaba dei ka nongthoh bad kaba leh  research ha ka University College London, na bynta ka Centre for Space Exochemistry Data.
Ka ong shuh shuh ba ka “K2-18b kam dei satia ka ‘Earth 2.0’ namar ba ka dei kaba kham khia bad ka don ruh ia ka haw haw ba kham pher, hynrei ka wan rah pat ia ka phang, ba ka don sa kawei pat ka jaka, kaba lah ban shong briew.
Shillong: Ki samla ka kur Thabah, kiba shong ba sah ha ka Hima Nongspung, ki pynpaw ia ka jingsngew kyndit, halor ka jingleh U Lyngdoh Sohiong, Bah Bashemphang Thabah, da kaba u die duh ia ka Shnat Hima Nongwah Mawtamur, sha ka Hima Jirang, kaba kynthup ia 20 tylli tam eiei ki shnong shaduh khappud Assam, kaba hap hapoh ka jingpeit jong U Lyngdoh Sohiong.
Ki samla kur Thabah, ki pynrem ruh ia ka jingleh jong U Lyngdoh Sohiong bad ki pynpaw ba ki kloi ban kyrshan ia ka jingdawa jong ka JAC bad ban don ryngkat la ki donkam ha kano kano ka por, ong ka kyrwoh na 20 ngut ki nongsoi kiba dei na ka Kur Thabah.
Shillong: Ka longkmie Phiralin kan leit   mihkhmat ia ka India ha ka jingiakop Mrs TKS International ha SingaporeKa longknie Phiralin Nongbet, ka la  ioh rah ia ka nam lah duh ia ka “Mrs Classic International 2019" ha ka jingiakop kaba la long ha u Naitung 2019 ha Kolkatta bad mynta ka kynti kala shah jied ban leit mih khmat ia ka Ri India ha ka jingiakop “Mrs TKS International" ha ka Ri Singapore.
Haba kren ha ki lad pathai khubor,  mynta ka sngi ka kong Phiralin ka la ong  “ka jingshah jied ban mih khmat ia ka Ri India ha katei ka jingiakop ka thong jong ka ka long ban pynsngew ba ka jingpyndon kam ia ka plastic ka long kaba sniew bad kan rah ia kane ka khubor.
"Ba ka liang ka kompani saindur private Ltd kala jied ia ka Kong Nongbet ba kan long ka nongrah ktien ha kaba ia dei bad ka jingialeh pyrshah ia ka jingpyndon kam ia ki pla plastic ha kane ka jingiakop.
Ka kong Nongbet ka ba dei na ka shnong ba Umsohsun Shillong, kala don ar ngut ki khun bad ka ai khublei ia la u jong u kurim u ba ai mynsiem ia ka ha kane ka jingiakop.
Kane ka jingiakop Mrs TKS International kan long ha u Naiwieng 2019 mynta u snem.
Khana babtengKumta hadien ba la dep bamja step bad ba la dei ka por leit trei, u Bahdeng u khreh syndon nangta na iing ka Lanosha  ban leit sha la ophis ruh.
Hadien ba u la mih u Bahdeng na iing ka Lanosha ka la pyrkhat ban leit mih kai noh sha iing ka Kongthei Daplin ha kata ka sngi namar ka la ithuh ia ka jingsngew sih kaba la ban shisha ia ka mynsiem.
Kumta ka la trei pynstet wutwut ban pyndep kam khnang ban ioh leit kai sha iing ka Kongthei ka paralok bad ruh ka para marjan ba ju ia ieid the mynsiem baroh shi katta.
Hadien ba la dep  kam dep jam lut, shuwa ban dihsha sngi ka  Lanosha ka mih na la iing ban leit sha iing ka Kongthei ka da rah de bad ki jingbam ban ia dihsha bad ka.
Haba  la poi ha iing ka Kongthei , ka Kongthei kam da kren bha ia ka watla ka pdiang sngewbha ia ka ban rung hapoh iing.
Bhek ka Lanosha ka shong ha ka knot bad ka  sdang ban pur khana shuwa Shane bad shatai ban pyntngen ia ka Kongthei.
Hynrei  Ka Kongthei ka ba la atnud ia kaei ka ba ka Lanosha ka leh pyrshah ia ka ba kam sngew iahab ka la ialam na khmat ban pur sha ka phang.
“To mynta nga kwah ban kylli shai na pha Lano pha la iashong shisha bad u Bahdeng?" La buh jingkylli ka Kongthei“Hooid nga la ia shong kein Kongthei.
Mynne ba phi wan ruh ngi dang shu ia khie thiah.
" La phai ktien ka LanoshaKa Kongthei da ka jingdom ka la phai ktien“Pha te ba nud shisha haba u Bahdeng nyngkong u la ialang bad nga.
Kumno pham tip seh!!.
"  Ka peit de sha ka Lanosha“O kumta seh Kongthei ….
Ym dei ba ngi shu ia ithuh paralok phi kynmaw ong naduh kato ka por ba uto u Bah u kylli lynti na ngi…" La phai ktien ka LanoshaHangta Kongthei ka la sdang ban heh nia la kum kiba iania shisha hynrei ka Lanosha namar ka la tip lut na la u lok shaphang ka jingleh ka Kongthei ka la shu sngew sammut marwei marwei.
" Ym lei lei Kongthei katba phi ong, ngan leh shuh kumno shuh haba la iashong te… " Ka Lanosha ka la kren pynjem noh kum ka ba kut ladKa Kongthei Daplin pat kaba la pangnud shisha na ka bynta u Bahdeng ka la iam rangbah hangta ha khmat ka la ka paralok.
Ka Lanosha namar ka la isynei palat ka la shu syrpai syrpud bad ai mynsiem ba ka kan hun noh.
“Yn noh Kongthei wat iam seh… Namar nga sngew pap sa nga… Yn leh kumno kein ba u Bahdeng hi um sngew iahap ban iashong iasah bad phi lehse um ieid hok iaphi kumba phi ieid ma phi ia u.
Toi kam dei ba nga pynbor ne ba nga khroh ia u, phi ruh phi la iohi hi ba ngam leh kumta.
hynrei dei ma phi  toi ha ka jingshisha kaba ialam ianga ban ia kynduh ia u.
" La pyn tngen ka LanoshaKatba ka Kongthei ka nang iam ka Lanosha kum ka paralok ba shisha ka leh kum ka bym sngew pher eiei ia ki jingkren ka Kongthei; hynrei kumba ju leh trai mynshuwa ha ka ta ka sngi ruh  ka la nang leit shet sha ha ding bad ka sei ia uta u jingbam ba ka rah ban buh ha pliang.
Hadien ba la ih ka sha ka theh bad ka kyrpad biang ia ka Kongthei“Sngewbha seh Kongthei wat iam shuh… Hun noh ia kaei ba U Trai Kynrad u buh … To ai kan neh ka jingialong paralok jong ngi.
Shim dih noh ka sha.
" Ka la iai  kyrpadHadien ka jingkyrpad bad iai kyrpad ka Lanosha ka Kongthei ruh ka la pyndem toin ia lade ka shim bad ka dih ia ka sha hapdeng ki ummat kiba jaw namar ka jingpangnud eh.
“Wat iam shuh Kongthei.
ai kaba jia baroh ngeit ba ka dei ka mon U Blei.
Ka jingialong para lok jong ngi ai kan neh ho.
" La pyn kut ktien artat ka Lanosha.
[la kut].
New Delhi: Ha ka sien ba nyngkong naduh u snem  2012, ba mynta u snem kam don wat tang kawei ruh ka jaka pule na India, ka ban ia ryngkat bad kiwei pat ki jaka pule jong ka pyrthei lane kaba la ju tip, kum ki 300 tylli kiba wan shakhmat duh ha ka pyrthei, lane ka  Times Higher Education’s 2020 rankings.
Ka Indian Institute of Science (IISC) ha Bengaluru, kaba poi ha ka kyrdan ba 300 ha u snem ba ladep, mynta ka poi sha ka thup jong kiba don ha ka kyrdan 301-350 bad la iathuh ba ka daw, ka long namar ba ka don ka jinghiar kaba jur ha ka jingwad bniah shaphang ka mariang, ka rukom hikai bad ka jingioh kamai ruh.
Uwei u briew, uba 35 snem ka rta, uba na  Sironj jong ka  Vidisha District, hynnin ka sngi, ula leit tan da ka muid jongu sha ka ophis heh duh jong ka tehsil bad teh ha ka kali jong katei ka ophis bad ka daw, ka long namar ba u shah dawai pisa T.25,000.
“Nga la iai wad jingiarap na kane ka ophis, la hynriew bnai kynthih, na ka bynta ka dulir jaka, hynrei u ophisar um treh ban leh ia ka kam jongnga, namar ba ngam ai pisa.
Ngam don pisa bad ka dor kaba iahap bad ka jingpan jong u sahep, ka long kane ka muid bad kumta nga wan rah bad teh ha ka kali jongu, ong U Bhupendra Singh".
Na ka liang jong utei u ophisar lane U Naib Tehsildar, U Sidharth Singhal, ula kyntait halor katei ka jingkynnoh jong U  Bhupendra Singh, hynrei, ula kynnoh ba utei u briew, u leh kai drama ban ioh pawnam ialade.
Shillong:  “Na ki 800 tam ki ktien kiba don ha ka ri india, ka don tang kawei ka ktien kaba mih na uwei uwei u phniang u thied kaba dang neh hapoh pyrthei bad kata ka dei ka ktien khasi jongngi" ong U bah Paul Lyngdoh Executive Member ka Khasi District Council, haba kren ha ka jingrakhe 40 snem jong ka Khasi Authors Society myn hynnin ka sngi.
Halor ka jinglong jingman jong ka ktien Khasi, U bah Paul, ula ong ba ha shwa ka jingwan ki phareng, ki ktien bapher, ki dei tang ki ktien shnong bad ula ong shuh shuh “Hynrei mynta ngim thoh shuh tang ha ka literature, ngi thoh ha ka science, philosophi bad ha ki sobjek shabar jong ka humanities".
U Bah Paul, u ong shuh shuh ba ka ktien Khasi, ka la don mynta 178 snem kyntih, hynrei kam pat ioh rung ha ka khyrnit kaba phra jong ka riti synshar ri, katba kiwei pat ki ktien kiba kynthup ia ka ktien Boro, ktien Nepali, ki la ioh rung ha ka riti synshar jong ka ri India.
U Bah Paul, u kwah eh ban don ka jing pynmih ia ka dikshoneri, ha kaba ka District Council, kan shimti ia katei ka kam, na ka bynta ban pynbeit pyn ryntih ia ki dak thoh lane ki spelling bad u ong ba katei ka dei ka kamram jongu, ha kaba u shim ba mynta kum U MDC u don ha ka kamra shet ja, katba ia ka dorbar Jylla, u shim ba ka dei ka kamra shongkai.
U bah DRL Nonglait President jong ka KAS, ha jingkren maitphang jongu, ula pynsngew ba ka KAS, kan sa hiar biang ha ki khyndiat bnai ban sa wan ban leit ia kynduh ia ki nongialam jong ka sorkar India, ba kynthup ia ka tnat kam poh iing bad kumjuh ia ka Official Language Department, na ka bynta ban iai pyn kynmaw ia ki, halor ka jing donkam ban pynrung noh ia ka ktien Khasi, ha ka khyrnit kaba phra jong ka riti synshar ri.
U bah Nonglait, ula kren shai ruh ba ka KAS, kan nym shongthait satia, hynrei kan iai bteng ban iakhi tyngeh, na ka bynta ban pynurlong ia katei ka jing ithuh jong ka riti synshar ri, ia ka ktien Khasi.
Nongpoh:  Haba iasnohktilang ban rakhe ia ka World Literacy Day, myn hynnin ka sngi ka ophis u District Mission Co-ordinator, District Unit of SSA-SEMAM Ri Bhoi, ka la rakhe ia katei ka sngi ha Umsning Presbyterian Higher Secondary School, Umsning, ha kane ka sngi ki la don shibun tylli ki skul na ka thain Umsning, kiba la wan ban iashibynta ha katei ka prokram.
La sakhi ha kane ka sngi, da ka jingdon ka Kong RM Kurbah DC ka Ri Bhoi kum ka kongsan, ha ryngkat ka jingdon u Bah VS Nongbet DSEO bad DMC ka SSA-SEMAM, ka kong S Kharsahnoh SDSEO ka Ri-Bhoi District, ki nonghikai, ki khynnah skul lem bad kiwei.
La sdang ia katei ka jingrakhe da ka jingiaid Rally, kaba la shim bynta da ki khynnah skul bapher bapher, kiba la iaid paidbah bad pyrta shla halor ka jingdonkam ka jingnang jingstad bad ka pule ka puthi.
Haba kren ha kane ka sngi kum ka kongsan, ka kong RM Kurbah ka la pynpaw ia ka jingsngewkmen ban ia don bynta ha kane ka sngi bad ai khublei ruh ia ka ophis u District Mission Co-ordinator ka Ri Bhoi, kiba la kynmaw burom ia kane ka sngi kaba long ruh shi bynta ban dang kyntiew ia ka pule ka puthi ha Ri Bhoi District.
Ka la ong ruh ba ka Ri Bhoi, ka la kiew shaduh ka 75.67% ha ka liang ka jingnang jingstad, namarkata ka la kyntu ia ki khynnah bad ki samla pule kiba don ka bynta ba khraw lyngba ka jingtrei shitom jong ki bad minot thop ha ki jingpule, khnang ba ka pule puthi kan nangkiew ym tang hapoh ka Distrik, hynrei ha ka jylla hi baroh kawei.
Ka Kong RM Kurbah, ka la kyntu ruh ia ki khynnah ba ki dei ban long kum ka nuksa kaba bha ha ki shnong ki thaw, namar ki khynnah ha kine ki sngi ki la long kiba stad bad kiba shemphang bha bad kiba la long ruh kum ki nongpynsaphriang ia ka khubor kaba bha ha ka imlang sahlang.
Ha kane ka sngi la sam ruh ia ki khusnam bad ki syrnot kum ka jingpynrung ia ki khynnah haka pule ka puthi kaba la kot 100%, ba la ioh da ka shnong Lumsohphoh jong ka Umsning Block, Best CRC ba la ioh da u Heronice Masharing bad ka Best Slogan ba la ioh da ka Persara UPS Umsning Lumumpih halor ka jingthoh “Ahor Jingsniew kin nang jyllei, lada ka hok jingstad ia ki khynnah khlem ai nala rympei".
Shillong:  Ka All Primary School Teacher’s Association (APSTA) kaba kynthup naduh ka thain East, West, South West bad Ri Bhoi District kan  pynlong ia ka jingrakhe pyndonburom ia ka lyngkhuh snem ba 170 ka jingiap u Sahep (L) Rev.Thomas Jones ba la tip kum u “Kpa ka thoh ka tar Khasi" bad ha kajuh ka por kan kynmaw burom ruh ia ka lyngkhuh snem ba 177 ka jingsdang ia ki Lower Primary School ha kylleng ka Ri Lum Khasi bad Jaintia.
Kane ka jingrakhe pyndonburom kan long ha ka 16tarik Nailur 2019 ha ka Dorbar shnong Jaiaw Shyiap Lumpyllon naduh ka por 11:00 A.M.U Rangbah Kongsan ha kane ka sngi un long u Bah Vincent Pala u M.P ka jylla Meghalaya bad u symbud kongsan un long u Bah Adelbert Nongrum u MLA ka North Shillong.
Ka APSTA ka kyrpad ia baroh ki nonghikai skul Primary ba kin pyllait por khnang khnang ban ia poi sha kane ka jingrakhe burom.
Ha kane ka sngi yn pyllait ruh ia ka Souvenir da u kongsan bad ym sam ruh ia ki jingnoh synniang sngewbha da ka seng sha ka Rilang Children’s Home, nangta sha ka Dr.H.Gordon Robert Hospital bad sha ka Christmas Makeover 2019 jong ka Ri Khasi Channel kaba long mar 25,000/- kawei kawei.
Ha kane hi ka sngi ym sam ruh ia ka APSTA Welfare Scheme sha ki 14 ngut ki nonghikai ba la shongthait ha ka jingpynmang ba T.40,000/- marwei marwei.
Shillong:  Ka liangpyrshah ka Congress myn hynnin ka sngi ka la dawa hapoh ka iing dorbar ia ka artikil 371 (J) ban iada kyrpang ia ka jylla na ki ain ka sorkar pdeng kumba long ka jylla Nagaland, Mizoram bad kiwei ki jylla ha ka ri.
Ia kane ka mat la wanrah da ka MLA ka Congress na East Shillong ka Kong Ampareen Lyngdoh, kaba la pynpaw ba ka jingpynduh ka sorkar BJP ia ka artikil 370 bad 35A ia ka jylla Jammu bad Kashmir, ka la long ka jingsyier ia ka jylla Meghalaya ruh.
Ka la ong ba kumba ka paw, ka jingdon ka Sixth Schedule kam pat lah ban ai ka jingiada kaba biang ia ka jylla.
“Ka Para 12 AB ka lah ban iada ha kine ki sngi bad ka Article 244 (2) ka Sixth Schedule ka la shah niat sharud", ka la ong.
Ka la kdew ia ka Mines and Minerals (Development and Regulation) Act, 1957  kaba long ka jingma ia ki hok longtrai ki trai shnong ka jylla.
“Ki hok tynrai jong ngi ki shah khniot bad kin shah nion", la ong ka MLA ka East Shillong.
Ka la ong ba ka IOA or AA ka long kum ka jingiada ia ki paidbah ka jylla Meghalaya.
Katba u MLA ka Umroi, u bah George B Lyngdoh u la ong ba ka jingpynduh ia ka Article 370 ia ka Jammu and Kashmir ka la sakhi ia ka jingshah iuh roit ki hok jong ki jylla.
U la ong ba ka sorkar BJP ka la wanrah ruh ia ki ain kiba ma ia ka jaitbynriew bad lada kan pynlong ain ia ka Citizenship Amendment Bill, Anti-Conversion Bill, Uniform Civil Code kan long ka jingma kaba shyrkhei ia ka jylla bad ia ki trai jylla.
“Ngi donkam ban leit biang ban dawa ia ka Instrument of Accession and Annexed Agreement," la ong u bah George.
Katba u nongialam ka liangpyrshah u Dr Mukul Sangma u la kynthah ia ka sorkar ia ka jingthmu ban iuh roit ia ka jingdon bun jait ki nongshong shnong ha ka ri.
U la ong ba ka sorkar BJP ka la pyrshang ban wanrah ia ki ain ki ban wanrah ka jingma.
“Kaei kaba ngi iohi mynta ka long ba ka sorkar pdeng kam khein briew ia ki jylla", la ong u Dr Mukul.
Haba jubab ia kane, u myntri ka tnad District Council Affairs ka jylla u James Sangma u la ong ba u bah Ardent Miller Basaiawmoit, ha ka por ba u long MLA ha ka por ba synshar ka Congress mynshwa, u la wanrah ia kane ka mat hynrei ka sorkar Congress ka la kyntait.
U James ula ong ba u Dr Mukul u dei u MLA ba rangbah tam ha kane ka iing dorbar, hynrei u kren ar sap.
“U dei u dkhot ba rangbah tam ka iing dorbar hynrei u kren ar sap", la ong u James Sangma.
U la ong ba ka jingiadei ki jylla bad ka sorkar pdeng ne ka Federal ka ri kan iai neh bad kam don eiei ka jingsyier, hynrei ka dei ka jingthmu ban shu pyntieng kohtympan.
Ha kine ki sngi, ki myntri na ka sorkar pdeng ki la wan ban iuh kjat ban peit ia kane ka dong mihngi bad kane ka la wanrah ia ka jingkylla.
“Namarkata, ka long kaba bakla ban ong ba ka jingiadei ka sorkar pdeng bad ki sorkar jylla ne  ka Federal ka la don ha ka jingma.
Mynta ngi la ioh ia ka jingiakren iasyllok kaba kham iajan bad ka sorkar pdeng", la ong u James.
Ia kane ka mat ba la wanrah ka Kong Ampareen, ka la shah rem noh ha ka iing dorbar.
Shillong: Ka NEFFIP kaba long ka kynhun jong ki katto katne ki Sengbhalang ha ka thain shatei lam mihngi ka Ri India ka la ai ka jingpynbna paidbah ia ka jingsngewkhohnioh bad bynniaw jongki halor ki jinglong jingman kiba mih ha kine ki sngi ki ban ktah ia ka jinglongkyrpang jong ki jaidbynriew trai ri trai jaka ha kane ka thain.
Katei ka seng, ka la  pynkynmaw ba u myntri kam poh iing ka sorkar India,  ha ka jingialang jong ka NEDA kaba la long dangshen ha kaba la ia don ryngkat da baroh ki myntri rangbah, jong ki jylla shatei lam mihngi u la ai ka jingkren ba ka Sorkar NDA ka thmu ban beh lut ia baroh ki poiwir kiba wan shong shnong be-ain ha Ri India.
Ban leh ia kata donkam ban pynlong ain ia ka Citizenship Amendment Bill.
U da ong ruh ba kane kan ym ktah ne pynkhein ia ki ain ba la don lypa kum ka ain 371 bad Sixth Schedule bad ILP kiba long ki ain iada ia ka jinglongkyrpang ki jaitbynriew trai ri trai jaka.
Ka NEFIP wat la ka pdiang hun ia kane ka jingkular u Home Minister ka shem ba kita ki jingkren jongu ki long tang ki jingpynsawa bym don nongrim kiba ialam bakla pynban bad long arsap.
Ka jingthmu tynrai ka CAB hi ka long ban pynkylla traishnong pura ia ki poi-ei kiba la sah slem mynta ha ka thain.
Kumta, ka NEFIP ka pyrshah jur ia ka jingtyrwa ban wanrah ia ka Citizenship (Amendment) Bill, 2016, ha ka dur kumba ka long mynta.
Kane ka Bill ka thmu ban ai ka hok nongshongshnong ia baroh ki ba dei ki ritpaid ha kane ka thain kiba dei ki Hindu, Jain, Sikh, Buddhist, Parsi, bad ki Khristan ba na Afghanistan, Bangladesh, bad Pakistan.
Ban lah ban leh kumta la tyrwa ruh ban pynkylla ia ka Third Schedule jong ka 1955 Act.
Kaba mut ban pynhiar noh ia ka por wanpoi sah na ka khadwei snem sha ka hynriew snem.
Ka Citizenship (Amendment) Bill, 2016 ka thmu ban wanrah ki jingkylla kiba khraw ha ka jingthawain ia ka jinglongnongshong shnong kumjuh ruh ia ka ain jinglong poi-ei ha ka Ri.
Ka Citizenship Act of 1955 ka khanglad ia ki poi-ei ban ioh long nongshongshnong ia kiba (i) rung ha India khlem ka passport kaba biang lane da kaba pyni ki kot ki sla ba shu thok lane (ii) ki poi-ei kiba sah tam palat ia ka por ba la ai ha ka visa permit.
Ka Citizenship (Amendment) Bill, 2016 kaba mynta ka pyrshang ban plielad ia ki poi-ei kiba la shu rung tuh khlem ki kot ki sla kiba biang.
Namarkata, kane hi ka long pyrshah ia ka Riti Synshar ka Ri India bad ka long pyrshah ruh ia ka Article 14 (Right to Equality) jong ka Constitution bad thmu pynjngut noh ia ka jingmut bad jinglong salonsar ha ka Ri katkum ki nongrim tynrai jong ka Riti Synshar ka Ri India.
Namarkata, da kane ka jingpynbna paidbah ka NEFiP ka kwah ban iathuh shai kdar ba ka long kaba bakla Shibun ban mutdur ba ki trai ri trai muluk ha kane ka thain jongngi ki long ki bym sngewthuh kano ka Ain ka ban wanrah jingiada bad kano pat ka ban long jingma.
Da lei lei ruh em ki trairi kin ym shu ngeit ne shah pyngngeit kulmar ha ki ktien pynbieit jong ki nongsynshar na Sorkar Pdeng.
Kumta ka NEFIP ka kyntu jur ia ki Nongsynshar ha Delhi ban ym shul eh donbor katba mon namar ki trai ri kane ka thain hi kin ym ailad ia kaba kum kata.
Shillong:  U Myntri ka tnad ka koit ka khiah ka jylla, u bah AL Hek u la ong mynta ka sngi hapoh ka iing dorbar, ba ka jingpynrung kyrteng ia ka MHIS-IV ka dang iaid ha ki PHC bad CHC ka sorkar bad kito ki briew ki bym pat dep, ki lah ban leit sha ki ban pynrung kyrteng.
U la jubab ia kane ia ka mat ba la wanrah da u MLA ka Nongpoh u bah Mayralbon Syiem, uba pynpaw ia ka jingsngew khia ia ka jingbym ioh pynrung kyrteng ha ka MHIS-IV kiba bun ki paidbah namar ba kiba leh ki shim tang 30 ngut shi sngi bad bun kiba wan na jaka nongkyndong ki hap leit phai thylli bad kane ka la buh ka jingsngewsih ia ki.
U bah Hek u la kam ruh ba ka pyntreikam ia ka MHIS-IV ka la kiew bha ka jingdon kiba ioh jingmyntoi namar ba ki hospital ha kylleng ki jaka ha ka ri, ki la pdiang ia ka MHIS-IV.“Haduh ka 30 tarik Nailar 2019, ki don 41728 ngut kiba la wan ban kam ban ioh jingmyntoi na ka MHIS-IV ha ka jinglut kaba la kot sha ka 30 klur bad 33,535 ngut ki la ioh ia ka jingiarap kaba la kot sha ka 22 klur’, la ong u bah Hek.
U la ong ba tang ha Assam ki don 170 tylli kiba la pdiang ia ka MHIS-IV bad haduh mynta ka jingdon ki briew ba ioh jingmyntoi na kane ka skhim bai sumar ka sorkar ka la kot sha ka 54 percent.
U bah Hek u la ong ba ka Tata Memorial Hospital and Research Centre, Mumbai, AIIMS-Patna, Park Hospital-Gurugram bad kiwei ki la pdiang ia ka MHIS.Bun ki bum pat ioh ban pynrung kyrteng.
lada ka sorkar kan buh kham bun ki nongtrei ki ban leit ha man la ko shnong kum mynshwwa te kan kham bha shibun.
Shillong:  Ka tnad ialehkai ka North-Eastern Hill University (NEHU) kan pynlong ia ka jingjied ia ki nongialehkai ne ka Selection Trials for Kickboxing (Men & Women), Wushu (Men & Women), Taekwondo (Men & Women), Judo (Men & Women), Boxing (Men & Women), Archery (Men & Women) bad Yoga (Men & Women) naduh ka 23 tarik Nailur 2019 ha NEHU Permanent Campus, Shillong.
Ia ki nongialehkai yn jied ban mihkhmat sha ka ALL India Inter University Championship 2019-20.
Ka tarik ba khadduh ban ai ia ki jingtip kan long ha 13 tarik Nailur 2019  lem bad ka Medical Certificate.
Kito ki kolej kiba iasoh bad ka NEHU kiba kwah ban wan sha kane ka lympung jied ki dei ban aiti noh ia ki kot jingdonkam shwa ka 13 tarik Nailur, 2019.
Shillong:   Haba pynpaw ia ka jingshaniah bad ka jingiatylli ki MLA ka UDP, u bah Metbah Lyngdoh u ba shah jied kum u President ka UDP mynta ka sngi, u la ong ba ka shim por tang shi minit ia ki MLA ba kin jied bad shaniah ia u kum u nongialam ki MLA ne u Parliamentary Party (PP).
“Ka shim por tang shi minit ba kin jied ia nga kum u nongialam ka PP", la ong u bah Metbah da kaba bynrap, ba kane ka pyni ba ka jingiatylli bad ka jingiashaniah jong ki MLA baroh.
U la ong ba ka jingjied ia u kum u President ka party ruh ka dei namar ba ha ka jingstad jongki, ki la shim ia u kum uba iamon lang da baroh kumba ma u ruh u shaniah.
U la ong ba shwa ba un shim ia ka rai ban iakhun ia ka kam Lamphang, u la iasyllok ia ki MLA ka party UDP, ki nongialam nalor ki MLA ka HSPDP kiba don lang ha ka Regional Party Alliance (RDA) bad hadien ba la iasyllok u la shim ia ka rai.
“Nga la shim ia ka rai da ka jingiasyllok bad ka jingiasngewthuh jingmut lang", la ong u bah Metbah.
Haba kren shaphang ka elekshon shiteng samoi kaban long ha Shella shen, u bah Metbah u la kyntu ia ki nongtrei ka party ba kin kitkhia ban trei shitom ban pynjop ia u khun u Dr Donkupar Roy u bah Balajiedkupar Synrem uba la pynskhem da ka General Council ia ka jinglong kyrtong jongu mynta ka sngi.
“Ka donkam ia ka jingiatreilang ban pynjop ia u kyrtong", u la ong.
Shillong:  U Myntri ba peit ia ka tnad ialehkai ka jylla, u bah Banteidor Lyngdoh u la ong ba ka State Sports Council (SSC) kan sa shong ka jingialang kut snem shen  na ka bynta ban pyrkhat ia ka bainong sngi jong ki nongtrei shipor ne casual ha kane ka tnad.
U myntri u la jubab halor ka mat ba la wanrah da ka MLA ka East Shillong ka Kong Ampareen Lyngdoh ha iing dorbar mynta ka sngi ha kaba iadei bad ka jingiakhih jongki ban dawa pynheh ia ka bainong.
U Bah Banteidor u la iathuh ba ka State Sports council ka don 93 ngut ki nongtrei shipor  bad dang shen, ki don 44 ngut na kine ki 93 ngut, kiba trei shipor kiba iakhih.
U la ong ba ia kine la siew ha ka dor T.5000 shi bnai bad ki kam jongki ka long ban pynkhuid ia ka madan ialehkai JN Stadium, Polo, ka Tirot Sing Indoor stadium,  bad kiwei.
U bah Banteidor u la ong, “ka Council kan shong jingialang ha kaba kan  rah ia ka mat ban siew bainong ia ki nongtrei katkum ka jingpynbna ka Labour Department".
Shillong:  Ka Nongrim Hills SC ka la iakhaid bad ka Langsning 1- 1, ha kaba ia ka Nongrim Hills la thep da u B.Nongrim 74’ bad ia ka Langsning la thep da u Langsning FC da u B.Shylla 13’.
Mynta ka jingialehkai kan long hapdeng Smit bad ka Lawsohtun ha ka 1st division.
Shillong: U Bah S.Janong uba dei u myntri ka Hima Sohiong u la pyntip lyngba ki lad pathai khubor halor ka jingpynshai jong u ia ki khun ki hajar jong ka Hima Sohiong Lyngdohship Sohiong hadien ka jingmih khubor myn ha ka 11 tarik u Nailur 2019 ia ka jingdon bynta jong u ban die duh noh ia ka Shnat Hima Nongwah Mawtamur kaba hap hapoh ka Hima Sohiong kaba kynthup haduh kumba 20 tylli ki shnong shaduh sha khappud Assam.
Ha ka jingpynshai  jong u ha ki lad pathai khubor u ong ba namar ba um shym lah ban poi ha ka jingialang ba ka la khot da u K.P Pangniagg u EM Incharge Elaka Khasi Hills Autonomous District Council, la shu phone kyrkieh ia u da u Lyngdoh Bashemphang Thabah bad hadien ba u la poi habar jong ka jingkhang ka Ophis District Council ki la shu phah sign jubor ia ki kot ki sla bad namar ka jingkyrkieh bad ka jingbymnang ban pule u la kum sign, u la pynshai ruh ba u khlem don bynta ei ei ha ka kam pisa pilain ba la iasoi.
Halor kitei ki jingshisha u S.Janong u pynpaw ka jingsngewsih bad u panmap ruh ia ki khun ki hajar jong ka Hima Sohiong baroh kawei bad khamtam ia ki nongialam jong ka JAC Hima Sohiong.
Shillong: U Syiem ka Hima Khyrim, Smit u pyntip lyngba ki lad pathai khubor ba ka Nguh ka Dem ha u Blei Trai Kynrad Nongbuh Nongthaw ha ka shisien shisnem ka long ban pynneh ia ki Riti ki Hok ba la seng bad buh da ki Longshwa ki Manshwa na ka bynta ka bha ka miat ki khun ki hajar ka Hima, da kane ka Shad bad Lehniam ka Hima Khyrim, kata Shad Nongkrem ha Smit mynta u snem 2019 kan sdang naduh ka tarik 6 bad 7 u Naiwieng.
Kumta ka Hima shi tyllup ka khot ka wer sngewbha ia ki khun ka Bri u Hynniewtrep ban ia shim bynta bad iadonlang ban sakhi ia ka jinglong ba kyrpang ka Ri bad ka Jaitbynriew satlak.
Nongstoiñ: Ka Synjuk ki Nongsynshar shnong jong ka Ri Lyngngam Area mynta ka sngi ki la pynlong syndon da ka jingiaiaid paidbah kum shi bynta ban pynpaw ia ka jingpyrshah halor ka jingdon jong ki karkhana sain dewiong ha ka thaiñ Shahlang.
Ha katei ka jingiaiaid paidbah la ia snoh kti lang ruh bad ka Synjuk da ki sengbhalang bapher bapher ka thaiñ Mawshynrut bad West Khasi Hills District, kiba kynthup ia ka KSU, HYC, FKJGP, HANM, HNYF, WKSU, AHAM nangta ki khynnah skul bad kiwei kiwei bad la sdang ia katei ka jingiaiaid paidbah na Kyllonmathei shaduh Shahlang kaba jngai kumba 5 KM eiei.
La pynkut noh ia katei ka jingiaiaid paidbah ha madan ka skul jong ka shnong Sohbar Shahlang bad la bteng pat sa ka jingialang paidbah ha kaba la pyniaid ia ka jingialang da u bah K.Rashir Chairman ka Synjuk ki Nongsynshar shnong Umdang Area.
Ki nongkren kiba la ai jingkren ha katei ka jingialang ki kynthup ia u bah R.Ryntong General Secretary Synjuk Rangbah Shnong Umdang Area, Tbn D.Nianglang Moderator barim ka Ri Lyngam Presbytery, u Samla Arstrong Sohshang President KSU Mawshynrut Circle, u Samla Lumlang Kharsyiemlieh President HYC WKHD, u bah K.Kharmuti General Secretary FKJGP Mawshynrut Circle bad kiwei kiwei.
bala iashim bynta lang ruh ban ia ai jingkren da ki nongialam Balang, ki kynhun Sengbhalang ba kynthup ia kaKi nongkren kiba la ai jingkren ha katei ka jingialang jan baroh ki la pynpaw ia kajuh ka sur kata ban dawa weng noh ia baroh ki karkhana sain dewiong kiba don ha ka ka thain Shallang bad da kawei ka jingmut ka jingialang ka la shim ruh ia ka rai ban ai por tang 15 sngi ia ki trai karkhana bad ki nongtrei ba kin khang khyrdep bad pynkut noh ia katei ka kam da kaba ong ba kane kan wanrah jingma ia ka koit ka khiah ki paidbah bad kan pynshong syier ruh ia ka pateng ban wan na ka jingsniew ba bun jait ki ban mih na kitei ki karkhana khamtam ka jingwan rung kyrthlep ki bar jylla.
Shuh shuh ki nongkren ki la ther  tyngeh ruh ia u MLA/MDC ka Mawshynrut u Bah Gigur Myrthong da kaba ki la ong ba ha ka jaka ba un wanrah ia ki kam kiba bha hynrei u thmu pynban ban wallam ia ka lyer bih ha ka thain.
Ha,Dr Mazel Ampareen Lyngdoh, MLA,Member Legislative Assembly for East Shillong MLA Constituency,“Dei Ngi", 66, Nongrim Road, Laitumkhrah,Shillong – 793 003 (Meghalaya-India)Ka phang :        Ka jingpynpaw ia ka jing sngewnguh na ka Federation of Khasi StatesKong,Ka Federation of Khasi States (Ka Synjuk lang ki Hima /Elaka hapoh Khasi bad Jaintia Hills)  ka pynpaw ia ka jingsngew nguh ia phi halor ka jing wanrah ka jong phi hapoh iing Dorbar Meghalaya Assembly ha ka 11 tarik September 2019, ia ka jingtyrwa (Resolution) halor ka jingdonkam kyrkieh ban ioh ia ka jingiada kaba kyrpang hapoh ka Article 371 ka Constitution Ri India, ha ka nongrim ki kyndon ki dulir Instrument of Accession bad Annexed Agreement kaba la mynjur hapdeng ka Sorkar India bad ki Khasi States bad kaba la soi da u Governor General Shri.C Rajagopalachari, ha ka 17 tarik August 1948.
Ka Federation of Khasi States ka pynpaw ruh ia ka jingsngewnguh ia kiwei kiwei ki MLA ka iing Dorbar na baroh ar liang khlem da peit liang kiba la ieng ban kyrshan ia katei ka nongrim ban bsuh ia ki dulir Instrument of Accession bad khamtam ia ki kyndon ka Annexed Agreement (ki dulir jingiateh bad ki jingkular) hapoh ka Article kiba kyrpang hapoh ka Constitution Ri India.
Wat lada ia katei ka jingtyrwa ym shym la pdiang hynrei ngi sngew ioh mynsiem na ki kyntien maitphang jong phi hapoh iing Dorbar Meghalaya, bad ka 11 tarik September 2019, kan long ka sngi ka ban sah kynmaw (Historic) namar ka long ka sien kaba nyngkong ha kaba kan don kum kane ka jingtyrwa (resolution) ka jingiakren hapoh iing Dorbar ka jingtyrwa ia ka Article 371 ha ka Nongrim ki kyndon ka IOA & AA, kat haduh ba nalor kiwei kiwei ki dkhot ka liang pyrshah kiba kyrshan ia ka jingtyrwa la don ruh u Nongmihkhmat na ka liang synshar uba la ieng ban pynsngew sha ka Sorkar Jylla ia ka jingdonkam ban thaw ia ka Committee jylla kaba kyrpang ban bishar bniah ia kane ka kam kaba kongsan bha na ka bynta ka jingiada ia ka Ri Khasi.
Ngi ngeit skhem ba katei ka long tang ka jingsdang bad kan dang iai donkam bun ki jingiakren ki jingiasyllok khamtam hapdeng ki MLA, MDC bad MP ban ioh ia ka juh ka jingmut halor kumno ban bsuh ia ki kyndon kiba kyrpang hapoh ka Constitution Ri India ban iada ia ki Riti ki dustur jong ngi ka jaidbynriew Khasi bad Jaintia.
Ngi kitbok bad ai khublei biang sashisien ia phi halor ka jingtrei shitom jong phi ban rah ia kine ki hok jong ka jaidbynriew Khasi hakhmat ka iing Dorbar Meghalaya Assembly.
Khublei,Paiem K M Syiemlieh                  Bah Hamphrey L Ryntathiang,Bah John F KharshiingSyiem Khynnah Hima Nongkhlaw                 Lyngdoh Hima Lyngiong,                     Adviser & Spokesperson, President, FKS,                                General Secretary, FKSPaiem PM Syiemlieh,Syiem Hima Nongkhlaw, &Adviser, Federation of Khasi States,Paiem KM Syiemlieh,Deputy Syiem Hima Nongkhlaw, &Adviser, Federation of Khasi States,Bah Hamphrey L Ryntathiang,Lyngdoh Hima Lyngiong, &General Secretary, Federation of Khasi States,Bah John F Kharshiing,Adviser & Spokesperson,Federation of Khasi States,Bah Rito S Syiem,Joint Secretary,Meghalaya Land Forest Owners Association (MLFOA),.
Shillong:  U Myntri Rangbah ka jylla u Conrad K Sangma u la ong ba lah ban tih ia u dewiong hadien ba la ioh ia ka jingmynjur na ka bor jong ka ain da kaba bud ia ki kyndon katkum ka ain kaba iadei ban iada ia ka mariang.
U la jubab ia kane haba jubab ia ka jingkylli ba la wanrah da u MLA ka Mawphlang u bah SK Sunn, ha kaba u dkhot u kwah ban tip la ka National Green Tribunal (NGT)ka la weng ne em ka jingkhang tih dewiong.
U  myntri rangbah u la ong ba katkum ka hukum ka Supreme Court ha ka 3 tarik Naitung 2019, ka la kren shai ba ia ka jingtih mawiong lah ban tih ha kane ka jylla hadien ba la ioh ia ka jingbit na ka Mine and Minerals (Development and Regulation) Act 1957 bad ruh ka Mineral Concession Rules 1960 bad kumjuh katkum ka Coal Mines Regulation 2017 bad ka Environment (Protection) Act 1986.
Ka jingkylli ba la wanrah da u MLA ka Mawphlang u bah SK Sunn, halor ka jingpyllait dewiong, naduh ba la khang ka National Green Tribunal (NGT) ka la wanrah ka jingiatied nia mar kylliang hapdeng u myntri rangbah u Conrad K Sangma bad u nongialam liangpyrshah u Dr.Mukul Sangma hapoh ka iing dorbar mynta ka sngi.
Ka la wanrah ka jingshong shit hadien ba la mih ka jingiapynphai nia halor ka jingiaknieh burom mar kylliang hapdeng ka sorkar barim ba ialam u Dr Mukul Sangma bad kane ka sorkar ba mynta ialama u Conrad K Sangma.
Katba u Dr Mukul u la kynnoh ba kane ka sorkar ka la iaid suki ha kaba buddien ia ka jingpyllait dewiong ha ka jylla, ka sorkar barim ka la iaid sted bha kumno ban iakhun ia kane ka jingeh jong ki paidbah na ka jingshah khang tih dewiong.
Hynrei u Conrad Sangma u la pynphai nia kylla ia kane ka jingkam u Dr Mukul Sangma ha kaba u la ong ba haei kata ka jingiaid sted ka kam ha ka sorkar barim.
U la ong ba ha ka jingshisha ka sorkar barim kaba ialam da u Dr Mukul ka la ioh por naduh u snem 2015, hynrei haduh u snem 2018 ruh kam shim khia ban pyllait ia u dewiong ha ka jylla bad ki don ki sakhi halor kane.
Ka dei ruh ka jingjia kaba khampher ha kaba kawei ka jingkylli ka la neh haduh 55 minit ha ka kynta kylli jingkylli kaba dei hapoh 1 kynta.
U myntri rangbah u la ong ba kam long kaba jem ban ioh jingbit ban tih dewiong, khlem da bud ia ki kyndon ba la buh da ka Supreme Court khamtam ha kaba iadei bad ka jingiada ia ka mariang.
U la ong ba ka hukum ka Supreme Court ka dei kaba wan dur bha namar ba ka shah ban tih dewiong tang lada bud ia ki kyndon ban iada ia ka mariang.
Hynrei kawei kaba pynkmen ia ki paidbah ka jylla, katkum ka jingong u myntri rangbah, ka long ba ka Supreme Court ka la pynskhem ia ka jinglong trai jong ki riewlum halor ka khyndew ka shyiap.
Shillong: Ka Association jong ka MSWDA-CB kaba dang shu seng da ki Secretary SMCs bad Head jong ki skul kan pynlong ia ka jingialang paidbah ha ka 14tarik Nailur  2019 ha ka por 11:00 baje mynstep ha Khasi National Durbar Hall, Mawkhar Shillong, ban pynshai bniah ia ki jingthmu (aims & objectives) jong ka Seng ha shuwa ba ki skul kin rung kum ki dkhot ba pura jong ka Association.
Ki katto katne ki jingthmu ba kongsan jong ka Seng ki long ban trei na ka bynta ka jingbha bad ka roi ka par jong ki skul bad ban kyntiew ia ka pule puthi naduh Pre-Primary haduh Secondary / Higher Secondary na ka bynta ki skul kiba la ioh jingiarap na ka Sorkar bad ki bympat ioh jingiarap, hynrei kiba la ioh jingbit na ka Education Department (Aided and Unaided permitted schools).
Ka Seng kan buddien ruh ia ka National Education Policy (NEP) bad Meghalaya State Education Policy (MSEP).
Kumjuh ruh kan iakren ia ka Sorkar halor ka jingeh jong ki Secondary Schools kiba lah don khamtam ban buddien iaka jingkren jong u Chief Minister haka Independence Day ba dang shudep.
Ka Seng kan dawa ban pyn ryntih iaka jingpyniaid skul khlem da pynhap bun kyrdan lane ia ki jingsiew ba iapher nuksa: kum ki Adhoc School bad ki 4th Teachers.
Kumjuh ruh halor ka jingai jingtip jong ka skul lyngba ka UDISE la sngewdei ban don tang uwei u UDISE Code ha kawei ka skul kaba ha kajuh ka campus bad pyniaid da kajuh ka Management.
Shuh shuh ka Seng kan peit ruh ia ki jingeh kiba ktah kyllum ia ki skul baroh kum ka jingpynbha na ka bynta ka jingpyntreikam iaka Mid Day Meal (MDM) bad ia ki jingeh kiba ki nonghikai kiba iakynduh halor ki training kiba la phah da ki skul lyngba ka jingiarap pisa jong ka Sorkar.
Ka Seng kan buddien ruh ia ka Improvement Exam kaba dang donkam ia ki in-service teachers.
Kumta halor kane la kyrpad ia baroh ki Presidents/Secretaries/Head bad Nongmihkhmat na ki skul kumjuh ruh ia kino kino ki Nonghikai kiba iakynduh jingeh halor ki Training/Improvement bad ia ki 4th Teachers ba kin sngewbha ban pyllait por khnang ban wan sha katei ka jingialang.
Shillong: Ka shnong ka pynpaw iaka jing sngewdiaw halor ka jingleh bym suidniew bad iaid lait ka Dalmia cement Ltd ka karkhana pynmih dewbilat ba don ha Thangskai East jaintia hills district.
ka shnong ka iathuh ba ia ka  soskular la iateh bad ka Adhunik Cement ltd, ha u snem 2006 bad haka por ka Adhunik cement ltd ka dang pyniaid iaka ne ka kharkhana kam pat juh jia kumne baroh ki jing iateh haka   soskular ki long kiba iaid beit iaid ryntih hynrei hadien bala thied iaka Adhunik Cement Ltd daka Dalmia Bharat Cement Ltd naka por shaka por ki mih ki jingthut namar baka kane Company ka leh bym suidniew iaki jingiateh soskular bad ka shnong.
Ha ka por ba ka Dalmia Cement Bharat ka thied ia ka Adhunik Cement, ka Dalmia ka la kular ba kan burom bad ban bud ia ka jingiateh soskular, kumta ka dorbar shnong kaba la long haka 10tarik Nailur 2019 da kawei ka jingmut kala rai ba lada ka company kam burom iaka shnong bad ki jingiateh soskular bad kumta ka shnong kan khang tala noh shi syndon iakane ka company hakano kano ka por.
Kumta ka shnong ka pan jingiarap naki bor Sorkar,Ki sengbhalang, Na ki synjuk Rangbah shnong bad na ki shnong ba don marjan ban iadon lang bad ka shnong naka bynta  ban pynbeit halor kane ka jingiaid lait jongka company iaki jingiateh soskular bad ka shnong.
Shillong: Ka Confederation Of Meghalaya Social Organisation (COMSO) mynta ka sngi ka la pynlong ia ka jingialang ban panpaw ia ka jingsngew sih ia ka jing bym wan rah  jong ka sorkar jylla ia ka ain jong ka  Inner Line Permit (ILP) ha Assembly.
Haba ia kren bad ki nongpathai khubor u Chairman ka COMSO u bah Robert Jahrin u la ong  “Kum ba phi tip bad sakhi ia ka jingdawa ia ka jing pyntrei kam jong ka inter Line Permit (ILP)mynta la shisnem, ngi la khmih lynti ba kin wan rah ia ka ain ILP ha kane ka session ha Assembly, hynrei ha duh mynta ruh ngi khlem iohi ia ka Sorkar Jylla ba kan wan rah ia ka Meghalaya city and security act da ka ba wan rah ia ki kyndon jong ka ILP kane ka jingleh suki bad ka jingleh kuman jong ka sorkar Jylla ka wanrah ia ka jingma ia ki jait bynriew ha ka Jylla,bad lada ka Sorkar kam wan rah ia ka ILP ha kane ka Session Assembly ba mynta ngin pynbna ia ka jingiakhih.
"“Namar na ka liang u Amit Shah u nongialam ka BJP jong ka Sorkar pdeng u la  kren tikna ba ka Sorkar Pdeng kan wan rah ia ia ka Citizenship Amendment Bill (CAB) bad hadien ba ka sorkar Assam ka wan rah ia ka National Registration Citizen (NRC) kam long shuh ba ngin dang ap ba ngin shu sngap namar ngim don kano ka no ka ain ka ba skhem ban ia da ia ki jaitbynriew" u la ong.
U la bynrap ruh da ka ba ong “Na ka liang jong ngi kum ka kynhun ngi la ia snohkti lang bad ka sorkar hynrei na ka liang ka Sorkar kam patiaw ngin hap pyni da ka ki kam ki ba tyngeh.
"Na ka liang ka COMSO ka kyrpad ia ki paidbah ka jylla ban ia snoh kti lang ha kaba ha ka 17 tarik u Nailur 2019 kan don ka jingialang paidbah, kum ka dak ban pynrem ia ka Sorkar Jylla bad kin bud da kiwei pat ki jingiakhih.
U la ong ruh ba kane kan trei kam tang lada ka sorkar kam wanrah ia ka ain ILP ha kane ka Assembly mynta ka ban kut la sngi thohdieng.
Nga kubur ba ka sorkar u Conrad ka dei ban pass da ka Official Resolution ban pynlong aiñ ia ka ILP namar ngim lah ban len ba ka Jylla ka don ha ka jingma kaba khraw na ka jingrung kyrthep ki mynder khamtam naduh ba ka sorkar Assam ka la pynmih ia ka final draft jong ka NRC.Manla ki sorkar nga iohi ba ki leh mynthi khlem patiaw ia ka jylla bad ia ki trai hok kiba shong ha kane ka khyndew khasi watla hadien ba la dawa da kaba jaijai ne da ki jingiakhih.
Ha ka jaka ban aibor ia ki paidbah jong ka ri kiba kyrshan bad ai jingjop,ai pynban da kaba leh kum ka sorkar u Dr.Mukul Sangma (MUA-II) da ka “Ordinance" pynduhbor ia ka Village Administrative Bill “VAB".
Kane ka sorkar pat,ha la jaka ban ai ia ka ILP ,thawlad pynban ban wanrah da kiwei pat ki ain.
Pyrkhat bha ko para Ri mangi ba ia jied iala ki nongmih khmat.
Ka ri Jong ngi kan kylla tripura khlem pep,ha to lajong synshar pat kiwei.
Peit sani bha ko para ri, ha man la ki department jong ki Govt Service la dap lut da ki General quota,ki khyndew ki shyiap la lut ba die sha ki khar poiei,ki iew ki hat,la synshar bad bat bor maki da kaba ki hundor maki ia ki mar rep ne bym rep,ym dei ki nongrep.
“Tur shaphrang shipai ka ri" la bri u hynniew trep.
Wat hadien ba ngi la Shah synshar katne ruh,ngim pat kyndit ngi dang ia nia para mangi.
AIS SujaKa jingduwai ne Prayer, ka mut ka   jingpan ne kyrpad ne pyntip ne iathuhsha u Blei ia kiei kiei kiba u briew u sngewdonkam.
Ka dei ka jingiakren ne iasaid bad u Kpa uba ha bneng.
uwei pa uwei u briew u donkam ka jingiakren bad la ki para briew, katno tam ban iakren bad u Blei ha jingduwai?U briew ne ka briew ki donkam ban iakren ne ban pan ei ei na ki kmie ki kpa, ki pan naduh ka dohnud.
Bad ym ju sngew ba uta u khun haba u pan un da pnah ktien pnah thylliej ban da pynkulmar ia u Kpa ne ia ka kmie.
Kane ka long kumjuh bad u Blei.
Dei na kata ka daw u Jisu u ong – “Haba phi duwai, wat bun ktien biej kum ki Jentil, naba ki mut ba yn sngew ia ki namar kaba bun ktien jong ki" Mathaios 6:7.
U Blei un ym sngap ia ka jingbunktien ne ka pnah ktien pnah thylliej, ki mut ba ki briew kin sngew ia ki ba ki iastad duwai.
Ade bah ka jingduwai jong phi hynne la hap bad sla dieng sla prew te, hynrei u Blei pat ym sngew ei ei.
Bunsien, balei bym ioh jubab haba duwai? Dei namar ngim duwai ha u Blei hynrei ha ki briew.
U briew u duwai – u pan u pyntip, hynrei ym naduh ka dohnud hynrei tang na rmiang shyntur.
U Jisu u ong, “Haduh mynta phim pat pan ha ka kyrteng jong nga: To pan, te phin sa ioh diang" Ioanis 16:24.
Bunsien ngi duwai, bunsien ngi pan hynrei ka dohnud pat ka eh maw, ka rmiang shyntur te ka khih, ka dohnud pat ym lah pynkhih ba ka eh maw ha khmat u Blei.
U Jisu u ong – “Kine ki briew ki wan hajan jong nga da ka SHYNTUR jong ki bad ki burom ia nga da ki rmiang shyntur jong ki hynrei ka DOHNUD JONG KI KA JNGAI na nga" Mathaios 15:8.
Haba duwai, dei ban don ka jingngeit kaba skhem.
“Lada phi don jingngeit phim sngew artatien, phin ym leh tang kata kaba nga la leh ia u Diengdumbur …….
Ia kiei kiei baroh kat kaba phi pan HA KA JINGDUWAI DA KABA NGEIT, phin pdiang" Mathaios 21:21-22.
U Jisu u ong shuh shuh – “Haduh mynta phim pat ju pan (phim pat ju duwai) ei ei ruh ha ka kyrteng jong nga: To pan (to duwai) te phin sa ioh diang" Ioanis16:24.
Balei u Jisu u ong kumta? Dei namar ba bun kiba duwai kiba pan hynrei ym ioh diang namar ba pan bym dei.
Ka mut, ka shyntur te ka pan ka dohnud ka kyrngah, kum u ksew kohnguh ka khlieh kyrngah ka tdong.
U Jisu u iohi ia kine kiei kiei baroh ha u briew, bad dei na kata ka daw u ong “Haduh mynta phim pat ju pan"Ban shu pan kam long kaba suk.
U para briew ia u para briew ruh u hap ban da bishar shwa la ka dei ban ai ne ym ai haba u pan ioh ba u long uba kumno kumno.
katno tam u Blei.
U Blei um ai kulmar u bishar shwa ia ka dohnud u briew.
“Namar kiei kiei kiba mih na ka shyntur ki mih na ka dohnud, bad ka pyntngit ia u briew.
Na ka dohnud ki mih ki jingmut bymman, kaba pyniap kaba klim, kai kynthei, tuh, sakhi lamler, kren bein, bad kumta ter ter.
Kine ki pyntngit ia ka dohnud u briew" Mathaios 15:18-19.
Te lada ka dohnud ka tngit, ym don jaka ia u Blei.
Dei na kata ka daw bunsien la shu ia duwai tang ban dep tang rukom bad ka jingduwai kam trei kam, u Blei um iohsngew.
Kumta, katkum ka ktien u Blei, u briew u dei shwa ban don ka jingpynkhuid ia la ka dohnud: U David u duwai kumne: “To khmih thuh ia nga Ah Trai, to tynjuh ia nga, to iit ia ki khyllai jong nga bad ia ka dohnud jong nga" Salm 26:2.
Nangta u duwai – “Wat kynmaw ia ki pop ka jinglong samla jong nga, lymne ka jingryngkang jong nga katba kum ka jingisynei jong me" Salm 25:7.
Hangne, u David u pynrit ialade bad duwai ha khmat u Blei da kaba pan mab.
Hynrei te u Blei un ym sngew lada shu duwai kumto khlem da iasuk shwa bad u.
Sa kawei u David u duwai – “Ah Trai to mab noh ia ka jingbymman jong nga" salm 25:11.
Haba ka dohnud ka beit ha khmat u Blei, u Blei u iohsngew ia ki jingduwai la ka long shi kyntien ar kyntien ruh da ka jingngeit.
“Naba u Kpa (Blei) jong phi u tip ia kaei kaei ruh ba phi donkam mynshuwa ba phin pan na u" Mathaios 6:8.
Kumta, ka jingduwai ka dei ban long kaba mih na ka dohnud u briew ym kaba shu ia bud tynneng ne da kaba spel ia kajuh shi kajuh, hynrei ha ka jingialam u mynsiem u Blei kein.
Haba duwai na ka dohnud u Blei u sngew u Mynsiem u Blei u trei, ka jubab ka wan, wat ki kambah ki jia.
Haba duwai na ka dohnud, wat u Mynsiem u Blei ruh u iarap ia ka jingtlot jong ngi namar kaei ngin duwai kat ban biang ngim tip shuh hynrei uta u Mynsiem hi u kyrpad na ka bynta jong ngi ha ki jingud hir hir …….
Katba kum ka mon u Blei" Rom 8:26-27.
Nga sngew tynnad sha phang ki jing duwai.
Ngam pat tip ki duwai kumno ha mar ba shong ha ka ben ha ing mane bad ha ka por wai noh ruh ki duwai shwa ban mih noh.
kat kum ka jing hokai ka balang presbyterian.
sngew bha ia pynshai lem ia ngaNga kwah ban sngewthuh ia ka jingmut jong ka ktien kaba don ha ka bible.
Mawlai: La pynlong ia ka  Programme Jingiakynduh lang jong ki samla pule ba la tip kum ka  “Block Level, Neighbourhood Youth Parliament" hynnin ka sngi 10.09.19, hapoh office treikam  jong ka Silver Rose Cultural Institute (SRCI), Mawlai Umjaiur, Lad Phudmuri, Shillong.
La ia shim bynta kumba shispah ngut ki samla, ryngkat  I Bah D.Rapsang –  District Youth Coordinator jong ka  Nehru  Yuva  Kendra Sangathan (NYKS) , kum u Chief Guest, I Bah Alexander N.Lyndem, Executive Director, Silver Rose Cultural Institute (SRCI), Prof.Gideon L.Kharkongor bad Prof Emi D.Sumer, kiba napoh St.Edmund College bad I Ms.Eltisha Kharkongor, napoh Greater Mawlai College, kila long ki Resource persons ba la ai jingkren ha katei ka programme.
Ia katei ka Programme la pynlong da ka Nehru Yuva Kendra Sangathan (NYKS), ha ryngkat ka Silver Rose Cultural Institute – Youth  Department;  kum  ka bynta ban  ai jinghikai  bad aibor shuh shuh  ha ki samla pule jongngi kum ki   nongialam ban iakit iabah lem ia ki kam jong ka ri bad ka jaitbynriew.
La pyniaid ia katei ka programme da I Ms.Seniorita Wanlah, iba long I NYKS  Volunteer, iba la batai khyndiat khynsoit  shaphang ka jingdonkam jong ka Skill Development na ka bynta ki samla.
La sdang ia katei ka Programme da ka jingruwai ieid Ri “National Anthem" ha kaba la pynbud da ka Yoga Demonstration na u Sir.
Manoj Kumar Sur, uba long u coordinator jong ka SRCI uba la batai ruh ia ka jingmyntoi bakhraw  ba ngi lah ban ioh na ka Yoga.
Prof.Gideon L.Kharkongor, ila batai halor ka phang  Volunteerism.
Prof.Emi D.Sumer, ila batai halor ka mat Environment Conservation.
Ms.Eltisha Kharkongor, I la batai halor ka phang ba iadei bad ki Dropouts, Adult Edn.
, Pre-School Education.
I Bah Alexander N.Lyndem , I la batai shai ha kaba iadei bad kip hang halor ka Por, Jingkoit, Jingsuk,  Paralok, bad jingdonkam ban phaidien biang sha ka jinglong tynrai u mynbarim ba la tip kum ka Basic Elements of Truth (BET).
I Sir.
D.Rapsang, kum u Chief Guest I la ban jur bha ia ki samla ban mih shakhmat ha kum kine ki jait programme ba ka NYKS ka pynlong.
La pynkut da ka Vote of Thanks na u President ka SRCI Youth Department, u Daniel L.Khyriem.
Thank you for your kind perusal consideration and concern for our institution.
I Am the chief-coordinator with my whole team are glad and thank full to your team.
Shillong: Ka Ramakrishna Mission Ashrama, Sohra, ka la rakhe pyndonburom ia ka lyngkhuh snem ba  126 jong ki jingkren jong u Swami Vivekananda ha ka Dorbar Bah ki Niam kaba la long ha Chicago ha u snem 1893 da kaba pynlong ka jingiakob kren halor kijuh hi ki jingkren ha ka 10 bad 11 tarik, Nailur 2019.
Baroh ki skul RKM ha Meghalaya ki la iashimbynta ha kane ka jingrakhe.
Ia ka jingialang pynkut la pynlong ha ka 11 tarik Nailur 2019, bad ki nongbishar ki la ai khusnam sha ki nongjop shuwa ba u Secretary ka  RKM Ashrama, Sohra, un kren halor ka jingdonkam bad jinglarkam jong u Swamiji ha kine ki por mynta.
Ki nongjop ki long kumne:Secondary:Dapbiangkupar Lyndem (RKM HS School, Sohra – English)Kongka Dkhar (RKM Sec.
School, Sohbar – Khasi)Upper Primary:Jurika Mawrie (RKM Sec.
School, Laitryngew – English)Danibha Suchem (RKM Sec.
School, Sohbar – Khasi)Primary:Sri Totei la Kupar L Buhphang (RKM HS School, Sohra – English)Ms.Dallinia Nongkynrih, RKM LP School, Umsohsun).
Shillong: U Myntri Rangbah ka jylla u Conrad K Sangma u la ong ba ka sorkar jylla kam don bor eiei ban rai halor ka National Register of Citizen (NRC) hynrei ka shong beit ha ka sorkar pdeng ba kan rai.
“Ka NRC ka dei ka kamram ka sorkar pdeng bad ka sorkar jylla kam don bor eiei namar ba ka hap ha ka Union list", la ong u Conrad.
Ia kane u Conrad u la ong hapoh ka iing dorbar mynta ka sngi haba jubab ia ka jingiatai halor ka mat ba la wanrah da u MLA ka Congress u bah Mayralbon Syiem halor ka jingktah ka NRC ba la leh na Assam sha kane ka jylla Meghalaya na ka jingwan tuid kiba shah beh na Assam.
“Haduh mynta naduh ba la pyntreikam ia ka NRC, ki don 223 ngut kiba la shah bat ba wan na Assam khlem ki kot ki sla bad ia kine ki briew la pynphai sha ki jaka ba ki wan", la ong u Conrad.
Kine kiba shah bat ki dei na ki thaiñ ka Ri-Bhoi,             Jaintia Hills district bad na kylleng ki jaka ka jylla.
U Myntri Rangbah u la ong ba naduh ba la kut ka jingbuh por ka NRC ha Assam, ka sorkar jylla ka la peitngor bha ha kaba ka la bthah ia ka tnad pulit ban pyrkhing bad ban buh ia ki jaka talasi briew ha kylleng ka jylla.
U la ong ba la bynshet ia u  Dy.Inspector General of Police (CID), kum u Nodal Officer  ter ter sha ki SP bad OC ba kin leh ia ka kaba donkam da kaba buh kyrpang ia ki jaka talasi briew nalor kiba la don lypa ha kylleng ka jylla.
U Conrad u la ong ba ka sorkar ka dang eksamin ruh kumno ban pynkhlaiñ ia ka ain Meghalaya Residents Safety Security Act 2016 (MRSSA) khnang ban pyrkhing ia ki briew ba wan rung beaiñ hynrei kan pynthikna ruh ba kam dei ban pyndik ia kito kiba wan da ka jingmut bad ka kam ba shisha.
Ban khang lad ia ka jingwan rung ki mynder, la buh ia ki jaka talasi ha Ratacherra, Khliehriat, Dainadubi, Byrnihat, Aradonga, bad Nengkhra.
Hynrei nalor kine,la buh shuh sa ha Byrnihat,Patharkhmah, Mawlasnai bad ha Umsiang ha ri-Bhoi, ha East Jaintia Hills la buh shuh  ha Umkiang, Lumshnong, Khliehriat bad ha Lad Rymbai.
Ha South West Khasi la buh ha Mawkyrwat, Ranikor, Nonghyllam, Phudkroh, Lailad bad ha Bagli.
Ha North Garo Hills District, la buh ha Manikganj, Mendipathar, Dainadubi, Kharkutta, Sakware, Adokgre, Khaldang, Resubelpara, Thapa Darenchi, Berubari, Sualmari bad ha Bajengdoba.
Ha South West Garo Hills District la buh ha Mirjumla bad ha Jhunjuni.
Shwa ia kane, haba wanrah ia kane u bah Mayralbon u la pynpaw ia ka jingsngew syier ia ka jingwan tuid kyrthep ki briew ba shah beh na Assam hadien ba la kut ka NRC hadien ba palat 19 lak ngut kila shah kyntait bad la niew ia ki kum ki bar ri.
U la ai jingmut ba ka sorkar ka dei ban tei ka jingiatreilang bad ki dorbar shnong, khnang ban lah ban tehlakam ia kane ka jingwan rung ki briew nabar.
kiwei pat ki MLA kiba iashim bynta ha kane ka jingiatai ki long u Dr Mukul Sangma, u Azad Zaman, bah Process T.Sawkmie, Kong Ampareen Lyngdoh, George B Lyngdoh, u S Mominin, u Saleng  A Sangma bad u bah Adelbert Nongrum.
Shillong: Ka seng sainpyrthei United Democratic patry (UDP) mynta ka sngi ka la jied ia u Metbah Lyngdoh kum u nongialam bathymmai ia ka seng UDP.Kane ka jingjied ia u nongialam thymmai ka long hadien ka jingkhlad  noh jong u nongialam ka seng UDP u Dr Donkupar Roy.
Ha ba ai jingkren ha ka ne ka sngi na ka liang u bah Metbah u la ong “ka long kaei kaei ka ba sngewburom ba ki la jied ia nga kum u nongialam ka Seng UDP bad ka dei ka lyngkor ka ba khia  ba ngan ialam lang ia baroh hynrei ngn trei shitom ban pynkhlain ia ka seng.
"“Ia kyrshan lang ia nga baroh ba ngan lah ban ia lam ia ka party sha khmat,lada don kano kano ka jingbym sngewthuh jingmut ngi dei ban ia kren ban sngewthuh jingmut ngin bud ia ka dienjat ba u Dr Donkupar Roy (bam kwah ha dwar u Blei)u la ia lam ia ngi.
"U la ong"Na ka liang jong nga,nga la dep ban ia phylliew jing mut bha bad ki dkhot Ka UDP hadien katta  nga la shim ia ka rai ban  leit ialeh na ka bynta ka kam Speaker kane ka long kum kawei ruh ka lad ban pynkiew ia ka party UDP.".
Nongstoiñ:  Ki samla pule NIOS jong ka thaiñ Nongstoiñ, kiba ioh ban pule ruh lyngba ka skhim Nai Manzil lyngba ka Ministry of Minority Affairs, ki la kynnoh ba u Principal jong ka skul KJP Synod Sepngi kaba don hapoh ka shnong Tiehsaw Nongstoiñ kaba dei ruh ka centre jong ki NIOS hapoh West Khasi Hills, u la ialehkai bad ka lawei ka jong ki, da kaba u la kyntait ban pynrung ia ki TMA marks jong ki assignment hapoh ka website jong ka NIOS.Haba iakren bad ki nongthoh khubor, na ka liang jong u wei na ki samla pule u la iathuh ba katei ka la jia naduh ba ki la dep ban thoh ia ka exam ha u snem 2018 ha kaba kim shym la ioh ia ki TMA na ki assignment, namar ka jingbym pynrung jong ki bor badei peit na katei ka center bad u la iathuh ruh ba katei ka TMA marks kan iarap ia ki ha ka exam ka jong ki.
Shuh shuh u tei u samla pule u la iathuh ruh baroh ki samla pule NIOS kiba pule lang bad u kiba don haduh 213 ngut baroh kiba pule lyngba katei ka skim, ki la ju leit ban iakynduh ha ryngkat ki nonghikai la bunsien ia u Principal katei ka skul kaba dei ka center, hynrei la ong ba na ka liang jong u tei u Principal u la ai daw ba u khlem ioh ia ka password na Delhi bad Guwahati bad hadien ba u la ioh ia u password ruh u tei u principal u la ai daw bun jait ia ki haba ki leit mih ban iakren biang halor katei ka phang.
Kumta ha kaba iadei bad kitei ki kynrum kynram na ka liang jong kitei ki samla pule NIOS lem bad ki nonghikai ki la leit ud sha kawei na ki seng jong ki Samla pule kata ka Seng Khasi Student Union West Khasi Hills, ba kin iarap ban ia pynbeit lem halor katei ka jingeh ba ki samla pule NIOS ki iakynduh namar la ong ruh ba ka por ban khang noh ia ka website jong ka NIOS ban upload ia ki assignment ban ioh ia ki TMA marks ruh ka la jan kut.
Na ka liang jong ka Seng Seng Khasi Student Union,  hadien ba kila ioh pdiang ia katei ka jingud ki samla pule NIOS, mynta ka sngi, hapoh ka jingialam jong Samla John Fisher Nongsiang President ka KSU WKHD kila leit ban iakynduh ia u Principal jong ka Skul KJP Synod Sepngi hynrei ha katei ka sngi kim shym la iakynduh ia u Principal jong katei ka skul, namar u don ki kam skul sha kiwei pat ki jaka, kumta na ka liang jong ka Seng ka la pyntikna ban ioh iakynduh ia u bad ki la ap ruh haduh kapor 4 baje janmiet.
Hynrei kaba sngew lyngngoh ka long ba u tei u Principal jong katei ka skul u khlem wanmih shuh sha skul, hynrei u la shuh phah noh ia u wei u nonghikai jong katei hi ka skul u ba dei peit ruh ia katei ka bynta bad ha katei ka por na ka liang jong ka Seng lem bad ki samla pule NIOS ha ryngkat ki nonghikai ki jong ki, ki la leit ban iakren bad u tei u nonghikai.
Na ka liang jong u President ka Seng KSU u Samla John Fisher Nongsiang haba iakren bad ki nongthoh khubor hadien ba la dep ban iakren bad u tei u nonghikai bala phah da u Principal katei ka skul u la ong ba kajingiakren kam shym la seisoh namar ba u tei u nonghikai ruh u la pyni kylla ia ki daw halor ka jingbymbiang jong ki khynnah pule ka NIOS kiba pule lyngba katei ka skhim Nai Manzil bad u la kynnoh ruh ia ki jaka pule hapoh Nongstoiñ khamtam ia ka jaka pule jong kitei ki khynnah kiba ioh ban pule ei lyngba katei ka skhim Nai Manzil jong ka Ministry of Minority Affairs.
Shuh shuh u tei u nongialam ka Seng u la ong ruh ba katei ka jingleh jong katei ka Center kaba pyni ruh ba kam don ia ka jingkit khlieh ban iarap ia ki khynnah pule kiba wan na ki long iing kiba duk, khamtam ia kitei ki 213 ngut kiba ioh ban pule ei lyngba katei ka skhim central bad ha kajuh kapor u la ong ba ka Seng kan sa buddien bha halor katei ka bynta ban lap ia ki jingshisha bad kan sa leit ruh ban iakynduh ia kibor ba dei peit jong ka NIOS jong ka Regional Center ban wad ia ki jingshishaHa katei ka jingleit iakynduh ia u Principal jong ka Skul KJP Synod Sepngi la ialam da u President ka Seng KSU WKHD u ha ryngkat ka jingiadon lang ruh ki samla pule NIOS lem bad ki nonghikai bad ynda ki la poi ha katei ka skul KJP Synod Sepngi.
Shillong:  Ki MDC Congress ha KHADC, ki la pynpaw ia ka jing pyrshah jur halor ka jingthmu ban die ia ka jaka ka ba 7413 akar ha ka raid Marwet sha ka tnad shipai BSF.Na ka liang jong ka Congress hapoh jong ka KHADC ka kyntu ia kane ka Executive Committee ba kam dei ban ai ia ka jingbit ban die ia kane ka jaka sha ki BSF, kumba la pan jingbit da ka Hima Mylliem.
Kine ki jaka kiba la thmu ban die sha ki shipai BSF da u bah Deilang Shirup Law, ki jaka kiba hap hapoh ka jingpeit jong ki lai tylli ki shnong ka Nagrabil, Pilangru A bad B kiba hap hapoh jong ka raid Marwet hapoh jong ka Ri Bhoi District.
Na ka liang u  bah Ronie V Lyngdoh, nongai ktien jong ka liang pyrshah hapoh jong ka KHADC, u la pynpaw ruh ia ka jingsngew diaw halor ka jingleh bym salia jong kane ka EC kaba mynta ha kaba ia dei bad ka jingthmu ban pynkylla ia ka Sixth Schedule, ha kaba ia dei bad ka kyndon kaba la buh ban thung ia ki kynhun jaid bynriew kiba khlem pat don nongmih khmat.
Halor ka  Education Policy, la ong “Ki LP Skul ki dang hap hapoh ka jingpeit jong ka District Council hynrei kaba sngewsih ka long ba kane ka EC kam shym la leit ban ai jingmut ha kaba ia dei bad kane ka bynta".
Nongpoh:  Ki Pulit ka tnat Anti Infiltration Check Gate ha Byrnihat, kiba don ha Byrnhat, mynta ka sngi ki la pynshai paidbah, halor kaei kaba ki la shah kynnoh ha ki ki dkhot ka CORP, kiba la kynnoh ia kitei ki Pulit ba kim shem la shimkhia ha ka ban talasi bha ia ki kot ki sla ia ki briew kiba wan na kiwei ki jylla bad kiba thmu ban rung sha Meghalaya.
Lah ruh ban kdew hangne, ba hynnin ka step ki dkhot ka CORP, ki la kam ba ki pynher krad haduh 70 ngut ki bar jylla kiba la shong ha ki 2 tylli ki Bus na Assam, ha kaba ki la kam ruh ba ki la leit ban buh ia kitei ki 70 ngut shaduh Khanapara bad kiba la maham ruh ba kim dei ban wan biang sha Meghalaya.
Haba iadei bad katei ka jingpynher krad da ka CORP ia kitei ki 70  ki bar jylla bad kiba la don kumba 70 ngut ei ei, ha kaba ki la ong ruh ba ka daw kaba la pynlong ia kitei ki dkhot ka CORP ban beh ia kitei ki briew, ka dei hadien ba ki la lap ba kitei ki 70 ngut kim shem la don ia ki kot ki sla kiba biang.
Haba pynshai halor katei ka jingshah kynnoh, u Bah I.Iawphniaw, u ophisar Pulit ba deipeit ha katei ka jaka, u la ong ba kitei ka jingleh da ki dkhot ka CORP ka la bakla, namar lada ki lap ba kitei ki 70 ngut kim don ia ki kot ki sla kiba biang, ki la dei ban pyntip sha ki Pulit jong ka Infiltration Check Gate, hynrei ki la shu lehdonbor bad beh jubor ia kitei ki 70 ngut, khlem da tip ia ki jingshisha baroh.
Haba batai bniah halor kitei ki 70 ngut, u Bah I.Iawphniaw, u la ong ba na ka liang ki Pulit kiba don ha katei ka jaka, ki la dep ban talasi bad ki la lap ruh ba baroh kitei ki 70 ngut ki don ia ki kot ki sla kiba biang, lait noh tang ia ki khynnah rit namar kiba la wan ban pyni da ki Birth Certificate.
Shuh shuh, u la ong ruh, ba jin lada kitei ki dkhot ka CORP ki wan ban pyntip sha ki Pulit hapoh ka jaka talasi Mynder ha Byrnihat kan dab ha shibun eh, hynrei kaei kaba ki leh ka long ba ki la iaid lyndet na ki bor Pulit jong katei ka jaka, da kaba ki beh jubor bad beh krad sha ka jaka kaba ki wan.
“Ha ka jingshisha kum ki pulit kiba ap pahara ha katei ka jaka, ngi trei shitom bad pyrkhing bha ia ka rukom rung ki nongwei kiba wan shapoh ka jylla, hynrei watla katta ia kiba pynbiang ia ki kot ki sla, ngi hap ban ailad ban rung laitnoh tang ia kiti ki bym biang ia ki kot ki sla, ngi hap ban pynphai biang sha ka jaka kaba ki wan" ong u Bah I.Iawphniaw.
Shillong:  Ar ngut ki MLA ka Congress u bah Mayralbon Syiem na Nongpoh bad u bah Himalaya M Shangpliang na Mawsynram, ki la takrain ia ka sorkar jylla kaba la pynlong khunruit ia ki nonghikai skul deficit ha ka jylla da kaba siew tulop shisien ha ka 3 ne 4 bnai.
Haba wanrah ia kane  ka mat hapoh ka iing dorbar, u bah Mayralbon u la ong ka long kaba sngewsih ba ki nonghikai kiba la dei ban shong hapoh klas ban saindur ia ki khynnah skul, hynrei ki hap ban deng pynban da ka lama iong.
“Ki nonghikai ki hap ban deng lama iong ha ka sngi kyrpang jongki.
Hato kane ka lynti ba ngi leh ia ki nonghikai", la ong u bah Mayralbon.
U la ong ba katkum ka jingtip, ha ri Bhutan, ia ki nonghikai la siew kham palat  ban ia kiew pat ki nongtrei, hynrei ha kane ka jylla, ka long da khongpong.
Katba u bah Himalaya u la kynther ia ka jingbym ai shuti ka sorkar ia ki nonghikai skul deficit haba ki ioh khyllung, bad u la ong ba kane ka dei ka jingpynkhein ia ka ain hok briew man briew.
“Kane ka jingleh ka sorkar ka dei ka jingpynkhein ia ka hok briew man briew", la ong u bah Himalaya.
U la takrain ruh ia ka jingsiew tulop kaba shisien 3-4 bnai kat ha kane ka juk stad technology, ha kaba ka sorkar kam don jingeh ban siew ia ka tulop ki nonghikai man u bnai da kaba phah beit sak sha ka bank account jongki.
U bah Himalaya u la ong kane ka sorkar kam shym la pyntreikam ruh ia ka jingmynjur ka 5th Pay Commission ha kaba ia ka DCRG ka dang pyntreikam ia kaba ka jingmynjur ka 3th Pay Commission.
“Ka 3th Pay Commission ka la mynjur ban siew T.3.50 lak ia ka DCRG ia ki nonghikai deficit, ka 4th Pay Commission ka la mynjur T.7 lak bad kane ka 5th Pay Commission ka la phah ia ka jingmynjur ban siew T.10 lak, hynrei haduh mynta ka sorkar ka dang siew ia ka T.3.50 lak kaba la leh naduh ka 3th Pay Commission", la ong u MLA ka Mawsynram.
Ki la dawa ba ka sorkar ka dei ruh ban pyllait noh ia ka 25 percent ka arrear ia ki nonghikai kaba la sahteng haduh kine ki sngi.
Ki jingdawa ki nonghikai ki long ban ioh ruh ka bai sumar, ka bai bam tymmen hadien ba la shong thait, ACPS bad kiwei.
Halor kane, u myntri ka tnad pule puthi u bah Lahkmen Rymbui, u la ong ba ka sorkar kam don satia kano kano ka jingleh shiliang ia ki nonghikai skul bad ka la kut jingmut ba shen kan sa lah ban pyllait noh ia ka tulop jong ki nonghikai skul deficit man u bnai.
U la ong ba ia mynta, ka sorkar ka dang pynkhreh ia kane ka kam.
U la ong ba ka sorkar ka hap ban pyllut T.418 klur ban siew ia ka tulop jong ki nonghikai skul ha ka shi snem bad T.118 klur ia ka arrear.
Halor ka jingdawa ban pyntreikam ia ka jingtyrwa ka 5th Pay Commission, u bah Lahkmen u la ong ba ka sorkar kan eksamin ia kane bad ka Planning nalor ka Finance Department ka jylla.
Katba ia ka arrear u la ong ba ka sorkar kan thaw ia ki lad ki lynti ban pynlait ia ka.
Shri Mukhtar Abbas NaqviKi 50 sngi ba nyngkong jong ka samoi kaba ar jong ka sorkar u Modi lah ban  ong ba ka jingshim jong kane ka rai ka long da ka jingthmu kaba khraw ha kaba ka sorkar pdeng ha kine ki 50 sngi, ka la phaikhmat sha ka jingpynkhreh ban pynkylla ia ka India sha ka ioh ka kot kaba 5 trillion US dollar, ban kyntiew ia ki jingdon jingem bad ka khaii pateng, ka jingpynkup bor ia baroh bad ka jingkyntiew arshah ia ka kamai ki nongrep.
Ban pynthikna ka jingaiti sha ka “Jingpynkup bor ia baroh"- ka “Sabka Sath, Sabka Vikas, Sabka Vishwas", ha u 2019-20 haduh 2021-22, la tyrwa ban pynioh 1.95 klur tylli ki iing sha kiba duk ba suk hapoh ka “Pradhan Mantri Awas Yojana – Gramin".
Hapoh u snem 2022, kaba long u snem ba ka India ka dap 75 snem ha ka jingioh jinglaitluid, ka sorkar kan phaikhmat ban pynthikna ba manla ki longing ha ki thain nongkyndong kin ioh bording elektrik bad ka connection gas.
Yn pynpoi ia ka umdih kaba shngain sha baroh ki longing ha ki thain nongkyndong hapoh u snem 2024 hapoh ka  "Jal Jeevan Mission".
Yn wan ki jingmyntoi bai bam tymmen sha 3 klur ki nongkhaii tiar die khutia bad ki nongdie dukan barit ba ria ha kaba ka jingkamai kaba man ka snem kam duna ia ka T.1.5 klur hapoh ka “Pradhan Mantri Karam Yogi Mandhan Yojana".
Yn mynjur ruh ban ai ram ia kawei ka longkmie ha manla ki Self-Help Group (SHG) haduh T.1 lak hapoh ka Mudra loan.
Ka dor jong ka LPG kaba khlem pynduna dor la ot da palat T.100 uwei u cylinder.
Ban kyntiew ia ka khaii pateng, ka sorkar u Modi, ha ka Budget 2019, ka la buh ia ka dor 25 % ka corporate tax da ka jingkamai kaba man ka snem kaba kot haduh T.400 klur.
Kane ka ju long mynshuwa T.250 klur.
Kane kan kynthup 99.3% jong baroh ki kompani.
Ban kyntiew ia ka jingtreikam lajong hapdeng ki SC/ST, yn bteng ia ka “Stand Up India" scheme haduh u snem 2025.
Ka bha ka miat jong ki nongrep kalong kaba kongsan ha ka sorkar ba ialam da u Myntri Rangbah duh ka ri, Narendra Modi namar ka phaikhmat ha ka ban pynlong arshah ka jingkamai ki nongrep lyngba ki lad ki lynti bapher bapher ba kynthup ia ka “Zero Budget Farming", kaba leit biang sha ki rukom rep barim.
Ka sorkar ka la pynthikna ia ka lawei jong 5 klur ki nongrep barit baria lyngba ka scheme bai bam tymmen.
Ka jingkiew ha ka minimum support prices (MSP) ha ki jingthung kharif, ba la mynjur da ka Cabinet Committee on Economic Affairs, ka iaid bad ka jingthmu ban ai 1.5 shah ka dor bai lut bai sep.
Ka sorkar pdeng kan pynlut kumba T.10,774.50  klur ha ki 3 snem sha ka jingnohsynniang jong ka ban ai ka jingshngain ia ki nongrep.
Ia ka scheme “PM-KISAN" la pyniar sha baroh ki longing nongrep kiba dei hok ban ioh khlem da thew ia ka jingdon jaka jong ki.
Kane ka la kyntiew ia ka jingkynthup ka scheme “PM-KISAN" sha 14.5 klur ki nongrep.
Ka rai jong ka sorkar pdeng ban bei tyngka T.100 lak klur ha ki 5 snem banwan na ka bynta ki jingdonkam bad ka jingtrei borbah ban kyntiew ki steshon rel kan kyntiew ia ka jingdon jingem.
Kiwei kiwei ki rai jong ka sorkar u Modi ban tei ia ka “Naya Bharat" ka kynthup ka jingmynjur ia ka Code on Wages Bill ka ban ai jingmyntoi kumba 50 klur ki nongrep namar kan pynthikna ia ka jingsiew ha ka por kaba biang ia ki bai bylla jong baroh ki nongtrei, ka jingseng ia ka “Jal Shakti" Ministry ban pynioh umdih kaba shngain ia baroh, ka jingkyntiew ia 17 tylli ki jaka jngoh kai ba pawnam kum ki world-class tourist center ban kyntiew ia ka jingwan ki nongjngoh kai kiba na ka ri kumjuh ruh nabar ri sha kine ki jaka, ka jingmynjur ka kynhun myntri ia ka Bill ba thymmai ban weng noh ia ka Triple Talaq ban pynthikna ka jingiaryngkat hapdeng ki shynrang bad kynthei Muslim, ka jingwarah ia ki kyndon ban ai death penalty ha ki kam beain ba iadei bad ka jingthombor pyrshah ia ki khynnah.
Ka jingjop ha ka jingplie ia ka “Chandrayaan-2" ka la kyntiew shuh shuh ia ka India kum ka “Space Super Power".
Ka sorkar jong u Modi kadei ka sorkar ba nynglong kaba la shim ia ki sienjam ba tyngeh pyrshah ia kito kiba la pyndonkam ia ka them Kashmir bad ka sain pyrthei ha J&K katkum ka jingmon jong ki ha kine ki lai phew snem ba ladep.
Ka Jammu and Kashmir Reservation (Amendment) wkan wanrah ia ka jingsuk ia ki briew ka Jammu and Kashmir kiba sah ha ki thain khap pud.
Mynta ki lah ban ioh ia ka reservation ha ka jingrung ha ka kam, ka jingkiew kyrdan bad ka jingrung ha ki course bapher bapher.
Kane ka dei ka kam kaba khraw ban wanrah ia ka jingkiew bad ka jingkylla ha ki thain ba jngai tam ka ri.
La shim ki seinjam kiba khlain pyrshah ka pisa ba kamai thok.
La trei ruh ban pynkut ia ka jingbam sap da ki ophisar.
La don ka jingiaroh na baroh kawei ka pyrthei ia ka “Swachh Bharat" Mission bad ka “Beti Bachao Beti Padhao"Ki 50 sngi ba nyngkong jong kane ka sorkar kala sakhi ruh ia ka jingkiew ka burom jong ka India ha kyrdan jong ka pyrthei.
La rakhe ia ka  "Yoga Day" ha kylleng ka pyrthei ha ka 21 tarik Jylliew.
Ka International Court of Justice ka la ai ka rai kaba iahap ha ka case jong u Kulbhushan Jadhav.
Da kaba pyni ia ka jingshimkhia ia ka polisi ban iarap ban trei shuwa bad ki ri ba marjan, u Myntri Rangbah duh ka ri, Narendra Modi u la long u nongialam ba nyngkong ka pyrthei ban leit sha Sri Lanka hadien ka jingjia thombor ba shyrkhein ki lehnoh ha ka sngi rakhe ia ka Easter Sunday.
Ka Ministry of Minority Affairs ka don bun ki kam ba iadei bad ka bha ka miat ki rit paid ba kynthup ka jingpynkylla digital ia ki jingdon Waqf ka ban wanrah jingkhuid jingshai bad ka jingpyntreikam beit ia kine ki jingdon Wafq na ka bynta ka bha ka miat jong ka imlang sahlang.
Ka jingpynkylla digital jong 83 per cent ki jingdon Waqf la lah ban pyndep bad ki jingdon Waqf ba dang sah yn sa pynkylla digital ha ki 50 sngi ban wan.
La mang tyngka baroh 100 tylli ki Common Service Centre ha ki bynta bapher bapher jong ka ri.
Kine ki centre kin treikam kum ka single window ban iarap ia ki rit paid bad kiwei kiwei ki briew kiba duk ba kyrduh ban ioh jingtip ha kaba iadei bad ki scholarship bad kiwei kiwei ki scheme na ka bynta ka bha ka miat, ka jingiatreilang bad ki sorkar jylla, ka jiniarap ia kiba duk ha ka jingiakren bad ki tnad sorkar bad kiwei kiwei.
Sohra: Ha ka jingkren sngewlem halor ka jingkhlad jong U Dr Donkupar Roy mynta ka sngi, U Conrad Sangma, myntri rangbah ka Jylla, ula iam pait dohnud, da kaba ong “Nga sngew kumba nga la duh biang ia u kpa jongnga".
Katei ka dei ka jingpang nud kaba don ha U Sangma, halor ka jingkhlad jong utei u nongialam ba khraw jong ka Jylla.
U PA Sangma, u kpa jong U Conrad, ula khlad ha U Lber 2016 bad la shim ba U Conrad, u don ka jing ia dei kaba jan bha hapdeng jongu bad U Dr Donkupar Roy.
Shillong: Myn hynnin ka sngi, la ujor ha Meghalaya High Court, da U SP Mahanta, uba dei uwei na ki riewsaid ba pawkhmat bad ka jing ujor ka long halor ka jingbun ki jaka die jingbam, kiba don ha Iewduh, ha Motphran, Laitumkhrah, Iewdak, Rynjah bad Fire Brigade, ha kaba kitei ki jait jingbam bad ki soh ruh, ki long kiba jaboh shibun bad kiba buh jingma ia ka koit ka khiah, namar ba kitei ki jingbam ki long kiba khlem don jingtap satia.
La dawa namarkata ba ka donkam ban don ka kyndon jong ka jingsumar lane ka jinglehkhuid ia ki jingbam, kiba die ha iew ha hat, ong katei ka jing ujor.
Ki nongbishar, ba kynthup ia U bah HS Thangkhiew bad U Ajay Kumar Mittal Chief Justice, ki la buh sngi ban shong bishar ha ka 22tarik Nailar 2018, ha kaba ka sorkar Jylla bad ka sorkar India, ki dei ban pynshai halor katei ka mukotduma.
Na ka liang U bah VGK Kynta, uwei na ki riewsaid, uba ia said ia katei ka mukotduma, u kwah ba ka dei ban don ka jingpeit bha ia ka jingdie ia ka doh bad ka bam ka dih, ka dei ban don ka jingpeit kaba thikna bha, khamtam ban peit ia ka jing pyndonkam ia ka formalin, na ka bynta ban pynbha jubor ia ka doh bad ki jingbam jingdih bad utei u riewsaid, u pynsngew ba lada kam don katei ka jingpeit bniah ia kitei ki jait jingbam, dei ban pynshitom ia kito kiba dei peit ia katei ka kam.
Shillong:  U myntri ka sorkar Assam uba long ruh u nongialam ka BJP u Himanta Biswa Sarma ula wan sngewlem ia ka jingkhlad u Dr Donkupar Roy, uba dei uwei na ki nongialam ka jylla.
Haba kren sha ki lad pathai khubor, u Himanta ula ong ba u Dr Donkupar Roy u dei u riew khraw ym tang ka Meghalaya hynrei ha ka Dong Mihngi hi baroh kawei.
“Ha ka por ba thaw ia ka sorkar, ngi la iakren bun kiei kiei, bad nga la iohi ba u dei uba don ka nongrim kaba khlain", la ong u Himanta.
U la bynrap, “Nga ngeit ba um dei tang u nongialam ka Meghalaya, hynrei u dei u nongialam ba khraw ka dong mihngi baroh kawei", la ong u Himanta.
U la ong ba ka jingkhlad kyndit jongu ka dei ka jingduh ia ka jylla Meghalaya bad kumjuh ia ka thain.
“Ha ka kyrteng ka BJP, ka North East Democratic Alliance (NEDA) bad kumjuh ki paidbah ka Assam, nga phah ia ka khubor sngew lem ia kane ka jingkhlad noh u Dr Donkupar", la ong u Himanta.
Ki riew ieid phutbol jong ka South Korea, kin ai da ka mukotduma bad ka daw, ka long namar ba U  Cristiano Ronaldo, um shym la ialehkai, ha ka jingialehkai paralok jong ka Juventus, kaba la long ha ka taiew ba ladep, ha Seoul.
La iathuh ba la ia kut da ka dor, ba U Ronaldo, un  ialehkai na ka bynta 45 minit pyrshah ia ka K League All Star, hynrei kaba pynsngew sih ia ki nongpeit kai, ka long ba U Ronaldo, u shu shong pynban ha rud madan, ha baroh kawei ka jingialehkai, kaba la pynlong ha Seoul World Cup Stadium.
Ki la don kiba ia lum lang ha ka kyrteng jong ka South Korea’s Naver web portal bad kitei ki la leit ban iakren ia u riewsaid jong katei ka nongbah, U Kim Min-ki, ba un ai da ka mukotduma ia ki nongpyniaid jong katei ka jingialehkai.
‘Bun bah kiba thied tiket, namar ba ki kwah ban iohi ia U Ronaldo.
Ka kompeni Fasta, ka la pynbna paidbah, ba ka la ia kut bad ka Juventus, ha kaba U Ronaldo, un ialehkai 45 minit bad nangta, un soi kyrteng ruh ia ki jingkwah ki nongialehkai" ong U Kim.
Katei ka mukotduma, ka dawa ba dei ban siew bai lutksan, kaba long 70,000 won (£48) shi ticket, 1,000 won bad sa ka ticket commission fee (70p), bad nangta sa  1 million won (£696), na ka bynta ka jing khuslai jingmut ki nongpeit kai ba kim iohi ia U Ronaldo ha madan.
Shillong:  Ka KSU Mawthadraishan Circle, ha ka jingialam jong u Organising Committee u samla Balander Marngar ryngkat bad ki skhot ka seng ki la pynlong iaka jingjurip iaki kot ki sla jong ki mahajon bar jylla lem bad ia ki kali kit piskot kiba wan kit na ki shnong jong ka thain naduh ki laisen khaii bad laisen bylla.
Ka seng ha ka jingjurip,lalap ba da ki phew ngut ki bar jylla ki ba wan ban thied piskot kim shymla don ia ki kot ki sla babiang,hynrei ki la wan ban khaii beain sha ka thain.
Bad halor kitei ki jing leh beain,ka seng ka la phah leit phai noh khlem da shah ba kin kit ia ki mar na ka thain.
“Lada ki paitbah ki don jingkylli ban ong shaei yn leit die ia ki mar rep lada ymshah shuh ia ki bar jylla ban thied,ka jubab ka long ba ka seng kam shym khang ia ki ban wan thied,hynrei ka khang tang ia ki bym shym la pynbiang iaki kot ki sla," la pynshai u nongialam ka seng.
U la iathuh ruh ba ka la jia ha ki snem ba la leit ba ki bar jylla bawan thied iaki marrep na ki shnong ki la kitlang ruh ia bun ngut ki kynthei jongngi,bad kane ka la pynlong ia ka seng ba kan ym lah ban peitkai ba ki bar jylla ki wan leh meng ia ka jait bynriew.
Ka seng ka maham tyngeh ruh ia ki mahajon trai shnong kiba iada ia kitei ki bar jylla haba ka seng ka leit ban jurip ia ki kot ki sla jong ki, namar ki la lap ba don ki ba leh kumta ha ki snem ki sngi ba ladep.
Ha kaba wat ki Rangbah shnong ruh don kiba ai mon bad iada ia ki bar jylla,hynrei lada iakynduh jingeh pat ki wan ban wad jingiarap lem na ka seng.
Shuh shuh, la iathuh ba bunsien ki driver jongki mahajon bar jylla, ki la ktah kti ia ki kynthei khasi,hynrei na ka liang ki Rangbah Shnong kim mih sha khmat ban ujor sha ka ain.
Ka seng ka maham ba ym dei ban ai jaka rieh ia ki, tang namar ka jing khwan myntoi shimet,ka ban pynjot kylla ia ka jaitbynriew.
Shillong:  U Symbud Myntri Rangbah ka jylla u bah Prestone Tynsong u la ong ba ka iarong pisa ka jylla, ka dang biang bad kam don kano kano ka jingkyrduh tasam.
Haba kren myn hynnin ka sngi, u bah Prestone u la ong ba ka donkam ban sngewthuh ba ka sorkar pdeng kam pat mynjur ne pass ia ka mang tyngka mynta u snem bad kam dei tang ia ka Meghalaya hynrei ha ka ri baroh kawei.
“Hadien ba la pas ka parliament ia ka mang tyngka, ki jylla kin sa ioh ia la ka bhah", la ong u bah Prestone.
U la ong ba ka mang tyngka kaba pura ym pat pas da ka parliament wat la dep ban leit rah ia ka ha parliament bad ka jingpdiang ia ka mang tyngka kan sa long shen bad hadien ki bhah jong ki jylla kin sa poi.
Shillong:  Ka BJP Meghalaya ka la pynkhreh ban pynrung dkhot 2 lak ngut ha ka jylla hapoh kane ka shi bnai kaban sdang noh mynta ka sngi.
Haba kren myn hynnin ka sngi, u nongialam ka BJP u bah Ernest Mawrie u la iathuh ba kane ka jingpynrung dkhot kan long da ka online bad kumjuh da ka offline.
U bah Ernest u la iathuh ba haduh mynta ki la don kumba 43 hajar ngut kiba la rung mynshwa kiba khambun ka dei hangne ha nongbah Shillong bad mynta kin hap ban pynrung sha ka 2lak ngut ha kane ka shi bnai.
“Ngi la ioh pdiang kumba 3o hajar na Garo Hills, 4 hajar na Jaintia Hills bad 43 hajar na nongbah Shillong", la iathuh u bah Ernest.
Katkum ka jingong u bah Ernest, ka party ka donkam ban pynrung dkhot 20 percent na ka jingdon ki nongthep vote.
“Ha kane ka jingpynrung dkhot, kiba rim ruh kin hap ban pynthymmai nalor kiba dang kwah rung thymmai", la ong u bah Ernest.
Kiba kwah ban rung dkhot ki lah ban shu ai tok ne miss call ha u number 89 80 80 80, 80 ne leit ha ka NM App (Narendra Modi App) lane ka  bad kin sa paw ki jingbatai.
Kane ka jingpynrung dkhot ka long ban rakhe don burom ia ka sngi kha u nongialam u Pandit Shyam Prasad mookhejee kaba la leh ha baroh kawei ka ri India.
Shillong:  Ka Nongthymmai SC ka la pylliem ia ka Sohiong da 3-1 kol ha ka jingiakhun ka 2nd Division kaba long mynta ka sngi.
Ia ka Nongthymmai la thep da u B.Taro 10’, 66’ bad u M.Makri 51’ katba ia ka Sohiong SC la thep da u B.Malngiang 45’.
Ha ka jingiakhun ka  1st Division, ka Nongkrem SC ka la shah pynbam da 2- 9 kol ha ka Sawmer.
Ia ka Nongkrem la thep da u E.Mawthoh 13’ bad u B.Mawthoh 40’ katba ia ka Sawmer SC la thep da u G.kharlyngdoh 21’,28’,33’, R.N.Daloi 58’,81’, Y.Khriam 87’,89’ bad T.Syngkli 90’, 90+1’.
Lashai ha ka 1st Division, ka Smit SC   vs   Mawlai SC bad ha ka 2nd Division, ka Laitkor SC    vs    Raitsamthiah SC.Shillong:  Ka kynhun jong ka Intellectual Disability (ID) bad ka Multiple Disability (MD) kaba kynthup ia 6 ngut ki dkhot kaba na Meghalaya Parents Association for Disabled (MEPAD) ka la lah ban pyndep ia ka Shad Suk Mynsiem ha Balayogi Auditorium, Parliament House New Delhi ha ka jingleh tamasa tynrai kaba la ai kyrteng “Dibya Kala Shakti Witnessing Abilty in Disability" myn ha ka 23 tarik July 2019.
Kiba la wan ban iashim bynta ha kane ka tamasa ki dei na ki jylla bapher bapher kumjuh ruh na ki Union Territory ka ri India.
U Sri Ram Nath Kobind u President ka ri India, Sri M.Venkaiah Naidu u Vice Presidnet ka ri India, Sri Narendra Modi Myntri Rangbahduh ka ri, Sri Om Birla u Speaker ka Lok Sabha ha ryngkat baroh ki nongmihkhmat sha ka Dorbar thaw ain ka Lok Sabha bad Rajya Sabha kumjuh ruh ki heh sorkar na ki Ministries bapher bapher lem bad ki nongialam jong ki heh sorkar ki la ioh ban sakhi ia kane ka tamasa.
U Sri Kiren Rijiju u la long uba don lang napdeng ki MP’s na ka thain North East.
Hadien kane la don sa ka jingiatyrko hapdeng jong ki bad ka jingiabam bad u President ka ri India ryngkat bad baroh ki nongiashim bynta myn ha ka 24 tarik July 2019.
Kane ka dei ka sien ba ar ka ba la pynlong ia kum kane ka program ba la pynbit pynbiang da ka Smti Shakuntala Dally Gamlin, IAS, Secretary MSJE haoph ka jingialam u Dr.Thaawarchand Gehlot, u Minister ka Social Justice & Empowerment, kum ka lad ban phah khubor sha baroh ki nongthaw ain bad ki heh sorkar ka ri India kata kumno ban pynlong ia ki Divyanjgan kiba don ia ki jinglong ki ban pynshong nongrim ha ki rukom bishar ia kaba dei bad bym dei, ka jingnangsan ha kiba bun ki liang, ka jingbym don shuh ka jingsngewiapher iwei na iwei, ka jingialong kawei ha ka jingiashim bynta bad ka jingithuh ia ki jingpyrshang jong ki kmie ki kpa, ki nonghikai bad ki nongsumar.
Ka program ba nyngkong jong ka ‘Dibya Kala Shakti’ la pynlong da ka MSJE ha Rastrapati Bhavan ha ka 18 tarik u April 2019, ha kaba u President u la pyntip sha baroh ki jylla, Union Territories, kumjuh sha baroh ki Districts bad haduh ki Block bapher bapher ban pynlong ia kum kane ka program ha la ki jong ki jong ki jaka da ki kyntien kyntu na u President “Ban pynlong ia kaba dei kaba shisha" ia ki Dibyanjgan.
Shillong:  Ka lympung ialehkai ka State Level ka Subroto Cup ka la sdang  mynta ka sngi ha nongbah Shilong.
Ha kane ka jingiakhun ha ka U-17 ki shynrang, ka H Elias Hr Sec.
School, Shillong na East Khasi Hills ka la pynbam ia ka Govt.
Boys Hr.
Sec.
School ka West Garo Hills District da 10-0 kol bad ia kine ki kol la thep da u Ioanis Suchen (24,28,33 Min), Sangti Shianglong (31 Min), Wadajied Kynsai Ryngkhlem (35 Min), Jefferson Kharbuli (46 Min), Benjamin Diengdoh (51 Min), Gladdy Nelson Kharbuli  (59 Min).
Ha kawei ka jingialehkai, ka Church of Secondary School na West Khasi ka la pylliem ia ka Sacred Heart Sec School East Garo Hills da 7-0 kol bad ia kine ki kol la thep da u Hamebatskhem Lyngdoh (7 Min), Kynjohbor Shangrit (11, 39 Min), Baby Syndar Marngar  (26,37 Min), Albert Singh Nongrum (30 Min), Saanbor Dkhar (27 Min).
Ka North Liberty Hr.
Sec.
School na West Jaintia Hills ka la iakhaid bad ka Govt.
Hr.
Sec.
School na  South Garo Hills 0-0.
Ha ka jingialehkai ki kynthei hapoh 17 snem pat, ka Umthli Hr.
Sec.
School (EKHD) ka la pylliem ia ka Mawkyrwat Presbyterian Sec.
School (SWKHD) da 6-1 kol.
Ia ka Umthli la thep da ka Sanjida Nongrum (4 Min) Nisilia Majaw (24,26,31 Min), Fragracy Riwan (42,59 Min) katba ia ka Mawkyrwat Presbyterian Sec.
School  la thep da ka Darishisha Kharlyngdoh (12 Min).
Ka Joel Gatphoh Memorial Synod Hr.
Sec.
School (WKHD) ka la pylliem ia ka Telikali Sec.
School (SGHD) da 10-0 kol.
Ia kine ki kol la thep da ka Pynbhalin Wanniang (17,24,35,48,56Min), Philadaplin Dkhar (18,22Min), Sunalinda Iawrem (21,30Min), Lawansuk Lyngkhoi (44 Min).
Ka North Liberty Hr.
Sec.
School (WJHD) ka la pylliem da 3-0 kol ia ka Indira Gandhi Memorial Sec.
School (NGHD).
Ia kine ki kol la thep da Darihunki Lamare (7, 43 Min) Napaleroiki Lytan (21 Min).
Ha kawei ka jingialehkai, ka Khliehriat Hr.
Sec.
School (EJHD) ka la shah pylliem ha ka Sati Raja Memorial Sec.
School (RI-BHOI) da 0-1 kol bad ia kane ka kol la thep da ka Eliva Kurkalang (45 Min).
Ha ka jingiakhun ki shynrang hapoh 14 snem, ka Joel Gatphoh Memorial Synod Hr.
Sec.
School (WKHD) ka la iakhaid bad ka Umjarain R.C.U.P School (SWKHD) da 1-1.
Ka Musniang Sec.
School (EJHD) ka la pylliem ia ka Govt.
Boys Hr.
Sec.
School (WGHD) da 1-0 kol.
Ka Khliehumstem Sec.
School (RI-BHOI) ka la pylliem ia ka St.Claret Sec.
School (SWGHD)  da 3-0 kol.
Katba ka District War Sepngi Christian Hr.
Sec.
School (EKHD) ka la iakhaid bad ka St, Joseph Sec.
School (EGHD) 0-0.
New Delhi: Ka Rajya Sabbha, ka la mynjur ban pynduh noh ia ka Triple Talaq, mynta ka sngi  bad lyngba ka jing mynjur ia katei ka ain, la khang noh nangne shakhmat ban ia pyllait sanshyieng ia ki shynrang, da kaba shu talaq ia ki kynthei.
Katei ka ain, kaba la tip kyrteng kum ka  Muslim Women (Protection of Rights on Marriage) Bill, 2019, la leit rah ha Rajya Sabbha, da U Ravi Shankar Prasad, myntri kam ain jong ka sorkar India bad ha ka jingkren jong U Prasad, u kam ba katei ka ain, ka dei kaba la khang ha kiba bun ki ri Muslim jong ka pyrthei, hynrei u bynniaw ba ha India, pat ym shym pat la khang satia ia katei ka ain.
Katei ka ain, ka khang pyrshah ia katei ka jing ia pyllait tnga, da kaba shu talaq ia kito kiba long niam Muslim bad katei ka ain mynta, ka la ioh ia ka jing mynjur jong baroh ar tylli ki iing, ka Lok Sabbha bad ka Rajya Sabbha.
Nongpoh: Uwei u Rangbah uba la tip kyrteng kum u Rangkynsai Tynsong 44 snem, u la mynsaw jur hadien ba kawei ka trok, ka la leit ban tynrah ia kawei ka iing ha shnong Umling ha Ri Bhoi District.
La ioh jingtip ba katei ka jingjia ka la jia hynne ka miet ha ka por 9 duna baje ei ei mynmiet, ha kaba katei ka trok kaba don ia u number AS 01 BC 6567 bad kaba thmu ban kiew sha Shillong na Guahati, ka la kum leit tynrah ia katei ka iing, tad haduh ba ka la wanrah syndon ia ka jingmynsaw jong utei u rangbah lem bad kiwei pat kiba birew kiba shong hapoh jong katei ka iing.
Ha katei ka jingjia, nalor ka jingmynsaw ki briew, la ioh jingtip ruh ba ka la don ka jingjulor jong kawei ka kali Ford Figo, kaba don ia u number ML 05 H 3816, namar katei ka trok ka la kum leit ban rat lang ia katei ka kali rit kaba ieng ha katei ka jaka.
Ia utei u rangbah uba la mynsaw, la pynkit noh sha Nongpoh Civil Hospital na ka bynta ban ioh ia ka jingsumar.
Haba iadei bad katei ka jingjia ki Pulit kin dang pynlong ia ka jingtohkit ban lap ia ki jingshisha baroh.
The Byrdaw falls is one of a very little known place of attraction situated around the corner of Meghalaya.
The falls is beautifully unique in nature among the rest of the falls in Khasi Jaintia Hills.
It is located at Pomshutia Village about 5 KM from the Dawki village which is about 73 KM away from the Shillong city.
Regardless of little fact on it, few tourists were notice this place as a place of tourist attraction because of its beautiful look, good social behaviour and most importantly is of the uniqueness of this falls called Byrdaw Falls.
Interestingly, the falls acts as a source of income to some people of this village where the falls is located.
But infact the flow of tourists to this area is minimal due to lesser known, poor connectivity in term of advertisement, lack of encouragement or steps taken by the government etc.The falls has a very rare characteristics and its resemble to the cave-like structure where waterfalls is flowing.
The people can safely walk from the cliff of the falls towards down the falls.
The geographical landscape, the fresh air, the breeze and a distinguished characteristics make the falls unique and unparalleled feature among the rest.
It attracts the villagers of a far flung areas as well as a nearby village.
It forces  the first timer visitor to come time and again to taste the sense of its beautifulness.
Nongstoiñ: Ki ar ngut shi para kiba dei ki kynthei, ki la duh noh ia la ka jingim hadien ba ki la ngam jyllop ha kawei ka Wah, kaba la tip kum ka wah Mawsiar kaba don ha ka thaiñ West Khasi Hills.
Kitei ki ar ngut shi para ki dei kiba la tip kyrteng kum ka  Suphida Syiemiong 12 snem bad ka Enjoymary Syiemiong 14 snem.
Katkum ka tyllong khubor ba la ioh la ong ba kitei ki ar ngut shi para, ki la leit sha katei ka wah, hynrei kumno re ha ka jingbakla ki la hap shapoh ka wah bad ngam jyllop.
Halor kane, ki bor pulit hadien ka jingioh jingtip ki la leit ban pyrshang ban wad ïa ki baroh ar ngut bad la lap ïa ki met ïap, kham harum jong ka wah bad kumjuh ruh hadien ba la pyndep ïa ki jingdonkam baroh, ïa ki met ba dang sah la aiti noh sha kiba haïing hasem.
Ha kawei pat ka khubor uwei u rangbah ba la tip kyrteng u Srot Ïawphniaw na ka shnong Langlew, u la pynïap ïalade da kaba sdien phasi.
Katkum ka jingïathuh jong u sordar shnong sha ki pulit, la ong ba la lap ïa ka met kaba la sdien phasi ha u dieng ba don ha katei ka shnong.
Na ka liang ki la pynlong ka jingtohkit halor kane ka jingjia.
Evangelist N Khongwar.
Shillong: La leit rah mynta ka nohsngi, ia ka met jong U Dr Donkupar Roy sha iing jongu ha Sohra.
Hadien ka jing pynlong jing duwai lyngkot, la rah noh ia ka met jongu na Crinoline View Bungalow, ha ka por 2.40 nohsngi bad ka met ka la poi ha Sohra ha ka por 4baje nohsngi bad la buh ha ka iing jongu ha Mawpun, ha Sohra, ong ka khubor.
U Conrad Sangma, myntri rangbah ka Jylla, ha ryngkat bad ki myntri sorkar lem bad kiwei pat kiba ieid ba thoin, ki la leit ban synran ia ka met jong u lamphang dorbar sha Sohra.
Ka jingleh burom khadduh kan long lashai ka sngi ha Sohra, ha ka por 12.00 baje nohsngi bad hadien kata yn sa leit buh ia ka met jongu ha kaba yn tep ha Shella, ha ka por 3baje nohsngi.
Da U Bah Philip MarweinDang ha kine ki sngi ba la lah la mih  shaid ha ki kotkhubor shaphang ka      jingialang jong ki Nongtih maw bad ki nongtih shyiap.
Kane ka dei ka sien kaba nyngkong ba ki kotkhubor ki la pynmih khubor iar bha shaphang jong ki.
