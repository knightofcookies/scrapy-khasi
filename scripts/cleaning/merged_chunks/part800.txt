S.War, Chief Organizing Secretary ka seng ka pyrshah jur ia ka jing thmu jong ka sorkar ban pyndait da u smart meter lyngba ka kompeni Satnam Global Infraproject.
Ka shithi ba la pynmih da U Hamjngai Law assistant executive Engineer Khliehtyrshi Distribution Sub-Division MePDCL, ha ka 12tarik Jymmang 2021, lyngba ka office jong u, u la phah ia ka shithi sha ki 6tylli ki shnong kiba kynthup ia ka Ummulong, Wahiajer,Mukhla Mission, Mukhla Shohshrieh, Mukhla Umlangshor, Lad Mukhla khlem ka jing pyntip shwa sha ki paidbah nongshnong shnong; hynrei lah shu ong beit baki briew jong ka company kin wan ban pyndait ia u smart meter ha kine ki sngi sha kitei ki shnong.
Na ka liang jong ka seng ka pynpaw ia ka jing pyrshah jur halor kane ka jing thmu jong ki briew jong ka company ban wan rung sha poh shnong poh thaw bad sa kawei ruh halor ka nongrim ba ki paidbah kim pat sngewthuh halor une u smart meter.
Ha ka jing shisha ki la dei ban pynsngew paidbah shuwa shaphang une u smart Meter khnang ba ki paidbah kin dup tip bad sngew thuh.
Na ka liang ka seng ka kyntu jur ia ki rangbah shnong jong kine ki 6 tylli ki shnong kiba ka ophis ka la dep ai jingtip bad kumjuh ruh ia kiwei pat ki shnong, ba kim dei ban pdiang da leilei ruh ia kum une u jait meter uba kane ka company ka wan ban pynbieij sha ki nong kyndong bad uba lah ban ktah ha dien ha bud.
KA JINGSUMAR BAD JINGMYNTOI NA KA RI SNIANGKa jingri sniang ka long kawei na ki kam ba ioh-nong tam namar ba na baroh ki jingri dei tang ka sniang kaba kloi ban heh ban san bad ka kha bun tylli ki khun shisien kha bad ka lah ban kha khun arsien shi snem.
Lada ri 10 tylli ki ‘niang kmie bad tang uwei u ‘niang kpa, ki lah ban pynmih 160 tylli ki ‘niang khun ha ka shi snem.
Kine ki sniang ki lah ban pynkylla doh na ka 3.8 Kgs ka jingbam ba ki bam sha ka shi kilo ka doh.
Kawei kaba kham khyllah ia ki sniang bym ju kham shem koit ha kiwei pat ki jingri ka long ba katba nang heh ka met katta nang bam duna ka jingbam, ym kum kiwei pat ki jingri.
Ha ki sniang ngi ioh 80-90% ka doh ynda la pyniap ban bam doh, bad baroh ki bynta ha ka met ki long kiba iaid kam suda.
Ka bai seng ban sdang ia ka ri sniang ruh ka duna shibun shah haba ia-nujor bad kiwei kiwei pat ki kam ha kaba iadei bad ka ri jingri.
KI SNIANG PYNKHAKa jingjied ia ki sniang kmie bad sniang kpa ka long kaba donkam tam ha kaba sdang (a) Ka sniang kmie ka dei ban long kaba hiar pateng na ka kmie kaba don kine ki jinglong (quality) kum (1) kaba kha bun tylli ki khun sniang shisien kha (2) kaba nang ban sumar ia ki khun bad (3) kaba don ka jinglong ka met kaba itynnad.
Lah ban khmih ruh ia ka jingkhia ki khun ha ka por ba iehnoh buin.
(b) U sniang kpa pat u dei ban long (1) Na ki jait ka symbai babha (2) uba khie bad san bha katkum ka rta bad (3) Uba don ka met kaba koit ba khiah bha.
U dei ruh ban long uba ia rynkat (standards) bad kiwei kiwei ki jait niang kpa babha.
KA JINGAI JINGBAMKa jingai bam ka long kaba kongsan tam ha ka ri sniang namar ba la kumno kumno tang ka bai jingbam ka poi haduh 80 percent na baroh ki jinglut ha ka ri sniang.
Kumta kan long kaba kham bha lada lah ban bsa da u jingbam symboh (ne skop) babha ryngkat lang bad ki jhur ba tam na kper ne na iew.
Ka bam ba tam na iing shetja, ka doh bad snam ba tam na ki jaka shoh-doh.
Tangba kine baroh ki jingbam ki dei ban long kiba khuid bad lait na ki kynja bih (toxin) lane khniang jingpang.
Khnang ban lah ban pynmih ne pynkhie doh na ka bam ba bsa ia ki sniang ha ka rukom ba kham ioh nong, donkam ka jingkhleh kaba biang ia ki symboh jingbam bad ruh ban bsa ia ki ha ka rukom kumne harum:-Ka kyndon ai jingbam symboh ia ki sniang :-Ka rta Ka jingkhia (Kg) Ka bhah/Jymma Ka jait jingbam1 -2 bnai 5 – 12 0.200-0.500 Kg Ka jingbam khyllung2 – 3 bnai 12 – 18 0.500-1.000 Kg3 -4 bnai 18 – 25 1.000-1.250 Kg Ka jingbam nianglud4 – 5 bnai 25 – 35 1.250-1.500 Kg5 – 6 bnai 35 – 55 1.500-2.000 Kg6 – 7 bnai 55 – 70 2.000-3.000 Kg Ka jingbam pynsngaid7 bnai 70 Kgshaneng shaneng 2.500-3.000 KgKa sniang lung khun 2.500-3.000 Kg 200 gm na ka bynta iwei iwei i khun sniangKa bhah ai jingbam ia ki sniang ka long katkum ka jingheh bad jingkhia ka met.
Kynmaw ba dei ban ai khambun ka bam ia ka sniang ba dang pun khun bad ia ka sniang ba dang lung bad ai buin khun.
Ia u sniang kpa ym ju dei ban shu ai bam seh ne ai bam than eh ia u (overfed).
KA SEM SNIANGIa ka sem sniang lah ban shna da ki dieng lane siej ba lah ban ioh najan (locally available materials).
Ka sem ba kham bha lah ban shna da ka dew bilat, kata ruh ka shong katkum ka jingkot bor jong ki trai nongri sniang.
Dei ban da ker kut ia ki sniang khnang ba kin ym ioh lad ban iaid mon, bad ka sem ba kaba ki sniang kin thiah bad dem dei ban siang da ki lyntang bad ka dei ban long kaba biang khnang ban iada ia ki na u slap ka lyer, ka sngi bad ruh na ka jingkhriat, namar ba ki sniang ki long ki mrad ba kham jem met.
Ka jingheh jingrit jong ka kut ka long katkum ka jinglong ka jaka bad jait sniang, hynrei ka jingkhuid ka long kaba kham donkam eh.
Ka madan ka dei ban long kaba da ring nala bha bad pyllait na ka shnog ktieh shong sngem.
Ka sem kaba bha bad ba khuid ym tang ba ka iarap kan pynaram ia ki sniang, hynrei ka pynkhie pynsan kloi ia ka met jong ki.
Sir nga don kam ia kane ka kot na ei ba ngan ioh.
nga ladep wan kylli naki jaka die  ki ong don shuh.
Shillong:Ka Kong Rina Lyngdoh Lyngkhoi ba shong basah ha Mawphanlur (88), ka la khlad noh nakane ka sla pyrthei ha ka jingshitom malu mala ha iing mynta ka sngi.
Kane ka long kmie ka dei ruh ka nong seng ia ka Integrative village Cooperative Society ha Mawphanlur ha U snem 1998 bad ka long ruh ka trai jong ka Natural lake ha Mawphanlur tourist spot.
Kumta na ka liang ki khun ki kur bad ka shnong ka thaw ka dap daka jing sngewsih ka bakhraw bad ka jingduh noh iaka jingkhlad ba kyndit jong ka Meideng Rina Lyngdoh Lyngkhoi bad kumta ka Integrative Village Cooperative Society bad ka shnong lem bad ka Management Tourism Committee, ka la ia rai lang ban khang noh shwa iaka jaka jngoh kai pyrthei hapoh Shnong Mawphanlur ia ki trai shnong ruh; ka daw ka long ba ka jingpur sted u khniang jingpang hapoh ka jylla bad ba ka sorkar kham mynshwa ka la pynbna ba la khang ia ki nongwan kai ba wan nabar.
Yn sa pynbna tat ynda ka sorkar kan pyllait biang ia ki jaka jngohkai pyrthei hapoh jylla jongngi.
To u Blei un ai ka jingjahthait bymjukut ia i.
Shillong: U Conrad K Sangma, myntri rangbah ka jylla, ula iakren da ka video conference mynta ka sngi, bad U Dr Himanta Biswa Sarma, myntri rangbah ka Assam.
Kitei ki arngut, ki iakren, halor ka jing ia trei lang jong ki ar jylla, ha kane ka por, ba ka Ri, ka ia tyngkhuh ia ka khlam corona virus bad U Conrad Sangma, u ai khublei ia U Sarma, uba la pynioh ia ka lyer oxygen sha Meghalaya bad ula kyrpad ruh ia U Sarma, ba un iai bteng ban iarap, lada don kano kano ka jing donkam nangne shakhmat.
U Sarma, u kyrpad ruh ia U Sangma, ba un peit, ba kan nym thut ka jing iaid ki mar ba kongsan, lyngba ka jing pakhang shnong jong ka Meghalaya bad U Sangma, u pynthikna ba kan nym don ka jingthut ia ka iaid ka ieng bad kumjuh ia ka jingiaid ki mar ki mata, ha kine ki sngi pakhang shnong.
“Ka Assam, kan ai 100 dose ki covaxin sha Meghalaya bad nangta sa ki D type cylinder" ong U Sangma.
U Himanta, u pan ruh ia ka jing kyrshan jong ka Meghalaya, ban dawa na ka sorkar India, ban pynlong ia ka Assam, kum ka kad bah ban shalan oxygen, sha ka thain shatei lam mihngi.
Mynta ka sngi, kiba iap ha India, ki long 4529 ngut, na ka daw jong ka khlam covid 19.
Kiba iap ha Maharashtra, ki long  1,300 ngut, ha Karnataka, kiba iap ki long 525 ngut, ha  Tamil Nadu, ki don 364ngut.
Kiba ioh pang thymmai, ki long 2.67lak ngut ha ka Ri.
Ha Tamil Nadu, ki don  33,000 ngut kiba ioh pang thymmai, ha Karnataka bad Kerala, ki don mar  30,000 ngut, ka  Maharashtra, ka don  28,438 ngut bad kiba dang don ha ka jingpang haduh mynta, ki long  32.26 lak ngut.
Na ki 906 ngut,  kiba iap, ki long 19ngut.
Kitei ki kynthup ia 574 ngut ha East Khasi hills, ha kaba ki riew paidbah, ki don 568ngut.
Ka West Garo hills, ka don 56ngut bad ka West Jaintia hills, ka don 54 ngut, nangta ka West Khasi hills, ka don 31ngut.
Kiba don ha ka jingpang corona, mynta, ki la poi baroh sha ka 5,332 ngut.
Kiba iap, ki long 17ngut na East Khasi hills, iwei na North Garo hills bad iwei na Ribhoi District.
Kiba ioh corona mynta ka sngi, ki long 906 ngut baroh bad na kitei ki kynthup ia 9ngut ha East Garo hills, 64 ngut ha East Jaintia hills bad kitei ki kynthup ia 37ngut ki high risk contact, 6ngut ki ILI, 12 ngut kiba wan phai na shabar jylla, 3 ngut ha factory bad 6ngut kiba leh screening.
Ka East Khasi hills, ka don 547ngut bad kitei ki kynthup ia 217ngut ki high risk contact, 82 ngut ki ILI, 8ngut ha Laban, 3ngut ha Laitkor, 6ngut ha Laitum khrah, 4ngut ha Lapalang, 7ngut ha Madanryting, 30ngut ha Mawlai, 4ngut ha Mawphlang, 3ngut ha Mawprem, 4ngut ha Nongmali, 9ngut ha Nongmynsong, 5ngut ha Nongrah, 6ngut ha Nongrim, 32ngut ha Nongthymmai, 6ngut ki pulit, 6ngut ha Police Bazaar, 4ngut ha Rilbong, 33ngut ki SARI, 39ngut kiba leh screening, 6ngut ha Smit, 14ngut ha Upper Shillong, 2ngut ha Women College.
Ka North Garo Hills, ka don 19ngut, ka Ribhoi 28ngut, ha kaba na kitei ki kynthup ia 14ngut ha NESAC bad 13ngut ki ILI, ka South West Garo hills, ka don 41ngut, ka South West Khasi hills 10ngut, ka West Garo hills 56ngut, ka West Jaintia hills 54ngut, ha kaba na kitei ki kynthup ia 34ngut ki high risk, 16ngut ki ILI.Ka West Khasi hills 31ngut, ha kaba ki kynthup ia 6ngut ki ILI bad 9ngut ha Nongkasen, nalor kiwei pat.
Kiba jem 470 ngut bad kiba iap 19ngut.
Baroh kiba ioh pang, ki long 5,332ngut haduh mynta.
Shillong:Kiba iap covid ha ka sngi palei, ki long U bah Wellbred Dkhar Sawian, (63) na Paham Sohthri, Nongpoh, Ri Bhoi District, U Robin Hadia, (62) na Lawsohtun, East Khasi Hills, nangta U Shillong Pohlong, (96) na Nongbareh Lyntiar, West Jaintia Hills, ka kong Regina Sumer, (40) na Khonglah, Amlarem, West Jaintia Hills.
Shillong:U MLA na Mawsynram Constituency u bah Himalaya Shangpliang, myn hynnin ka sngi u la leit ban ai dorkhas sha u Myntri Rangbah ka jylla u Conrad K Sangma ban pynkynmaw ia u ha kaba ia dei bad ka jingdawa ki paidbah ban ioh ia ka Mawsynram Civil Sub Division hapoh jong ka East Khasi Hills District.
Ha ka jingthoh kaba la ai ha u myntri rangbah ka jylla, mynta ka sngi u bah Shangpliang u la thoh shai ba ka Mawsynram Constituency ka dei ka jaka kaba la jngai na nongbah Shillong, bad ka jingbym biang ki lynti syngkien kala buh ia ki paidbah ha ki jingeh ha ka leit ka wan.
Na ka liang jong u MLA u la pynsngew ia ka jingangnud jong ki paidbah ban ioh ia ka Civil Sub Division Mawsynram khnang ban pynjan ia ka jingtrei kam jong ka sorkar sha ki paidbah ka dong bad ka thain Mawsynram.
U bah Shangpliang u la pynkynmaw ruh ba ha ka ba iadei bad kane ka mat jingdawa Civil Sub Division ia ka Mawsynram la dep ban ai shibun ki dorkhas sha ka sorkar hynrei haduh mynta kam pat din ka jingshim khia.
Na ka liang jong u MLA ka Mawsynram, u la ai khublei ia u Myntri Rangbah u ba la dep ban pynbna kyntiew ia ka Mairang Civil Sub Division sha ka District da ka ba ong ba kane ka jingshim khia u Myntri rangbah ka long ban kyntiew ia ka roi ka par jong ka jylla hi baroh kawei.
Shillong:Kiba ioh pang covid  hynnin ka sngi, ki la kiew sha ka 532 ngut, katba kiba jem na ka jingpang, ki don tang 366ngut bad kiba iap, ki don 4ngut.
Kiba dang don ha ka jingpang, haduh mynta ki long baroh 4,391 bad kiba iap, ki la poi sha ka 890ngut.
Ka Ribhoi, ka kiew bha mynta ka sngi, da ka jingdon ki 178ngut kiba pang bad ka East Khasi hills, ka don 136ngut.
Ha East Garo Hills, ki don 11ngut, ha East Jaintia Hills 14ngut bad na kitei, ka Tuberkmaishnong Cluster, ka don 6ngut.
Ka East Khasi Hills, ka don 136ngut bad ha Diengsiar Mawkliaw Cluster, ki don 3 ngut, Golflink Cluster 5, Health Worker 3, Jalynteng Cluster 3, Jyllishop Nongthymmai Cluster 5, Madan Nongneng Cluster 4, Mawkhar Cluster 4, Mawlai Cluster 14, Mawpran Pynursla Cluster 4, Mawshamok Cluster 3, Mylliem Madan Ingsyiem Cluster 3, Nongmynsong Cluster 3, Police 4, Rynjah Cluster 3, Thembasuk Cluster 3, Umpling Cluster 6, Upper Shillong Cluster 3.
Ha North Garo Hills, ki don 6ngut kiba ioh pang.
Ha Ri -Bhoi District 178ngut kiba ioh pang bad kitei ki kynthup ia High Risk Contact 28, Iew Mawlong Cluster 11, ILI Case 22, Jyntru Cluster 4, Mawlasnai Cluster 10, Mawrong Cluster 7, MIDC Cluster 10, Pahamsohtri Cluster 9, Pyllun Cluster 4, Umbir Cluster 5, Umiam Cluster 4, Umjarasi Cluster 9, Umkynsier Cluster 7, Umniuh Cluster 20, Umsaw Cluster 7, Umsohlang Cluster 6.
Ha South Garo Hills, ki don 16ngut kiba ioh pang, ha South West Garo Hills 6 ngut, ha South West Khasi Hills 14ngut bad kitei ki kynthup ia ki Health Worker 3ngut, High Risk Contact 4, ILI Case 3, Nongnah Cluster 4.
Ha West Garo Hills, ki don 52ngut, ha West Jaintia Hills 37ngut kiba pang, ha kaba Health Worker ki don 4ngut, High Risk Contact 6, Modop Cluster 5, Nartiang Pohshnong Cluster 8, Police 7, Screening Purpose 4.
Ha West Khasi Hills, ki don 62ngut, ha kaba ha Mairang Cluster ki don 5ngut, ha Mawthadraishan Cluster 11, Nongstoin Cluster 5, Pyndengrei Cluster 41.
Shillong:Ka KSU Jaintia hills district, ha ka kyrwoh, ha ka facebook peij jongka, ka iathuh ba ki dkhot ka KSU ki shah pyntyrha man ka por ha ki bor ka aiñ.
La ong ba dang ha kane ka taiew , ki dkhot ka KSU Jowai Circle ki lah shah pyndik arsien kynthih, ha ki bor ka aiñ, tang namar ba ki trei tyngeh ban pynduh jait iaki kam ba pynhiardor ia ka Jaitbynriew.
Kawei dei ka jingshah khot hajir ki dkhot ka KSU Moodymmai Unit ha ki Pulit ba ki iohbat ia ki bar Jylla bad ia kawei ka longkmie Khasi kiba dang ialeh khlem akor hapoh trok, nangta myn hynnin, pat ki dkhot ka KSU Jowai Unit ki la shah khot biang sha thanad tang namar ba ki ai jingsneng ia u bar Jylla ba leh kynshleiñ ia ka samla Khasi.
Shillong: Ha ka sng Palei jong ka 8 tarik u Naitung 2021, u President jong ka seng Bharatiya Janata Party(BJP) jong ka Jylla Meghalaya, u Bah Ernest Mawrie u la dawa ba dei ban thung noh da ka kynhun CBI ban tohkit halor ki kynrum kynram kiba la mih ha kaba iadei bad ka jingpyndonkam ia ka pisa kaba 100,49 kur tyngka, katkum ka kaiphod ba la paw ha ka CAG na ka Scheme Suabhagya ne ka skhim ai bording sha ki shnong ki thaw.
Haba kren sha ki lad pathai khubor, u Bah Ernest Mawrie, u la ong ba ha kaba iadei bad kane ka kynrum kynram, na ka liang jong u hi u shaniah tang ia ka CBI ba kan tohkit bniah halor kane namar ba kane ka pisa ka dei kaba la ai na ka Sorkar Pdeng.
Shuh shuh u Bah Ernest u la ong ruh ba na ka liang jong ka seng ka sngewsih ban pyntip ba ka la ioh ban pdiang ia ka jubab na ka tnad MEECL ha kaba ki la ong ba kin ai ha ka seng ia ki jingtip kiba kham bniah hynrei tad haduh mynta kine ki sngi ruh ka seng kam pat ioh pdiang satia ia kita ki jingtip ba bniah.
Na ka liang jong ka seng BJP Meghalaya ka la pynkhreh sa ia kawei ka shithi kaba ar kaba dei ha ka dur jong ka RTI bad ban phah pat ia kane ka shithi sha ki bor kiba halor kiba dei khmih lada ka seng kam ioh satia ia ka jubab kaba pan.
Shuh shuh ha kaba iadei bad ka jingdawa ban pynhiar noh ia u James Sangma u ba dei u Myntri ba dei peit ia ka tnad bording, u Bah Ernest u la ong ba ia kata ka bynta hi ka shong ha ka jingstad jong u Myntri Rangbah ka Jylla, u Conrad K Sangma.
Kyndang bt da ka RTI.Um don kam ban ba phah shithi Leh online ruh long.
Shillong: U myntri ka tnad ka koit ka khiah jong ka sorkar jylla u bah Alexander L Hek u la ong ba ka sorkar jylla kan phah ban tohkit bha shuwa halor ki jingshah kynnoh u trai jong ka company KPC u K.P Chaudary, shuwa ban soi biang ia ka Memorandum Of Understanding (MOU) ba thymmai, ha shuwa ban aiti ia kane ka Company ban shna ia ka Shillong Medical College ha Umsawli.
Haba ia kren bad ki lad pathai khubor u bah Hek u la ong ba lada ka sorkar ka lap ba une u trai jong ka KPC company u don bynta ha ki kam beain kum ba u la shah kynnoh, ka sorkar kan ym banse ban pynduh pyndam noh ia kane ka MOU ban shna ia ka Shillong Medical College da kane ka Company.
“Lada don kano kano ka dak ka ba long pyrshah ia ka imlang sah lang, ka sorkar kan ym ban se ban pynduh pyndam noh ia ka MOU bad ka Company KPC ban shna ia ka Shillong Medical College, hynrei mynta ngin dang donkam shuwa ban phah tohkit ban lap ia ka jingshisha halor kane ka jingshah kynnoh"u la ong.
U bah Hek u la iathuh ba mynshuwa ka la mih khubor ka ba kynnoh halor ki jingleh bakla u ne u trai ka KPC Company bad la wanrah ruh ia ka jingkylli wat ha ing dorbar halor ka jingaiti jong ka sorkar ia kane ka company ban pyntei ia ka Shillong Medical College bad na ka liang ka sorkar ka la dep ban bthah ban tohkit ia ka jingshisha halor kine ki jing kynnoh.
“Ha kane ka jingtohkit ym shem lap eiei ia ka jingleh bakla jong u ne u briew hynrei mynta yn hap ban phah ban tohkit biang shuwa ban iasoi biang ia ka MOU ba thymmai bad mynta haba ngam tip ia ka jingshisha ngan ym pat lah ban ong eiei" u la bynrap.
U bah Hek u la iathuh ba ia kane ka MOU la iasoi da ka sorkar jylla bad ka Company KPC naduh u snem 2012 na ka bynta ban shna ia ka Shillong Medical College ha Mawprem, “Ka sorkar hapoh ka jingialam u Dr Mukul Sangma bad u myntri ka tnad ka koit ka khiah, u bah Rowell Lyngdoh ki la dep bishar bha shuwa ban iasoi ia ka MOU bad ka KPC company".
U la iathuh ruh ba ha ka por ba u la shimti kum u myntri ka tnad ka koit ka khiah, u la phah sangeh shuwa ia kane ka jingthmu ban shna ia kane ka Medical College, namar ba kane ka jaka ka long ka ba khapngiah bad kam itynnad ban shna ia ka College ha kane ka jaka.
“Kumta nga la kyrpad ia kane ka Company KPC ka ba la iasoi MOU bad ka sorkar ba kan shna noh ia kane ka College ha Umsawli (New Shillong) kaba dei ka jaka jong ka tnad hynrei kane ka jaka ruh ka don tang 17 akar bad kat kum ka kyndon ka MCI ban shna ia ka Medical College donkam ban don ia ka jaka ba 20 akar".
U la iathuh ruh ba ban pynbiang ia kane ka jaka na ka bynta ban shna ia ka Medical College ka tnad ka la iakren bad ka tnad pynroi sor ban ai ia ka jaka jong ka, kaba long 5 akar, ha ka ba kane ka tnad ka la mynjur.
Hynrei ka kan ban tei ia kane ka college ka dang sahteng na ka daw ba wan ka khlam Covid -19.
Nongpoh: Ka District Magistrate jong ka Ri Bhoi, ka la pynbna ba la pynjari kyndon 144 CrPC hapoh ka Jingkieng Umroi-Dwar ksuid Shillong bye-pass, kata na ka bynta ban khanglad ia ka jingiaid ki kali hapoh katei ka Jingkieng ha ka 8 bad 9 tarik mynta u Bnai.
La pynjari ia katei ka kyndon ain ban khanglad ka iaid ki kali, ka dei hadien ba katei ka Jingkieng ka la don jingthut ha ki Lyntang ba siang, kumta katba ki nongtrei ki dang maramot ia katei ka Jingkieng, la maham pyrshah ia ki nongniah kali ba kim dei ban iaid lyngba katei ma Jingkieng.
Nongpoh: Ka District Magistrate, Ri Bhoi District, ka la pynbna paidbah ba ka shnong Umtrew, ka la hap ha ka thup Containment Zone, ka ban treikam naduh 8 haduh 13 tarik mynta u Bnai, nalorkata la pyntip paidbah ruh ba ki la don 16 tylli ki Longiing ha ka shnong Pahamsohthri, ki la shah pynhap ha ka thup Micro Containment Zone, kata naduh 8 haduh 18 tarik mynta u bnai.
Ha shnong Umtrew, la lap ba ki la don haduh 33 ngut ki briew kiba la shah ktah ha ka khlam COVID-19 bad ha Pahamsohthri la lap ba ha kitei ki 16 iing la don kiba la shah ktah.
Namarkata, ka District Magistrate ka la maham ia ki briew ba kim bit ban rung ban mih ha kitei ki shnong, kiba la shah pynhap ha ka thup Containment Zone bad lada lap ba don kiba leh pyrshah, kin sa shah pynshitom katkum ki kyndon Ain.
Shillong: Ka Khasi Student Union South Central East Circle, mynta ka step ha ka por kumba 1:45 baje eiei ka la ioh ban kem ia kawei ka trok ka ba don ia u number kali ML 10 B 8420, kaba kit ia ki masi ba thmu ban shalan sha Ri Bangladesh.
Ia kane ka trok la ioh kem da ki dkhot ka KSU ba la ialam u samla Ksanborlang Thabah, ha kane ka jingioh kem la shem ba ki briew ki ba don hapoh kane ka trok ki la shu phet khlem da ioh ban ia kren ei ei, ha kaba ka ne ka jingphet jong ki ka pawshai ba kine ki briew ki dei ki ba donkti ha ki kam beain.
La shem ruh ba kane ka trok kam shem la don kano kano ka kot ba ioh jingbit ba kan iaid khamtam ha ka por ba don ka jingpynjari curfew ha ka jylla.
Ka seng hadien ba ka lah kem ia kane ka trok lah aiti noh mar mar sha ka tnad pulit jong ka Pynursla Police Station ba kan leh ia kaba donkam.
Shuh shuh ka seng ka buh ka jingmaham tyngeh ia kiwei kiwei ruh kiba don kti ban shalan tuh ia ki masi sha ka Ri Bangladesh khamtam lei lei kum ha kane ka por ba ka jylla hi baroh kawei ka dang don ha ka jingshong syier na ka jingsaphriang jong une u khniang jingpang covid 19.
Ka kyrwoh ka kyrpad ruh ia ki bor ba dei khmih ba kin shim khia ia la ka jong ka kamram khnang ban lah ban teh lakam ia kum kine ki kam kiba ktah ia ka jylla hi baroh kawei bad ka kyrpad ruh ia ki bor shnong bor thaw ba kin ia treilang khnang ban lah ban pynduh jait ia kum kine ki jait kam.
ka dur ka pyni ba ki dei ki muit, kim dei ki masi.
sngewbha da pynthikna seh shuwa ban print.
Ka jingtrei shitom ka long kaba donkam haduh katta katta ha ka jingim ki briew.
Ki briew kiba trei shitom kim don por ban shong lyngngai ne thiah thai.
Ki ialeh kumno ban pyndep ia ka thong kaba ki angnud ha ka jingim jong ki.
Lada batai ia kane ka bynta ha ka lynti kaba bniah, kan wanrah ka jingsngewtynnad ban sngewthuh shaphang ka jingtrei shitom ha ka jingim jong ki briew.
Ki soh kiba thiang ngin ioh ban kheit bad kan wanrah ka jingjahthait haba ngi lah ban pyndep ia ki jingkwah lyngba ka jingtrei shitom.
U Blei U ai ha la ka jong ka jong ka sap ka phong (talent) ha kaba man la u wei pa uwei u briew kaba U Blei U ai.
Lada ngi trei shitom, khlem pep kan wanrah ia ka jingkyrkhu ialade shimet bad long jingkyrkhu ia kiwei de.
Haba phai sha ka jinglong ba kynja mynsiem, ka long kaba donkam bha ia kiba ngeit ha U Trai Jisu ban long kiba trei shitom.
Ngi lah ban don ki sap bad ki jingai jong U Blei, la ka long ban hikai, ialap, thoh jingthoh, sneng ne ki ba bun bah kiba ngim lah ban jer kyrteng.
Hooid, ki jingiakit jong ngi ha ka Balang, Imlang Sahlang bad kiwei kiwei ki long shi bynta ha ki jingtrei shitom jong ngi bad haba ngim trei shitom, ka mut ka don ka jingjaipdeh ne alhia.
Ka Ktien jong U Blei, ka hikai bha ia ngi halor kane ka bynta.
Ki jingsneng na ki Proverb ba la thoh da u Solomon bad kiwei kiwei ki Nongthoh ha kane ka Kitab, ka ai jinghikai shibun eh ia ngi.
Kawei na ki Proverb ha ka lynnong 10:14 ka batai shai, “u kylla duk uta uba trei da ka kti kaba alhia: hynrei ka kti uba trei minot ka pynriewspah"Lok baieid ha U Trai Jisu, to ngin minot da kaba pynshah shkor ia kaei ba ka Ktien jong U Blei ka kyntu “Naba kumta, ko parabangeit baieit jong nga, to long phi kiba iaineh skhem, bad ki bym kynriah noh, bad kiba man kyrhai man la ka sngi ha ka kam U Trai, haba phi tip skhem ba kata ka jingtrei minot jong phi kam ju long kaba lehnohei ha U Trai" (I Korinth 15:58).
“La ka long ka jingshakri, to ngin minot ha kata ka jingshakri: la ka long uta uba hikai, to un minot ha kata ka jinghikai: lane uta uba sneng, to un minot ha kata ka jingsneng, lane uta uba iasam, to un leh kumta da ka jingkylluid sngur: lane uta uba synshar, un leh kumta da ka jingminot: uta uba leh isynei, un leh kumta da ka jingkmen" (Sha ki Nong Rom 12:7, 8)U Blei U kyrkhu ia phi baroh.
Guwahati: Ka sorkar Arunachal Pradesh, ka la rai ban nym shah, ia ki briew ki bym pat dep injek, ba kin rung sha katei ka jylla.
Katei ka rai, ka dei kaba la shim, hadien ka jing iakren da ka video conference, hapdeng U Secretary kam poh iing ka sorkar India, U Ajay Kumar Bhalla ha ryngkat bad ki chief secretary jong ki jylla na ka thain shatei lam mihngi, hynnin ka sngi.
“Ngi pyn thikna, ba kito kiba wan sha ka jylla, ki dei ban shah injek shwa ialade" ong U Naresh Kumar, Chief Secretary ka Arunachal Pradesh.
Haduh hynnin ka sngi, ki don 38,283 ngut kiba ioh pang covid ha ka jylla bad sa 184ngut kiba iap bad sa 36,736 ngut kiba la jem na ka jingpang.
Katei ka jylla, ka la dep ai injek ia 68 percent ki nongshong shnong jongka haduh mynta.
Kane ka surok na Lad-Mawiong Sung shaduh Jaranong bad Sylwen Sung Valley ka dei ka surok u budlum lane ka rishot bah ia ki paid nongrep ba pyndonkam ia ka bad kaba lah ban iaid tang kawei kali ha ka juh ka por,kawei kaba kiew ne kaba hiar.
Kane ka la wanrah ia ka jingeh kaba khraw haduh katta katta ia ki paid nongrep lane ki hap randien shadien ban pyllait jaka ban lait kawei kali kaba hiar lane kiew,man ka por namar ka jingrit ka surok bad ka pynjynjar palat ia ki paidbah jong kane ka thain lane ki nongrep kiba pyndonkam ia kane ka surok ban poi sha jaka rep ne sha shnong.
Ka jingeh kaba khraw naduh kali Pickup haduh Fourweel ka la pynshitom lane ka pynsohsat kumno ban iaid na kane ka surok khamtam la don ka jingshlei um ha ka por slap ka surok ka la twa shapoh riat lane kaba buh jingma ia kino kino kiba iaid ha ka por slap ha ka por bym poi pyrkhat kin ngat ha jingjia kaba sngewsih.
Kane ka surok kaba jia beit barabor ha ka por slap ki twa ki lum lane ka surok ka rit noh bad ym long iaid ki paid nongrep ki hap tih lane pynbha ia ka bad ka la pynjynjar shisha ia ki paidbah bad ki hap ban ap da ki kynta namar ka jingtwa khyndew.
La don ki paid nongrep kiba la mynsaw na ka daw bym biang ka surok ka paka bad kaba la buh jingma kaba khraw ia kiwei pat ki paid nongrep.
Na kata ka daw ngi donkam ban pynheh kyrkieh ia kane ka surok na kawei sha ka 2 tylli ka jingiaid ki kali ha kajuh ka por,khnang ban pynsuk shibun ia ki paidbah kane ka thain lane ia ki paid nongrep.
La kyrpad ia ki bor sorkar ban shna noh ka surok ka paka ne kaba janai khnang ki paid nongrep na kane ka thain kin lait na ka jingeh kaba pynwit man ka por ia ki.
Sa shisien ngi kyrpad ia ka sorkar sngewbha ban pynkham kloi noh ban siang surok kaba paka khnang ki paid nongrep kin lait na ka jingeh haba kit ia ki marrep na ka lyngkha sha iew ban die ia ki marrep ba ki rep,lyngba ka kyrwoh na i Bah Ribadskhem Shadap Secretary Lad-Mawiong Sung,Umkhynriam,Jong Ka Jem,Jaranong bad Sylwen Sung Valley.
Shillong: Kiba ioh pang covid mynta ka sngi, ki la kiew sha ka 532 ngut, katba kiba jem na ka jingpang, ki don tang 366ngut bad kiba iap, ki don 4ngut.
Kiba dang don ha ka jingpang, haduh mynta ki long baroh 4,391 bad kiba iap, ki la poi sha ka 890ngut.
Ka Ribhoi, ka kiew bha mynta ka sngi, da ka jingdon ki 178ngut kiba pang bad ka East Khasi hills, ka don 136ngut.
Ka ktien u Blei (Bible) ka iathuh ba ka nongshun kaba khadduh ia u briew dei ka Jingiap.
Bad ia kane ka nongshun u Blei un sa pynduh pyndam ia ka ynda la poi kata ka por jongka.1 Korinth 15:26.
Naduh u briew uba nyngkong u Adam u la ryngkang na kper Eden, ka Jingiap ha ka met ka mynsiem ka ka rung ha u briew pateng la pateng, bad ka jingshitom, ka jingpang, ka jingiap ka la ioh jaka ban rung ha u briew.
Genesis 3:16-19.
U Blei u la dep maham lypa naduh basdang ia u Adam bad ia ka Im da kaba ong- naba ha kata ka sngi ba men bam na u (U soh Adong), da kaba iap men iap shisha.
Genesis 2:17.
Kumta kane ka la jia ter shiter haduh mynta, ba u briew u hap ban mad ia ki jingeh (problems) baroh kum ka jingduk jingkyrduh, ka pang ka shitom bad ka kut dei ka Jingiap.
Haduh mynta ubriew u ba la kha na ka briew ulong uba lyngkot ki sngi bad u iap noh.
Job 14:1-2.
U Blei u ong ba un sa pynduh noh ia ka Jingiap.
Te lano kata ka por ba u Blei un sa pynduh noh ia ka Jingiap? Ka por kam slem shuh ba kan poi ka por kaba kum kata kat kum ka Kalendar jong u Blei (God’s Calender) bad ia kata ngi tip na ka ktien u Blei hi, ba ka por kan poi ba hapoh ka jingsynshar u Mrad khlaw kaba hap hapoh ki 1260+30 sngi ban long 1290 sngi ia kaba u Daniel u la ong ha ka kitab u Daniel 12:11.
Ngi shem ba hapoh jong kane ka por, kata hadien ba ladep ban rong noh ia kiba khuid na sla pyrthei, kata ka por, u Blei un pynduh noh ia ka Jingiap na sla pyrthei, yn ymdon jingiap shuh wat lada u briew u wad da ki bun ki lad ki lynti ban iap un ymiap satia namar naduh nangne, u Blei un pynduh noh Iaka Jingiap.
Dei hadien ka Jingmihpat bad Jingrong noh (after Resurrection and Rapture) U Blei un pynduh ia ka jingiap jong ki briew ki bym shym ladon bynta ha kata ka jingmihpat bad jingshah rongnoh.
Ka ktien u Blei ka iathuhshai kdar ba ki briew kin kwah iap, hynrei ka Jingiap kam don shuh!.
Te hakita ki sngi ki briew kin wad noh iaka Jingiap bad kin ym shem satia ia ka.
Bad kin kwah eh ban iap noh TE KATA KA JINGIAP KAN PHET NOH NA KI.Jingpynpaw 9:1-11.
Te dei naduh kata hi ka por ka Jingiap kan phet noh ym don jingiap shuh ka ban ktah ia kane ka jingiap kaba ha ka met.
Hynrei kaba ap dei satang ka jingiap met bad mynsiem ha dujok.
Mynta ymdon ba kwah ban iap, kwah ban enjoy ia kane ka pyrthei hynrei kordit iakita kiba khlem kylla bamut namar kin wad ia ka jingiap ha kita ki sngi, ba kin ym shem shuh ia ka ong u Blei.
Dei hangne kein ba kataka Nongshun kaba khadduh eh ia u Briew dei ka Jingiap bad u Blei un sa pynduh noh ia ka.1 Korinth 15:26.
Ban lait na kane, ka donkam ban khapat (born again) ia u briew naduh mynta khnang ba un ioh bynta ha kata ka Jingmihpat bad Jingrongnoh ha ki por ban sa wan.
Uba suk bad uba Khuid, long uta uba don bynta – HA KA JINGMIHPAT KABA NYNGKONG.Jingpynpaw 2:6.
Amen.
Shillong: Ha kawei ka jingjia ia takhuh kali kaba la jia ha ka 7 tarik u bnai Naitung 2021, ha ka shnong Urksew Wahpathaw hapoh Pynursla, ha ka por 3 baje janmiet eiei, kawei ka bos kaba don ia u registration nombar ML 05 R 7678 kaba kit ia ki nos kiba don hapdeng ka jingshah ai jinghikai ka la leit ban tynrah beit beit ia kawei ka trok dumper kaba don ia u registration nombar ML 05 P 9084 kaba wan na ka liang pyrshah.
Katkum ki tyllong khubor kiba la ioh lum la iathuh ba ha katei ka jingjia iatakhuh, ki la don bun ki nos kiba la mynsaw bad ia kine ki nos kiba la mynsaw la pynkit noh ia ki sha CHC Pynursla hynrei hadien kane la hap ban wanrah noh ia kine ki nos sha Shillong khnang ba kin ioh ka jingsumar kaba biang.
Katei ka bos kaba kit ia ki nos kadei kaba mih na CHC Pynursla da ka jingthmu ban wan sha Shillong bad haba poi ha Lad Myllat pat ka la leit ban tynrah noh ia katei ka trok bad ka daw jong katei ka jingiatakhuh kadei namar ba u dribar jong katei ka bos kaba kit ia ki nos u la buaid kyiad.
Kitei ki nos kiba la mynsaw ha katei ka jingjia ki dei kiba la tip kyrteng kum ka Bahunlin Basaiawmoit, ka Balahun Japang, ka Abisha Tariang, ka Donna Mary Rani bad kiwei kiwei.
Shillong:Ka Bongo Bhashi Mahasabha Foundation (BBMF) Meghalaya Chapter, ka la phah ia ka kyrwoh, mynta ka sngi, ha kaba ka la iathuh ba ha ka 23tarik Jylliew 2021, ka Rosy Sangma , kaba trei kum ka air hostess bad kaba dei na Dimapur, Nagaland, ka la leit shah sumar ha Alpha Hospital ha Gurugram (Haryana), na ka daw ba ka ud pang jur ha ka kti ka diang bad nangta ha ka kjat ka diang, ha kaba la leit on sha hospital, da u Albert, uba dei u hynmen jongka bad nangta sa U Samuel Sangma, uba dei u bakha jongka.
Mar ia poi ha hospital, la leit rah ia ka sha ka Intensive Care Unit (ICU), hynrei ha ka sngi kaba bud, ka la da iap noh.
Ka jingiap jongka, ka la pyn lyngngoh jur bad mar kumta, U Samuel Sangma, ula pyntip, ia katei ka jingjia sha ki nong ialam jong ka North East students union bad ula pyllait ruh ia ki video, kiba ula ring ha katei ka hospital.
U Samuel, ula rai ban nang sah shwa ha Delhi, ban tip ia ka jingshisha halor ka jingiap jongka bad kumta U Samuel ula leit phai sha ka kamra jongu ha Safdarjung (Delhi).
Ki kmie ki kpa jongu, ki la phone ia u bunsien, hynrei, um shym la jubab satia bad haba la plie ia ka kamra ba u sah, la lap ba ula phasi ialade ha ka pangkha.
Hynrei, la iohi, ba katei ka jingiap, kam dei satia kaba shu pyniap hi ialade, namar ba ki don ruh ki dak mynsaw bad kaba sngewsih, ka long ba ka iing jong ki Sangma, ka la duh ei ia ki ar ngut ki mynsiem, tang hapoh ka 24 kynta.
Ki pulit jong ka Gurugram Sector 10 Police, ki pulit ka Delhi, ki la sdang ia ka jingtohkit.
La ong shuh da ka BBMF, Meghalya Chapter, ba ki briew na ka thain shatei lam mihngi bad kiba leit pule sha ki bynta bapher jong ka Ri, ki ju mad ia kane ka jingshah peit niewbein.
Kumta ka Bongo Bhashi Mahasabha Foundation (BBMF) Meghalaya Chapter, ka dawa ban pynlong ia ka jing tohkit da ka CBI, halor ka jingiap jong kitei ki arngut.
Shillong:Ka Hynniewtrep Youth Council Central body, myn hynnin ka sngi ka la dawa na ka sorkar jylla ba ka dei ban thung da ka jingtohkit CBI, halor ka jingkynnoh ba don ka jingbamsap na ka Saubhagya skim ban weng ia u myntri ka tnad bording bad ban weng noh ia u Director finance ka MeECL.Haba iakren bad ki lad pathai khubor na ka liang u General secretary ka HYC u bah Roy Kupar Synrem, u la iathuh ba na ka liang ka seng ka la dep phah da ka jingthoh sha u Myntri rangbah ka jylla u Conrad K Sangma, u symbud Myntri Rangbah u Bah Prestone Tynsong bad kumjuh sha u Cabinet Secretary, minister of Power jong ka sorkar India halor ki kynrum kynram bad ki jingbamsap na ka jingpyntreikam ia ka Saubhagya Skim ha ka jylla.
U la iathuh ba la pyntrei kam ia ka saubhagya skim ha ka jylla naduh u snem 2018 ban pynpoi bor ding ia baroh ki longing ha ka jylla.
“Hynrei hadien ba la pynmih ia ka khubor ha kawei na ki kotkhubor ha ka jylla ka ba la kynnoh ba ka don ka jingbamsap ka ba palat T.100 klur na kane ka skim bad ia kane la pynshong nongrim kat kum ka kaiphot ba dang pynkhreh jong ka CAG"u la ong.
U bah Synrem u la iathuh ba kane ka jingpyn trei bakla na ka Saubhagya skim ka long ha ka jingai contract ia ki Company ka long haduh 50 % tam bad kane ka jingpyntrei bakla ka wanrah ia ka jingduhnong ia ka jylla ka ba la kot sha ka T.149 klur.
U bah Synrem u la ong ruh ba ka seng ka la dawa na ka sorkar ba ka dei ban thung da ka jingtohkit CBI ia ka jingkynnoh bamsap na ka Saubhagya Skim,"Wat la ka sorkar ha ka 31 tarik ka la dep ban pynbna ba ka la dep thung ia ka jingtohkit ba laitluid ka ban khlieh da u nongbishar ba la shong thait jong ka Allahabad High court halor ki kynrum kynram ha MeECL hynrei ka seng ka dawa ba ka sorkar kan thung da ka jingtohkit CBI halor ka jingkynnoh bamsap na ka Saubhagya skim".
Ka seng ka la dawa ruh ba ka sorkar MDA ka dei ban weng mardor ia u myntri ka tnad bording u James PK Sangma na kane ka tnad khnang ba kan ym don kano kano ka jingpynthud ia kane ka jingtohkit.
"Kumba ngi tip ba ia u CMD bad u Power secretary jong ka MeECL la dep weng khnang ba ka jingtohkit kan long kaba khuid,ka HYC ka dawa ruh ka sorkar ka dei ban weng rub mardor ia u myntri kane ka tnad namar ka jingkynnoh kam dei tang ia ka MeECL hynrei ia ka tnad hi baroh kawei “u la ong.
Ka HYC ka la dawa ruh ba ka sorkar ka dei ban weng noh ruh ia u Arun kumar Kembhavi na ka kam Director finance jong ka MeECL, namar ba wat la ka sorkar ka weng ia u na ka kam kum u CMD ka MeECL, hynrei ka thung pat kum u Director finance kane la lah ban pynthud ia ka jingtohkit.
Nongpoh:Ka jingsniew kaba palat pud ka surok na Bhoirymbong ter ter sha ki thain Nongthymmai bad Kyrdem, nangta na Kyrdem sha Khyndewso bad Nongthymmai sha Mawbsein, ka la wanrah jingeh shikatdei eh ia ki paidbah kiba sah ha kiba bun phew tylli ki shnong kiba don ha katei ka thain.
Haba iadei bad ka jingsniew ka surok ha katei ka thain, ka Ri Bhoi Student Union, lyngba u Bah Amberlight Masharing, Working President ka Seng, ki la dawa na ka sorkar jylla bad khamtam eh ia u Myntri ka tnat PWD, ba ki dei ban shimkhia ha ka ban pynbha noh ia katei ka surok, la ka long ban maramot ne ban shna pynbha, khnang ba kan pynsuk ia ki paidbah kiba pyndonkam ia katei ka surok.
U Bah Amberlight Masharing, u la pynrem jur ia ka sorkar jylla bad kumjuh ruh ia u Myntri ka Tnat PWD, namar ka jingbym phaikhmat ia ka jingeh ki paidbah bad khamtam eh sha ki surok Nongkyndong, kaba la wanrah ruh ia ka jingeh kaba khraw ia ki paidbah ha ka iaid ka ieng.
Namarkata, utei u nongialam ka RBSU, u la kyntu ia ka sorkar bad khamtam eh ia ka tnat PWD ba ka dei ban phaikkhmat halor ka jingsniew kaba palat pud katei ka surok, namar ha kaba kum kane ka por ba ki paidbah, nalor ba ki mad jingeh ha ka jingshah ktah ha ka khlam COVID-19, sa kata sniew ki surok bad kaba la pynsyrtok eh ia ki paidbah ba kin iaid ha ki surok ba jot ba pra.
Nongpoh:Ka Iewsier kaba don ha syndah eh bad ka khlaw Nongkhyllem Wildlife Sanctuary ha Ri Bhoi bad kaba dei ruh kawei na ki 7 tylli ki Dong hapoh ka shnong Saiden, pynban katei ka Dong ka la wanrah ia ka khubor kaba kham phylla bad kata ka long ba baroh ki briew kiba sah ha katei ka Dong ki la dep ban shim bynta lut ia ka Tika ban iada na u COVID-19.
Ka long ruh kaba kham sngew phylla, ban tip ba baroh briew kiba sah ha katei ka Dong ki la dep ban shim ia ka Tika iada COVID-19, namar ba baroh na kiba sah hapoh katei ka Dong ki dei tang ki Nongrep bad kiba sah ha syndah eh bad ka Nongkhyllem Wildlife Sanctuary, kaba dei kawei na ki Lawbah bad kaba long ruh ka jaka buh mrad ka sorkar.
Hapoh katei ka Dong, ki don kumba 21 iing ei ei, kumta na baroh ki nongshong shnong hapoh katei ka Dong kiba la don ia ka rta 18 snem shaneng ki la dep lut ban shim ia ka Tika iada na ka khlam COVID-19 bad kaba lah ruh ban ong ba lehse tang katei hi ka dong ha Ri Bhoi, kaba baroh ki nongshong shnong ki la shim ia ka Tika iada COVID-19.
Lah ruh ban kdew hangne, ba ka dong Iewsier hapoh ka shnong Saiden, Ri Bhoi District ka dei kawei na ki dong kaba la kham paw ha Ri Bhoi District namar ka jingdon jong ka marsyndah bad ka Nongkhyllem Reserve Forest bad nalorkata ka pawnam ruh namar ba ka dei ka thymmei bah jong ka jingsdang ka jingmih u Niangtaser, u khniang uba mih shisien ha ka 4 snem bad ha katei ka jaka, la ju pynlong ruh ia ka Niangtaser Festival (Niang Worldcup), namar u dei u khniang uba mih tang ha ka por Aiom ba don ka World Cup.
Shillong:Ka jingshah thombor bad ka jingshah jrong kti jong ki kynthei ka la long kaba na ka por sha ka por ha kaba ha kawei ka jingjia, uwei u bar jylla u ba dei ruh u manager jong kawei ka petrol pump kaba don ha Jowai u la jrong kti bad leh kynshleiñ ia kawei ka samla khasi kaba dang 18 snem ka rta kaba trei ha katei hi ka petrol pump.
Na ka liang jong ka seng Khasi Student’s Union(KSU) Jowai Unit, ka la leit bran bran sha katei ka jaka ban pynlong ka jingtohkit halor kane ka jingjia.
Hadien ba ka seng ka la pynlong ia ka jingtohkit jong ka, ka la lap ba une u bar jylla hi ym tang ba u donkti ban jrong kti ia kane ka samla, hynrei u la jrong kti ruh ia kiba bun ki kynthei kiba ju trei hapoh jong katei ka petrol pump ha kaba ka la pynlong ruh ia kitei ki kynthei ba kin iehnoh bad phet noh na katei ka kam.
Kum ka jingleh khlemakor jong une u bar jylla, ka seng ka la ai jingsneng tyngeh ia une u bar jylla bad ka la beh krad noh shisyndon ia u napoh kane ka bri u hynniewtrep ha katei kajuh hi ka sngi.
Shuh shuh na ka liang jong ka seng lyngba u President jong ka seng, u Bah Ewanmi Phawa u la maham tyngeh ia kino kino ki bar jylla kiba wan trei wan ktah shapoh jong kane ka jylla ba kim bit satia ban leh ia kino kino ki kam ki bym dei ban leh hynrei lym kumta ka seng hi kan nym don jingmap ia ki bad kan leh beit da kaba tyngeh pyrshah ia kine ki bar jylla bad ka seng ka kyntu ruh ia kiwei kiwei kynthei kiba mad ia kum kine ki jingjia ban shah jrong kti bad shah thombor ba ki dei ban mih shakhmat ban iathuh ha ka seng ym ban buhrieh ne ban lehraiñ ia ka jingshisha bad ka seng hi kan sa leh ia kaba donkam pyrshah ia kitei ki briew.
Nongpoh:Myn shisngi, ki nongialam ka HYC Raid Nongtung Circle bad ka HYC Mawlasnai Unit, ki la pynlong ia kawei ka prokram Jingduwai ba kyrpang, na ka bynta ban behkrad noh ia kane ka jingpang COVID-19, kaba la sar ia shityllup ka pyrthei bad katno tam eh ba ka jylla ruh ka la shah ktah bad shibun ki paidbah kiba la iakynduh jingeh.
Ki nongialam ka HYC kiba la donlang ha katei ka sngi, ki kynthup ia u Bah Hercules Suting, President ka HYC ha Ri Bhoi, nangta u Fr.Zachaeus Syngkli, Parish Mawlasnai, u Tbn.T.K.Sunar Tymmen Basan Balang Presbyterian, Rangbah Balang Church of God Hamarbamut Rani, Pastor Seventh Day Adventist Church, Rev.P.wahlang, nangta u Bah Joplin Sten, rangbah shnong mawlasnai lem bad shibun kiwei pat.
Lyngba katei ka sngi, la pynsngew ia ki kyntien na ka kot bah bakhuid da u Phadar bad uba la ialam ruh ia ka jingduwai bad kumjuh na ki nongialam Balang bapher bapher, ki ba lah shim bynta ha ka jingduwai kyrpang, na ka bynta ki para shnong ba don ha ka jingpang jingshitom bad kumjuh ia ka jylla hi baroh kawei.
Ha katei kajuh hi ka sngi, ka HYC ka la leit ban noh synniang da ki marbam sha ka Dorbar Shnong Mawlasnai, kaba long kum shi bynta ban ban iarap ia katei ka shnong, khnang ba ka shnong kan lah ban iarap ia kiba shah set slung (quarantine) ha shnong mawlasnai.
Ka England, ka la jop ia ka Denmark 2-1, ha ka jing ialehkai semi final jong ka  Euro 2020, kaba long mynta mynstep bad katei ka la ailad ia ka England, ba kan iakhun pyrshah ia ka Italy, ha ka jing ialehkai phainal ha  Wembley, ha ka Sngi U Blei ka ban wan.
U Mikkel Damsgaard, ula thep shi kol ia ka Denmark, ha ka jing ialehkai kaba 30 minit, da ka jingshut free kick; hynrei hadien, U  Simon Kjaer, ula thep bakla sha ka kol lajong, ha ka minti kaba 39 bad katei ka la poi sha ka jing ia khaid, da mar shi kol.
Ka jing ialehkai, ka la ia khaid haduh kaba kut, hynrei ha ka jing ai por shuh shuh, U Harry Kane, ula ioh ban thep, da ka jingshut penalty bad kumta ka England, ka la jop da 2-1.
Ka jingphikir ka long kaba donkam bha ia ngi ki briew ha kano kano ka bynta namar lada ngi leh bym suidniew, kan wanrah ia ka jingeh hadien.
Lada ngi iakren ia kane ka mat, kin don shibun ki bynta kiba pher bapher bad kiba donkam ban leh.
Ngan shu ai nuksa hangne tang ka jingniah ia ki kali.
Ki briew haba ki niah ia ki kali kin hap ban antad ia ka jingsted ne ban phikir bha ban lait na ki jingmynsaw.
Ki hap ban peit bha khamtam ha ki lad (turning) khnang ban lait na kino kino ki aksiden bad khamtam ban peitbha, hangno ki jaka kiba kham ma bad kiba ju don ki aksiden kiba khah khah.
Ki ju don beit ha ki surok ba ki ju thoh, Niah suki (Drive Slowly).
Ka jingim Khristan ruh ka long ka jinghikai ia ngi ba ngi donkam ban husiar bha.
Ngim dei ban khein sting ia ka jingiaid lynti jong ngi namar ki don beit ki jingtlot ha u ne ka briew, kiba long ki nongbud jong U Jisu Khrist bad ia kiba kum kita, ngi donkam ban peitngor bha khnang ba ngin nym shah riam ne shah teh ha kita ki jinglong.
U Apostol Paul u ong, ngam pat janai hynrei nga beh shaphrang kein.
U Soitan u long uba sian bha bad u iohi haei ki jingtlot (weak points) kiba ngi don bad un khyrwait nangta.
Ym dei ba pyntieng!!.
Hooid, u Samson uba long u Nasar jong U Blei, u shah riam ha ka Delilah, u David, Petros bad kiwei kiwei de ha ka bym poi pyrkhat.
Ngi kynmaw ba U Jisu u la thngan hadien ba U la shah jingit bad u Soitan u wan kum ha kata ka por ban pynngop ia U Jisu.
Lok baieid ha U Trai Jisu, to ngin long kiba phikir bad sumar.
Peit ialade, haei nga tlot? Kumno ngin sumar ban lait na ki jingriam jong u Soitan bad kumno pat ngin jop ne lait? Te kumta, ka donkam shikatdei ban phikir ne sumar bha ialade.
U Paul u kyntu ia Timothi ban sumar bha ialade bad ia la ka kynhun kumjuh.
Ha ka shithi jong u sha u I Timothi 4:16 “To sumar shaphang ialade…".
Shillong: Ha ka miet jong ka 2tarik mynta u bnai, ha ka por 11baje mynmiet, ki pulit, ki la ioh jingtip, halor ka jingdon ki thei die met ha surok Barik-Dhankheti bad la lap ba ki don bun bah kiba leit da ki kali sha katei ka jaka ban ia thied ia ki met jong kitei ki kynthei.
La pynlong ia ka jing talasi, da ka  Anti-Human Trafficking (AHTU), East Khasi Hills bad la ioh kem ia 3ngut ki thei die met bad nangta sa 3ngut kiba dei ki nongthied met.
Ki pulit ki la  registered case, kat kum ka Laitumkhrah P.S Case No.99 (07)2021 U/S 7(l)(b) Immoral Trafficking (Prevention) Act bad ka jingtian bishar, kan iaid ruh ia kito kiba ia don lang bad kitei ki thei die met, ha katei ka ain, ong ki pulit Jylla.
Shillong:Kiba iap na ka khlam covid ha ka Sngi balang, ki long ka kong Sordia Malngiang,( 72) na Umlyngka Kynton, East Khasi Hills, U Pushpendra Mehra, (70) na Polo Hills, East Khasi Hills, U Rolmin D Shira, (50) na Chotcholja, North Garo Hills, nangta U Augustine Lamin, (45) na Pyrdiwah, East Khasi Hills, uba iap ha iing, ha ka 06-07-2021.
U bah Stolin Diengdoh, (80) na Sohra Pdengshnong, East Khasi Hills Admitted, U bah Woll Lanong, (51) na Loomkyrwiang, West Jaintia Hills.
Sa shisien ngi sngewkmen ban pyntip shaphi baroh ba mynta ka sngi 7 tarik July 2021 ngi la pyndep ia la ka kamram ban shim ia ka tikka kaba ar katkum ki jingbthah ka tnad ka koit ka khiah.
Ngi kyntu jur ia baroh ba ngin pyndep ia la ka kamram ban pyndep ia ka ban shim ia ka tikka kum shibynta ban iada ialade.
Ngi pynkynmaw ia baroh ba kylleng ka Ri India bad ha ki wei kiwei ki Ri ka pyrthei ki ia beh ban pyndep shim ia ka tikka, kum ban shu pynkynmaw ka jingai tikka haduh mynta ha ki katto katne tylli ki Ri ka long ha : –Ri U.A.E kiba la shim tikka ki long 75% bad kiba la shim ar sien ki long 65%, ha Malta kiba la shim tikka ki long 72% bad kiba la shim ar sien ki long 67%, ha Israel kiba la shim tikka ki long 63% bad kiba la shim ar sien ki long 57%, ha Ri Bilat(UK) kiba la shim tikka ki long 68% bad kiba la shim ar sien ki long 50%, ha Singapore kiba la shim tikka ki long 68% bad kiba la shim ar sien ki long 38%, hapoh United States kiba la shim tikka ki long 55% bad kiba la shim ar sien ki long 47%, ha Italy kiba la shim tikka ki long 57% bad kiba la shim ar sien ki long 34% bad kylleng ka pyrthei ki dang pynsted katkum ka jingdon bad ka jingioh ia u dawai tikka.
Kane ka long ka kamram kaba mangi baroh ki dei ban shimkhia ban pyndep khnang ban ioh lait noh na kane ka Lockdown.
Kumba ka paw ka long lada ngi pynslem ban shim tikka ngin shu iai sah ha ka lockdown.
To da pynshong nongrim ia kaei kaba ka World Health Organisation (WHO) ka office ka koit ka khiah ka pyrthei baroh kawei ka pynsngew ka pynbna na ka por sha ka por.
Ai ba ngin long kiba don ka jingshemphang ban shaniah ha ki jingshem jong ki stad scientist ka Ri India bad ka pyrthei.
Ngi ai khublei kyrpang ia ki Doctor bad ki Nurse kiba la aiti ia lade na ka bynta jong ngi ka kane ka thma pyrshah ia ka khlam Covid-19.
Khublei,.
Shillong: Kiba ioh pang corona mynta ka sngi, ki long 354 ngut.
Kiba jem ki don 424ngut bad kiba iap, ki don 6ngut.
Kiba dang don ha ka jingshah sumar, na katei ka khlam, ki long 4,229 ngut bad baroh kiba iap, ki la poi sha ka 886ngut.
Ka East Khasi hills, ka don 161 ngut kiba ioh pang mynta ka sngi bad ka West Garo hills, ka don 73ngut.
U President ka Haiti, U  Jovenel Moïse ula shah siat iap, ha shi kynhun ki briew, kiba la leit rung sha ka iing sah jongu, ong ka khubor mynta ka sngi.
Ka kurim jongu, ka  Martine Moïse, ka don ha ka jingshah sumar ha hospital.
Katei ka jingjia, la iathuh ba ka jia hynnin ka miet, ha katei ka Ri, kaba ka jur bha ka jing ia kynad bad ki kam pyntriem ba har rukom.
Nongpoh: Haba shimkhia halor ka jingujor ki paidbah, kiba la ujor sha ka seng halor ka jingdon kawei ka jaka buh ia ki sniang na shabar jylla ha kawei ka jaka kaba hap hapoh ka shnong Sumer, Ri Bhoi, ki nongialam ka Confederation of Ri Bhoi People (CoRP), hynne ka sngi ki la leit ban jurip ia katei ka jaka bad hadien katei ka jingjurip, ki la pynpaw ba kim hun satia ia katei ka jaka, namar ki la lap ba ki shnong kiba don hangtei, kim dei kiba la dep Test ne ban khmieh bniah ia ka koit ka khiah da ki Doktor kiba peit ia ki Mrad.
Ha ka jingleit jurip da ki CoRP, la lap ba katei ka jaka, ka la kylla long kum ka jaka ban buh ia ki sniang kiba la wanrah na shabar jylla bad na katei ka jaka sa shalan pat sha ki iew kiba don ha ki jaka bapher bapher ha Ri Lum Khasi bad Jaintia.
Haba iadei bad katei ka jingleit jurip, u Bah Bandary Ryntathiang, President ka CoRP, u la ong ba ka seng kam pyrshah iano iano ruh, hynrei na ka bynta ban shngain ki nongbam doh sniang ha ka jylla, ki la leit jurip ia katei ka jaka, khnang ban tip ba haduh katno la shimkhia ban jurip ia ka koit ka khiah ki sniang kiba la wanrah na shabar bad kiba la buh ha katei ka jaka, na ka bynta ban shalan shawei pat.
U la ong ruh, ba ka seng ka la lap ba ki sniang kiba don ha katei ka jaka, kim dei satia kiba la dep Test ne ban khmieh bniah ia ka koit ka khiah jong kitei ki sniang da ki Doktor mrad, hynrei la shu pynbiang beit tang ia ki kot ki sla.
Shuh shuh, u Bah Bandary Ryntathiang, u la ong ba ka long kaba ma eh lada ia ki sniang ba la wanrah na shabar jylla, la shu pynpoi ha katei ka jaka, khlem da leh ia kino kino ki Test da ki briew kiba tip ia ka koit ka khiah ki Sniang, namar kumba la ioh jingtip da ka seng, ki briew na ka tnat Veterinary ki la shu peit tang najrong ia ki sniang kiba don ha ki trok bad tang kumta hi la shu ailad ban wanrah sha jylla, na ka bynta ban bamdoh ia kitei ki sniang.
“Dang ha kine ki khyndiat bnai ba la leit, wat ki sniang hapoh ka jylla ki la shah ktah ha kata jingpang ha ki sniang kaba la tip kum ka Swine Fever bad namarkata kan long kaba ma eh ba ki sniang na shabar jylla ki rung sha ka jylla na ka bynta ban bamdoh, hynrei khlem da peit ia ka koit ka khiah jong ki, namar ka seng ka la lap ruh ba ki don ki sniang iap ha ka trok kaba la wanrah ia kitei ki sniang" ong u Bah Bandary Ryntathiang.
Namarkata, na ka bynta ban shngain ki nongbam don ha ka jylla, ka seng kan sa phah da ka jingthoh sha ka sorkar jylla bad ia u Bah Prestone Tynsong, kum u Myntri ha ka tnat Animal Husbandry & Veterinary, na ka bynta ban dawa ia ka Animal Check Gate ne ka Khyrdop talasi ia ki Mrad kiba wan na shabar jylla, u la bynrap.
Ki kyrteng jong ki myntri, ki ban bam smai mynta ka janmiet, ki long kumne harum –Narayan RanaSarbananda SonowalDr Virendra KumarJyotiraditya ScindiaRCP SinghAshwini VaishnawPashupati Kumar ParasKiren RijijuRaj Kumar SinghHardeep Singh PuriMansukh MandaviyaBhupender YadavParshottam RupalaG Kishan ReddyAnurag Singh ThakurPankaj ChoudharyAnupriya Singh PatelDr Satya Pal Singh BaghelRajeev ChandrasekharSushri Shobha KarandlajeBhanu Pratap Singh VermaDarshana Vikram JardoshMeenakashi LekhiAnnpurna DeviA NarayanaswamyKaushal KishoreAjay BhattB L VermaAjay KumarChauhan DevusinhBhagwanth KhubaKapil Moreshwar PatilPratima BhoumikDr Subhas SarkarDr Bhagwat Kishanrao KaradDr Rajkumar Ranjan SinghDr Bharati Pravin PawarBishweswar TuduShantanu ThakurDr Munjapara MahendrabhaiJohn BarlaDr L MuruganNisith Pramanik.
New Delhi: Bun ki myntri jong ka sorkar BJP ha Delhi, kiba la hiar shuki noh mynta ka sngi bad kitei ki kynthup ia U  Harsh Vardhan, myntri ka koit ka khiah, U  Ramesh Pokhriyal Nishank, myntri ka pule puthi bad U Santosh Gangwar, Labour minister.
Kiwei pat kiba hiar shuki mynta ka janmiet, ki long U Prakash Javadekar, myntri Information and Broadcasting bad nangta U Ravi Shankar Prasad, myntri Information Technology.
Kiwei pat kiba hiar shuki mynta ka sngi, ki kynthup ia U  Babul Supriyo, Debasree Chaudhuri, Rattan Lal Kataria, Sanjay Dhotre, Thawarchand Gehlot, Pratap Chandra Sarangi (MoS) bad U Ashwini Chaubey (MoS).
Ki myntri ka sorkar India, kiba hiar shuki mynta ka sngi.
*Dr Harsh Vardhan (Union Health Minister)*Thawar Chand Gehlot (Union Minister of Social Justice and Empowerment)*Ramesh Pokhriyal (Union Education Minister)*Sadananda Gowda (Union Chemicals and Fertilizers Minister)*Santosh Gangwar (Union Labour and Employment Minister)*Debasree Chaudhuri (MoS Women and Child Development)*Rattan Lal Kataria (MoS Jal Shakti and Social Justice & Empowerment)*Sanjay Dhotre (MoS State for Education)*Pratap Chandra Sarangi (MoS Animal Husbandry)*Raosaheb Patil (MoS Consumer Affairs, Food and Public Distribution)*Ashwini Chaubey (MoS Health).
Guwahati: Ka don ka jingkhie jumai mynta ka step, ha ka por 8.45 baje mynstep, ha ki bynta jong ka Assam, Meghalaya, West Bengal bad wat shaduh Bangladesh.
La iathuh ba utei u jumai, uba dei u khlain, haduh  5.2 magnitude bad la iathuh ba utei u jumai, u don ia ka thymmei joungu, kaba ha Goalpara ha Lower Assam, uba don ha ka jing jylliew kaba 14 Kilometre.
La iathuh ba ka jingkhie u jumai, ka don ha ka jingjngai kaba 71 Kilometre shatei jong ka Tura, ha Meghalaya.
Ki symboh jong une u riewhadem ki long kiba syti (wrinkled) ynda la thad rkhiang ia u.
Ka daw ka long ba katba ka um shini ka dang don hapoh u riewhadem, kata u dang dap sngaid; hynrei ynda la mih noh ka um shini bad sah tang ka shini hapoh u symboh, hangta u sa sdang ban syti.
kane kam long ha kiwei pat ki symboh riewhadem namar kim don shini shibun kum une, hynrei ha ka jaka ki shini ki don da u starch.
Na ka bynta ban bam u briew, une u long uba kham bang shibun ban ia kiwei pat ki jaid riewhadem.
Hangne ha ri India ka Kashmir ka thung shibun ia une u jaid riewhadem.
Bad namar ba u iadei bad kata ka jaka, ngim don jingartatien ei-ei ba un iadei ha ri Khasi-Jaintia ruh.
U riewhadem lynghong u long par u riewhadem uba ki shait rep eh ha ri Amerika.
Ki khot kumta ia u namar ba ha khlieh jong iwei-pa-iwei i symboh riewhadem jong une u jaid, don i thliew rit iba isriem ia i thliew ba la pynlong da kaba dung da u prek na ka khlieh jong iwei-pa-iwei i symboh.
Na une u jaid riewhadem ki ju shna bun jaid ki jingbam kum kita ba ki ju bam mynstep (cereals), lane ki shna ata (flour).
Utei u jaid riewhadem uba san pat, uba ngi khot u riewhadem mawshamok, u long uba kham kynrei eh ha kane ka ri India, bad u long uba ki ju thung ha ri Khasi-Jaintia.
Une u riewhadem u don ka snep jong u symboh kaba eh katta-katta bad kaba jlih.
Kaba Thung RiewhademU riewhadem u long u jingthung uba long bha ha ki khyndew shrah, kata ha ki khyndew kiba sbur bha ki bym don bun eh ka um, lymne ki bym da rkhiang eh.
Um lah ban long ha ki jaka kiba ieng ka um (water logged soils).
Hynrei ki ‘dew ra lada ki ioh biang ka um bad lada ki biang ka sboh ki lah ban long kiba bha na ka bynta une u jingthung.
Une u jingthung u dei ruh ban ioh ka um kaba biang bad ka sboh kaba biang khamtam ha ka por kaba u dang san.
Dei namarkata ban ai bha ka sboh, bad shuwa ban thung ia u, lada ai da ki kynja sboh kum ka eit masi.
U donkam ruh ban ym don shibun ki niut kiba lah ban iaknieh ia ka jingbam jong u.
Ha ki ri sepngi ki ju thung ia une u jingthung bunsien ha ki lain kumta ba ka long kaba jem ban phut ia ki niut da ka kynja kor kaba ki khot ha ka ktien phareng ka “grubber" ne “cultivator".
Kane kumba nga la pyn-i ha ki lynnong kiba mynshuwa , ym tang ba ka thiewia ki niut, hynrei ka lah ruh ban kynton khyndew.
Ia kane ka kor lah ban ring da ki masi bad kumjuh kumba ring ia ka lyngkor.
Haba thung kumta ha ki lain, lah ban thung ha ka jingjngai kumba ar phut shiteng na uwei u lain ha uwei pat u lain, bad lah ban buh ar tylli ki symboh ha ka jingjngai kumba ar phut, ne ar phut shiteng na kawei ka kynton ha kawei pat ka kynton ha u lain.
Ki bnai kiba bha thung riewhadem ha ri Khasi-Jaintia ki long April bad May.
Ki thied jong u riewhadem, kum ki jong u phan, imat ki donkam shibun ka oksijen ha ka por ba u jingthung u dang san, dei namarkata ka daw ba u riewhadem, kum u phan, u donkam ka jingkara ar sien lai sien khnang ba ki thied kin ioh l’er.
Ia kaba leh kumne khnang ba u jingthung un ioh l’er ki khot, ha ka ktien phareng “aeration".
U riewhadem kum ki jingthung baroh u don shibun ki jingpang kiba pynshitom ia u; hynrei imat kine kim da pynjulor eh haduh ba dei ban da pyndonkam kano-kano ka lad ban pynduh ia ki.
Na ki khniang pat kiba ju pynjulor ia u ruh um da don shibun eh kiba ngi la shem ba ki long kiba ngi dei ban da pynshitom jingmut eh ia ka ban pynduh.
Dei namarkata ka daw ba ki riewstad hangne ha ri India kiba pule ia ki khniang (entomologists) kim pat shym leh ei-ei na ka bynta une u jingthung.
La kumta ruh ngi ngeit ba ki khniang kiba bam ia u jyntang riewhadem ki don ha ka ri Khasi-Jaintia ruh kumba ki don sha kiwei pat ki ri.
Kine ki long ki khniang kiba bunsien ki tur sha ka jingshai mynmiet.
Lah namarkata ban pyniap ia ki da kaba thang ha ka por janmiet ki ding kiba rit harud lyngkha riewhadem, ha ka por ba kine ki khniang ki wan ban kha pylleng ha ki jyntang riewhadem.
Ia u riewhadem ki ju thung ha ri Khasi-Jaintia tang na ka bynta u soh riewhadem.
Hynrei ha kiwei-kiwei pat ki ri bad kiwei pat ki bynta jong kane ka ri India ki ju thung ruh ia u khamtam na ka bynta ki jingri.
Ha kane ka ri India ki ju pyndonkam ia ki jyntang riewhadem ban shna jingbam masi da kaba ki ot rit lyngkhot lyngkhot ia u jyntang bad sa ai beit ia ki masi, lane ai ia ki ynda ki la buh katto-katne bnai ha ki thliew kiba ki la shna khnang ban buh ia u jingbam masi khnang ba ki masi kin ioh bam ia u ha ka por ba kyrduh jingbam.
Lada pyndonkam ia u soh riewhadem na ka bynta ban shu bam kumto ynda shet thai lane da kaba shu thang, ia u soh riewhadem ki kheit ha ka por ba ki kop (husks ki dang jyrngam, bad ki symboh kim pat ih-eh).
Hynrei lada kheit ia ki khnang ban buh symbai, donkam ban ieh slem ia u soh riewhadem ha lyngkha haduh ba un da ih bha.
Bad katba u symboh u nang rkhiang, katta u nang bha ban long symbai.
Lada thung ia u riewhadem tang na ka bynta u jyntang ban bsa ia ki masi, kaba bha ka long ban bet ia u naduh kjat ha ka por ba ki riewhadem ki la sdang ban long symboh.
Hynrei lada thung khnang ban bsa ia ki masi da u jyntang riewhadem ynda la buh ha ki thliew (Silos) kumba lai saw bnai kumba la ong haneng, kaba bha ka long ban ot ynda ki symboh ki la heh bha.
Hynrei lada thung ia u riewhadem na ka bynta ki soh riewhadem bad na ka bynta ki jyntang ban ai masi, kaba donkam ban leh ka long ban ot ia u jyntang tang shu lah kheit ia ki riewhadem.
Ka jingkheit riewhadem ha ri Khasi-Jaintia ka long ha ki bnai August bad September.
Ka kamra kaba buh riewhadem ka dei ban long kaba iaid bha ka l’er.
Lada bun ka jingsngem bad ka jingshit ha kajuh ka por, kata ki symboh riewhadem kiba la buh khnang na ka bynta u symbai, ki lah ban duh noh ka bor jong ki.
Hynrei lada ki rkhiang bha, wat lada ka jingshit ka kham kiew ruh kata ki lah ban ym lei lei.
Ki jingjia, kiba pyn kyndit ha kine ki sngi, naba ki shipai Afghan, ki la leit pyndem bad ia long paralok bad ki ehrang Taliban, ha ka Ri Afghanistan.
Katei ka Ri, ka la poi pynban sha ka thma poh iing, kaba shyrkhei bha, hadien ba ki shipai jong ka Ri America lem bad shibun kiwei pat ki Ri, ki la nang mih noh na katei ka Ri, ha kaba ki la iehnoh ruh ia ki tiar siat kiba bha tam bad kiba remdor.
La iohi ha ki dur, ba ki shipai bad ki ehrang Taliban, ba ki ia khublei bad ki ia kdup ieid  bad la iohsngew ia uwei u shipai Afghan, uba ong “Map noh iangi, namar ba ngi dei kiba la leh bakla" bad la iohsngew ia ka jubab, kaba mih na kitei ki ehrang, ha kaba ki ong “Wat khuslai ia kata, bad wat tieng ruh".
Mynta ki Taliban, ki pyni ia ki tiar siat, kiba dang thymmai, ba ki ioh, na kito ki tiar, ba la iehnoh shadien da ki shipai jong ka America bad la iathuh ba ki la ioh kurup ia  900 tylli ki suloi, 70 tylli ki sniper rifle,  30 tylli ki Humvees, 20 tylli ki army pickup bad  15 ki trok shipai bad da ki phew hajar tylli ki kuli, na ka ktem ki shipai America ha  Sultan Khil, kab aha  jylla Wardak.
Hynrei uwei na ki heh jong ki Taliban, ula ong “Ngim da donkam than ia kine ki tiar, ngi shaniah beit ialade ha u  Allah".
Ka ktem ki shipai US ha Bagram, ha kaba ki don shilak ngut ki shipai ka America, mynta ka la thylli lut plain, hadien 20 snem kynthih.
U Dilip Kumar, uba dei u aktor ba khraw jong ka bollywood, ula khlad noh mynta ka step, ha ka rta kaba 98 snem bad ula iehnoh shadien ia ka kurim jongu, ka  Saira Banu.
U Dilip, ula khlad noh ha ka por 7.30 mynta mynstep.
U Dilip Kumar, u khlad ha ka jingshah sumar ha ka Hinduja Hospital, ha Mumbai, ha kaba ula leit shah sumar naduh ka taiew ba ladep, namar ba u shitom ban ring bad pynhiar mynsiem.
U Dilip, ula sdang ia ka kam ak phlim, lyngba ka phlim  Jwar Bhata’ ha u snem 1944, bad hadien kata, ula iai bteng ban ak phlim, haduh 50 snem kynthih bad ki phlim, kiba pawnam jongu, ki long  ‘Mughal-e-Azam’, ‘Naya Daur’ bad ‘Ram Aur Shyam’.
Ula ak ruh ia ka phlim ‘Qila’ ha u snem 1998.
Shillong: U Lamphang ka ingdorbar thawain u bah Metbah Lyngdoh, u la ai jingmut ia ka sorkar jylla ba ha kaba iadei bad ka jingpynbeit noh ia u pud u sam hapdeng ka Assam bad Meghalaya ka dei ban long ha ka jingiahun lang jong ki briew, kiba don bynta khnang ba kane ka rai kan long ka ba lah ban pynbeit noh ia u pud u sam shirta.
“Nga la ong ba kano kano ka rai ka ba ka sorkar kan shim ka dei ban long ha ka jingiahun lang ki briew ba don bynta ha kane khnang ban pynthikna ban weng noh ia kane ka mat ba sahteng da ki phew snem"u la ong ia ki lad pathai khubor.
U bah Metbah u la iathuh ba hyn shisngi, u la leit ia kynduh bad u myntri rangbah ka jylla Assam ban ai khublei ia u halor ka jinglong Myntri rangbah jong u, u la iathuh ba ha kane ka jingiakynduh la don ruh ka jingiakren halor ki mat ki ba la sahteng la bun bun snem mynta.
“Nga la pynsngew halor ki mat ki ba la sah teng la slem khamtam, ha kaba iadei bad ka jingeh jong ki briew ki ba sah ha ki thain khappud,ha ka ba na ka liang u myntri rangbah ka jylla Assam ruh u la pynpaw ia ka jingsngewkhia halor kane ka bynta bad pynpaw ba kin wad ia ki lad ki lynti ban lah ban weng ia lane ka jingeh jong ki briew na baroh arliang" u la bynrap.
U bah Lyngdoh u la ai jingmut ia ka sorkar jylla ba lada ka shim ia kano kano ka rai ha kaba iadei bad ka jingpynbeit ia u pud u sam ka dei ban long ka jingiahun lang jong ki briew ba don bynta ha kane.
“Bun na ka liang jong ki myntri rangbah ba rim ki la shim ia ki lad ki lynti ban lah ban pynbeit noh ia u pud u sam hapdeng ka Assam bad ka Meghalaya hynrei ngam tip balei kam shem la poi shaei shaei ruh dei na ka ne ka daw ba nga ai jingmut ba ka jingpynbeit ia u pud u sam ka dei ban long ka ba iabiang lang ha baroh arliang"u la ong.
Nongpoh: Ka nuksa kaba la pyni da uwei u rangbah uba la 62 snem ka rta, uba la mih mynstep bad janmiet ban pynkhuid ia ki bynta ka surokbah kaba don hajan ka Bhoirymbong CHC, lehse kan dei kawei na ki nuksa kaba bha ia kiwei pat ki briew hapoh ka Distrik bad jylla, ba ki dei ban shim ia ka jingkitkhlieh halade, na ka bynta ban wanrah ia ka khuid ka suba ha ki shnong ki thaw bad ki sawdong sawkun.
Utei u rangbah, uba la pyni ia katei ka nuksa kaba bha na kiba bha tam, u dei uba la tip kyrpang kum u Bah Phroi Sohtun, ha kaba watla ha ka rta kaba 52 snem ne ka jinglong tymmen jong u, hynrei u dang smat ban mih mynstep bad janmiet, na ka bynta ban pynkhuid ia baroh ki sawdong sawkun kiba don marjan bad ka jaka kaba u sah, khlem da khein ba ka dei ka jaka jongno jongno, hynrei u pynkhuid hi plain ia baroh ki jaboh jabain.
Haba lap ia katei ka kam babha kaba la pyni da utei u rangbah, la pyrshang ban leit kren ia u bad uba la ong ba ka dei ka kamram jong u ban pynkhuid ia ki sawdong sawkun bad khamtam eh ki bynta kaba ka jaka sah jong u ka jan, namar um lah ban peit haba ki lynti iaid paidbah kin dap da ki jaboh jabain.
U la ong ruh, ba kham mynshwa ka la don kawei ka jaka shwa ban rung sha Bhoirymbong CHC, ha kaba ki paidbah ki la shu bret pathar leit ia ki jaboh jabain bad khlem da don kiba leit ban pynkhuid, hynrei naduh ka por kaba ma u, u la leit ban pynkhuid lut ia baroh kitei ki niut ki nier, mynta ki paidbah ki la shynrain ban bret niut ha katei ka jaka bad kaba la pynlong ia katei ka jaka ba kan long kaba khuid ba suba.
Haba pyrshang ban kylli na utei u rangbah, ba kaei kaba u kwah ban ai ka khubor ne ban kyntu sha kiwei pat, utei u rangbah u la jubab ba um kwah ban kren ei ei ia kiwei, namar lada kren ia kata, kin sa don shibun kiwei ki ban kynthoh kylla ha ki kyntien kiba laiphewjait.
Namarkata ngam don ei ei ban kren ne kyntu ia kiwei, hynrei lada ki briew ki kwah ba ki shnong ki thaw bad ki sawdong sawkun, kin long kiba khuid ba suba kin dei ban shim ia ka jingkitkhlieh halade hi.
Nongpoh: Ka Ri Bhoi Youth Federation, Sengkmie, hynnin ka sngi ka la ioh ban pyllait paidbah pat sa ia kawei ka Ambulance, kaba la lah ban thied lyngba u Synniang kaba la noh da ki dkhot ka seng bad ruh lyngba ka jingiarap na ki katto katne ngut ki riew kylluid mynsiem.
Ia katei katei ka Ambulance, kaba la pyllait paidbah ha Bhoirymbong CHC, la leit ban pyllait paidbah da u Bah Sosthenes Sohtun, MLA Jirang, ha ryngkat ka jingdon u Bah Rangkynsai Kharbuki, MDC Umroi, nangta u Bah Bipul Thangkhiew, President ka RBYF, Sengkmie, ki Doktor na Bhoirymbong CHC lem bad shibun kiwei pat.
Haba batai lyngkot halor katei ka jinglah ka Seng ban thied ia katei ka Ambulance, u Bah Bipul Thangkhiew, u la ong ba la lah ban thied ia katei ka Ambulane, ka dei namar ka jingsbun mynsiem ki dkhot ka seng, kiba la don kumba 10 hajar ngut ei ei, ha kaba lyngba ka jingnoh synniang jong ki ha ryngkat ka jingiarap da ki katto katne ngut ki riew kylluid mynsiem, la lah ban thied biang ia katei kawei pat ka Ambulance, khnang ba kan ioh ban ai jingshakri ia ki paidbah kiba sah ha Ri Bhoi Mihngi.
Ki nongkren kum ki kongsan ha katei ka sngi, kiba kynthup ia u Bah Sosthenes Sohtun bad u Bah Rangkynsai Kharbuki, ki la ai ka jingiaroh kaba khraw eh ia ki nongialam ka RBYF, namar ka jinglah jong ki ban pynurlong ia katei ka Ambulance, kata lyngba ka jingiasynniang hapdeng ki para dkhot.
Ki la ai ruh ka jingkhublei kitbok kitrwiang ia katei ka seng ba kan nangkiew shakhmat shaphrang ha ki kam ban shakri paidbah bad khamtam eh na bynta ka jaidbynriew hi baroh kawei.
Shillong:Hadien ba u Myntri jong ka Sorkar Kmie ba dei khmih ia ka tnad DoNER, u Dr Jitendra Singh u la pynpaw ba ka jingpang Covid-19 ka la sdang ban hiar ha baroh kiwei kiwei ki jylla jong ka thaiñ shatei lam mihngi jong ka Northeast katba ha ka jylla Meghalaya pat ym pat iohi satia ia kata ka jinghiar jong ka khlam bad ia kane la pynpaw ha ka jingialang ban khmih ia ka jinglong jingman jong ka khlam Covid-19 ha baroh ki jylla kiba don ha ki thaiñ shatei lam mihngi.
Haba kren sha ki lad pathai khubor, myn hynnin ka sngi ka 6 tarik u bnai Naitung 2021, u Bah AL Hek u ba dei u Myntri jong ka tnad ka koit ka khiah ka Sorkar Jylla, u la ong ba ma u hi um nang satia ban batai stad ia ka jinglong jingman bad ka jingtreikam jong kiwei ki jylla hynrei ka jylla Meghalaya hi ka la shimkhia hi haduh katta katta naduh ka jingtest ia ki paidbah, ka jingdon jong ki Corona Care Centre bad ka jingai ia ka tika hynrei u la ong ba ka jingbym hiar jong ki briew kiba ioh ia kane ka jingpang ha ka jylla ka dei namar ka jingiaibteng beit ban leh test ia ki paidbah katba sha kiwei kiwei ki jylla pat ka jingdon ki positive case ka don tang khyndiat eh namar ba kim da leh test than shuh hynrei ka Sorkar Jyllla ka trei hok bad ka kam ruh ka paw hok bad na kata ka daw ki jingeh ruh ki paw bun.
U Bah Hek u la ong ruh ban pynduna ia kane ka jingkiew jong kane ka khlam ka long tang lada ki paidbah ki bud ryntih ia ki kyndon ba la bthah da ka Sorkar bad ka tnad ka koit ka khiah na ka por sha ka por ban iada ialade hynrei lada ki paidbah kim kohnguh satia ka mut ka jingpang ruh kan iai kiew beit hi.
When the govt is taken care off, that means they are marketing this disease n make money out of it….
Shillong:U Lamphang jong ka ing dorbar thawain jong ka jylla, u bah Metbah Lyngdoh, myn hynnin ka sngi, u la ong ba u don ka jingkhmih lynti ba ia ka Dorbar mang tyngka jong u snem 2022-23, yn pynlong hapoh ka ingdorbar thawaiñ ba thymmai ha Mawd iang diang.
Haba iakren bad ki lad pathai khubor u bah Lyngdoh, u la iathuh ba wat la ka don ka jingeh ki ba bun na ka daw ka khlam Covid -19 hynrei ka jingtei ia ka ingdorbar ka la dep kumba 80-85 %.
“Nga sngewkmen eh ba wat la ka don ka jingeh na ka daw ka jingwan lyngshop ka khlam ha ka jylla hynrei bun na ki kam ki jam ki la iaid shaitshait ha kaba lada ngi lah ngi buh por ba ngin pyndep ha shuwa ban kut une u snem"u la ong.
Ban pynthikna ba ki kam ki jam ban tei ia ka ingdorbar thawain ba thymmai ha Mawdiang diang kan iaid shaitshait,na ka liang u Lamphrang ka ingdorbar u la khot ia ka jingialang kyrpang ban ia kren halor kane ka bynta ha u taiew ba ladep mynta u bnai ha ka ba la iadon ryngkat ki ophisar na ki tnad bapher bapher.
Ha kane ka jingialang la ia kren ban pyniaid ryngkat ryngkat ia baroh ki kam ha ka ba iadei ban pyndep ban tei ia kane ka ingdorbar thawain ba thymmai ha Mawdiang diang.
U la iathuh ba ka ba dang sah mynta ka dei ruh ka jingtap ia ka tnum (dome part) na ka bynta ka hall baheh, ka ban sa pynpoi ha shuwa ban kut mynta u bnai na Culcutta ban ioh ban pyndep ia kane ka kam ha u bnai ban Nailar.
U la iathuh ruh ba ka kam ha ka ba iadei bad ka kamra na ka bynta u Lamphang,ka kamra u Myntri rangbah,ka kamra ki minister baroh ka Conference hall ka Canteen bad ka kamra na ka bynta ki ophisar ka dang iaid shait shait.
U la iathuh ruh ba na ka liang ka tnad pulit ki la dep ban jurip bad ban pynthikna ba kan don ka jingshngain hapoh ka ingdorbar thawaiñ ba thymmai.
Na ka liang ka MePDCL ka la dep ban wan jurip bad la dep ithuh ruh ia ka jaka ban buh ia ka substation hapoh ka Compound jong ka ingdorbar bad ki kam ban pynpoi bording ka dang iaid shait shait.
Na ka liang ka tnad PHE, ki la dep ban jurip bad sdang ki kam halor ka jingpynpoi um ia kane ka building ba thymmai bad kumjuh na ka tnad khlaw ban ioh ban pynitynnad bad thung ia ki jingthung ha ki jaka ba dei ha kane ka ingdorbar thawain.
La aiti ruh ha ka NIC jong ka sorkar jylla ban ia syllok bad ki Consultant na Delhi ha kaba iadei bad ka Design Associate ha kaba ki la iakren ban sdang noh ia ka kam.
Ka tnad PWD ka dei ban peit ia ka jingiaid beit ki kam ki jam baroh ban pyndep noh ia ka ingdorbar thawain ba thymmai, u la ong.
Nongpoh:Ka sur kaba la dawa ban kyntiew kyrdan noh ia ka Patharkhmah Administrative Unit sha ka Civil Sub-Division, ka la nangsawa jur bha ha Ri Bhoi, halor kata la iohi ba myn hynnin ka sngi, ka la don ka jingialang hapdeng ki nongkitkam ka Ri Bhoi Durbar, kaba ki la pynlong ha Nongthymmai Umsning bad lyngba katei ka jingialang, ki la dawa jur na ka sorkar jylla ba ka dei ban kyntiew kyrdan noh ia ka Patharkhmah administrative sha ka Civil Sub-Division.
Ha ka jingialang hapdeng ki katto katne ngut ki nongkitkam ka Ri Bhoi Durbar, la iohi ba wat u Dr.D.D Lapang, nongaibuit ka sorkar jylla u la don bynta lang ha katei ka jingialang, nangta u Bah Charles Marngar, MDC Mawhati, nalorkata ki nongialam ka Ri Bhoi Durbar, kiba kynthup ia u Bah RR Makdoh, kum u President, nangta u Bah RB Shadap, Secretary, u Bah Thomas Malai, Adviser lem bad kiwei de ki nongkitkam ba hakhmat ka Ri Bhoi Durbar.
Haba khein halor katei ka jingdawa ka Ri Bhoi Durbar, na ka bynta ban kyntiew kyrdan ia ka Patharkhmah sha ka Civil Sub-Division, lehse kan dei ka jingdawa kaba don nongrim bad kaba lah ban ong ba kam dei kaba khlem Politik, namar ki nongkitkam hapoh katei ka Durbar, ki dei kiba don ha ka jong ka jong ka Party bad kiba dei ruh ki nongkitkam kiba hakhmat eh, la ka long ha ka NPP, Congress, UDP lem bad kiwei ruh ki Seng Sain pyrthei ha ka jylla.
Haba kren sha ki lad pathaikhubor, kitei ki nongkitkam ka Ri Bhoi Durbar, ki la pynpaw ba ka Patharkhmah Administrative Unit, ka la deihok ban kyntiew sha ka Civil Sub-Division, namar la ithuh ia ka Patharkhmah kum ka Administrative Unit naduh u snem 1998, kata shwa ba ka Ri Bhoi kan ioh ia ka Distrik kaba pura ha u snem 1992.
Ki la ong ruh ba ka Patharkhmah Administrative Unit, ka dei kawei na kiba la slem bha hapoh ka jylla bad mynta ka la kynjoh sha ka 32 snem.
Kumba ka long mynta ki shnong kiba hap hapoh ka Patharkhmah Administrative Unit, ki don kumba 167 ki shnong bad 7 tylli ki Syiemship, namarkata ka la donkam eh ban kyntiew noh sha ka Civil Sub-Division.
Namarkata, kumba kiba bun ki shnong kiba hap ha Patharkhmah ki hap ha ka thain Khappud, kumta khnang ba katei ka thain kan kiew shakhmat shaphrang, ka donkam ia ka sorkar ba ka dei ban kyntiew kyrdan noh ia ka Patharkhmah Administrative Unit sha ka Civil Sub Division.
Ha kajuh ruh ka por kitei ki nongkitkam ka Ri Bhoi Durbar, ki la iathuh ba shen kin sa phah da ka jingthoh sha u Myntri Rangbah ka sorkar jylla, na ka bynta ban dawa kyntiew kyrdan ia ka Patharkhmah sha ka Civil Sub-Division, khnang ba ka long ka jingkyrkhu ia ki paidbah kiba sah ha Ri Bhoi Sepngi.
Shillong: Kiba ioh pang myn hynnin ka sngi, ki long 457ngut.
Kiba jem ki long 497ngut bad kiba iap, na ka khlam corona, ki long 9ngut.
Kiba dang don ha ka jingpang, ki long 4,305 ngut haduh mynta ka sngi bad baroh kiba iap, ki la poi sha ka 880ngut.
Ka Ribhoi, ka kiew bha mynta ka sngi, ha kaba ki don 154ngut kiba ioh pang bad ka East Khasi hills, ka la nang hiar, da ka jingdon sa 99ngut kiba ioh pang thymmai.
Ha East Garo Hills, ki don 8ngut, ha East Jaintia Hills 10ngut.
Ha East Khasi Hills 99ngut bad kitei ki kynthup ia ki Health Worker 4, Lumparing Cluster 3, Madan Laban Cluster 4, Mawlai Cluster 6, Mawlai Iewrynghep Cluster 5, Mawlynrei Nonglum Cluster 9, Police 4, Umphyrnai Dymmiew Cluster 6.
Ha North Garo Hills ki don 22ngut.
Ha Ri Bhoi 154ngut bad kitei ki kynthup ha High Risk Contact 4, ILI Case 9, Jyntru Cluster 3, Kyntonphanram Cluster 5, Lum Nongrim Dewlieh Cluster 4, Mawlasnai Cluster 5, Mawlein Cluster 3, MIDC Cluster 22, Mawtari Cluster 19, Patarim Cluster 13, Rangmen Cluster 3, Saiden Cluster 3, Syad Rit Cluster 5, Umden Nongtluh Cluster 3, Umlyngkdait Cluster 5, Umsning Cluster 24, Wahlakhar Cluster 4.
Ha South Garo Hills ki don 10ngut.
Ha South West Khasi Hills ki don 14ngut.
Ha West Garo Hills, ki don 69ngut kiba ioh pang.
Ha West Jaintia Hills, ki don 45ngut, ha kaba ha Bakur Cluster ki don 9ngut, Kpermynsnieh Cluster 6, Police 3, Shangpung Moosyiem Cluster 4.
Ha West Khasi Hills, ki don 14ngut kiba ioh pang bad kitei ki kynthup ha Mairang Cluster 3, Nongstoin Cluster 2, Rwiang Cluster 3.
Shillong:Hadien ba u Myntri Rangbah ka Jylla, u Conrad K Sangma u la pynbna ha kawei na ki prokram kaba la long hapoh Mairang ha ka 31 tarik u bnai Lber 2021 ban kyntiew kyrdan noh ia ka Mairang Civil Sub Division sha ka District, ha shwa ba ka Ri kan rakhe ia ka sngi laitluid jong ka, u Bah Metbah Lyngdoh u ba dei u Lamphang jong ka iingdorbar thawaiñ ka jylla bad ha kajuh ka por u ba dei ruh u MLA jong ka Mairang, u la pynpaw ia ka jingsngewkmen kaba shi kat dei eh ha kaba u la ong ba ka jingdawa District ha Mairang ka la long naduh mynshwa.
Haba kren sha ki lad pathai khubor mynta ka sngi, ka 6 tarik u bnai Naitung 2021 halor ka jingdawa ban kyntiew kyrdan noh ruh ia ka Sohra Civil Sub Division sha ka District, u Bah Metbah Lyngdoh u la ong ba kane ka jing iakren ka la ju long naduh ki por ba dang don u MLA barim u Dr Donkupar Roy bad na ka liang jong u Bah Metbah hi un dang iai khmih halor kane ka bynta bad un nang iai peit thuh haduh katno kane ka jingiakren ka la nang iaid shakhmat.
Ka kol U Jorginho, ka la plie ia ka  Italy, ba kan jop da 4-2 ha ka jing ia shut penalty pyrshah ia ka Spain bad ba kan ioh ruh ban rung sha ka phainal jong ka jing ialehkai  European Championship.
Ka jing ialehkai, ka la kut noh ha ka jing ia thep mar shi kol, ha ka jing ai por ban ialehkai tam.
U Federico Chiesa, ula thep ia ka Italy, ha ka minit kaba 60, hynrei U  Alvaro Morata jong ka  Spain, ula pyn iakhaid ha ka minit kaba 80.
Ka Italy, kan iakhun phainal ha ka Sngi U Blei ha Wembley Stadium, ha England, pyrshah ia ka England lane ka Denmark.
Ki nong ialehkai ka Italy: Donnarumma, Di Lorenzo, Bonucci, Chiellini, Emerson Palmieri, Barella, Jorginho, Verratti, Chiesa, Immobile, Insigne.
Ki nong ialehkai ka Spain: Simon, Azpilicueta, Garcia, Laporte, Jordi Alba, Koke, Busquets, Pedri, Ferran Torres, Oyarzabal, Olmo.
Nongpoh: Uwei u pulit jong ka 4th Battalion, uba la tip kyrteng kum u Benidict Maring (39) snem ka rta, uba dei na ka shnong Mawphrew kaba don ha ki thain Marngar, u la khlad syndet noh hynne ka step, kata ha ka por kaba u dang leit ban mareh step.
Ka jingkhlad jong utei Pulit ha ka por kaba u dang mareh step, ka la jia ha kawei ka lynti shnong ka dong Downgate ha Nongpoh Proper, ha kaba utei u Pulit ha ka por kaba u dang mareh, kynsan kynsan u la shu kyllon ha katei ka lynti kaba u mareh bad hadien kata, ki para Pulit ki la rah noh ia u sha Nongpoh Civil Hospital, hynrei haba la poi ha katei ka jaka sumar, ki doktor ki la pynbna ba u la khlad noh.
Haba la leh ia ka post mortem, la ong ba ka jingkhlad syndet utei u Pulit, ka lah ban dei namar ka jingsangeh treikam u klongsnam (Heart Attack).
Kumta haba iadei bad katei ka jingkhlad kaba syndet utei u Pulit, ki Pulit ki la pyndep ia baroh ki jingtohkit bad hadien kata ki la aiti noh sha kiba haiing, khnang ba kin ioh ban pyndep ia ka jinglehniam kaba khatduh.
Shillong: Kiba iap covid mynta ka sngi hat majai, ki long ka kong Rosemary Sawkmie, (17) na Mawdiengngan, Ri Bhoi, ka kong Kidian Lyngkhoi, (87), na Lumshyiap, Golflink, EK Hills, ha kaba la leit rah ia kaba la iap lypa sha Civil Hospital, Shillong.
Ka kong Hun Shylla, (58) na Ummulong, West Jaintia Hills, nangta U Sher Bahadur Bhujel, (38) na Garampani, Assam bad ka kong Rishailin Wahlang, (36) na Dongbir, Mairang, West Khasi Hills, ha kaba la leit rah ia kaba la dep iap lypa ha ka 4tarik Naitung 2021, sha Tirot Sing Memorial Civil Hospital, Mairang.
Ka kong Maria Sawkmie, (62) na Jyntru, Ri Bhoi, ha kaba la leit rah ia kaba la iap lypa ha ka 05-07-2021 ha Umsning CHC.Ka kong Milinbon Lyndem, (85) na Golflink, Lumshyiap, East Khasi Hills, ha kaba la leit rah ia kaba la dep iap ha ka 6tarik Naitung 2021 sha Civil Hospital, Shillong.
U Bah Hunterson Kharpran, (67) na Umpling, Lumdiengmet, East Khasi Hills.
Ka kong Emirian Kharjana, (54), na Mawlein, Ri Bhoi, kaba iap ha iing.
Nongpoh: U Bah Mayrald Born Syiem, MLA Nongpoh, u la ther tyngeh ia ka sorkar jylla halor ka jingkular kai ban pyntreikam noh ia ka jaka sumar ia kiba pang COVID-19 ha Ri Bhoi, namar kat haduh kine ki sngi, kata ka jaka sumar ia kiba pang COVID-19 ha Ri Bhoi kam pat la urlong satia.
Haba ther tyngeh ia ka sorkat jylla, u MLA Nongpoh, u la ong ba ki jingkular ka sorkar lyngba u Conrad K.Sangma bad u myntri ka tnad ka koit ka khiah, ban pyntreikam ia ka jaka sumar pang COVID-19 ha Ri Bhoi, ka la shu kut ha ka jingkular jong ki bad ym shym la iohi dak ei ei ruh em ban pyntrei ia kata ka jaka sumar bad uba la ong ruh ba kane ka sorkar, ka la shukor im im peit peit ia ki paidbah hapoh ka Distrik bad jylla hi baroh kawei.
U MLA ka Nongpoh, u Bah Mayral Bom Syiem kumba la mih ha ka lad pathai khubor mynta ka sngi ba u Commissioner Secretary ka Health department u la kam ba ka tnad ka koit ka khiah ka a long kaba la khreh ban ïakhun pyrshah ïa ka khlam covid-19 bad khamtam na ka bynta ka jingwan ynshop ha ka sien ka balai (Third wave) bad ha ka jingshisha pat ka dei tang ka jingkam na rmiang shyntur khlem ki kam.
Shuh shuh, u Bah Mayrald Born Syiem, u la ong ruh ba kumno ba ka sorkar kan iakhun ia kata ka (Third wave) jong ka khlam covid-19, namar kumba ka long mynta ka Ri Bhoi, ka la shah ktah shikatdei eh ha ka khlam COVID-19, hynrei kat haduh mynta ka sorkar kam pat pynurlong satia ia katei ka jaka sumar ia kiba pang COVID-19, kaba ka sorkar hi ka la kular ban pynkylla shipor ia ka MCH Hospital kaba don ha Umran Niangbyrnai sha ka jaka sumar pang COVID-19.
U Bah Mayald Born Syiem, u la kyntu ia ka sorkar jylla ba ka dei ban pyntreikam noh shen ia ka jaka sumar ia kiba pang COVID-19 kaba don ha Umran Niangbyrnai bad uba la kynthoh ruh ia ka sorkar jylla ba kam dei ban shu kular ia ki paidbah tang ha ki lad pathaikhubor, namar kumba ka long mynta ka Ri Bhoi ka la shah ktah eh ha ka khlam COVID-19 bad kaba la donkam eh ia ka sorkar ba kan shimkhia halor ka jaka sumar ia kiba pang COVID-19.
La sngewthuh ba ka nongrim kaba la pynlong ia u MLA Nongpoh ba un bitar halor ka jingkular kai ka sorkar jylla, ka dei namar ba u la iohsngew ia ki jingkular da u myntri rangbah ka jylla, u Conrad K Sangma bad u Myntri ka tnad ka koit ka khiah, u Bah AL Hek, kila kular ba ka MCH Hospital ha Umran kin pynkyla noh shipor sha ka covid-19 hospital ba la buh por ruh ban pyndep ne pyntreikam noh tang hapoh ka 15 tank u jyllew, hynrei kat haduh kine ki sngi ruh kam pat urlong satia.
Shillong: U Bah AL Hek u ba dei u Myntri jong ka koit ka khiah ka Sorkar Jylla u la ong ba u Amit Shah u ba dei u Myntri ki kam pohiing ka Ri un wan iuhkjat sha Nongbah Shillong ha ka 17 u bnai Naitung 2021 ha kaba na ka liang jong ka Sorkar Jylla bad ka tnad ka koit ka khiah ki la pynkhreh ia kawei ka projek ia kaba yn kyrpad lyngba ka sorkar bad ka seng ba yn plie da utei u Myntri na ka bynta ban plie ia ka Liquid Medical Oxygen Tank kaba don ha Umsawli kaba ka capacity jong ka, ka dei 13 kilolitar kaba dei ruh ka refilling tank.
Ha kajuh ka por un plie ruh ia ka Step Down Covid Hospital kaba don 50 tylli ki jingthiah ha kaba la dep ban plie teng ruh da u Bah AL Hek, hynrei mynta pat la pynkha sa 55 tylli ki jingthiah bad kaba la pynkhreh ruh na ka bynta ka jingwan lynshop biang jong ka khlam Covid-19 ha ka sien kaba lai bad kaban don ruh ia ka Children Ward ne ka jaka sumar na ka bynta ki khynnah, ka Children ICU, ka Adult ICU bad ka Adult Beds bad baroh kin don haduh 100 tylli ki jingthiah.
Ki antioxidants ki dei ki compound kiba kongsan namar ki iarap ban pynskhem ia ki cell bad ai jingiada na ka oxidative stress kaba lah ban buh ka jingma kaba khraw na ka daw ki oxidants.
Ha kawei pat ka liang ki antioxidants ki paw ba kidei ki free radicals kiba ka met jong ngi ka pynmih ban ai jingiada ialade na ki bacteria bad viruses ki la kharoi shibun kaba ialam sha ka jingshahktah pat ki cells kaba lah ban long ka daw halor ka jingngat haki jingpang kum ki jingpang bampong, ka jing pang klongsnam bad ka jingpang ba ktah ia ki khmat ruh.
Ki antioxidants ki shim ia ka bynta ba kongsan halor ka jinglah ban pynkhuid ia kine ki oxidants na ka snam bad naka met hi baroh kawei.
Kumta ban pynbiang ia ka jingdon ka antioxidants ha ka met ka long kaba donkam naka bynta ban ialeh pyrshah ia kita ki oxidants ne ki free radicals kiba don haka met.
Katkum ka jingwadbniah daka Journal of Nutritional Science ha u snem 2016 ki shem ba kine ki free radicals ne ki oxidants ki kham jur bunshah haba ianujor bad ki antioxidants ki ba don hapoh ka met.
Namar kata ka long kaba donkam ban pynbiang ia ka jingdon ki antioxidants lyngba ki thymmei kiba ngi ioh na ki jing bam naka bynta ka jingiaryngkat hapdeng ka oxidants bad antioxidants.
Ki jingbam kiba riewspah ha ka jingdon ki antioxidants ki dei ki thymmei bad kiba lah ban ai jingkoit jingkhiah shibun halor ka jingduna ka jingma ban ngat na ka jingpang klongsnam, pyllait naka jingkloi ringsti ka sniehdoh bad ka pyllait na shibun ki jingpang jingshitom.
Ka jingjied ia ki jingbam ba riewspah ka jingdon ka antioxidants kadei kaba iarap ruh ban pyllait ka jingthut trei kam ka bor jabieng na ka jingpang shini bad pyllait na ka jingthut ka kpoh.
Kine harum ki long napdeng ki soh bad ki jhur kiba riewspah ka jingdon ka antioxidants kiba lah ban kyntiew ha ka liang ka koit ka khiah jongka met.1.
KI STRAWBERRIES :–Kine ki jait soh ki riewspah halor ka jingdon ia ka antioxidants bad kidei ki thymmei halor ka jingdon ka vitamin C haki.
Ka jingpule ka lap ba ki antioxidants kiba don ha kine ki soh ki lah ban pynduna ka jingthang shadem bad pynduna ka jingkiew ka blood pressure ka ba lah ban iarap ai jingiada naka jing ngat haka jingpang klongsnam.
Ka Polyphenols ka ba shem haki strawberries ka lah ban pynbiang ia ka jingdon ka insulin ha kito ki ba sngaid palat kaba lah ban iarap pyllait na ka jingshah ktah haka type 2 diabetes.
Dhaka: Ka  Sheikh Hasina, myntri rangbahduh ka Bangladesh, hynnin ka sngi, ka la phah ia  2,600 kilo ki sohpieng kiba bang bha sha U Narendra Modi, myntri rangbahduh ka India bad kumjuh sha ka Mamata Banerjee, myntri rangbah ka  West Bengal.
La pynkit da ki trok na Bangladesh, ha ki 260 tylli ki synduk, ia kitei ki sohpieng, kiba la tip, ki  ‘Haribhanga’.
La sngewthuh ba ka Hasina, kan phah ruh ia kitei ki sohpieng sha ki myntri rangbah ka  Assam, Meghalaya, Mizoram bad ka Tripura, kiba ia don mar khappud bad ka Bangladesh.
Shillong: U bah Marshall Biam, uwei na ki nongtrei sengbhalang, u  ai burom ia ki pulit kynthei kiba don ha Police Station Khliehriat bad kumjuh ia kiba don ha Ladrymbai Police Outpost, namar ba ki la ioh ban kem ia U Abdul Rahman, uba la bat bor ia kawei ka khynnah 14 snem ka rta bad kaba dang pule Class VIII bad uba la phet rieh ialade, hadien ba ula bat bor ia katei ka hep rit, hynrei ki pulit, ki la ioh ban sei ia utei u nongbat bor, na ka iing sah jongu.
Shillong: Ki pulit jong ka East Khasi hills, ki la ujor ejahar pyrshah ia uwei u briew, uba pynmih ia ka video ha ka  YouTube, da kaba ai jingtip, kaba bakla, halor ka dawai iada  Covid-19.
Katei ka ejahar, la shim, katba kum ka hukum jong ka  High Court ka Meghalaya, kaba 23.06.2021, ha kaba la shim, katba kum ka Section 54 jong ka Disaster Management Act.2005 and the Epidemic Diseases Act 1897.
Ki pulit ki la shimti ban tohkit halor katei ka jingjia bad ka jing tian bishar, ka dang iaid pyrshah ia utei uba la shah kynnoh.
La mana ruh ia ki paidbah, ba kin nym pynmih paidbah, ia kum kitei ki video, kiba ialam bakla ia ki paidbah.
New Delhi: Ki nong ialam liang pyrshah bapher, ba kynthup ia ka Sonia Gandhi, President ka seng Congress, U Sharad Pawar, Presidetn ka NCP, ka Mamata Banerjee, nongialam ka TMC lem bad kiwei pat ki nongialam jong ki seng sain pyrthei, ki la thoh sha U President ka Ri, U Ram Nath Kovind, ba un hukum ia ka sorkar, ba kan pyn shitom, ia kito kiba kynnoh beain ia U Father Stan Swamy, halor ka jingjia ha Bhima Koregaon-Elgaar Parishad, ha kaba u la iap noh, ha ka Lah Sngi U Blei.
Ki nong ialam liang pyrshah, ki sngewkhia shibun, halor katei ka jing kynmaw kaba khlem don sabut eiei, kaba long pyrshah ia U Swamy, uba la ju don lang ban iarap ia ki jait bynriew adivasis ha Jharkhand bad uba la shah set phatok, naduh U Risaw jong u snem ba ladep, ha ki kyndon jong ka ain UAPA.La kynnoh shuh ba ia U Swamy, ym shym la ailad ba un shah sumar, haba u don ha ka jingpang bad nangta, la ong ba wat tang ki tiar ban ai ia ki jingdih ba long um ruh, kim shym la shah satia, ha ka por ba u shah set ha phatok, kat haduh ba kan da mih ka jing ia khih pyrshah ha kylleng ka Ri.
Shillong: Kiba ioh pang mynta ka sngi, ki long 457ngut.
Kiba jem ki long 497ngut bad kiba iap, na ka khlam corona, ki long 9ngut.
Kiba dang don ha ka jingpang, ki long 4,305 ngut haduh mynta ka sngi bad baroh kiba iap, ki la poi sha ka 880ngut.
Ka Ribhoi, ka kiew bha mynta ka sngi, ha kaba ki don 154ngut kiba ioh pang bad ka East Khasi hills, ka la nang hiar, da ka jingdon sa 99ngut kiba ioh pang thymmai.
Shillong: Kat kum ka kyrwoh ba la ioh na u Waheh Chnong Mowkyndeng, ha ka janmiet jong ka 04tarik Naitung 2021, ar ngut ki kynthei ba la tip kyrteng kum ka Finie Suchiang 18 snem, (khun jong ka Iolanda Suchiang) bad ka Arkini Suchiang 12 snem, (khun jong ka Macdalin Suchiang) kiba na ka shnong Mulieh, West Jaintia hills, ki la ngam jyllop ha ka wah Syllek (Tyngkla) ha ka jaka ba den ia kane ka wah kaba don hajan ka shnong Mowkyndeng, WJH, hynrei da ka jingiarap jong ki 4 ngut ki samla naka shnong Mowkyndeng kynthup ia U Waiphangki Pala ba la juh khot ieid U Maidong (22 snem), U Thranglut-o-ki Pala (17 snem), U Onyxstone Pala (19 snem) bad U Kyrpang-i-man Suchiang (19 snem) ki la lah ban pyllait im ia kine ki kynthei.
Katkum ka jingiathuh jong u Waiphangki Pala, u ong ba kine ki khynnah kynthei ki ialehkai, ha kane ka wah bad kynsan u iohsngew ba kawei na ki ka pyrta bad khot jingiarap, khlem da pynslem shuh u la noh shapoh um bad ula jngi ban iarap ia kane ka kynthei.
U la ialeh tyngeh ban tan bad pyllait ia ka bad hadien kane ka la iathuh ba sa kawei ka khynnah ka dang don shapoh um.
Mar mar U Waiphang lem bad ki 3 ngut ki samla kila jngi bad ngam shaduh sha duh sha trai ka jingjylliew jong kane ka wah ban wad ia kane ka khynnah.
Hadien kumba 3 ne 4 minit jong ka jingwad, U Thranglut-o-ki u la lap ia kane ka khynnah bad mar mar ki la ia sei ia ka napoh um bad kane ka khynnah kam tip briew shuh ki dang mut ba kam don shuh.
Kumta ki la sdang ban khniot ia ka naka shadem (CPR) bad pyrsad mynsiem ruh na ka shyntur jong ka.
Hadien kumba katto katne por kane ka khynnah kala prie ia ka um bad ka la lah ruh ban ring mynsiem biang hynrei kam pat tip briew.
Mar kumta hi kine ki samla ki la pyntip ia kane ka jingjia sha kiba ha iing jong kine ki khynnah.
Ia ka Arkini Suchiang la pynkit noh ia ka sha CHC Laskein.
Namar ka jingtlot bad kam lah ban ring mynsiem bha, kim lah shuh ban sumar iaka ha CHC bad la phah ban kit noh iaka sha ki Hospital sha Jowai bad mynta kane ka khynnah ka la don hapoh ka jingsumar jong ki doctor ha Dr.Norman Tunnel Hospital, Jowai.
Kat haduh ba pynmih ia ka ne ka khubor, la ioh jingtip ba ka la nang ioh bor.
Na ka liang jong u Waheh Chnong Mowkyndeng, u la sngewnguh shi kat dei eh ia ka jing long shlur jong kine ki 4 ngut ki samla bad ruh u kitbok kit rwiang ia kine ki kynthei ba kin ioh kloi ia ka met ba koit ba khiah.
Shillong: Mynta ka sngi ka 06 tarik Naitung 2021, ka Khasi Students’ Union Nongthliew Circle, ha ka jingialam u Bah Meaning Pathaw, President ka KSU Nongthliew Circle, ka leit ban iakynduh ia u Superintendent Engineer, PWD (R) Eastern Cicle ha kaba iadei bad ka jingsniew palat kane ka surok Mawmaram-Nongthliew-Mawlyndep-Umsaw Roads kaba ki paidbah nongshnong kiba iaid na kane ka surok ki la ud bad nam ia ka jingsniew bad shem jynjar ka leit ka wan kumjuh ruh ka la shim ia ka por ba kordor ban iaid na kane ka surok.
Kane ka surok la mang 64.12 cr bad ka jingjrong 41.5 km na ka bynta ban pyntrei ban siang rong.
Ha kane ka jingiakynduh U Superintendent Engineer, u la pynpaw ba ka daw ka long ba sa slem pyntrei ia kane ka surok ka dei namar ka jingtreikam kane ka jingkhangdam covid-1919 bad ruh u la pynpaw ba un phah pyntrei noh kham kloi ia kane ka surok.
Kumta, na ka liang ka KSU Nongthliew ka la pynsngew sha u bad kumjuh ruh ka kyntu ia ka ophis S.E.Eastern Circle PWD (R) bad ia ka ophis Executive Engineer, Shillong South Division PWD (R) , E.E.Shillong South Division bad kumjuh ia u Contractor ba dei ban pyntrei ia kane ka surok ba pyntrei noh kham kloi katba lah ia kane ka surok khnang ba ka leit ka wan ki nongleit kan long kaba kham suk.
Mumbai: U Aamir Khan, ula ia phet bad 2ngut ki tnga jongu, ha kaba u iashong mar mar 15 snem.
Ka tnga kaba nyngkong jongu, ka dei ka Reena Dutta bad ka tnga kaba ar jongu, ka dei ka Kiran Rao.
Ka jing ia ieid jong U Aamir bad ka Reena Dutta, ka dei kaba sngew shutia shi katdei bad kitei ki dei ki arngut ki para marjan bad ki ju ia peit siar iwei ia iwei pat, na jingkhang iit bad ki lah ban ia ieng da ki bun bun kynta, ban ia peit siar iwei ia iwei pat.
Hadien ka jing ia peit siar, kaba la bun bun bnai, U Aamir, u pyrsia syndon ia ka Reena, hynrei kam treh satia bad hangta, u iai pyrshang bun bun sien, hynrei hangta ruh kam shym la treh satia.
Hynrei, ynda haba U Aamir, ula sngew kutlad, ka Reena, ka sa mynjur ban ia iaid bad u.
Ym tang katta, hynrei, ha ka jing tyrwa jongu, ia ka Reena, ula thoh shithi ruh shisien da ka snam, hynrei katei ruh kam shym la pynjem mynsiem ia ka Reena, hynrei, ka la mai pynban, ba um dei ban leh ha katei ka dur.
Hynrei katei ka jing ia shong tnga jongu bad ka Reena, ka kut noh tang hadien 15snem.
U Aamir Khan, hadien ba ula ia pyllait bad ka Reena, ula ia kynduh ia ka Kiran Rao, bad katei ka dei ha ka por, ba u ak ia ka phlim Lagaan, ha kaba ka Kiran, ka dei ka Assistant Director jong katei ka phlim, ha kaba la pynmih ha u snem 2001.
Ha katei ka sien, U Aamir, um pat ia iaid satia bad ka Kiran, hynrei, mar ia lait bad ka Reena, ha u snem 2002, U Aamir, ula ia kynduh bad ka Kiran bad u iathuh ha kawei ka prokram telebishon, ba u da sngew tngen shi katdei, haba u sdang ban iakren phone bad ka Kiran, haduh shiteng kynta, ha shwa ba kin iateh sai iong sai saw.
Hynrei U Aamir, ula ia pyllait noh mynta ka kynti, hadien 15 snem, ba u iashong lang bad ka Kiran Rao.
Mar ia pyllait bad ka Kiran Rao, ki la mih ki hamsaia, kiba kren ba U Aamir, u ia pyllait khnang bad ka Kiran, na ka daw, ba ula shoh jingieid palat ia ka Fatima Sana Shaikh bad la iathuh ba ka Fatima, ka la sdang ia iaid bad U Aamir, naduh ka por ba ki ia ak ha ka phlim Dangal; hynrei ka Fatima, ka kyntait ia katei ka jing kynnoh, ba ka la sdang ban ia ieid bad U Aamir Khan, haba rieh.
Ka Fatima Sana Shaikh, ka la don mynta 29 snem ka rta bad lada kan ia shong bad U Aamir, kumta kin ia pher ka rta mar shiteng, namar ba U Aamir, u la don mynta 56 snem ka rta.
Shillong: U myntri ka tnad ka koit ka khiah, u bah Alexander L Hek, u la iathuh ba haduh mynta ym pat ioh ia ka kaiphot ba thikna, halor ka jingioh pang Covid u Myntri ka tnad kam pohing ka jylla u bah Lahkmen Rymbui.
“Ngam pat ioh ia ka kaiphot ba thikna halor ka jingioh pang Covid u myntri kam pohing ka jylla bad ngi dang ap ia la kaiphot"u la ong.
Ha kaba iadei bad ka jingioh pang  Covid jong ki koidi ha Ri Bhoi District Jail u bah Hek, u la iathuh ba haduh 63 ngut ki koidi ki la kem pang Covid, hynrei kumba 95 % ki don hapdeng ka met ka phat ba koit ba khiah namar ba kim don ia  ki dak ki shin jong ka jingpang Covid bad la dep ban pynjari Containment area ia kane ka jail.
Shillong: Hadien ba la shah biang ia ki dukan die jingdie ban plie bad ki kali kamai ban kamai biang, ki Magistrate ba kynthup ia u Additional District Magistrate, u Bah Lyngkor Kynjing bad u Executive Magistrate, u Bah M Challam mynta ka sngi ka 5 tarik u bnai Naitung 2021, ki la leit ban khmih dalade ha Iawmusiang la ki dukan die jingdie bad ki kali kamai ki la pyntreikam ne em ia ka jingthoh Vaccination bad Not Vaccination haba ki plie ia ki dukan jong ki bad kamai ia ki kali jong ki.
Haba la pynlong ia ka jingjurip ha Iawmusiang la shem pynban ba bun bah ki dukan bad ki kali kamai kim pat shym la pyndep satia ban ai ia ka tika kaba long ka jingiada ban lait na ka jingsaphriang jong ka khlam Covid-19 ha ka jylla bad haba kylli ia kitei ki nongshong dukan bad ki nongniah kali kamai ba balei kim tah ia kitei ki sticker ki la ai daw pynban ba kim bna eiei halor kane bad ki la don ruh kiba ong ba kim don por ban tah ia kitei ki sticker.
Haba iohi ia kane, ki Magistrate ki la ai por ia kitei ki nongshong dukan bad ki nongniah kali kamai ba kin tah ia ki sticker Vaccination bad Not Vaccination ha ki dukan bad ki iit kali jong ki haduh ka 7 tarik u bnai Naitung 2021 bad lada kim tah ia kine ki sticker yn nym shah satia ia ki ba kin plie ia ki dukan jong ki bad kamai ia ki kali jong ki.
Shuh shuh ha katei ka jingjurip ha Iawmusiang, ki Magistrate ki la lap ruh ia kawei ka dukan kaba la pynkheiñ ia ki kyndon iada Covid-19 da kaba ai lad ia ki briew ba kin shong bad bam hapoh jong katei ka dukan bad ia katei ka dukan ki Magistrate ki la hap ban khang khyrdep katba ia kiwei pat ki dukan ki bym shym la tah ia ki sticker la phah khang khyrdep noh shwa katba kim pat leh ia kaba la bthah.
Shillong:Ka seng Hynñiewtrep Integrated Territorial Organization (HITO), ka la thoh mynta ka sngi, sha U Ma Lahkmen Rymbui, myntri ba peit ia ka kam poh iing bad ia ki district council bad ha katei ka dorkhas, ka HITO, ka pynpaw ia ka jingsngew kyndit kaba tyngeh, ba ka sorkar jylla, haduh mynta ruh kam don satia ia ki kot ki sla kiba biang, halor u pud u sam, wat haba ka jylla, ka la dei ban rakhe ia ka jingdap ba 50 snem jongka.
Ka HITO, ka dawa shuh, ba lada ka sorkar jylla, ka donkam eh ia ki dulir khyndew na ki District Council, kumta, ka dei ruh ban ialam lang ia ki khlieh jong kitei ki Council, ynda haba kan leit ban ia kynduh ia u myntri kam poh iing ka sorkar India bad ba kin nym long tang ki nongpeit kai narud bad ka HITO, ka ai jingmut ruh ia kane ka sorkar MDA, ba kan phai sha ka komiti, kaba la thaw ha ki snem 2012-13, kaba wad bniah halor ki kot ki sla, hapdeng ka Assam bad ka Meghalaya.
Ka HITO, ka dawa ba ka sorkar jylla, kan weng noh ia ka jing ithuh ia ki kot ki sla, da kaba ai da ka kyntien ‘Land Holding’ hynrei ba ki district council, kin ai da ka kyntien ‘Land Ownership’ sha baroh ki trai jaka.
Ka HITO, ka ai jingmut ruh ia ka sorkar Jylla, ba kan pyntrei kam shwa shipor ia ka ain ba la mynjur da ka Khasi Hills Autonomous District Council ha u snem 2018, halor ka ain inner line permit, tad haduh ba ka sorkar India, kan ai, ia ka ain kaba pura.
Katei ka seng, ka dawa ruh ba ha ka jing iakren kam pud bad ka Assam, ba dei ban kynthup ia ki kyndon, kiba la don, naduh ka por jong ka Federation of Khasi States, katba kum ki Clause 1, 2, 4 bad 5 jong ka Annexed Agreement jong ka Instrument of Accession, ha kaba la pdiang bad soi da U Shri.C Rajagopalachari, Governor General of India lem bad ki 25 tylli ki hima Khasi, ha ka 17tarik Nailar, 1948; hynrei katei ka seng, ka sngew diaw shibun ba ka sorkar India, kam shym la ithuh satia ia katei ka soskular.
Ka HITO, ka dawa namarkata, ba ka sorkar India, kan thaw noh ia ka komiti ban iakren kam pud bad ha katei kan kynthup ia ki dkhot na ka sorkar Meghalaya, ka Federation of Khasi States, ki autonomous district councils, khnang ba katei ka jingeh, kan poi syndon sha kaba ia hun mynsiem lang da baroh.
Shillong:U Symbud Myntri rangbah ka jylla u bah Prestone Tynsong, u la pynshai ba kito ki briew kiba leit ban shimbynta bad leit lehniam khadduh ia ki briew ba khlad na ka jingpang Covid -19 kim donkam ban shongkyrpang (isolate) ia lade.
Haba ia kren bad ki lad pathai khubor, u Symbud Myntri rangbah, u la ong ba kane ka jingpynshai ka dei, namar ba ka don ka jing sngewthuh bakla ba kiba ha ing ha sem bad ki nonglehniam ia ki briew ba khlad na ka jingpang covid, ki hap shong kyrpang 10 sngi.
U bah Tynsong, u la iathuh ba kane ka jingphah shong kyrpang 10 sngi, ka dei kaba bakla, namar ba na ka liang ka sorkar kam shym la pynmih kum kata ka jingbthah.
U la ong ruh ba ka sorkar ka la dep ban pynmih ia ki kyndon kiba pyrkhing ha kaba iadei ba ka jinglehniam khadduh ia ki briew ba khlad na kane ka jingpang, ha kaba ki briew ki ba wan ki dei ban long tang 15 ngut.
“Lada uwei na kine ki 15 ngut ki briew ki ba wan ha ingiap briew ki ioh pang covid kine baroh ki briew kin hap shong kyrpang" u la ong.
U la ong ruh ba na ka liang ka sorkar ka la pynbiang ia ki PPE, ia ki briew ki ba leit sha kine ki ing ba ngat ha kum kane ka jingsngewsih ban iada ia ki na kane ka jingpang.
Jowai:Ka Hynniewtrep youth council Jaintia Hills District unit ( HYC ) ha ka 17 tarik Jymmang, hapoh ka jingialam u samla Romingstar Lamare General secretary Jaintia Hills District bad u Samla Phaitki Suna organising secretary Jaintia Hills District ryngkat ki dkhot ki leit ai jingthoh ha u Deputy commissioner ka West jaintia Hills District ban pynsangeh shwa ia ka jingpyndait ia u smart meter ha baroh kawei ka district, ka seng hi kala pyrshah jur iaka jingthmu jong ka sorkar ban pyndait da u Smart Meter lyngba ka kompeni Satnam Global Infraproject, katkum ka shithi ioh lynba u Assistant Executive Engineer, Khliehtyrshi Distribution Sub-Division MePDCL, ha ka 12/05/2021 lyngba ka office jong u, u la phah iaka shithi sha ki ki shnong kiba kynthup iaka Ummulong, Wahiajer bad Lad Mukhla, kumta ter.
Kane ka jingthmu jong katei ka tnat treikam ka long khlem ka jing pyntip shwa sha ki paidbah nongshnong shnong hynrei lah shu ong beit ba ki briew jong ka company kin wan ban pyndait ia u Smat Meter ha kine ki sngi sha ki shnong jong phi, kat kum bala ioh ban ia kren bad ki katto katne ngut ki rangbah shnong ki la ong ba wat maki ruh kim pat tip eiei sha phang une u Smat Meter.
Kumta naka liang jong ka seng ka pynpaw iaka jing pyrshah jur halor kane ka jingthmu jong ki briew jong ka Company ban wan rung shapoh shnong pohthaw khamtam ha ka por ba ka sorkar pyrkhing bad ban ia khun ia ka khlam ( covid 19 ) bad sa kawei ruh halor ka nongrim ba ki paidbah kim pat sngewthuh halor une u Smart meter, hynrei kaba sngew phylla kumno ka office jong ka MePDCL ka trei sop bad ka shu phah syndon sha ki Rangbah Shnong khlem ka jingtip ki paidbah babun balang ba kumno u trei kam.
Kane kan kthah bha ruh ia ki paidbah katno sien kin thied meter nalor ba une u meter jong kane ka kompeni u dei u ba rem bad kawei ruh wat tang haki jaka sor ruh kim pat pyntrei kam hynrei kumno pat ki mut ban pyntrei kam syndon sha nyngkyndong bad uba dang bun u ba duk ba suk.
Kumta naka liang ka seng ka kyntu jur iaki rangbah shnong jong kine ki Shnong ba la ioh Pdiang ia ka shithi ba phi dei ban kyntai mardor bad ia baroh ki Rangbah Shnong ki ba don ha poh rilum Jaintia hi ba kim dei ban pdiang da leilei ruh ia kum une u jait meter uba kane ka company ka wan ban pynbeij sha ki nong kyndong bad uba lah ban ktah ha dien ha bud.
Kaba pyn lyngngoh shuh shuh ia ka seng ba kumno hakum kane ka por ba ki paidbah ki dang ia khun ia kane ka khlam Covid-19 ka sorkar kala khang ban leit ban wan na kawei ka jaka sha kawei pat hynnei kaba phylla pat ki ai lad iaki briew jong kane ka company kiba na bar ban rung lait luid sha ki shnong ki thaw sha poh ka state jong ngi.
ka seng ka Pyrshah naduh ba sdang jong ka MePDCL ban pyntrei kam ia u smart meter,ka seng ka ladep ia kynduh ruh ia u Power Minister haba iadei ba kumno ka sorkar ka mut ban pyntrei kam ia u hapoh ka jylla, kaba dang duna ha ka ioh ka kot.
Shillong: Na ka jing nang bun, kiba ioh pang khlam covid, kumta ki hospital, ki la shitom shibun, ban pynrung ia kitei ki nongpang ha kine ki sngi.
Na ka jingkhein, ba la phah sha ki kotkhubor, da ka tnat pathai khubor, ka sorkar jylla, la pyni, ba ka Civil Hospital, Shillong, ka don 100 tylli ki jingthiah bad kiba la pyn donkam, ki long 84 tylli, nangta ka Ganesh Das hospital, Shillong, ka don 42 tylli, la pyndonkam ia 34 tylli, nangta ka RPCH ka don 24 bad la pyn donkam 17 tylli, ka Bethany hospital, ka don 50 tylli bad la pyn donkam 49 tylli, ka BSF hospital, ka don 30 tylli bad la pyndonkam 12 tylli, ka Military Hospital, ka don 18, la pyndonkam 4 tylli, ka NEIGHRIMS, ka don 125 tylli bad la pyndonkam 110 tylli, nangta ka Nazareth hospital, ka don 100 tylli ki jingthiah bad la pyndonkam 89 tylli, ka Robert Hospital, ka don 50 tylli, la pyndonkam 44 tylli, ka Super Care hospital, ka don 63 tylli, la pyndonkam 60 tylli, ka Super care ka don 42, la pyndonkam 35 tylli,  ka civil hospital Nongstoin, ka don 12 tylli, la pyndonkam 1 bad la iohi, ba kiba bun ki hospital ha Shillong, ki la sdang dap pura, da ki nongpang covid, ha ki jaka ba ki la buh kyrpang.
Ha baroh kawei ka jylla, ki jingthiah ki don 866 tylli bad la pyn donkam 661 tylli.
Shillong: Ka khubor, kaba la pynmih da ka Deputy Commissioner, East Khasi hills, ka pyntip, ba ki don 25ngut kiba ioh ia ka khlam corona, ha ka shnong Madan Mawser bad Phanniewlah Neng, kaba hap ha ka Block Mawphlang.
Lyngba katei ka jingjia, ka District Magistrate, East Khasi hills, ka la khang dam noh ia kitei ki shnong, naduh hynnin ka sngi.
Ha kawei pat ka khubor, la pyntip, ba naduh mynta ka sngi, ka 19tarik Jymmang 202, la shah ban plie biang ia ki dukan, kiba don ha ki iing ha Laitumkhrah, naduh ka por 8baje mynstep haduh ka por 5baje janmiet.
La pyntip, ba la shah tang iwei ban mih na kawei ka iing, ban leit thied jingthied bad la pyntip ruh, ba ki nongshong shnong, kin ioh ia ki jing donkam jongki, ha la ki jong ki shnong bad kumta, kim donkam ban leit thied jingthied na katei ka iew.
Shillong: Kum shi bynta ban tehlakam ia ka jingsaphriang ka jingpang khlam Corona Virus, ka Shong Sohphoh ba hap hapoh ka West Jaintia Hills District, Meghalaya ka la shim ia ka sienjam ban khang shwa shipor ia ki briew ba nabar shnong ban rung ban mih sha shnong Sohphoh tad haduh ban da pynbeit da kumwei pat.
La shim ia kane ka sienjam hadien ba la sakhi ba ka jingpang Covid-19 ka la kiew bha ha ka District bad ka jylla hi baroh kawei ha kine ki khyndiat sngi.
Kane ka jingmana kan ym ktah pat ki ki briew ki ba iaid lynti da ka kali lyngba u surok PWD ba iaid lyngba ka shnong bad ki nongrep ki ba marjan shnong.
Hynrei la mana pat ba ki kali ki ba iaid lynti kim dei ban hiar lane sangeh hapoh shnong.
Ka Shnomg Sohphoh ka la kyntu ruh ia baroh ki Driver kamai kali Tourist bad local, ki dei ban ai tika ialade ban iada na u covid-19 bad kino kino ki driver ki bympat ai tika kim dei ban kit ia ki passenger na shong Sohphoh namar kane kan buh jingma ia ki nongshong shnong.
La kyntu ruh ia ki nonghikai jong baroh 4 tylli ki skul ba ki dei ban ai tika ialade bad ba ki ba nabar shnong kim dei shuh ban leit ban wan, hynrei ki dei ban sah noh ha shnong.
La kyntu ia baroh ki nong shong shnong ba ki dei ban bud ia ki kyndon ba la ai ka sorkar kum ka ba Deng ia ki Mask, Pynjngai ialade na kiwei pat, Sait bunsien ia ki kti bad ka khmat bad kiwei.
La kyntu ruh ia baroh ki ba don ha ka rta 18 snem shaneng, ki dei ban ai tika ialade khang ban iada na kane ka jingpang khlam ba shyrkhei.
Wat lada ka shnong ka ka khang ia ki ba nabar, hynrei lada don pat kino kino ki briew ki ba donkam kyrpang kum ka ba shim dawai dashin bad kiwei de ki kam bym lah kiar, ki dei ban pyntip shwa sha ki nongialam shnong shwa ba kin wan.
Ka shnong ka la kyrpad ia baroh ba iatreilang khang ba ngin lah ban jop ia kane ka khlam ba shyrkhei, ong ka kyrwoh na u Waheh Shnong ka shnong Sohphoh Bah Mutshwa Thabah.
Nongpoh: U Bah Sosthenes Sohtun, MLA ka Jirang Constituency, hynne ka sngi u la lumlang ia ki briew ka koit ka khiah, ki heh pulit ka Ri Bhoi bad ia ki nongialam shnong jong 12 tylli ki shnong ha ka thain Byrnihat, kata na ka bynta ban iakren halor shibun ki mat kiba iadei bad ka jingpang COVID-19.
Ha katei ka jingialang, nalor u MLA, la donlang u Dr.M.Mawrie, DMHO, nangta u Bah P.Syiem, ASP ka Ri Bhoi, u Bah Victor Rani, MDC Jirang lem bad shibun ki nongialam shnong ka thian Byrnihat, ha kaba lyngba katei ka jingialang, ki la ioh ban iakren halor shibun ki mat kiba iadei bad ka khlam COVID-19, la ka long halor ki lad ki lynti ban iada ia ka jingsaphriang jong ka bad khamtam eh halor ka jingpynshai haba iadei bad kumno ban leit ontep ia kito kiba khlad na ka jingpang COVID-19.
Lyngba katei ka jingialang, ki rangbah shnong ha ka thian Byrnihat, ki la buh shibun ki jingkylli ia u Dr.M.Mawrie, bad na ki jingkylli kaba ki buh ki iadei bad kum ban leh haba leit ontep ia kito ki briew, kiba la khlad noh ha ka jingshah ktah ha u jingpang COVID-19.
Haba jubab ia ka jingkylli ia ka jingkylli na kitei ki nongialam shnong katei ka thain, khamtam eh haba iadei bad ka jingleit ontep ia kito kiba khlad ha u Halor ka u COVID-19, u DMHO ka Ri Bhoi, u la pynshai sha kitei ki nongialam shnong ba kim dei ban tieng eh, namar u/ka briew ba la iap, kim lah shuh ban pynsaphriang ia ka jingpang, hynrei watla katta ki dei ban phikir ialade, kata ka long ba kim dei ban leh shngain, hynrei ki dei ban deng ia ki  jingda khmut (Mask) bad kumjuh ruh ia ki Gloves ne ki jingda kti, khnang ba kan iada na kino kino ki jingshah ktah.
Katba na ka liang u Bah Sosthenes Sohtun, u la ong ba ka nongrim kaba la pynlong ia u ba un lum ia ki heh ka koit ka khiah, ki Pulit bad ia ki nongialam shnong, ka long ba ki nongialam shnong jong katei ka thain kin ioh jingpynshai halor ban shim ia ki lad ki lynti ban iada na ka khlam COVID-19, bad ha kajuh ruh ba kumno kin shim ia ki lad ki lynti haba don kino kino kio briew kiba khlad na ka jingpang COVID-19.
U Bah Sosthenes Sohtun, u la kyntu ia ki paidbah nongshong ka thain Byrnihat lem bad ia kiwei de ki thain ha ri Bhoi, ba ki dei ban bud ryntih ia ki jingbthah da ki briew ka koit ka khiah bad sorkar jylla, khnang ba kan iada na ka jingsaphriang stet ka khlam COVID-19.
NEW DELHI: Ka Indian Medical Association (IMA), ka iathuh mynta ka sngi, ba ki don  270 ngut ki doktor, kiba la iap na ka khlam corona, ha kane ka kylla kaba ar jong kane ka khlam.
Kito kiba iap, ki kynthup ruh ia U President barim ka IMA, U  Dr K K Aggarwal, uba iap ha ka Lah Sngi U Blei.
Ka Bihar, ka don  78 ngut kiba iap, nangta ka  Uttar Pradesh (37), ka Delhi (29) bad ka Andhra Pradesh (22).
Ka IMA, ka iathuh ba ki don 748ngut ki doktor, kiba iap, ha ka sien nyngkong jong ka jingwan kane ka khlam, ong ka kyrwoh na U Dr JA Jayalal, President ka IMA.Shillong: Ka Deputy Commissioner, East Khasi hills, ka pyntip, ba ka jing pakhang shnong, kan sdang naduh lashai ka sngi, hynrei ka pyntip ruh ba ki paidbah, kim dei ban ia leit beh kyrkieh sha iew sha hat, namar ba kan sa don ka jing pynbeit kaba biang, ba kin ioh ia ki jing donkam kiba kongsan.
Ka DC, ka aiti ruh ia ki bor shnong, ba kin pyniaid bad pynbeit ia ki por bad ki tarik, na ka bynta ban leit pynpoi ia ka bam ka dih sha ki iing jong ki briew bad ban peit ban nym don ba mih kulmar shabar, khlem da don ki kam kiba kyrkieh eh.
Ka DC, ka pynsngew ruh, ba ha kine ki por jong ka jingkhang shnong, ki paidbah, kim dei ban pyn lapmiet, da ka jing ia bam khawai, ia bam khana, ialeh sngewbha, ia leit kai sha ki iing jong ki para marjan, namar ba ka pynkhein ia ka kyndon jong ka jing mana ban iada na ka khlam covid.
NEW DELHI: Ka sorkar Delhi, kan siew T.50 hajar sha kawei ka long iing jong uwei ne kawei kiba iap, na ka khlam corona, nangta kan siew ruh T.2,500 shi bnai, lada jia ba u ne kaba iap, ki dei ki nong kamai ha iing, ong U  Arvind Kejriwal, myntri rangbah ka Delhi mynta ka sngi.
La ong shuh da U Kejriwal, ba kito ki khun, kiba la duh noh ia la ki kmie ki kpa, lane tang ia ka kmie ne u kpa, na ka daw jong kane ka jingpang khlam, kin ioh T.2,500 shibnai, haduh ba kin da dap 25 snem kynthih bad ka sorkar, kan peit hi ma ka, ia ka jingpule jongki ruh.
La iathuh shuh shuh, ba ki 72lak ki nongbam khaw reshon, ha ka nongbah Delhi, kin ioh ei shiphew kilo u khaw shi khlieh, na ka bynta shi bnai bad kito kiba khlem don reshon kad ruh, kin ioh lem ia utei u khaw, uba kim donkam ban siew pisa.
Dang don shibun bha ki Nurse ki ba lah dep pyndep iaka jingpule kiba Shu shong ìing hapoh ka jylla Jong ngi.
Hynrei ka jingkylli ka long balei ka sorkar kam khot ia ki ban wan ban trei bad ka sorkar ban pynbiang ia ki nongtrei ha ki Corona Care bad wat ha ki Community Isolation Centre ruh, Kumba ngi tip ba ki Nurse ki Doctor kidei kita ki Front lines kiba iakhun tyngeh ban pynkoit iaki nongpang khamtam iakito kiba la mad ia une u khlam.
Lada ka sorkar ka thungkam iaki samla ba lah dep pule Nurse khlempep ka pynsting iaka lyngkor ba khia jong kito ki Nurse ba lah don duty haki jaka sumar.
Kum ha kane ka por ba dang jur ka jingialeh pyrshah ia u ne u khlam Covid-19 ha man la ki District bad ka jylla nong ngi hakaba la sakhi ba une u Khniang jingpang ula nang jur nangjur ha man la ka sngi lada ha sor ne wat sha ki shnong khapsor bad sha kyndong ruh u lah nang pur nang pur kumba ngi lah sakhi ha manla ka sngi ki report ba ngi ioh na ka sorkar.
Ha kine ki sngi ba lah dep na ka liang jong ka KSU la iohi ba ka lah leit jurip ia ka jingpynkhreh jong ka sorkar haman la ki Sub-Centre ki PHC , ki CHC bad ha kumjuh iaki Civil Hospital ruh ha kaba la ioh ban sakhi ba dang don shibun eh ki jingduna na ka bynta ki jingdonkam ki nongpang Covid-19 kynthup ia ki Oxegen Cylinder, ki jaka thiah ia ki nongpang Covid-19, ki dawai ki dashin, khamtam ki nurse ne ki nongtrei hapoh ki health Centre(Man power resources) ki dang duna bha ki ban sumar ia ki nongpang Covid-19.
Ka sorkar ka dei ban buh la ki jong ki nongtrei ne ki Nurse ki ban sumar ia kiba pang Covid-19 ym ban pynkhleh da ki juh ki Nurse ki ban peit ia kiwei pat ki nongpang kiba ioh na kiwei pat ki jait nongpang.
Kumjuh ki Nurse kiba trei hapoh ka Corona Care ki dei ba Isolate ialade ne ba shong Quarantine ha manla ka shi taiew ba ki lah don duty.
Shuh shuh kumba ka sorkar ka lah pynbna ban pyntrei kam biang ia ki Community Isolation Centre ha manla ki jaka ka lah dei ban buh ruh da ki Nurse kiba lah tbit kiba lah dep pule ym kumba ka thmu ban phah peit tang Da ki lba trei ASHA ia ka ta ka ISC ki ban peit ban sumar ia ki ba shitom na u COVID-19.
Naka jingleit jurip jong ka KSU la pynpaw shynna ba ka jingkop jong sorkar jylla ba ka la long ba ka lahdep pynkhreh ban iakhun ia kane ka khlam ka long kaba bakla.
Haka jingshisha ka sorkar jylla ka ladei ban pynbha iaka rukom sumar ha ki jaka sumar ha nongkyndong khnang ba ki nongpang na nongkyndong kim donkam ban kiew sha sor ban leit shah sumar.
Namar kumba la iohi teng teng ba ki jingpang kiba malu mala kiba dang lah ban sumar haki Jaka sumar ha nongkyndong, hynrei tang namarba ymdon Doctor bad Nurse, la hap ban pynkynriah sha sor.
Nalor ka jingbymbiang ki Doctor kiba don 24 kynta hakato ka jaka sumar, hynrei la iohi ruh ba ka sorkar kam pynbiang iaki dawai dashin bad ki jingdonkam baroh haki jaka sumar ha nongkyndong.
Lada ki jaka sumar ha nongkyndong ki biang lut nadong shadong, khlempep ka pynduna iaka jingkhapngiah haki Hospital ha sor.
Bad lada duna ka jingkhapngiah ka pynduna ruh iaka jingpursted u ne u khlam.
Teng teng naka jingleit tuid palat ki nongpang na nongkyndong ruh ka la pyllong ruh iaka jingsaphriang shuh shuh ia une u jingpang namar ka jingkhapngiah bad khamtam namar ka jingbymlah shuh ban pynjngai iwei ia iwei.
Nakata ka daw ka sorkar ka dei ban phai khmat sha ki jaka sumar ha nongkyndong bad ruh ban thungkam shuh shuh iakito ki Nurse kiba lahdep pule pyntbit kiba shu shong iing man ka sngi tang namarba kim ioh jaka trei.
Kumjuh ruh nga ai khublei ia ki nurse ki Doctor ki ba lah hap trei miet bad sngi na ka bynta ki nongpang ha ki Hospital bapher bapher naka bynta ban iakhun ia une u khlam COVID-19.
Ka kyntien nongialam ka dei ka kyntien kaba shongdor bad kit jingmut haduh katta katta bad ka thew ruh ia ka bor bad iktiar kaba kum ki nongialam ki don bad ka thew ruh naduh ka akor ka burom, ka Jing shlur ka jing shemphang, ka mynsiem jong ka jing leh rit, ka mynsiem ban iarap lem ia kiwei bad ia ki para briew la kadei ha ka imlang ka sahlang ha ka ri bad jaitbynriew hi baroh kawei.
Ki Nongialam ki dei ban don ka mynsiem Jong ka jingialeh bad kiba ialam na khmat ki bym tieng lada ki ialeh na ka bynta ka hok bad ka Jing shisha bad kiwei kiwei de ki jinglong ba bha kiba don ha ka mynsiem Jong ki.
Ki don shibun jait ki nongialam ha kane ka ri jong ngi ki don ki nongialam niam, nongialam shnong, nongialam sengbhalang, nongialam ha ki sports, nongialam political party, nongialam seng samla shnong bad kumta ter ter.
Hynrei napdeng kine ki nongialam baroh la sngew donkam ban kham ia kren jylliew bad phai khmat bad ia thir ia tai bha bad ki nongialam political party kiba dei ruh ki nongmih khmat paidbah.
Kum ki paidbah ngi dei ban sngewthuh bad ngi dei ruh ban long kiba stad ban jied bad ban peit nong mih khmat.
Te khyndiat ngin peit kiba kum kino kita ki nong mih khmat kiba ngi ki paidbah ngi jied ban shakri ia ngi, ngi iohi ki don ki nongmih khmat kiba shakri hok ia u paidbah bad ki don ruh kiba shukor ia u paidbah hynrei uba shakri hok ia u paidbah u duna bha iar eh ban ioh shibun na ka shispah.
Te lada ngi phai sha ka mynnor kaba lah dep ha kane ka ri khasi Jong ngi bad ka mynta ngin pashat jingmut khyndiat ia ki kam kiba kine ki nongialam Jong ngi ki lah leh bad ki matti jong ki kaba ngi kiba mynta ngi iohi bad khamtam eh lada ngi ia kren ia kata ka jingshlur bad ka jing shemphang ka jong ki ha ki por mynshwa (leadership quality), ki nongialam jong ka mynnor lada ngi pynshong nongrim kat kum ka history Jong ka jaitbynriew bad kat kum ki history ba la thoh ha ki kot ki sla (documents & archive) ngi iohi ba naduh ki por synshar syiem ia kane ka ri khasi baieit Jong ngi ka jaitbynriew khasi jong ngi ka sei shibun ki nongialam kiba shlur naduh ki syiem kum u syiem Tirot sing syiem, Sngap sing syiem ki myntri ki Daloi ki Lyngdoh bad kumjuh ruh ia u kiang Nangbah kine kidei ki nongialam kiba shlur shisha kiba nud ban ialeh pyrshah bad ki nong shun Jong ka jaitbynriew bad ban ieng Da ka thma pyrshah ia ka sorkar phareng ban iada ia ka jaitbynriew na ka jing wan shah tyllep bad shah synshar ha ki bor kiba na bar.
Katba nang iaid ki sngi ki por ha ka synshar ka khadar bad ka lah poi haduh u pud ba ngi ia tyngkhuh bad ka sorkar india bad sorkar Assam naduh ka por ba wan ka Simon commission ha india bad naduh ka sien kaba nyngkong kaba u Rev Nichols Roy u pyniasoh Sha ka politics ha snem 1926 la ju tip ruh (Governor in Council) tad haduh ba la wanrah ia ka Government of India Act 1935 ngi iohi ba ka saiñ hima sima hangne ha ri khasi ka lah don hapdeng ka Jing ia pait ha ki ar kynhun bad ka don ruh ka Jing ia pyni bor ha ki arliang mamla kata hapdeng ka federation of khasi states ba la ialam Da ki kynhun Jong ki syiem bad kiwei kiwei pat ki riew Rangbah Jong ka jaitbynriew bad kawei kadei ka seng khasi jaintia federated States National Conference ba la ialam Da u Rev, Nichols Roy kaba dei ruh ka seng dkhar “prajamandal" kaba u kwah ban punrung Da ka sixth schedule hapoh ka constitution Jong ka ri india lyngba ka article 244(2) Art 275(1) bad kum ka jaitbynriew ngim lah ban klet ia kine kiei kiei kiba la Jia ha kito ki por bad ngim lah ruh ban len ba ha kito ki por ki nongialam kidei shisha kiba shlur ba shemphang bad kidei ruh kiba stad(political intellectual) kiba don ia ka Jing iohi jngai na ka bynta ka lawei Jong ki pateng bad kum ka Jing kynmaw bad ban iathuh Sha ka jaitbynriew ia ki katto katne ki kyrteng Jong ki riew Rangbah kiba ialeh ban iada ia ka riti ka dustur ka synshar ka khadar ka khaii ka pateng bad kiwei kiwei de ki kam kum Dr.H.Lyngdoh Chairman of khasi states constitution making durbar professor R.R.Thomas, professor G.G.Swell, Olim singh syiem khyrim badei ruh u president jong ka federation of khasi states, Jormanik syiem secretary federation of khasi states, A.S khongphai assistant judge ,courts of federation of khasi states, Sirendro syiem, syiem Jong ka hima jirang, Rai Bahadur D Roomay acting secretary federation of khasi states, A.Macdonald, E.M.Roy, kong Mavis Dunn lyngdoh, Rev.J.J.M.Nichols Roy, kong B.khongmen bad sa kiwei kiwei de ki nongialam kine ki nongialam ymdei tangba ki shlur hynrei kidei ruh ki ba shemphang bad kilong ruh kiba stad kaba ka jaitbynriew ka la pynmih ha kito ki por.
Hynrei wat lada kine ki nongialam Jong ka mynnor ki la leh ia ka kam kaba khraw ia ka ri bad ka jaitbynriew hynrei haoid kum ki briew ne ka jinglong briew ka don Beit ka Jing Duna bad Jing bakla ia kata te ngim dei eh ban thew ne kdew kti hynrei kadei ka kamram Jong ngi kiba im mynta ban pyndep bad pyn janai ia ka kam kaba ki la ieh shadien.
Hynrei lada ngi phai pat Sha ka mynta kaba ki ong ka Juh thymmai ne ka Jing im thymmai ngi iohi ba ki don shibun ki Jing kylla khamtam eh ki nongialam kiba ngi jied ban synshar ia ngi mynta bad kane kam dei eh tang ka kamram Jong nga ban bishar hynrei kane kadei ka kamram Jong ngi iwei pa iwei kiba ioh ka hok ban jied ia kita ki nong mih Khmat paidbah ban bishar lang ia ka kam ka jong ki.
Lehse lada ngi phai ha ka liang ka Jing nang Jing stad ha kane ka Juh mynta ma ngi ki paidbah ngi iohi hi ba bun na ki nong mih Khmat Jong ngi kidei ki bym nang bym stad ki bym don kyrdan kidei ruh ki bym shemphang nalor kata ruh kim dei kiba shlur kata nga tharai u paidbah Jong ka jaidbynriew u iohi bad tip ia kata.
Hynrei ka Jing kylli kaba mih pat mynta hato iano ngin kynnoh? iano ngin kynthoh? iano ngin kdew kti? iano ngin bein ne iano ngin iaroh? Hato ia ki nongmih khmat? Ne ia ngi u paidbah ba la jied ia ki? ia kane ka jing kylli ngi hap ban jubab dalade ialade shimet shimet bad ban wad ruh ia ka jingshisha.
Katkum ka Jing iohi mynta lada ngi ia kren hi ia ka kyrdan nong u Nongialam ne ki nongialam ka long kaba la tlot haduh katta katta ha kane ka ri khasi Jong ngi lada ngi peit na ka kam kaba ki leh mynta hato dei ba kim mon ban trei bha? Ne kim mon ban shakri hok ia u paidbah? Ne dei ba kim shemphang ban pyniaid ia ki kam ki jam? ia kane ruh ngi hap ban jubab dalade ialade shimet shimet.
Lada ngi peit Sha ki nongialam kiba mynta bun satang ka kular ha ka por election ka kam pat ymdon ha ka por election te teng teng haba la shongshit ka kren bad canvas election sngew ba ki angel na bneng ruh kin wan hiar noh Sha khyndew ban sngap ia ka ktien ieit jaitbynriew Jong ki politician Da lah dep ka election ka kam ka sah teng Shi sah teng haduh ban da poi biang ka san snem lada ngi peit ia ki issue kiba kham donkam( Relevant issue) kum ka inner line permit, ka Jing pynrung ia ka ktien khasi ha ka khyrnit ba 8 hapoh ka riti synshar Jong ka ri india, ban pynbeit thymmai ia ka bhah ioh Kam ioh jam hapdeng ma ngi bad ki paralok Garo (reservation seat) ymdei ba ngi lorni ne bishni ia ki paralok Garo hynrei haba ngi im ngi sah lang ha ka Juh ka jylla te balei Kan don ka Jing leh shiliang khmat hapdeng para ma ngi dei ban bynta lang kat Juh kat Juh em ban ia im bad myntoi lang ki ruh ki don ka hok ban ioh iala ka jong ka hok ma ngi ruh kumjuh ngi don ka hok ban ioh mar katjuh ka hok kadei ban ryntih (equal) kam dei ban noh shiliang wat ka constitution Jong ka ri india ruh ka ai ia ngi ka hok ban ialong ryngkat katjuh katjuh ha khmat ka aiñ( equality before law art 14) naduh u pud u sam lada phai kylleng sawdong u pud u sam Jong ngi na kawei ka por Sha kawei pat ka por u la nang lut nang lut lada ia kren ia u international border ne lada ia kren ia ka interstate border ne! Ha ka 18/7/1985 kaba la mih ha ka kot khubor " Ka Lyngwiar Dpei" uwei na ki nongmih khmat Jong ka liang pyrshah hapoh assembly u la kynthoh bad Ong kumne ia ka sorkar congress 1 Jong u captain W.A.Sangma uba dei u chief minister bad u Nongialam Jong ka sorkar ha Kato ka por u Bah Gerson Lyngdoh u la kynthoh u Ong ba ka border issue kadei kawei na ki jingeh bala mad Da ki briew Jong ngi kiba shong basah ha ki thain border bad u lah Ong ruh ba ka interstate border kalong kaba kham eh ban pynbeit ban ia ka international border bad u la Ong ruh mynta la 15 snem kawei ka sorkar hadein kawei pat kam don Jing kit khlieh ia kane ka kam naduh ka snem 1983 haduh 85 bad kala aiti pynban Sha ki expert ban peit.
U ong ruh ba ngi long kiba donbok shibun eh ba ngi ioh ia u leader Jong ka house uba long u captain hynrei ha kawei pat ka liang ngi long kiba sniew bok ba une u captain uba khlem suloi bad u bym nang ban siat bad u Ong ba dei na kane ka daw ba ma ngi hangne ha ri khasi ngim lah ban ioh ia u pud u sam uba ngi lah duh noh bad wat haduh mynta ruh ki nongialam Jong ngi kim nang ban siat suloi bad pyndonkam ia u kuli jabieng Jong ki takdadaw sah teng Da ki phew snem ban ioh ia u pud u sam uba biang bad ba beit.
Ta ka daw na kawei ka por Sha kawei pat ka por ki para doh para snam Jong ngi ki shah pyndik bad shah pynwit bad ki shah pyn mynsaw bad teng ka poi ruh shaduh u pud Jong ka jing shah pyniap.
Te hato kamdei ka kamram Jong ka sorkar ban pynbeit ia kine kiei kiei baroh ki jingeh Jong u paidbah? Ngi la pynkup bor ha ki nong mih Khmat jing ngi ban thaw ain ban iada ia ngi hynrei haduh mynta ruh ymdon kano kano ka aiñ iada jaitbynriew kaba la thaw Da kine ki nongialam bad nong mih Khmat Jong ngi ka Shu kut beit tang ha ki Jing kular bad kren pyn lait jynhaw bad pyn biej ia u paidbah khamtam Sha ki thain nong kyndong kiba pli dang kham Duna ha ka pule puthi lada ia nujor ha sor bad nong kyndong.
Nalor kitei ki mat haneng dang don sa kawei kiwei pat ki issue kiba ka jaitbynriew ka mad na kawei ka por Sha kawei pat ka por lada ngi phai khmat Sha ka ioh Kam ioh jam mynta khamtam bun na ki Khun samla Jong ka jaidbynriew kiba la pass ia ki kyrdan kiba pher ba pher hynrei dang bun pat ki bym ioh Kam ioh jam bun kiba Shu shong ing haba Ong ka ioh kam ioh jam kat mut eh ia ka kam sorkar ne kano kano ka jait kam ruh kaba lah ban iarap ia ki Khun samla ban ieng ha la ki jong ki kjat kata ka lah biang eh na ka liang Jong ki nongialam ki lah dei ban seng( innovative & initiative) ban pynioh Kam ioh jam ia ki khun samla Jong ka jaidbynriew hynrei haduh mynta kam pat don kaba kum kata ka plan.
Kiba ioh Kam mynta la ka dei ia ka kam sorkar ne kiwei kiwei ki kam dei tang kito ki khun Jong ki heh sorkar ophisar sorkar ki khun heh spah kiba ithuh nongmih khmat bad kiba don Jing iadei bad ki politician dei kine hi bunsien kiba ioh Kam ki bym don pisa kiba duk wat lada don makna ka kyrdan ruh namar bym don pisa bym ithuh nongmih khmat bunsien hi ki shah kyntait na kata kadaw kiba dei hok ban ioh trei kiba don ka skill kiba la pass bha bad kiba lah long (qualified) bit ban trei bunsien kim ju kham ioh na kata ka daw ka jylla Jong ngi ka nang hiar nang hiar arsut la kadei ha ka pule puthi ruh lada stad katno katno ruh uba duk u bym don pisa te kim ju kham ioh ka lad ban leit ha ki skul ne kolej kiba kham biang bad kham paw lada biej ne bym nang eiei ruh tang namar ba don spah Da kwah leit hangno hangno ruh ioh beit kadaw hi ka long lada duk ymdon ba kyrshan ban iarap ban phah skul ne kolej ia kito ki khun ne ki samla kiba wan na ka long ing kaba duk takadaw ki hap pep noh shiteng por te shaei kein ka lawei Jong ka ri bad jaitbynriew haba kumne haba ymdon shuh kata ka iarap lem ka kyrshan para briew para doh para snam.
Shwa ban pynkut nangne Sha Khmat ngim dei shuh ban long kiba biej ne ngin dang shah pyn biej ha kine ki nongialam thok ne lei san snem ngi dei ban peit bha ia u Nongialam shwa ba ngin jied bad haba ngi jied nongialam ngi dei ban jied ia u Nongialam uba stad bad ba shemphang uba don ka plan ban thaw ki lad ki lynti ban pynioh Kam ioh jam ia baroh lang ban ia myntoi lang u duk u suk u nang u stad ym u Nongialam uba ai kam tang ia iwei u ar ne uba kyrshan ia u lada dei kumne Shi kumne lada kam don ka Jing kylla khamtam nangne Sha Khmat ioh kam tang uba ithuh nongmih khmat u bym ithuh nongmih khmat bad uba duk kin leh kumno kin leit tuh noh?Takadaw ban ia myntoi lang ngi dei ban jied nongy Da uba stad bad shemphang uba shna ia ki lad ioh Kam ioh jam ban myntoi uba bun balang ym ban myntoi shimet takadaw ka kam jied nongialam kam dei ka kam shimet jongno jongno kadei ka kam Jong uba bun takadaw haba jied ngi dei ban jied ban ia myntoi lang baroh ban im ka ri bad ka jaitbynriew na kawei ka pateng Sha kawei pat ka pateng.
Mairang: U Sub-Divisional Magistrate ka Mairang Civil Sub-Division ha ka hukum ba la pynmih mynta ka sngi u la pyntip ba namar jong ka jingiohpang COVID-19 jong iwei na ki Doktor ka Nongkhlaw CHC, Nongkhlaw, yn khang shwa ia katei ka CHC tat ynda la dep test lut ia baroh ki High Risk contact jong itei i nongpang.
Kumta, la kyntu ia ki paidbah kiba la leit sha ka Nongkhlaw CHC ha ka 13 tarik u Jymmang, 2021 bad hadien kata ba kin shong pynkyrpang ialade na ka bynta 10 sngi.
Ha kawei pat ka hukum, u Sub-Divisional Magistrate ka Mairang Civil Sub-Division u la pyntip ba hadien bala lap ba iwei na ki nongpang ba leit shim dawai na Wahrit PHC i la ioh ia u khniang jingpang COVID-19, yn khang noh shwa shipor ia kane ka PHC tat haduh ban da dep test lut ia baroh ki High Risk contact jong i nongpang, bad ruh, la kyntu ia ki paidbah kiba la leit sha ka Wahrit PHC ha ka 10 tarik u Jymmang, 2021 bad hadien kata ba kin shong pynkyrpang ialade na ka bynta 10 sngi.
Lada don kino kino napdeng kiba shongpynkyrpang ialade ha la iing kiba khie shit, jyrhoh lane jynjar ban ring ne pynhiar mynsiem bad kumta terter, ki dei ban pyntip mardor lyngba ka phone sha ki number phone 94853-95373, 82579-46145, 76420-08817 lane 89740-37257.
Shillong: U Myntri rangbah ka jylla u Conrad K Sangma u la ong ba ka jingioh ban pursted jong kane ka jingpang ha ka jylla ka dei ruh na ka daw ba ki briew kiba shong kyrpang ialade ha iing, kim bud ia ki protocol ha ka ba kim sah marwei ha ka kamra bad ki ia khleh bad ki bahaing hasem.
Haba iakren bad ki lad pathai khubor u Myntri rangbah u la ong ba ka home Isolation ka don ka jingmyntoi bad ka jingbym myntoi ruh ha kaba ka jingmyntoi ka long ba u briew yn ym sngewkynjah haba u shong kyrpang ia lade ha ki 10 haduh 14 sngi.
Ha u snem na la dep, ki briew ki jur ka jingsheptieng, kim shem kwah leit sha ing ban shong kyrpang ialade, hynrei ki sah ha ki isolation centers ba la pynbiang da ka sorkar, hynrei mynta, bun na ki briew ki jied ban shong ha ing bad ka sorkar ka pynshlur ia kata namar ba ki don bun ki jingeh lada, hap ban shna shibun ki isolation center.
Hynrei haba ka don ka jingpynkhein ia ki protocol ha ki ing ki sem ha ka ba ki briew ki ba la ioh positive kim shong khop ia lade shikamra kum ba la bthah bad ia khleh bad baroh ki briew ki ba oa shong ia sah lang,kane khlem pep kan wanrah ia ka jingpursted une u virus.
Dei kane ka daw ba na ka liang ka sorkar ka la pynbeit ba baroh shitaiew kin pynkhlain ia ki kynhun ban leit ban ai jinghikai hakor kane ban kyntu ba ki briew ba shong quarantine ha ki ing ki sem kin bud pyrkhing ia ki protocol.
bad ban pyn thikna ruh ba kim dei ban ia khleh bad ki bahaing ha sem ki ba ia sah lang, u la bynrap.
U myntri rangbah u la iathuh ruh ba ban iarap ia ki briew kiba sah ha ki ing ki ba ym don kamra la ka jong ban shong kyrpang, ka sorkar ka la rai ban thaw biang ia ki Community Isolation center bad ia kane la bynshet ha ki Deputy Commissioner, ki BDO bad ki bor shnong ba kino ki jaka ki donkam ban buh ia kine ki center ka sorkar kan iarap ia kine ki Center.
Shillong: Ka sorkar jylla, mynta ka sngi, ka la pynbna, ban pynlong da ka pakhang shnong ba pura ha East Khasi hills, na ka bynta shiphew sngi kynthih.
Katei ka pakhang shnong, kan sdang naduh ka por 8baje, lashai ka janmiet, haduh ka por 5baje mynstep, jong ka 31tarik Jymmang 2021.
Nongpoh: Ka Deputy Commissioner ka Ri-Bhoi District, ka la pynmih ia ka hukum bad ka jingpynbeit halor ka rukom iaid ki kali paidbah ha Ri-Bhoi District ha kaba ha ka taiew ba nyngkong bad ka taiew ba lai jong u bnai, tang ki kali kiba don ïa odd number (1,3,5,7,9) kin ïaid ha surok haka sngi Nyngkong, sngi Balang, bad sngi Thohdieng katba haka taiew ba ar bad ba saw jong u bnai tang ki kali even number (0,2,4,6,8) kin iaid ha surok haka sngi Nyngkong, sngi Balang, bad sngi Thohdieng bad ki kali kamai ki dei ban kit tang shi pawa na kaba ki ju kit briew man ka sngi.
La btah ruh ia ki nongniah kali kamai, ba ki dei ban kit ia ki nongleit nongwan tang shi-pawa na ki nongleit nongwan kiba shong ha ki kali jong ki bad nalorkata, ki nongniah kali ki dei ban deng ia ki Mask ha ka por ba ki niah kali, ban pyndonkam ia ki Sanitizers bad ruh ban iajngai na ki briew.
Ha ka sngi Saitjain bad sngi u Blei, kiba dei ki sngi kiba la pynbna khangdam (total lockdown), la maham ia ki kali ba kim dei ban mih sha surok bad la kyntu ia baroh ba ki dei ban bud ryntih ia ki jingbtah da ki briew ka koit ka khiah bad sorkar jylla.
Kum ban shu pyn kynmaw ha ka jingiap ka jong u Dr.(L) Sailo ka jylla baroh ha North-East ka khihwin naba ka jingtieng ka bym lah shuh ban batai, wat tang ka jaka ban thang ne ban tep ym don shuh ban ai namar ka jingtieng.
Kaei pat kaba jia mynta ha kum kane ka por, Une u Juh u Corona uba ki khot ieit u COVID-19 u khlem wan shuh ha ka dur jong ka jingpyntieng u wan pat ha ka dur ban pynshaiong ia ki briew mynta.
ka daw ka long ba ia kiba lah dep test la pyntikna ba ki ioh ia kane ka jingpang Corona ruh ki lah ban leit phai sha iing bad shong ha ki shnong jong ki, lane ki lah ban shong Quarantine hi ia lade ha ki iing ne ki jaka ba la pynkhreh da ka shnong khlem don pat kano kano ka jingsumar lane ka treatment ia ki ha kata ka jaka ba ki sah.
bad hadien ba ka la kut pat kata ka por kaba ki buh ban shong Quarantine ki lah ban mih noh na ka jaka ba ki don khlem don kano kano ka jing test la ki la ioh jingkoit ne em na une u Corona lane une u Corona u dang don ne em ha ka met ka jong ki.
Nga kynmaw ba u Dy Chief Minister ba don burom jong ngi, u kyrpad ia ki paitbah ba ki dei ban bud ia ki kyndon bad lada kim bud ka pyn-I ba ki shun ia lade bad ia ka iing ka sem ka jong ki.
Ia kito pat kiba phi phah leh Quarantine ha iing la jong kiba don ia une u Khniang jingpang, hato ki long nongshun ia kiba ha iing jong ki? Haba ma phi hi ki bor ba halor phi phah ba kin leit phai sha iing sha shnong la jong ki hi? Bad haduh katno kein kine ki nongpang kin lah hi ban sumar da lade ia lade haba kim dei ki Nurse ki Doctor?Hynrei kaei kaba nga kwah ban ong ka long, lada kane ka dei shisha ka khlam jingpang kaba iabit lane ka dei shisha kata ka jingpang kaba shyrkhei kumba la batai,, ka sorkar ka dei ban shim khia ia kane ymdei ba kan shu leh kumne,,, tang ban ong ba ki la ioh ia ka jingpang Corona bad khlem don kano kano ka lad jingiada kata kam dei shuh ka Corona kaba wan pyntieng ka dei tang ka Corona kaba pynshaiong – ngain ia kiba bun ki paitbah.
Ka dei shisha ba uwei na ki MLA ba don burom jong ngi, u ong ba ki Doctor ki dei ban da peit bad da sumar lang ia ka jingpang tynrai kaba kito ki nongpang ki don,, ymdei eh ban shu sumar beit tang ia uta u Corona.
Nalor kata sa Ka jingiap ka la nang kiew ha ka Ri hi baroh kawei? Mynne ngi la ioh ban pule ia ka khubor “Lait ka nongpang Corona na ka thylliej ding, na ka daw ba ka don ia ka jingpang Corona" Ka la pynsha-iong namar ba lah synshar palat U Corona ha ka jingmut jingpykhat.
Khatduh eh, ioh lehse ba kane kaba, ki babun ki iohi ka long tang ka jingbakla,, ka lah dei pat ia ki bor ba halor ban ai ka jingpynshai kaba shai halor kane, khnang ba ki briew kin lait na kaba shaiong ia lade.
Ha ka jingiohi jongnga hi marwei ka la dei ia ka sorkar  ban ai hukum ban khang noh ia ki skul kiba sha nongkyndong ,namar kane ka khlam ka la poi wat sha ki nongkyndong ruh.
ka long kaba isynei ia ki khynnah kiba pli ba kin ia leit skul da ka jingsyier jingsmiej ha kum kane ka por ba kane ka khlam ka nang jur nang jur katba nang mih ki sngi ki ia.
Mairang: U Sub-Divisional Magistrate ka Mairang Civil Sub-Division, Mairang ha ka hukum bala pynmih ha ka 17 tarik u Jymmang, 2021 u la pyntip ba hadien ba la ioh lut ia ki report jong baroh ki high risk contact, bad namar ba la dep pynkhuid ia ka Meghalaya Rural Bank, Mairang Branch bad ki rud ki kiar jongka, kumta la weng noh ia ka Containment Order na ka bynta kane ka Bank bad yn sdang plie noh iaka naduh ka 18 tarik u Jymmang, 2021 naduh ka por 9 baje mynstep.
Mairang: Kane ka long ka jingpyntip paidbah ba ar ngut na ki nongtrei jong ka PHC, Nongthliew ki la ioh ia u khniang jingpang COVID-19 bad namarkata, la kyntu ia ki paidbah kiba la leit sha katei ka PHC ha ka 10 tarik u Jymmang, 2021 bad hadien kata ba kin shong pynkyrpang ialade na ka bynta 10 sngi.
Shuhshuh, lada don kino kino napdeng kiba shongpynkyrpang ialade ha la iing kiba khie shit, jyrhoh lane jynjar ban ring ne pynhiar mynsiem bad kumta terter, ki dei ban pyntip mardor lyngba ka phone sha ki number phone 94853-95373, 82579-46145, 76420-08817 lane 89740-37257.
Ia kane la pyntip paidbah da u Sub-Divisional Magistrate ka Mairang Civil Sub-Division, Mairang.
Mairang: U Sub-Divisional Magistrate ka Mairang Civil Sub-Division, Mairang ha ka hukum bala pynmih ha ka 17 tarik u Jymmang, 2021 u la pyntip ba na ka daw jong ka jingiaikiew jong ka jingdon ki nongpang COVID-19 bad ki High Risk Contact ha ka Shnong Umthlong, Mairang Civil Sub-Division, la pynbna ia katei ka shnong kum ka Containment Zone kum shi bynta ban tehlakam ia ka jingsaphriang jong u khniang jingpang COVID-19.
Katkum kane ka hukum, yn ym shah iano iano ruh ban rung ha katei ka Containment Zone lait noh ki nongtrei jong ka tnat ka koit ka khiah bad kito kiba la ioh jingbit na u Incident Commander ba dei peit ia kane ka shnong bad baroh ki nongshongshnong ki dei ban shong khop ha la iing, ki dei ruh ban deng mask tikna, kim dei ban iakhleh bad kiwei pat bad ki dei ban sngapthuh bha lada ki don kano kano ka jingsngewshitmet ne jyrhoh ne dap shadem bad jynjar ban ring ne pynhiar mynsiem.
Shuhshuh, baroh ki dukan, ki ophis bad ki bank kiba don ha ka Shnong Umthlong kin khang noh mardor bad kino kino kiba pynkhein ia katei ka hukum kin shah pynshitom katkum ki kyndon ain jong ka Disaster Management Act, 2005 bad ka IPC.Kiba ioh pang covid ha India, ki don  2.63 lak ngut bad kiba iap, ki long 4,329ngut.
Kiba ioh pang bun eh, ki long ka  Karnataka, ha kaba ki don  38,603 ngut, nangta ka  Tamil Nadu da 33,075 ngut, ka Maharashtra registered 26,616 ngut.
Na kitei ki 4,329 ngut kiba iap, ki kynthup ia 1,000ngut ha Maharashtra, Karnataka 476ngut.
Kawei ka briew, ka la lait da ka said, na ka jingshah thang im, na ka daw, ba ka don ia ka jingpang corona.
Katei ka dei ka Shakuntala Gaikwad bad la leit ialam ia ka, ha ka taiew ba ladep, sha ka   Silver Jubilee Hospital ha Baramati, hynrei katei ka hospital, kam pdiang shuh, ia katei ka nongpang, namar ba ka hospital, ka la dap smam da ki nongpang.
Kumta kiba ha iing, ki la wad ia ka kali kit nongpang, hynrei, na ka jingslem jong ka kali kit nongpang, katei ka briew, ka la long, kumba ka la iap bad mar kumta, ki la pynkhreh noh mar mar ban leit thang noh ia ka.
La leit rah sha ka jaka thang, ia katei kaba iap bad la pynkhreh ia ki dieng thang, hynrei ha shwa ban buh ia ka met jongka, ha ka jaka thang bad ban ai ding, ka la kyndit na ka jingiap bad ka la lynniar tyngeh, da ka jing kyndit, ba la leit rah ia ka sha ka jaka thang met iap.
Mar kumta, la rah noh ia ka sha hospital bad mynta, ka don ha ka jing shah sumar.
Shillong:U Myntri rangbah ka Jylla u Conrad K Sangma, u la iathuh ba ka jylla ka donkam 30 lak tylli ki dawai injek, na ka bynta ki briew ba la ioh 18 snem ka rta haduh 44 snem ka rta.
Haba iakren bad ki lad pathai khubor u Myntri rangbah u la iathuh ba ka jylla ka donkam 30 lak tylli ki dawai injek, na ka bynta ki ba 18 haduh 44 snem ka rta bad haduh mynta ka jylla ka dang ioh tang 42,000 tylli bad dang duna sa 29.5 lak tylli ki vaccine.
U Myntri rang bah u la ong ba ka don ka jingduna ha ka jing shalan, ia ki dawai, ha baroh kawei ka Ri bad ka sorkar mynta ka dang ialeh ban pynbiang shuwa ia ki 42 hajar tylli ki vaccine ki ba la poi ha ka jylla.
U myntri rangbah, ula pynpaw ruh ka jingkyrmen ba ha ka taiew ban wan ka jingpynmih ia ki dawai, kan dang kiew kum ba kine ki Company, ki la dep pynpaw ha ki lad pathai khubor ba kin sa lah ban pynmih 15 klur man u bnai bad lada ka long kumta kan ym don jingeh shuh ban ioh dawai injek.
U myntri rang bah u la pynshai ruh ba kumba 80% ki jaka injek, ki ba don ha la jylla ki dei na ka bynta ki briew ki ba la kynjoh sha ka 45 snem ka rta shajrong.
Ban shu niah ia ka kali khlem da tip bha ia ki traphik siknal, da ka thut ym nang shna, bad khlem sngewthuh da ka long kumno kumno ruh ka long ka jingmynsaw.
Kumjuh ruh ban seng ia kano kano ka kam la kaba rit ne kaba heh ka donkam shibun eh ka jingsngewthuh – ia ka jingkhlain ne jingtlot, ban sngewthuh ia ka iew ka hat, ban sngewthuh hangno ka dukan ka don, ban sngewthuh kiei ki ki mar kiba uba bun balang u donkam eh, ban sngewthuh kiei ki mar kiba shu iaid tengkhat-tengkhat, ban sngewthuh kumno ban buh jingkhein jingdiah kaba thikna, ban sngewthuh kumno ban buria na lade, ban sngewthuh kiei ki lad ki lynti ban nang iai pynheh man la ka snem, ban sngewthuh khamtam eh kumno ban lait na ka tala noh.
U la bteng biang – “Ka ram lyngkhot lyngkhai te ym lah lait tangba hap husiar.
Kito kiba die nokot beit ki heh kpoh kloi hynrei kito pat kiba mlien ban shu ai ram lynter khlem da pyrkhat bha tangba iaid ki mar ki rit kpoh.
Ki mar lah lut, ka pisa ym don hap sei hap khlong na la pla ha kaba khadduh hap thied noh da u tala ne hap khrong pynban ialade.
Kum kane ka jait phi hap sngewthuh janai bha.
Lada shah pyniaid ha ka jingsngew tang katta lah jot.
Shwa ba ngan pynkut sa kane kawei kaba sahnud bad u mynsiem jong nga.
Kata ka long – Ma ngi ki Khasi ngim ju niewkor ia kaba rit.
Nuksa kum ka lut T1, T2, T5.
Ngi kloi ban ia pein bad kiwei pat ki tiar hynrei ngim ju pyrkhat ba ka shi tyngka (T1) ka pynkha T365/- shi snem.
Katno lei lei sa ka 2 tyngka, lut 5 tyngka.
U dkhar te u da niewkor wat ia ka shi suka shipiah ruh.
Na kata ka daw, u sdang na kaba rit u kut ha kaba heh.
Ma ngi ki Khasi pat da khongpong na kaba heh kut sha kaba rit ne khangduh syndon.
Hoid don tang katto katne eh kiba la pynbud dkhar ki kiew stet ha ka kam".
La ieng sa u nongkren uba ar.
U dei uwei na uto uba deng iit khmat iong.
Une u dei uba heh sur bad ka stet kum ka lei-lieh.
Ka kyntien ki shai tangba hap shah shkor kumba bam jingbam ka han.
“Nga ai khublei ia u shongknor uba pyniaid ia kane ka jingialang bad khamtam eh ia phi ki paidbah kiba bun haduh katne katne.
Kane ka ai mynsiem shibun ia ngi bad ka pyni ruh ia ka jingthrang jong phi ban sngewthuh kham bha ia kane ka kam.
Ngan nym kren ne ban shuh ia kaba la kren da i bah Pde.
“Ka dei ka burom kaba khraw lada ngi trei la ka kam lajong khamtam lei lei lada ngi lah ban pynroi ia ka man la ka por.
Te ka jingkylli ka long hato ngi lah ban ieng marwei? Ka jubab ka long ‘em’ ia kiba bun bad hoid tang iwei ne arngut eh.
Phim lah lait na ka Bank, Agency, lada phi kwah ban kyntiew ia la ka kam.
Hynrei kawei kaba nga kwah ban pashat jingmut ha phi ka long ba phi dei ban seng da ka kynja sosaiti (Society).
Kane ka dei ka lynti kaba bha eh.
Tangba ban seng ia kane ka sosaiti ka donkam eh ia ka jingsngewthuh jingmut, ka jingiatylli bad ka jingthikna ka rukom treikam.
Lymda kumta kan khyllem kumba khyllem ka kynroh Jerikho.
Kumba kren noh khyndiat ia kane ka jaitbynriew jong ngi, ka pynshitom jingmut shibun eh ban kyrsiew thiah ia kane ka jaitbynriew jong ngi.
Ngi phong bun jait ki uniphom na kata ka daw ka kylla bun rong la kum uto u chameleon.
Ka jingbymia sngewthuh, ka jingiapait bad ka jingkwah laitluid palat ki dei ki daw tynrai.
Dei ban pynkhiah naduh tynrai shwa.
Lada ai da ka bih kin shu iap lut hynrei dei ban shu riam ba lada ngat iwei kiwei kin ithuh ne pei shkor.
Kane ka jinglong mangkariang ka pyntieng wat ia kito kiba heh spah kiba don jingmut ne mynsiem ia kane ka jaitbynriew tham.
Shillong:U Myntri Rangbah ka jylla, u Conrad K Sangma, mynta ka sngi, u la iathuh halor ka jingpynkhreh jong ka sorkar Jylla ban ia khun ia ka khlam Covid -19 ha ka jylla, ha kaba u la iathuh ruh ba myn hynnin ka sngi haduh 634 ngut ki briew kiba la ngat ha ka khlam bad 16 ngut ki ba la duh ia ka jingim na ka jingiohpang Covid -19 bad baroh ki ba pang ki la poi sha ka 4915 ngut.
U myntri rang bah, u la pyntip, halor ka jingpynlong ia ka jingtest kaba tang mynta u shiteng bnai, ka la poi sha ka 50,000 tylli, ha kaba ha u bnai Iaiong ki la test 60,000 tylli bad u pynpaw ba kane ka jingtest kan poi sha ka 75,000 haduh 80,000 mynta u bnai.
La iathuh ruh ba baroh shibnai hadien ba bun ki jingtrei shitom jong ka sorkar, ki ophisar bad ka tnad ka koit ka khiah, la lah ban pynbun ia ki jingthiah, kiba don bad ki oxygen, ha kaba na ka 350 tylli la pynbun sha ka 750 tylli, haduh mynta ka sngi bad la kyrmen ruh ba hadien ar taiew ka sorkar kan sa pynbun haduh 1000 tylli ki jingthiah ba don oxygen.
U Sangma, u la ong ba haba ka jylla ka la shah ktah biang ha ka kylla kaba ar jong kane ka khlam, ka jylla ka don tang 700 tylli ki oxygen cylinders,hynrei mynta ka sorkar ka la pynbun shuh shuh bad mynta ka jylla ka la don 1500 oxygen cylinders.
La iathuh ruh ba ka Civil Hospital Shillong, ka Nazareth Hospital bad ka NEIGRIHMS Hospital kiba la don ki jaka pynmih oxygen, bad ka sorkar kan dang pynbun ia ki Oxygen Generator ha Civil Hospital,Ganesh Das Hospital bad ha RP chest Hospital,Shillong bad nangta ha Tura Civil Hospital, ka Jowai Civil Hospital bad Nongpoh Civil Hospital ruh kin sa ioh ia kine ki jaka pynmih oxygen.
La iathuh ruh hadien ka 2 taiew ban wan ka Nongstoin, Williamnagar, Baghmarabad ka Ampati, yn sa buh ia kine ki jaka pynmih oxygen.
U myntri rangbah, u iathuh shuh shuh ba ka sorkar ka la dep rai ban buh ia ki Corona isolation centers, ha ki shnong bapher bapher, na ka bynta ki briew kiba ngat ha kane ka jingpang, hynrei ki bym donkam ia ka jingsumar ha hospital lah ban iarap lyngba kine ki center ka ban long ha ka community level bad ka ban ai jingiarap da ka sorkar ha ka ba kin iarap ban buh ia ki nongtrei ka tnad ka koit ka khiah bad kumjuh yn pynbiang ruh ia ki jingthiah kiba don ki Oxygen bad ka sorkar, kan pynbiang kumba 300 tylli ki jingthiah, ha baroh ki shnong ki thaw ha ryngkat ka jingiarap jong ki shnong.
Nangta la iathuh ruh ba ka sorkar ka la dep ban buh ia ki 300 tylli ki jingthiah ha IIM old campus bad ha Mati 100 tylli ki jingthiah bad ha IFDT 100 jingthiah, ha kaba na kine, ki don mar shiteng ki jingthiah kiba don ki oxygen concentrators.
Shillong:U myntri rangbah ka jylla u Conrad K Sangma, u la ong ba lada ka jylla kan palat ia ka 5000 ngut ki nongpang, kan sa wanrah jingeh ia ka sorkar ban teh lakam ia kane ka khlam.
Haba kren bad ki lad pathai khubor, u Myntri rangbah, u la ong ba shuwa ba ki nongpang kin poi sha ki 5000 ngut, ka sorkar ka la rai ban pynjari da ka jingkhangdam ha ki bun ki District ki ba kane ka jingpang ka la ioh ban ktah jur, hynrei wat katta ruh ka don ka jingpursted ka ne ka jingpang ha ka jylla bad lada ka sorkar lei, kam shim ia kano kano ka rai ha kine ki sngi ka jingpursted jong kane ka jingpang, ka la long ka ba shyrkhei shuh shuh ha ka jylla.
U myntri rangbah, u la ong ruh ba namar ba la iohi ia kiba la jia ha kiwei ki Ri, kumta ka sorkar ka la sngewthuh ba kan sa donkam shibun ki briew ban trei ha ka tnad ka koit ka khiah, ban sa donkam bun ki jaka sumar ki jing thiah pang, ki Oxygen, kumta na ka liang ka sorkar ka la sdang, ia ki jingpynkhreh baroh ban ia khun ia kane ka khlam.
Wat la na ka liang ka sorkar ka la buh ia bun ki jingpyrkhing ban teh lakam ia ka khlam, hynrei ha ba ki nongshong shnong kim shim ka jingkitkhlieh ban bud ia ki protocol wat ha ki ing ki sem, kane kan buh ia ka jylla ha ka jingma ka ba khraw,u la bynrap.
U Sangma, u la ong ruh ba ha mynta ka taiew ka sorkar ka la pynbeit ban don ka sensitization program, ka jingleit pynsngewthuh ia ki lad ki lynti ban iada ialade ha ki shnong ki thaw, ha kaba la kyrmen ba kane kan wanrah ka jingsngewthuh ia ki paidbah ba kin long ki ba kitkhlieh ban sumar ia lade.
La iathuh ruh ba ka sorkar ka la antad ba ki nongpang kin sa kiew sha ka 5000 bad ka sorkar ka la long ka ba pynkhreh ban teh lakam ia kane, hynrei ka ba donkam ka long ba lada ka jingpursted ka nangkiew shuh shuh, wat la ka sorkar kan pynbiang ki hospital ki jingthiah ki oxygen cylinder ruh, hynrei kine baroh kin ym lah ban pynbiang lut ia baroh.
Shillong: Ka Deputy Commissioner,  East Khasi hills, ka la hukum ban khang noh ia ka Iewduh, naduh myn hynnin ka sngi, ka 17tarik Jymmang 2021.
Ka jingkhang ia ka Iewduh, ka dei namar ba ki don bun palat ki briew, kiba leit rung ha katei ka Iew bad nangta, ki don ruh kito ki bym deng mask satia bad nangta, ba ki ia rung ia mih, na kawei ka jaka sha kawei pat.
Lyngba katei ka hukum, la khang ia baroh, ki dukan ha Iewduh, haduh ban da pynbna, da kumwei pat, ong ka khubor.
Shillong: Kiba iap na ka khlam covid, hynnin ka sngi, ki long U Bah Spaila Marbaniang (44), na Umthlong Mairang, West Khasi hills, nangta ka kong Georginea Lyngdoh (77) na Lumdiengjri, Shillong bad nangta sa ka kong Plena Buhphang (75), na Lummawbah bad ka kong Banipharlin Lyngdoh (39), na Mawlai Mawdatbaki, nangta ka kong Kwolder Khongjee (65), na Wahkhen, Pynursla bad U Samwell Shylla (39) na Byndihat, East Jaintia hills.
Ka kong Beristina Lyndem (45), na Mawkdok, Sohra, nangta ka kong Martha Kharmujai (54), na Dhankheti, nangta U bah Dimastor L Lyngkhoi (42), na 3mer, upper Shillong bad U bah Pyrkhat Sohkhlet (54), na Mawsmai, Sohra, nangta U Pushpa Bhadra (79) na Happy Valley, bad ka Ritima Sutnga (65), na Sutnga, ha kaba la leit rah ia ka met kaba la iap lypa ha MCH Hospital, Jowai bad ka Quetina Marbaniang (85), kaba na Wahingdoh, East Khasi hills, nangta U bah Aiborlando Lyngdoh (62) na Mission Compound, East Khasi hills, ka Queen Mary Lyngdoh (21), kaba na Iewduh, ha kaba la leit rah ia ka met kaba la iap, ha RP Chest Hospital, Shillong bad ka kong Greensly Shadap (65), kaba na Nartiang.
Shillong: U Deputy Commissioner, ka West Khasi hills District, u pyntip, ba la khang dam ia ka shnong Nongkasen baroh kawei, naduh ka por 5baje mynstep, jong ka 18tarik Jymmang 2021.
La iathuh ba katei ka jing khang dam, ka dei namar ba ki don kiba ioh pang corona, lane kiba iajan bad kiba don ia katei ka jingpang, ha katei ka Shnong.
Nongpoh: Ka District Magistrate, Ri Bhoi District, Nongpoh ka la pyntip sha baroh kito kiba la leit ban rung ha ka iing jong I (Late) Bah Boldwin Sumer, Umsaw Nongkharai, Ri Bhoi District, la bthah ba ki dei ban shong pynkyrpang ialade ha la iing na ka bynta 10 sngi da kaba bud ryntih iaki kyndon kum kaba deng iaki mask, sait iaki kti man la ka por bad kumjuh ruh ban pyn ia jngai ialade na kiwei pat.
Ha kajuh ka por ki dei ban peit thuh iala ka kot ka khiah, lada jia ba ki don ki dak ki shin ha ka met kum ka Jyrhoh, shitmet bad shitom ha kaba ring mynsiem ki dei ban pyntip mar mar sha ka District Control Room No.03638232028/1077 bad ha u Health Helpline No.8797520449.
Ka ISRAEL, ka la hiar thma da kaba ther bom, sa ia ka  Lebanon bad katei ka dei hadien, ba la siat ia katei ka Ri, da ki roket, kiba wan na Lebanon.
La ngeit, ba kitei ki dei ki roket, ba la pynher da ki ehrang  Hezbollah.
Ym don ba kam trai ia kitei ki roket, tangba ka Israel, ka iathuh, ba ka la siat kylla sha Lebanon, ha ka Lah Sngi U Blei, ban pynhiar kput, ia ka jing siat roket na katei ka Ri, kaba marjan, tangba la iathuh ba ki roket, kim shym la hap satia ha katei ka ri jong ki Jew.
“Ki don hynriew sien, ki roket, kiba la dep siat sha Lebanon, tangba kim shym la poi satia sha u pud u sam jong ka Israel" ong ka khubor na ki shipai ka Israel.
Nongpoh: Haba ki briew ka koit ka khiah, ki la pynlong ia ka Random Test ne ka jingtest naphang ia ki riew paidbah hapoh ka Dong Lumsohphoh ha Nongpoh, la lap ba ka jingdon ki briew kiba la shah ktah ha ka khlam COVID-19 ha katei ka Dong ka la kiew stet bha, namar ba lap ba bun na ki briew kiba la shah test ki la paw ba ki la shah ktah ha ka khlam COVID-19.
Ha ka Random Test kaba hynne ka sngi, tang hapoh katei ka Dong kaba hap ha Nongpoh, la ioh ban test kumba 128 ngut ki briew bad na kitei ki briew kiba la shah test, la lap ba 10 ngut ki la paw ba ki la shah ktah ha ka khlam COVID-19.
Lah ruh ban kdew hangne, ba dang hynnin ka sngi ka District Magistrate ka Ri Bhoi, ka la pynhap ia katei ka Dong hapoh ka thup Micro Containment Zone Area, ne ka jaka kaba la maham pyrshah ia ki briew ba kim lah ban rung ban mih hapoh katei ka dong bad kiba leh pyrshah, kin ngat ha ka jingshah pynshitom kiba katkum ki kyndon Ain.
Shillong: Ka Shnong Lakadong Ummat ha ka jingialam jong u Ma Yowanki Amkhloo, Acting waheh shnong, ka la shim ia ka rai ban khangdam ia baroh kawei ka shnong kumba 10 sngi kata naduh mynta ka 18-05-2021 haduh ka 27-05-2021, na ka bynta ban lah ban teh lakam ia ka jingsaphriang jong une u khniang jingpang Covid-19.
Ha kajuh ka por ruh la khang ia ki briew kiba nabar shnong ba ym bit ia ki ba kin wan hapoh shnong lait noh na ki kam ba long emergency, la kyrpad ia baroh ki paidbah ban shongkhop ha la kijong ki iing na ka bynta ban wanrah ia ka jingshngian hapoh shnong bad ban lah ban tem ia ka jingsaphriang jong une u khniang Corona lane Covid-19, ong ka kyrwoh ba la phah da U Ma Daemiki Chadong Secretary Shnong Lakadong Ummat.
Jowai: U District Magistrate ka West Jaintia HIlls, mynta ka sngi Lah Sngi U Blei, u la pynbna ia ki lai tylli ki kyntoit kiba kynthup ia ka ka Umrapasa kaba ha Chilliangraij Jowai, ka Joseph Nardini Seminar kaba don ha Ummulong bad ka Lumpdang kaba dei ka kyntoit kaba don ha Mowtyrshiah-A na ka daw ba ki la don kiba ngat ha u Khniang jingpang Covid -19.
La khang pyrshah ia ki nongshong shnong na kitei ki lai tylli ki jaka ba kin mih na iing na sem jong ki bad la lkhang ruh ia ki briew kiba nabar ba ki wan rung shapoh kitei ki jaka.
Kane ka long ba iada ia ka jingpur utei u Khniang jingpang bad ban ki nongtrei ka tnad ka koit ka khiah kin ioh ia ka lad ban pynde katkum ki kyndon ha kaba peitngor ia ka koit ka khiah jong kito kiba la ngat bad ban leh ruh ia ka Contact Tracing.
Hapdeng jong ka Jinglynshop ka Khlam Covid 19 ia ka Ri India bad ia ka Jylla ka Jong ngi ruh kumjuh ha kane ka Kynti kaba mynta, watla baroh na ngi, ngi ia lynga ia pisa ha kum kane ka por, ba kumno kane ka jingpang kan lait noh na ngi kum ka Jylla bad ba ka jingkoit jingkhiah sa shisien pat kan wanphai biang bad ba ngin ia im suk im sain bad ia roi ia par kum ki Nongshong shnong, hynrei ki don pat ki briew kiba ha kaba kum kane ka por kiba shim kabu ia ka jinglong jingman jong ka por bad leh ia ki kam kiba ktah ia ka imlang sahlang bad ka Jylla hi baroh kawei.
Ha kine ki sngi kiba lahdep, na ka liang ki Sengbhalang ba kynthup ia ka HYC bad kumjuh ruh ki Sengsain Pyrthei ha ka Jylla ki lah pynpaw ia ka Jingpyrshah halor ka rai jong ka Tnat Bording ban aiti sha ka Kompeni na U.P.ia ki 56 Tylli ki Sub-stations jong ka MePDCL lyngba ki jingthoh bad ki lad pathai Khubor halor ki daw bad ki Nongrim kiba shongnia.
Hynrei, kumba ka paw da ki dak ki shin la iohi ba ka Sorkar Jylla kat nangwan ki sngi ka lah shim ia kiba bun ki Rai kumno ban nang pyntroin shuh shuh ia ka MeECL/MePDCL bad imat ka don ei ei sha lyndet ban pynkylla Kompeni shimet ne aiti bad die duh sha ki Kompeni na shabar ia ka MeECL hi baroh kawei.
Ia kine kiei kiei lah leh ruh ha kum kane ka por ha kaba ki paidbah Nongshong shnong ne ki Sengbhalang kin nym iohlad ban pynpaw ia ka jingpyrshah lyngba kino kino ki jingiakhih katkum ka Riti Synshar paidbah.
Ha ka 6 tarik mynta u Bnai, ka ophis jong u Chief Engineer (Generation), MePGCL, Shillong ka pynmih ia ka Notis ban khot Tender ia kino kino ki Contraktor ne Kompeni kiba lah tbit ha kane ka kam na ka bynta ban Pyniaid bad Maramot ia ki 2 Tylli ki Jaka Pynmih Bording (Power Stations) jong ka MePGCL kata ka New Umtru HEP kaba don ha Byrnihat, Ri Bhoi Distrik bad ka Myntdu Leshka HEP kaba don ha Jaintia Hills.
Katkum ka jingtip ka jong ngi ia kine ki Projek baroh Ar Tylli lah pyniaid bad peit da ki Nongtrei jong ka MeECL kiba dei hi ki Trai Ri Trai Muluk naduh kaba sdang bad na kine ki Jaka Pynmih bording la pynmih da ki phew lak Unit ka bording elektrik bad wanrah ruh ia ka khajna kaba da ki klur tyngka ia ka Corporation.
Hynrei, mynta kyndit kynsan lah rai ban aiti noh ne aiwai noh ia ka jingpyniaid ia kine ki Jaka Pynmih Bording sha ki Kompeni kiba nabar.
Hato kane kam dei ka jingiuhroit bad khein troin jong ki Nongpyniaid jong ka Corporation ia ki Nongtrei ba kynthup ia ki Engineer bad kiwei, hapoh ka MeECL kiba dei ki Trai Ri Trai Muluk? Hato kane kam dei ka jingpyrshang jongno re jongno ban khot ia ki Kompeni na bar Jylla ba kin wan ban knieh ia ki jingdon jingem jong ngi ki Trai ri rai Muluk? Hato kane kam dei ka jingleh dondor jongno re jongno ban pynduh hok ia ki Khun samla jong ka Jylla ba kin ia trei ha kine ki Jaka pynmih bording lyngba ka MeECL bad ia tynrong lem ia ka roi ka par jong ka Jylla? Ngi suba jur ba don ei ei sha lyndet kumno ban iuhroit ia ngi ki Trai Ri Trai muluk bad ia kaba kum ka Seng ngi pyrshah jur bad ngin nym ailad da lei lei ruh em ban pynurlong ia kine ki buitpoh jong kine ki briew kiba don ia ka jingmut kaba rieh.
Ha ki bnai kiba lahdep, na ka liang jong ka Seng ngi lah kren bad pynsngew ia ka jingpyrshah ka jong ngi ban pyntreikam ia ka Projek na ka bynta ban pyndait ia kita ki Smart Meter ha ki katto katne tylli ki Jaka hapoh ka Jylla.
Ban leh ia kane ka Projek, ka Sorkar Jylla ka hap ban shim da ka ram na ka Asian Development Bank kaba kot da ki Spah klur tyngka ha ryngkat ka sut ba hap ban siew.
Kawei na ki Nongrim ba ngi pyrshah kadei namar kumba ka long ka MeECL ka lahdap da ki ram ki shah suda kiba lah pynlong wat shaduh u pud ba ngi hap ban duh ia ka bording da ki phew kynta ha ka shisngi namar ka jingymlah ban siew ia ki ram ki shah.
Hadien ka jingshah kren bad jingshah kynthoh ha kiba bun halor ka jingbym lah ban pynbiang bad ka jingthut jong ka bording ha ka Jylla, na ka liang ka Sorkar Jylla ka lah shim da ka ram kaba kot sha ka T.1345 Klur na ka Sorkar Kmie lyngba ka “Atmanirbhar Bharat Scheme" bad lyngba kane ka pisa la siew pat ia ka ram jong ka MeECL sha kiwei ki Kompeni.
Katkum ka jingsngewthuh haba shim ram hap ban siew ia ka bai trai ha ryngkat ka sut kat kaba ka dei.
Hynrei, kaba sngew kyndit ka long ba ngi lap lyngba ka Shithi Dated 23 Traik U Iaiong 2021, ba lah thoh da u CMD, MePDCL sha u Secretary, Power Department, Government of Meghalaya, la pynpaw ba ha ka Meeting kaba lah long ha kajuh ka Sngi kata ka 23 tarik u Iaiong, 2021 ha ka jingpyniaid jong u Myntri Rangbah ka Jylla bad ha ka jingiadonlang u Myntri ba dei peit ia ka Tnat Bording ka Jylla ha ryngkat ki ophisar na ka MeECL bad ka Sorkar Jylla, la rai ba ka Sorkar Jylla ka lah pdiang ia ka jingtyrwa ban pyntreikam ia kawei na ki kyndon ba lah buh da ka PFC-REC ha shuwa ban ai ia ka ram sha ka Sorkar Jylla kata ban pyntreikam ia ka Injection Based Distribution Franchisee (IBDF).
Halor kane ka rai ba lah shim da ka Sorkar Jylla, une u CMD u lah pyntip ruh ba ka MePDCL ka lah rai ban aiti ia ka Shillong Central Circle kaba kynthup ia ka Sor Shillong bad khap sor bad ia ka Eastern Circle ba kynthup ia ka Jaintia Hills baroh kawei na ka bynta ban pyntreikam ia katei ka IBDF.Katkum katei ka rai la sngewthuh ba ka Sorkar Jylla kan hap ban aiti noh ban pyniaid ia kitei ki Ar tylli ki Circle kiba khlain bha ban pynmih Khajna ia ka MePDCL sha ka Kompeni jong ka Sorkar Kmie ne ki Kompeni shimet ne ki riewshimet bad yn knieh noh ia kane ka kam na ka MePDCL.Kaba mut ba ia ki kam ban peit bad maramot ia ki sub-station,ki Electrik Line, ban pyndiat meter, ban lum khajna bad kiwei kiwei ki kam kiba ju leh da ki briew jong ka MeECL ne MePDCL yn leh noh da kine ki Kompeni.
Kane ka jingleh jong ka Sorkar Jylla hapoh ka jingialam jong ka MDA, ha kaba nyngkong eh kan ktah ia ka iohkam iohjam jong ki Trai Ri Trai muluk.
Ki Kompeni shimet ne jong ka Sorkar India kin sa thung da ki briew lajong katkum ka mon ka jong ki na ka bynta ban pyniaid ia ki kam.
Ym tang ia ki khun samla ki ban dang trei hynrei kan buh jingeh shuwa ia ki Nongtrei kiba lah trei mynta hapoh jong ka MeECL/MePDCL ha kine ki Ar Tylli ki Circle kiba don da ki hajar ngut.
Kaei ka lwei ka jong ki? Hato kin iohlad ban trei ha kine ki Kompeni ne ka MeECL kan dang buh ia ki kum ki Nongtrei khamtam ia kiba trei Casual ne Kontrak? Lada ka MeECL kan buh ia ki ban bteng ban trei sha kiwei ki jaka, hato kan nym long ka jingpynbun briew bad jingpynsyrwa kai ia ka pisa u paidbah?Ka ba Ar ka jingktah ka long ba kane ka jingthmu kan wanrah ia ka jingduhnong ia ka MePDCL/MeECL da ki Hajar Klur tyngka namar la jied khnang ia ki jaka kiba pynmih buntam u Khajna ia ka MeECL lada ka jingiateh na ka bynta ban pyntreikam ia kane ka Kyndon kan long na ka bynta 25 snem, kumba ngi ioh jingtip bad kine ki Kompeni na shabar Jylla kin shu ioh lum ei ia ka pisa ba ioh khajna na ki Nongshong shnong jong ka Jylla.
Nalor ba ka MeECL/MePDCL ka don lypa ha ka jingduna pisa nalor kiba bun ki ram ban hap siew, kane kan nang pyntlot shuh shuh ia ka jingtreikam jong ka bad lah ruh ban poi sha u pud ba hap ban khylliap lama noh ia ka Corporation bad die duh noh sha ki Kompeni shimet ne ki riewshimet kaba lehse kadei ka plan jongno re jongno.
Kaba ngim lah ban sngewthuh ka long ba kumno ka Sorkar Jylla hapoh ka jingialam u Myntri Rangbah bad u Myntri ka Tnat Bording jong ka Jylla ki shah ba ka REC kan pynbor ia ka Sorkar ban thep ia katei ka kyndon kaba ktah ia ym tang ia ka ka MeECL/MePDCL hynrei ia ka Jylla hi baroh kawei nalor ba hap ban siew ia ka dor trai jong ka ram ba lah shim ha ryngkat ka sut.
Kumno ba ia kiwei ki Jylla ym shym lahdon kaba kum kane ka kyndon ban aiti sha ki Kompeni na shabar Jylla ban pyntreikam ia ka IBDF hynrei ka leh tang ia ka Jylla jong ngi? Hato don ei ei sha lyndet ka jingia sylla jongno re jongno ban tap eitmiaw ia ka jingthmu ban pyntroin ia ka MeECL/MePDCL haduh u pud ban hap pynduh pyndam noh ia ka bad ban die duh noh syndon sha ki riewshimet ne ki Kompeni Bar Jylla da kaba pynrung ia kane ka kyndon?Ka Seng lyngba kane ka kyrwoh ka maham tyngeh ia ka Sorkar Jylla ba kadei ban weng noh mardor ia katei ka Kyndon kaba ktah ia u paidbah nongshong shnong jong ka Jylla hi baroh kawei.
Ka Seng ka kyntu ruh ia baroh ki Seng Riewlum bad ki MLA Shimet, kiba ju pyrta na ka por sha ka por ba ki ieng na ka bynta ki Trai Ri Trai Muluk jong ka Jylla, kiba don ha kane ka Sorkar Synrop ba kidei ban pynpaw ia ka jingpyrshah ka jong ki ym tang da ka ktien hynrei da ki kam, halor kitei ki rai jong ka Sorkar Jylla hapoh ka Jingialam u Myntri Rangbah bad u Minister ka Tnat Bording kiba dei na ka Seng NPP.Ki Paidbah kin peit bad bishar ia kine kiei kiei baroh bad ka Sorkar bad ki Seng kiba don hapoh jong ka kim dei ban klet ba u Paidbah u don ka bor “Ban thung Syiem ia phi bad u don ruh ka bor ban sloit noh ia ka Khet na phi".
Ngi pynrem jur ia kane ka Sorkar hapoh ka Jingialam u Conrad Sangma kum u Myntri Rangbah bad ia u James Sangma kum u Myntri ka Tnat Bording kiba shim ia kum kine ki rai ha kum kane ka por da kaba shim kabu ba kum ki paidbah ngim lah ban mih sha madan ban pyrshah ia ki polisi kiba long pyrshah ia ki Trai Ri Trai Muluk bad ia ki paidbah ka Jylla hi baroh kawei.
Hynrei, kim dei ban klet ba u paidbah u don la ka jong ka bor ban pyni ha ka por kaba biang bad ba kidei ban sangeh pyntrekam shi syndon ia kitei ki jingthmu kumba lah kdew haneng.
Na ka liang jong ka Seng ngin sa shong pyrkhat ha kine ki sngi ia ki lad ki lynti kumno ba ngin pyrshah ia kine ki jingleh jong ka Sorkar Jylla ha kaba iadei bad ka tnat bording kaba lah mih shibun ki kynrum ki kynram na kawei ka sngi sha kawei pat bad ban nym ailad da lei lei ruh ba yn die duh ne aiwai ia ka MeECL sha ki Kompeni Bar Jylla ne sha ki Riew shimet.
(Roy Kupar Synrem)General SecretaryHYC:CEC.Shillong: Ka Deputy Commissioner, East Khasi hills District, ka la pynmih hukum, mynta ka sngi, ban khang lut ia baroh ki dukan kiba don ha Laitumkhrah.
Ka daw, ka long namar ba kim shym la bud satia ia ki kyndon jong ka koit ka khiah bad katei ka kynthup, ba ki ia lum ia bun bad nangta, ba kim don ruh kiba deng mask.
