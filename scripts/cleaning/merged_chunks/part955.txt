Ka jingtohkti ia katei ka jingjia ka dang iaid shakhmat.
Shillong,4 Nohprah:Ka Jaintia Hills Autonomous district Council, JHADC mynhynin ka sngi ka la pyllait ia ka arrear ba sahteng ki nongtrei jong ka kaba la kot haduh T.2.65 klur tyngka.
U Ma Don Rymbai u la iathuh ba ia ka Arrear jong ki nongtrei kaba la sahteng la kham slem la pyllait noh hynnin ka sngi, katei ka dei na ka Fourth Commission.
Shillong,4 Nohprah:Ha ka juh ka sngi bad ha ka juh ka por k ala don ka jingshah tuh ki ar tylli ki dukan ha Laitlyngkot, kawei ka dei ka dukan jong  ka kong Badahun Diengdoh  bad kawei pat ka dei ka dukan jong ka kong Bliersibon Khongbuh.
Katei ka jingshah tuh ki mar na dukan ka la jia ha ka 3 tarik mynta u bnai ha ka por 2:30 baje mynstep ha ka por ba ka pyrthei ka dang ioh thiah lyngngai.
Ka khubor na ki pulit ka la iathuh ba baroh ar tylli kitei ki dukan ki la shah pynpra ha ki riew runar ki bym shym la tip bad hadien ba ki la pynpra ki la rong lut ia ki tiar kiba don ha ka dukan.
La iathuh ba na ka dukan ka kong Badawanhun ki nongtuh ki la ioh rong ia ki mar kiba la shong dor kumba T.20 hajar tyngka bad na ka dukan jong ka kong Khongbuh pat ki la ioh rong ia ki mar ba shongdor kumba T.15 hajar tyngka.
Ki pulit ki dang tohkit ban lap ia kiba donkti ha kitei ki jingjia.
Shillong,4 Nohprah:Ka sorkar ka la ujor ba ki jinglut ksan na ki jingiakhih ki sengbhalang ka la kot sha ka T.31,09,50,158 tyngka bad ia katei la ujor da u Under Secretary ka Political Department u Bah B.Khongwir.
Ka sorkar ka la phah ia ka shithi sha ki nongialam ki sengbhalang na ka bynta ban shah tian bishar, hynrei ym shym la don kawei ruh ka seng kaba la leit shah tian bishar laitnoh ka kong Agnes Kharshiing bad ka kong Evengelyne Thangkhiew kiba dei ki nongialam ka CSWO.Kiwei pat ki nongia lam kiba la paw kyrteng bad ki bym shym la leit ban shah tian bishar ki kynthup ia u President ka KSU u Bah Daniel Khyriem, u samla Aguster Jyrwa-GS KSU, u Bah Joe Marwein President FKJGP, Bah Welbert Rani HNYF, Bah Gretis Honourable Kharshanlor , u Bah Sadon blah  bada u Bah Livingstone Thangkhiew HNYF, SSSS- President bah R dkhar, General Secretary bah Shanbor buhphang,,AJYWO-president Bah M H Dkhar, GS Bah R.Ryngkhlem, JYF President Bah D L Rymbai bad GS Bah W N War, JSU President Bah Elnathan Pale bad GS u Bah Rikut N Parein, RBYF Banbuhai Makdoh, GS L K Sawkmie, KWADDA president kong Neby Rapthap, H Kharbani, GSU President Tengsak Momin bad GS John Miltu A Sangma,  ADE Jacklinbirth D Sangma bad GS Bivash R Marak,AIGU President Albert Marak bad GS Wather M Sangma bad AYWO ki long u President Adinson Ch momin bad GS Sengmen N Sangma.
Hangtei la iohi ba ki don 27 ngut ki nongialam sengbhalang ki bym pat shym la leit mih sha ka ing bishar ban shah tian bishar namar la kynnoh ba ki dei ki ba la donkti ha ki kam pyntriem ha ki jingiakhih haduh ba ka sorkar ka la lut ksan haduh T.31 klur tam.
Halor katei ka jingpynmih hukum na ka ing bishar ia kitei ki nongialam sengbhalang la ioh jingtip ba don ruh katto katne ngut napdeng ki ki bym shym la don bynta eiei shuh bad ki sengbhalang la kumba 10 snem eiei mynta ha kaba ki la iehnoh ia ka jinglong dkhot jong ki na ka seng.
Haba kren sha ki nongthohkhubor halor katei ka hukum, kaba ka sorkar ka la phah sha ki nongialam  barim ki sengbhalang, u Bah Living stone Thangkhiew General Secretary barim ka HNYF u la ong ba um don jingtip eiei shaphang katei ka jingphah  hukum ka sorkar  bad ym shym la poi sha u , bad u la pynpaw ia ka jingsngew lyngngoh ban iohi ba ka kyrteng jong u ka paw ha ki kotkhubor mynta ka sngi.
“Naduh u 2004 nga la ieh ia ka kam seng’ ong utei u GS barim ka HNYF uba la iathuh ba u la ieh ia ka kam seng la jan don 10 snem eiei mynta.
Haba la kylli kumno un leh kum u rangbah uba la ieh ia ka kam seng la kham slem, hynrei u dang shah khot tian bishar pat ha ka sorkar u Bah Living u la ong ba ia mynta um pat don eiei ban ong hynrei un da leit wad jingtip shuwa ban ioh ia ki jingpynshisha ba la phah notice sha u ruh bad hadien kata un pynshai halor katei ka phang.
Shillong, 4 Nohprah:Ka Kashari kyrpang ne ka Special Court ka la ai por shi bnai ia ki nongialam sengbhalang kiba iakhih ban dawa ia ka ILP ba kin wan ban ai jubab halor ki kes ba la ujor pyrshahy ia ki halor ki jingjia bapher bapher ha ka por ba la pynElong ia ka jingiakhih ha kine ki bnai la dep.
Ka Kashari Kyrpang ka Special Court jong ka magistrate R Rymbai ka la buh ia ka 7 tarik Kyllalyngkot 2014 kum ka tarik ban wan thep ia ka jubab da ki nongialam sengbhalang.
Ka Kashari Kyrpang ka la sdang ban sngap ia ki 28 ngut ki nongialam sengbhalang jong ki 14 tylli ki sengbhalang ba la ujor halor ka jingkynnoh ia ka jingpynjulor ia ki mara ki mata ba ki pynlong jingiakhih.
Na ka liang ka sorkar, la ujor da u Under secretary political Bah B Khongwir.
Napdeng ki sengbhalang, dei tang ki nongialam ka CSWO kynthup ka president kong Agnes Kharshiing bad ka general secretary Kong W Thabah kiba leit ban ai juba ha ka Kashari Kyrpang ha kane ka sngi Hatmajai.
Ka sorkar Meghalaya ka la ujor pyrshah ia ki nongialam sengbhalang ba kin buria ia ka jingduh kaba la kot T.31.09 klur.
Shillong,4 Nohprah:Ka A’chik National Volunteer Council- B (ANVC-B) mynta ka sngi ha ka jingpyllait khubor jong ka ka la pynpaw ia ka jingsngewkhia halor ka jingmynthibad ka jingkuman ka sorkar ia ka jingdawa ki sengbhaang ban pyntrei kam noh ia ka ILP ha kane ka jylla.
Ka la ong ba katei ka jingkyntait ka sorkar ban pyntreikam ia ka ILP ka long kumba ka sorkar ka la pynkylla madan thma ia ka jylla.
Ha ka jingpyllait khubor mynta ka sngi upublicity secretary ka ANVC-B u  Doang D.Shira u la ong “Ar ki mynsiem ki la duh ei hapoh lai bnai ki jingiakhih ILP ha ka jylla bad kin dang iai jia lada jia ba ka sorkar ka dang iai kyntait ia ka jingdawa jong ki jaitbynriew rit paid".
Katei ka seng lehnoh kaba la don ka jingteh bad ka sorkar ka la kyntu ia ka sorkar jylla ba kan plied ia ki skhor ba kyllut jong ka bad ka dei ban sngap ia ka jingdawa ki paidbah.
“Ka sorkar ka dei ban plied ia ki shkor kyllut jong ka bad ka dei ban sngap ia ka jingdawa ki paidbah" ong u Shira.
Ka ANVC-B ka la kynnoh ruh ba kam don shuh ka synshar paidbah ha ka jylla bad katei ka jingkynnoh jong ka ka dei halor ka nongrim ba ka seng ka la iohi ia ak jingbun ki paidbah kiba la kyrshan ia ak jingdawa ILP kaba la long ha ka jingialang paidbah ha ka 30 tarik mynta u bnai ha Madan Student.
“Ka jylla ka la kylla kum ka jylla ka bym don shuh ia ka synshar paidbah ha kaba ym shym la sngap ia ka sur u paidbah" ong biang u shira.
U shira u la buh jingkylli ruh balei ba lada ka sorkar ka dang sngap ia ki jingkren jong ka GNLA lane ka UALA kam lah pat ban sngap ia ka sur u paidbah ka jylla.
Shillong, 4 Nohprah:Namar ka jingshna torti bad ka jingleh bym salia ha kaba shna ia ka jingkieng kali ha Wah Umngi ka la wanrah shibun ia ka jingthut ha ka leit ka wan jong ki nongjngohkai pyrthei kiba leit sha ka thain Mawkyrwat khamtam sha Hotspring kaba dei ka jaka jngohkai kaba pawnam ha ka jylla baroh kawei.
Haba peit na ka rukom shna ia kane ka jingkieng kali la iohi ba ki engineer ki la ai jingmut ia u kontraktor ba un tih ban shna paia na marsyndah bad ka khongdong jong ka jingkieng kali kaba rim kaba ju iaid kali baroh shi katta bad kane ka la wanrah ia ka jingtwa jong ka khyndew bad kumjuh ruh ka jingsynjor jong ka jingkieng kaba rim ha kaba la hap ban khang noh syndon ia ki kali heh ba kin iaid lyngba kane ka surok kaba dei ka surok kaba pyniasoh ia ka thain mawkyrwat bad Shillong.
La iohi ba lada ia u paia na ka bynta ban shna jingkieng la pynbeit lypa da ki engineer ba yn nym pynieng mar syndah bad ka jingkieng rim lah ban lait na ka jingsynjor jong kane ka jingkieng bad kan nym don ruh ka jingkhang ia ki kali heh kum ki bos bad kiwei ba kin iaid lyngba kane ka jingkieng rim, hynrei kumba ka long mynta ki kali bos kiba kit briew bad kumjuh ruh ki trok kim ioh shuh ban iaid lyngba kane ka jingkieng namar la mana bad la shah tang ia ki kali rit.
Kawei pat kaba la wanrah ia ka jingktah ha ka leit ka wan ka dei ia ki nongleit jngohkai jaka namar ym shah shuh ban iaid ia ki bos ba kin jam sha shilliang bad kiba bun ki nongjngohkai ki hap ban sangeh noh sha shiliang ka wah umngi lada ki kwah ban jam sha shilliang bad lada ki kwah ban leit jngoh ia ka hotspring kito kiba leit da ka bos kin hap ban iaid noh da ka kjat.
Mynta ka sngi la iohi ia ki phew tylli ki bos kiba kit ia ki khynnah skul bad kiwei kiba la thmu ban leit peitkai sha hotspring, hynrei namar ka jingbym shah ban iaid lyngba kane ka jingkieng ki la hap ban sangeh noh sha shilliang bad la iohi ia ki paidbah kiba la iaid da ka kjat ban poi sha hotspring ka jaka kaba ki la thmu ban leit jngohkai.
Shillong,4 Nohprah:Ki kur Thangkhiew Lai kpoh ki la kynnoh ba u syiem ka Hima Myliem u la leh donbor bad leh bym suidniew ia ka kur Laikpoh da kaba thung Basan khlem kano kano ka jingpyntip sha ki.
Haba kren sha ki nongthohkhubor mynta ka sngi u Bah Livingstone Thangkhiew uwei na ki rangbah uba la bat teng kumba 4 bnai eiei ia ka kam Basan, u la ong ba la ioh jingtip shaphang ka jingthung Basan Nongkseh bad la iohi ba ha kine ki khyndiat sngi ba la dep katei ka kur ka la tur sha ophis u syiem ban khanglad ia ka jingai sanad bad ban ioh ia kopi ba la dep ban thung Basan.
U Bah Living u la pynpaw ka jinglyngngoh ba u syiem u la pyrshang ban buhrieh ia katei ka jingai sanad hynrei u la ong ba u syiem khynnah u la pyntip sha ka kynhun jong u, ba la ai sanad sha u Bah Nathaniel Thangkhiew ha ka shiteng miet jong ka 26 tarik u naiwieng.
U ong ba la pyntip mynhynnin ka sngi shaphang kata ka jingai sanad shiteng miet.
U Bah Living u la pynpaw shai ba ka la don ka jing iapait liang hapdeng ki kur Thangkhiew Lai kpoh bad la mih arliang mamla, bad dei hangne ba la mih ka jingia dawa ban thung Basan.
Utei u rangbah um tip balei ba la weng Basan ia u,  hynrei u la ong ba hadien ka jingkhlad noh u Basan barim la shu thung Basan hi tang da u Syiem uba la lum ia ka Dorbar jied Basan  khlem ka jingpyntip baiar sha ki.
U la kynnoh ba ha katei ka Dorbar jied Basan ki la don tang kumba 120 ngut eiei ki rangbah kiba la wan bad kitei ki rangbah ki dei kiba don ha ka liang u Bah Nathaniel, katba kiwei par ki rangbah kumba 200 ngut tam bada ki longkmie kumba 300 ngut tam ki don ha ka liang jong u.
Shuh shuh sa uwei pat u nongialam jong ka kynhun ka kur Thangkhiew u Bah Kyrmenskhem Thangkhiew uba don ha ka liang u Bah Living u la pynpaw ka jingsngew lyngngoh ba mynta la mih sa u Basan khynnah, namarba ha ka kur Thangkhiew ym ju don Basan khynnah bada utei u Basan khynah u la mih dang khyndiat bnai mynta.
Kitei ki kur Thangkhiew ki la ong ba la pynmih ia u Basan khynnah ha ka resolution kaba ki ioh ha ka 16 tarik u Rymphang mynta u snem.
Katei ka Resolution ka batai ba lada jia ba iap u Basan yn pynskhem beit ia u Basan khynnah, bad katei ka rai ka dei kaba la shim ha ka por ba u Basan Emerson Thangkhiew u dang im ha kaba ma u ruh u la kyntait ia katei ka rai.
Ha kaba ia dei bad ka thung Basan katei ka kynhun jong u Bah Living stone ka la dawa ba dei ban pynlong da ka elekshon ba ki kur kiba la ioh thep vote ki lah ban jied ia u Basan jong ki.
Haba la kylli kano ka ain jong ka hima Mylliem ha kaba ia dei bad ka thung Basan u Bah Living u la ong ba ka ain ka hima Mylliem ka long ban pynlong da ka elekshon ne ban shu thung.
Ha ka juh ka por katei ka kur hapoh ka kynhun u Bah Living, ka la ther tyngeh ia u Bah Asirshon Thangkhiew da kaba kynnoh ba utei u rangbah u dei uba la donkti ha ka kam pynmih ia ki huri hura hapoh ka kur, bad ki la iathuh ruh ba ki la pynlong ia ka jingshah thngan bad ka jingiakhih halor ka nongrim ba utei u rangbah u la leh bym suidniew ia ka kur.
Ki la kynnoh ba um shym la ai jingtip ia ka jingpan jingtip jong ki katno ka don ka pisa jong ka kur ha Bank.
Ka kur ka la dawa ruh na KHADC, ban ithuh noh ia ka seng kur , dorbar kur, ban ym mih kino kino ki kynrum kynram.
Shillong, 4 Nohprah:Ka sorkar Jylla, ha ka jingialang jongka, ha ka 13tarik Naiwieng 2013, ba la khlieh da U Mukul Sangma myntri rangbah ka Jylla, ka la rai ban pynlut pisa T.15,247.89lak bad ka jingmut ka long, na ka bynta ban nang pynbha ia ki nala bad ka rukom pyniaid ia ka um jaboh ha ka nongbah Shillong.
Na ka bynta ka umbam um dih, la mang ba ia ka kyrdan kaba saw jong ka jingsam umbam umdih, ka Greater Shillong Water Supply, yn pynlut ha kane ka kynti sa T.189.93 klur.
La iakren ha ka jingialang, ba kane ka jing sam umbam umdih kaba mynta, ka dei kaba la sdang treikam naduh u snem 1978, hynrei katei kam lah ban pynbiang um, sa ia kiwei pat ki jaka kiba thymmai bad kitei ki kynthup ia ka Mawpat, Nongkseh, Umpling, Lawsohtun & Umlyngka bad ka jinglut ban pyntrei ia katei ka projek kaba thymmai, la mang ba kan poi sha ka T.193.47klur, ha kaba la khmih lynti ban trei pyndep ha U Lber 2014.
Ka sorkar Jylla, na katei ka skhim jong ka JNNURM, ka la rai ruh ban thied bos thymmai shuh, ha kaba la mang pisa T.6,266.99lak.
La iakren ba ki 120tylli ki bos, kiba la pyniaid haduh mynta, ki long kiba iaid beit iaid ryntih bad ba ki la iarap shibun eh ia u luk u lak ha ka Jylla.
Ha kawei pat ka khubor, na ka liang jong  u myntri rangbah ka Jylla, ula phah ia ka shithi sha u myntri rangbahduh, Manmohan Singh, ha kaba ula pynpaw ia ka jingsngewnguh ia u myntri rangbahduh, ba ula pyntreikam ia ka surok bah, ka ban iaid na West Bengal sha Nongstoin ha Meghalaya kaba dei ha ka 127NH, ka ban iaid lyngba ka Dhubri jong ka Assam.
U myntri rangbah, ula pynsngew ruh halor ka jingdonkam jong ka lynti rel ka ban iaid na Agia sha Badarpur ha Assam lyngba ka Meghalaya, ka ban iaid lyngba ki khappud jong ka Meghalaya bad ka Bangladesh, ha kaba la ong ba kitei ki dei ki jaka, kiba donkam bha bad kiba don ki mar poh khyndew ba remdor bad ba katei ka lynti rel, kan iasnoh sha Barak Valley jong ka Assam, Tripura, Mizoram ban kham pynkhraw ka leit ka wan bad ka khaii pateng hapdeng ka Jylla bad katei ka Riba marjan.
Shillong, 6 Nohprah:U Working President jong ka Mawlai Nong kwar Block Congress u Bah Raja Kharsyntiew  bad ka Kong Monica Kharumnuid kaba dei ka President jong ka UDP Womens Wing Mawtawar Pdengshnong kila iehnoh ia kine ki kam bad  kila wan ban pyniasoh sha ka Mawlai People’s Development Forum (MPDF).
Shillong, 4 Nohprah:Mynta ka sngi, ka la don ka jingkhang jong baroh ki dukan jong ki bar Jylla ha Bishnupur, kum ka dak jong ka jingsngew lem halor ka jingkhlad noh U Bisheshwar Das, uba dei u trai dukan sha ha Bishnu pur,Laban, uba la shah thang na ka daw jong ka shah kawang petrol bom.
U Das u la shah kawang petrol ha ka 16 tarik Naiwieng, hynrei u la khlad noh ha jaka sumar ha NEMCARE hospital ha Guwahati kumba 5.30 baje mynstep ha ka sngi Balang.
Katkum ka jingiathuh kiba haiing u Das, ia ka met jongu yn rah sha Bihar, na ka bynta ban pyndep ia ka niam ka rukom.
Kum ka dak ka jingpyrshah ia kane ka jingjia, baroh ki dukan ha Bishnupur kin khang haduh janmiet.
U Das  u dei uba ar uba la khlad noh na ka jingiakhih ILP jong ki sengbhalang.
U trai ka Meghalaya Machineries u  Vikash Nandwal u la khlad kham mynshwa.
Kham mynshwa, ki pulit ka East Khasi hills ki la kem saw ngut ki dkhot ka KSU kynthup u Readyonstone Nongrum, general secretary ka KSU – Lawsohtun unit, Shemphang Nongkynrih Peter Lyngkhoi bad u Johny Sohkhlet (26) kiba shah kynnoh ba donkti ha katei ka jingjia.
U SP ka East Khasi hills Bah M Kharkhrang  u la ong ba kane ka kes ba la rejister yn pynkylla sha ka kes pyniap briew ia baroh ki saw ngut ki dkhot ka KSU.Lah ban kdew ba ka sorkar ka la ong ba kan buria ia ka jingshah sumar jong u Das.
Ha kawei ka liang, u Lat ka jylla u Dr KK Paul u la pynpaw ia ka jingsngewlem sha kiba haiing hasem jong u Das uba la khlad noh.
Shillong, 6 Nohprah:Halor ka jingmih khu bor ha ka 6 tarik Nohprah 2013 ba kem ki pulit ia ki nongrah bor bad ioh pyllait ia kiba shah rah bor bad ka trok kit marjot na Umkdait Nongmen song.
Ka Dorbar Shnong Nongmensong  ka la pynshai ba kane ka jaka kaba la ioh pyllait ia ki 3 ngut kiba shah rahbor bad ka trok kam dei bad hap satia hapoh u pud u sam jong ka Dong Umkdait , Nongmensong hynrei kane ka jaka ka hap ha ka Dong Wah heh  jong ka shnong Mawpat.
Ha kajuh ka por ba uwei na ki nongrah bor uba tip kum u Dulit Diengdoh um dei satia uba shong ba sah hapoh Umdkait, Nongmensong.
Ka Dorbar Shnong Nongmensong ka kyntu ia ki pulit ba kin pynbeit bad bishar  bniah bha ia ki jaka ba don kino kino ki jingjia khnang ban ym wanrah ia ka jingbakla bad pynthohbria ia ka shnong ka thaw.
Ka jingialehkai phut bol World Cup, kaba dei ka jingialehkai ba khraw tam jong ka pyrthei, kan sdang naduh ka 12tarik Jylliew 2014, ha kaba ka jingialehkai sdang kan long hapdeng ka Brazil pyrshah ia ka Croa tia, ha ka por 9baje mynmiet ha Sao Paolo, ha ka por jong ka Brazil.
Ka jingialehkai Quarter Final, kan sdang naduh ka 4tarik Naitung 2014, katba ka Semi Final, kan long ha ka 8 & 9tarik Naitung 2014 bad ka phainal, kan long ha ka 13tarik Naitung 2014 ha Rio jodaneiro, ha ka por 8baje janmiet, ha ka por Brazil.
Kin don 32 tylli ki Ri, ki ban iashim bynta ha kane ka jingialehkai World Cup, ka ban long ha Brazil [peit ia ki prokram ba bniah ha ka sla 8].
Ka jingpynkhreh, ka dang iaid shakhmat, na ka bynta ban leit on tep don burom, ia U President barim ka South Africa, U Nelson Mandela, uba dei u dohiong ba nyngkong eh, ban long U President jong katei ka Ri.
Ka jingkynmaw burom ia U Mandela, kan long haduh shiphew sngi kynthih bad ka jingleit on tep ia u, lehse, kan long kaba bun briew tam jong kane ka phew snem kaba mynta, namar ba kin don shibun bah ki heh ki hain jong ka pyrthei, ki ban leit ban ia shim bynta lang ha katei ka jingleh burom ba khadduh ia U Mandela.
U President ba mynta jong ka South Africa, U Jacob Zuma, ula pynmih ia ka hukum, ban pynher shiteng ia ka lama jong ka Ri, kaba sdang naduh mynta ka sngi bad katei kan iai bteng haduh ban da leit on tep ia U Mandela, ka ban long ha ka Sngi U Blei ban sa wan.
Tang shu mar ia khlad U Mandela, ha ka miet jong ka Sngi Palei, la kit noh ia ka met jong u sha ka jaka buh met iap jong ki shipai, ha Pretoria, ha kaba yn pynlong ia ka jinglehniam khadduh da U Bishop Desmond Tutu, uba dei uwei na ki paralok ba iajan bha bad U Mandela bad U Archi Bishop barim jong ka Cape Town bad ha kaba yn don shibun ki riew khraw jong ka pyrthei, ki ban ia shim bynta lang.
U President Barack Obama jong ka America lem bad u myntri rangbahduh jong ka England, U David Cameron, kin leit ban ai khublei khadduh ia utei u nongialam barim jong ka South Africa.
Ha ka sngi jong ka jingleit on tep, la khmih lynti ba u paidlang, uba 53 million ngut jong ka South Africa, ba un ia don bynta lang ha la ki jong ki jong ki jaka bad ha la ki jong ki jong ki shnong, kum ka jingleh burom khadduh ia utei u nongialam.
Ka jingleh burom ia U Mandela, kan dei kaba yn leh kat kum ka rukom jong ki ri sepngi bad ha kajuh ka rukom, yn leh ruh katba kum ka jingngeit jong ki briew ha ka shnong jongu, ha Thembu.
Ia ka met jong U Mandela, la khmih lynti, ba yn buh ha ka jaka buh met iap ha ka hospital ki shipai ha Pretoria.
Haduh ka 10tarik Nohprah 2013, kan nym don kano kano ka jingpynlong ia ki prokram jong ka sorkar, ha kaba ha katei ka sngi, yn don ka jingialang pyndon burom ia U Mandela, ha ka stadium ha Johannesburg, kaba ngiam haduh 94,000ngut ki paidbah.
Ynda la dep lut ka jinglehniam, yn tep ia ka met jong U Mandela, ha ka shnong jongu ha Qunu, ha kaba kin don ki nongialam jong ka pyrthei, ki ban ia don lang ban khublei khadduh.
Shillong, 6 Nohprah:Ka malik ka Kong Badashisha Youroi na Shella  ha ka 3 tatik, ka la ujor FIR ha ki pulit ba u ki dkhot ka KSU Shella kynthup u Bah Phrangsngi Swett uba dei u Vice President, lem bad kiwei ki la shoh la dat ia ki nongbylla jongka,kynthup u Mobidul Islam bad u Anwar Islam ha Shella.
Ki pulit ki dang pynlong ia ka jingtohkit ia ki dkhot ka KSU ba shah kynnoh kynthup u Phrangsngi Swett, Wenly Youroin, Philip Youroin bad u Dhupendro Jeengaph.
Shillong, 6 Nohprah:Ka Hynniewtrep Achik National Movement Nongkhlaw Circle mynta ka sngi ka la pyllait  ia ki dohkha ha katei ka wah haduh 5 quintal.
Ha kane ka sngi ki paidbah kane ka thain ki la ioh jingmyntoi haba u bah KL Nongum President HANM Nongkhlaw Circle, bah Bobby Basaiawmoit President HANM North West Khasi Hills, u bah P Thongni President FKJGP Langrin, u President ka HANM Sengkmie u bah Lamphrang Kharbani, u Fishery Officer Mairang Civil Sub Division u bah PS Tariang, ki la ai jingbatai ia ka jingdonkam ban pynneh ia ki dohwah dohum ryngkat bad ka pynsngewthuh ia ki paidbah ba ym dei ban pyniap pathar ia ki dohkha dohum da kaba kawang bom ne wieh dawai.
Ki sordar shnong ryngkat bad ki nongialam ka HANM bad ka tnad Fishery ki la shim ia ka rai ba kin dain kuna T.10,000 lada lap ia kino kino kiba shoh doh ha katei ka wah.
U bah L Kharbani haba kren kum u kongsan ula ong ba dei ban sumar bad iada ia ki dohum khnang ba kan long ka jingmyntoi ia ki paidbah kiba sah hajan kane ka wah namar ba ka jylla Meghalaya ka bam ia ka dohkha kaba wan na shabar bad ka long kaba kongsan ban pynroi ia ka dohkha na kane ka jylla hi khnang ba ki paidbah kin nym donkam ban ap khmih lynti shuh na kiwei pat ki jylla ban iohbam ia ka dohkha.
Ula ong ruh ba dei ban kiar na ka kawang bom, ber bih dawai ia ki dohkha dohum hynrei dei ban ri ban sumar bad tyngkai ia ki dohum bad ia ka mariang kumba u Blei ula pynkhamti ha ia ki paidbah kane ka jylla.
Hadien ba la wai ka jingialang kine ki nongialam ki la pyllait hapoh Wah Khri 5 quintal ki dohkha ki bapher bapher ha ryngkat ka jingiadonlang ki paidbah kane ka thain.
Shillong, 6 Nohprah:Ka Khasi Hills Autonomous District Council (KHADC) ka la pynkhreh ban kiew iinglieh iingsaw pyrshah ia ka Shillong Municipal Board (SMB) halor ka jingpynkhein jongka ia ka hukum ka Supreme Court da kaba bthah ia ki nongshong dukan kiba don hapoh u pud u sam ka KHADC ban pan license na ka Municipal.
U Chief Executive Member (CEM) ka KHADC u Bah Pynshngainlang N Syiem u la ong ia kane hakhmat ki nongialam na ki shnong bapher bapher ba la ialam da u Chairman ka Advisory Committee Administrative Reform (ACAR) ka  KHADC uba dei ruh u MDC ka Laban u Bah Sanbor Shullai.
U Bah Shullai u la kyntu ia ka KHADC ban tuklar ia ka jingtam pud ka SMB hapoh ki jaka jong ka Council.
Hapoh ka jingialam u Bah Shullai, la ujor ha u CEM ka KHADC ba ka Municipal ka la tam pud da kaba bthah ia ki nongshong dukan ban shim license wat ha ka jingshisha ki dei hapoh u pud u sam ka jingpeit ka KHADC.Katkum ka jingong u Bah Shullai, u CEM u la kular ba un peit bad bishar bniah ia ka jingujor jongki, wat ban leit syndon sha ka Kashari ban ujor pyrshah ia ka SMB.U la ong ba u CEM  un thoh sha u Chief Executive Officer (CEO)  ka SMB ban bthah ba u dei ban weng noh ia ka jingbthah ban leit pan license na ka SMB ha ki jaka ba hap hapoh u pud u sam ka KHADC.U Bah Shullai u la ong ba kane ka dei ka sien kaba lai ba ka SMB ka la leh ia kane ka kam knieh pud bad kane ka long pyrshah ia ka rai jong ka Supreme Court jong u snem 1999.
Kham mynshwa ruh, ka la tam pud ha u snem 2006 bad 2011 hynrei ka la kynran dien noh hadien ba ka Council ka la pyneh.
Ha ka hukum ka Supreme Court ha u snem 1999 ba la ujor da ka Non Tribal Youth Union (NTYU) pyrshah ia ka KHADC, ka Kashari ka la ong, ba ka Shillong Municipal Board ka dei tang ka nongpynkhuid, ban peit ia ka koit ka khiah, hynrei kam don bor ban pan license na ki nongkhaii hapoh u pud u sam ka KHADC kaba la pynkup bor katkum ka ‘United Khasi Jaintia Hills District (Trading by Non Tribals) Regulation Act 1954 bad 1959 kumba la pynkup bor ha ka Sixth Scheduled ka riti synshar ka ri.
Ia ki riewlum la pynlait noh na kane ka ain ha kaba ki lah ban khaii khlem donkam trading license.
Shillong, 6 Nohprah:Ki samla ba pas IV jong u snem 2011 ki la pynpaw ka jingsngewkhia halor ka jingthung kam beain ha ki District ophis bapher bapher.
U Bah Skhembor lang Pyngrope, ha ka kyrwoh u la ong ba kila ioh jingtip ba ia kito ki briew kiba kiba la shu thung kam tang shipor ha ha ka jingdonkam kyrkieh hynrei mynta kim treh shuh ban weng ia ki bad ki thmu ban pynskhem syndon ia ki.
kane ka jingleh jong ki ophis bapher bapher ka long pyrshah ia ka ain thungkam thungjam ka sorkar.
“Te lada long kumne ngi kiba pas hok iaka eksam bad ia ka interbiw ba la pynlong da ka DSC ngin leit shaei", la ong ki samla Grade IV.U la ong ruh ba haduh mynta myne ki dang ioh jingtip ia kane ka jingthung kam sop sop wat hadien ba la pyntreikam ia ka ophis memorandum ha ka 23 tarik Jymmang 2013.
La ong ba ha kane ka memorandum la kdew shai bad la khang pyrshah ia ka jingthung kam kum ki Adhoc, Officiating bad temporary bad kiwei kiwei pat ha ki ophis sorkar.
Ha kane ka Memorandum la kdew shai  ba kino kino ki ophis sorkar ki sei ban phah jingtip sha ka MPSC bad DSC halor ki post ba lait na ka por sha por katkum ka Ain thungkam thungjam jong ka sorkar.
Na ka liang jong ki samla ba pas ia ka eksam grade IV ki la kyrpad ia ka sorkar ba kan leh eiei halor kane ka jingjynjar kaba ki iakynduh bad ba kan ai noh ia ka hok jong kid a kaba thung kam.
“Ngi kyrpad ia ka sorkar ba kan ai noh ia ka hok jong ngi da kaba thung kam noh ia ngi kiba dang sah baroh", la ong ki samla ba pas Grade IV.Ha kawei ka liang ki nongialam kane ka Association ki la pyntip ba kin buh ka jinialang ha ka 7 tarik u Nohprah ha Jingkieng Nongthymmai ha ka por 10 baje mynstep.
Shillong, 6 Nohprah:U bah Anthony Kharbuli, uba dei u paralok ba iajan eh bad U bah Bull N Lyngdoh bad U Vice President barim jong ka Khasi Students Union, ula lait jamin mynta ka janmiet, na ka kashari jong U Chief Judicial Magistrate.
Na ki lad khubor, na kiba iajan bad u, la iathuh ba la ai jamin ia U bah Anthony, ha ka por 5.30 janmiet bad ula lait na phatok, ha ka por 6.30 eiei mynta hi ka janmiet.
Haba la pyrshang ban wad lad ban iakren bad U bah Anthony, kiba ha iing, ki la iathuh, ba la khang ia u, ba un kren eiei ruh, namar ba lada jia ba u kren eiei kiba pynshit, kin sa kem biang ia u.
La kem ia U bah Anthony Kharbuli, ha ka 19tarik U Naiwieng ba ladep, ha kaba la kynnoh, ba u dei uwei na kiba don kti ban pynshit ia ki paidbah, ha ka jingiaiaid paidbah ha Motphran, ha kaba ka la don ka jing ia pyni bor jong ki paidbah bad ki pulit bad ba la don ruh katto katne ngut ki pulit kiba la mynsaw ha katei ka jingjia.
Kiba ha iing, ki iathuh ba U bah Anthony, u shait u khlain mynta bad ia mynta, la bthah ba un leit biang sha katei ka kashari bad la khang ba un shim bynta ha kino kino ki kam pynshit bad ki jingkren kiba pynthut ia ka imlang sahlang.
U Bah Anthony, ha ka por ba u mih na phatok mynta ka janmiet, la shu pyllait jar jar ia u bad ym shym la don mano mano ba synran, lait noh tang kiba ha iing, ki hynmen bad ki para jongu, ong shuh shuh ka khubor.
Ha ki sngi ba u shah kem, ka la don ka jingiakren hapdeng ki bor pyniaid District ban thep ia U bah Kharbuli, ha ka kyndon MPDA, hynrei, imat, ka don ka jingbym ia beit jingmut, ha kaba la weng noh ia u, na katei ka ain bad ba la shu set beit ha phatok ha Shillong.
Shillong, 6 Nohprah:U Superintendent of Police (SP) ka East Khasi Hills u Bah Mariahom Kharkrang u la ong ba ki pulit kim dei kiba nang tang ban kem ia ki runar hynrei ki dei ki para briew kiba im ha ka imlang sahlang.
Haba kren mynta ka sngi,  ha ki khynnah baduk ba raitoi ba la lum lang da ka Shillong Reach Ministry ryngkat ka jingiatreilang bad ki pulit ka East Khasi Hills ha Police hospital kaba don ha Khyndai Lad, hajan Sardar Police station.
U Bah Kharkhrang u la ong ba ki pulit ki dei ki briew bad kim dei tang kiba nang ban kem ia ki runar ne ki riew bym man hynrei ki don ka dur briew kumba long baroh.
“Ngi kum ki pulit nalor ki kam ba ngi iakhun pyrshah ia ki kam bymman, ngi dei ki briew kumba long kiwei pat ba donkam ia ka imlang sahlang", la ong u SP.U la ong ruh ba ka jingpynlong ia kane ka jingialang kum ka jingleh kam isynei ia ki khynnah ba duk ba raitoi, la leh ryngkat ka jingiatreilang bad ka Shillong Reach Ministry ba la ialam da u Pastor Roben.
“Ngi kwah ban pynbna paidbah ia kane namar ba ka Shillong Reach Ministry ka leh ia ki kam isynei iarap ia ki khynnah ba duk da kaba shu ioh jingiarap na ki nongsynniang hynrei da kaba iatip paidbah,ki briew ki lah ban wan ai jingiarap shuh shuh sha kane ka Balang ba kan lah ban leh kham bha", la ong u SP.Ka Dr C Khonglah kaba leh eksamin ia ki khynnah ha katei ka Police Hospital ka la iathuh ba la dep eksamin 25 ngut eiei ki khynnah bad katkum ka jingshem, ka jingkoit jingkhiah jongki kam da long kaba sniew hynrei ka biang lait noh tang ba ki don ka jingpang jyrhoh bad baiong khlieh.
Ha kane ka janmiet, na ka liang u SP Bah Kharkhrang u la sam jingbam sha ki khynnah, ba la don lang u SP (city) Bah Vivek Syiem, u OC ka Sardar u Singh.
Shillong, 6 Nohprah:Ka Congress kaba ialam ia ka syshar ha ka jylla bad ha ki district council ka don ha ka jingartatien ban pynbna ia ka tarik elekshon MDC ha kane ka jylla  namar ba ka Bill phiah constituency ka dang sahteng haduh mynta.
Ki thymmei khubor ki iathuh ba ka Congress mynta ka don ha ka jingeh ban shim ia ka rai ban pynbna ia ka tarik elekshon namar ba ka jingphiah ia ki constituency ka dang sah.
Ka jingeh ka long shisien ba ka la pynbna ia ka tarik elekshon, ka District Council Affair kan shem jingeh ban pynbeit  ia electoral roll na ka bynta ki nongthep vote.
Ban pyntrei kam ne em ia ki constituency MDC kiba thymmai, ka shong ha ka sorkar ba kan shim ia ka rai hadien ba u Lat jong ka jylla un ai ia ka jingmynjur.
“Ia mynta ka shong ha u Lat ka jylla la un pdiang ne kyntait lada ka don ka jingkwah ban pyntrei kam ia ka jingphiah constituency thymmai ha ka MDC elekshon", la pynpaw ka thymmei khubor.
Ka KHADC ynda ka la ioh ia ka kaiphod na ka Delimitation Committee kan sa khot ia ka jingiashong dorbar kaba kyrpang na ka bynta ban pas ia ka Bill bad nangta sha ka sorkar na ka bynta ban ai ia ka jingmynjur.
“Ka jingeh ka long ba  ka jingkwah ban phiah thymmai ia ki MDC constituency bad ka por ban long election ka la jan palat", la ong ka thymmei khubor.
New Delhi, 8 Nohprah:Ka Congress, ka shimti ia ka jingkitkhlieh, halor ka jingshah rem kput, ha kane ka kynti, ha baroh ki 4 Jylla, ba la pynlong elekshon bad ka la rai ruh ban pynkhreh bha ialade, na bynta ka elekshon Lok Sabbha, ka ban long ha u snem 2014.
Ka Sonia Gandhi, kaba dei ka nongialam ba rangbahduh jong ka seng, ka la ong ba ka result ha ki saw tylli ki Jylla, ka long kaba pynduh mynsiem shibun eh bad ka ong ba la dei ban pyrkhat Jyllew bha, ha shwa ba kan poi ka elekshon 2014.
Ka Sonia Gandhi bad u khun jongka, U Rahul, ki kren ia ki kotkhubor, ban ai khublei ia ki nongjop, ha kane ka elekshon, kaba dang shu dep.
Ka Sonia, ka mynjur, ba ka jingrem jong katei ka seng, ka dei na ka jingkiewdor ki marbam mardih bad sa kiwei de ki mat bapher bapher.
Hynrei, ka la kyrda dohiap ialade, ba ka result jong ki elekshon sha ki dorbar Jylla, kan nym ktah satia ia ka  elekshon Lok Sabbha ka ban saw an.
Ka Sonia, ka la mynjur ruh ba ia u kandidet myntri rangbahduh jong ka seng Congress, yn sa pynbna paidbah bad ha ka por kaba biang bha.
Haba la kylli, la kan pynbna ia U Rahul Gandhi, kum u kandidet myntri rangbahduh, ka Sonia, ka la kyntait ban kren eiei.
Na ka liang jong U Rahul pat, ula ong “Ha kiba kum kine ki elekshon, ki paidbah, ki ai iangi ia ka khubor, ha kaba ngi la ju iohsngew".
Haba kynthoh halor ka jingleh bha jong ka seng  Aam Aadmi Party, U Rahul, ula ong ba baroh ar tylli ki seng, ka Congress bad ka BJP, ki ialeh elekshon da ka rukom kaba ju long baroh shi katta, hynrei u ong ba la dei ka por ban ai bor ia ki paidbah bad u ong ruh ba kan long ka jinghikai kaba khraw ia ka Congress, na ka jingjop elekshon jong ka AAP.Shillong, 7 Nohprah:Ka KSU Malki ka la kynmaw burom kyrpang ia ka sngi iap ba 19 jong u president barim u Bah Bull N Lyngdoh uba long ruh u President ka KSU sengkmie uba la bat kum u nongialam naduh ka snem 1983 haduh 1991.
Ki dkhot ka KSU Malki ki la leit ban buh Syntiew ha mot sah nam u Bull N.Lyngdoh kaba don ha Malki (Dhankheti) ha ka jingiadon ryngkat u President ka Malki Circle, u General Secretary, u dkhot ka Seng Kmie Publicity Secertary, lem bad kiwei de ki dkhot ka seng.
Ka KSU Malki Circle ha ka kyrwoh ba la pynlait mynta ka sngi ka la ban jur ia ka jing leh kuman ka Sorkar Meghalaya halor ka ILP.U President ka Malki Circle u Shemphang Lyngdoh u la pynrem jur ia ki pulit halor ka jingkem pathar ia ki briew ka Seng bad kane ka jingbteng ban kem bad kthong ia ki dkhot ka seng ka pynlong ia ki ruh ba kin dang ioh mynsiem bad long shlur.
Ka seng ka la byrngem ruh ba da lei lei kan ym shong thait ha kane ka jingiakhih dawa ILP, hynrei kan dang iaid sha khmat tad haduh ban da ioh ia kaei kaba ka Seng ka Dawa.
Shillong, 8 Nohprah:San ngut ki nongbylla ki la khlad noh hashen hadien ba ka synduk kaba ki shong ar ngut  ban hiar shapoh ka krem dewiong, ka la hap ba  dkut u  tyllai  ba boh bad ban sa ia ki lai ngut kiwei pat ba la don ha krem.
Kane ka la jia hynnin ka sngi ha kawei ka krem dewiong ha East Jaiñtia Hills District.
Kine baroh kiba iap ki dei na jylla Assam.
Ia ka met iap jong kitei ki san ngut ki nongbylla ia kiba la tip kyrteng kum u Harkeshaar Boro, 35 snem na Chirang District, u Balen Borali, 42 snem, u Takeshwar Kumar, 22 snem, u Kanta Boro, 25 snem bad u Bulu Boro, 32 snem kiba dei napoh ka Baksa District jong ka Assam.
La dep ban sei na katei ka krem bad la phah ban pyndep ia ka post mortem hapoh ka Khliehriat Community Health Centre.
Ka  khubor  na ki pulit, ka la ong ba katei ka jingjia ka la jia ha krem dewiong ha Briwar Rasong ha ka por kumba 11: 45 ei ei mynstep, ha ka por ba kitei ki nongbylla ki dang hiar shapoh ka krem, kaba jylliew kumba 200 phut.
Na kitei kiba khlad,  ar ngut ki dei kiba shong ha katei ka synduk dieng katba lai ngut ba la don lypa shapoh ki la shah ban ha ka katei ka synduk ba hap na jrong ha kaba ka jingkhia ka synduk ruh ka long haduh kumba 1 ton.
Shillong, 8 Nohprah:U nongialam ka  Congress Bah Rowell Lyngdoh  u la ong ba ka jingshah rem kput ka Congress ha kiwei ki jylla, kam ktah satia hangne ha Meghalaya na ka bynta ka elekshon MDC bad MP ruh.
“Bun kine ki jylla ki dei ba bun ki briew jong ka BJP.Ngi dei ban sngew thuh ba ka elekshon ha ki jylla la iakhun da ki ishu ba dei jong kano kano ka thain.
Namarkata, ban ong ba ka elekshon shabar jylla kan ktah hangne kam nym iahap eiei", la ong u De puty Chief Minister.
U la ong ba u sngew skhem ba ka Congress kan jop kham bun bha ha ka Lok Sabha bad District Council ban long shen.
“Ki briew jong kane ka jylla kin shaniah beit ha ka Congress ha MDC bad ka MP elekshon", la ong u bah Rowel.
Ha kajuh ka por, u working president ka UDP u bah Paul Lyngdoh u la ong ba ka jingshah rem kput ka Congress ha kiwei ki jylla kynthup ha Delhi kan ktah jur ia ka Congress ha ka MP elekshon.
“Kane ka pyni shai ia kaei kaban jia.
Ka por jong ka Congress ka la kut, ki paidbah ki la kyntait ia ka Congress  namar ba ka la klet ia ki nongrim jongka bad ka la kylla long ka party ba khwan spah", la ong u Bah Paul.
Lah ban kdew ba ka Congress ka la rem kput ha Rajasthan,  Delhi, Chatisgarh, bad Madhya Pradesh.
U Bah Paul u la ong ba ka Congress kan sa mad ia u sohjew ha ka MDC bad MP elekshon ban wan ha kane ka jylla.
Shillong, 8 Nohprah:Ka Dorbar ki Seng Samla ba la pynlong da ka Synjuk ki Seng Samla Shnong (SSSS) ha Khasi National Dorbar Hall, Mawkhar ha ka 7 tarik u Nohprah ka la long kaba phuh ba phieng bad shongkun.
La sdang ia ka Dorbar da ka jingkyntiew Lama jong ka Synjuk da U Rangbah LMK Lyngrah uba long u Chairman ba nyngkong eh ka Synjuk bad la pyniaid ia kane ka Dorbar da U Rangbah Jemino Mawthoh uba long u Chairman barim jong kane ka kynhun.
La sdang ia ka Dorbar da ka jingduwai ba la ai da U Rangbah Kyntiew Sohtun uba long u nongaibuit jong ka Synjuk bad pynbud da ka jingrwai ieid ri “Ri Khasi, Ri Khasi" bad ka la don ruh ka jingsngap jar kumba 2 minit kum ka dak ka jingkynmaw ia ki dkhot kiba la khlad noh (kum U Rangbah Sankupar Nongkynrih bad kwai ha dwar U Blei) ba bat kum U Finance Secretary.
Ha kane ka dorbar la ioh ia ki jingkren kiba kongsan na ka bynta ki samla/seng samla ha kaba u General Secretary U Samla Rangbah Vanshan Buhphang u la kren halor ka mat “Ki Kam bad ki Kamram ki Seng Samla Shnong" ha kaba u la ban jur ia ka jingdonkam ba ki samla ki la dei ban long kiba buh ryntih ia ki rukom treikam bad ban don ka jingiasngewthuh jingmut para dkhot bad khamtam eh ban long kiba khuid ha ka jingkhein jingdiah lyngba ki kaiphod jong kawei pa kawei ka kam ba ki leh.
Kumjuh u la pynshai ba ka seng samla ka long kaba ain ha ki ain ki kyndon namar la pynkhamti ha ki da ka Dorbar Shnong, kumta u la kyntu ruh ia ki bor shnong ba ia ki samla nongialam kiba tbit ha ka rukom treikam la dei ban pynrung noh ha ka Executive Committee jong ka Dorbar Shnong khnang ba kin ioh bynta ban ia saindur lang ia ka imlang sahlang jong ka shnong.
bad U Samla Ricky Cooper Pathaw, Public Grievances Secretary u la kren halor ka phangpdeng “Ka Bor bad ka Iktiar ki Samla ha ka Imlang Sahlang".
Une u samla u pynshai ba katkum ka census kaba ha ka snem 2001 ba ki samla khynnah kiba 13 haduh 16 snem ka rta ki don 42% bad la ju shim ba ki samla ki dei naduh ka rta 13 haduh 35 snem, te kumta haba shim kyllum la kumno kumno ki samla ki don haduh kumba 70% na ka jingbun briew, bad hangne ka pyni shai ba lada kum ki samla ki ieng ha ka nongrim kaba skhem ban aiti met bad mynsiem ban trei na ka bynta ka imlang sahlang kan ym don kano kano ka jingeh ia ki.
U Samla u la ban ruh ba lano lano haba “ka Ri ka tlot ka pyni ba shnong ka tlot, haba ka shnong ka tlot ka pyni ba ki bor shnong ki tlot bad haba ki bor shnong ki tlot, ka pyni ba ki samla ki tlot" kumta ka pyni ba haba ki samla ki khlain ka Ri ruh ka khlain.
Hadien jong ki jingkren, ka synjuk ka la plie ia ka jingiathir iatai paidbah ha kaba la ailad ia ki samla ban buh ia ki jingkylli bad kumjuh ban ia ai jingmut halor katei ka phangpdeng lane ha kino kino ki bynta kiba ki nongshimbynta ki kwah ban iathir.
Ki Samla na ki seng samla bapher bapher na kylleng ka Bri U Hynniewtrep ki la ia shim bynta ha kane ka jingiatai ha kaba ki la pyni bun ki jingiakynduh ha ki lynti iaid jong ki kum ki nongialam khamtam eh ha kaba ia dei bad ki scheme sorkar kiba dei hok ban ioh na ka bynta ka roi ka par jong ka shnong ka thaw bad ki samla ruh kumjuh.
Ha kane ka sngi da kawei ka jingmut baroh ki seng samla bad ki samla kiba la wan sha kane ka Dorbar ki la ai ia ka rai ban pyntreikam bad kumjuh ruh ban buh ki jingdawa hakhmat ka sorkar khnang ba ka bor bad ka iktiar ki  samla kan long kaba don nongrim bad kita ki rai bad ki jingdawa ki long ban jurip ha ki bynta ba ki samla ki duna bad ia  kiba kham bit tam pat yn ai khusnam, ba kin ioh Shibun ki lad ban pynmyntoi ne ai jinghikai shuh shuh ha Shnong, ban  lum iaki jingtip (record)/ profile jongki seng samla Shnong ban buh ia ki jingtip kiba biang, ban  dawa na ka sorkar iaka bhah ba tikna manla la u snem sha ki seng samla shnong ki ba iadei bad ki prokram kumno ban tei ia ki khun samla ha baroh ki liang, khnang ba ki seng samla kin ioh ban pyniaid hala ki Shnong khnang ban pynkhlain iaka jinghikai bad kum ka jingpynkupbor, ban  dawa ban ioh iaka jingpynkup bor na ka sorkar (youth empowerment) halor ki rai ba bun jait.
Ban buh noh ka sngi ba kyrpang ia ki seng samla shnong nangne sha khmat ka ba yn tip kum ka Sngi ki Seng Samla.
Ban dawa na ka sorkar/Hima Mylliem ba kan ai jaka iaka Synjuk ba kan buh ne shna noh iaka jaka pdeng bad ophis treikam (youth center) na ka bynta ban iarap ia ka jingtreikam ki seng samla shnong.
La ioh ia ka jingkren ai khublei da U Samla Rangbah Trekilak Lakiang, Acting Vice Chairman ha kaba u la khublei ia ki samla kiba la pyllait por ban ia shimbynta ha kane ka Dorbar bad khamtam eh ia ka Martin Luther Christian Univeristy bad ka St.Edmund College jong ka Social Work Department kiba la shah khot sngewbha bad kumjuh ia ka Ilead kaba la shim lang ia ka kti kamon ka kti kadiang ban pynlong ia kane ka dorbar kaba jop.
Shillong, 8 Nohprah:U nongialam ka KSU na Shella u  Synshar Natep ba dang 19 snem ka rta u la leit ban pyndem ialade ha khmat jong ki pulit ka Shella Out post hynnin ka sngi.
Kane ka jingleit pyndem ka jong u Synshar ha khmat jong ki pulit ka long halor kaba iadei ka jingkynnoh ba u la ia don kti ha kaba shoh ia ki briew ha katei ka jaka kiba dei ki nongtrei jong kawei ka brtiew kaba dei ka trai shnong na katei ka thain.
Na ka liahng jong ki pulit ki suba kine ki briew kiba la shoh la dat ia ki nong bylla ki dei ki dkhot jong ka seng KSU.Na ka liang jong ki pulit kin dang bteng ia ka jingtohkit.
Shillong, 8 Nohprah:Ka KSU Mawryng kneng Circle ka pyrshah jur iaka jingthmu thied khyndew ka tnat shipai BSF ha bynta jong ka Shnong Pommura bad Mawryngkneng, ha kaba katei ka seng, ka la ioh jingtip ruh kaba tikna badon bun ki Khasi ba ba pynwad Khyndew iaki Tnat shipai da kaba ioh jingsiew ha kador kaba rem kiba khein khlem salia tang ban biang ka shimet.
Ia kane lalah ban pyntikna hadien baka Tnat shipai Border Security Force, kaba don ha Mawpat, ka la pynpoi shithi ban kyrpad ban wai jingmynjur na ka dorbar Shnong Pommura, na ka bynta ban shna ktem,  hynrei ka Dorbar Shnong kala kyntait mardor ban ai jingmynjur bad ha katei ka shithi la iathuh baka tnat shipai ka donkam ban tei Hospital, Skul, madan ialehkai (Footbal ground) bad ki jaka kilan met (Indoor game+out door game) bad kiwei ki Jaid jing donkam bapher bapher.
Haka jingshisha kino kino ki tnat shipai ki dei ban buh ktem sha jaka Khappud ym ban buh ktem ha shnong ha thaw ne hapdeng ka Nongbah namar bunsien da kajingdon ki ktem shipai kala pynkha shibun ki jingeh bad jing shitom ia u Paidbah bad ka jingdon ki ktem shipai kam don jing myntoi eiei ruh em kawan rah pynban ka jingshitom kaba khraw haka imlang sahlang naka jing pynthud ki shipai la kalong haka iaid ka ieng, ka trei ka ktah bad jingklun jaka jubor.
Haka juh kapor ka seng ka maham jur ia ki nongthied khyndew iaki tnat shipai bad kidei ban sangeh mardor ban leh kum kine ki Jait kam kaba ktah kylla ia u paidbah bad lada ki bteng ban pynwad jaka, ia ki shipai ka seng kam banse ban ainoh da ka jing sneng kaba tyngeh  khnang ba kin thngad bad kut noh ka jing rhah spah bym hok.
New Delhi, 8 Nohprah:Ki kotkhubor ka India, ki shim ba ka elekshon, kaba dang shu pynlong shen, ha ki 5tylli ki Jylla, ka dei ka Semi Final ha shwa jong ka World Cup, ka ban long ha U Iaiong 2014 bad kumta na kei kaba paw shai mynta ka sngi, ka kdew ba ka Congress, ka la khyllem ha ki saw tylli ki Jylla, ba la pynlong elekshon, ha kaba katei ka seng, ka la brut ha Delhi, ha kaba ym don ba ioh synshar marwei bad ba la jynrat da ka lyer jong ka Aam Admi Party(AAP) lane ka seng jong ki duk ki raitoi, kaba la ioh khur 28ngut ki MLA, katba ka BJP, ka dei ka seng kaba heh duh, kaba la ioh 31ngut ki dkhot, katba ka Congress, kaba don mynta ha ka liang synshar, ka la jop tang 8ngut ki dkhot, na ka jingdon kaba 70ngut ki kdhot ha katei ka iing dorbar, ha kaba wat ka myntri rangbah jong katei ka Jylla rit, kaba la bat ia katei ka kam myntri rangbah, la lai sien kynthih, ka la shah pynliem ha U Arvind Kejriwal, uba dei u nongialam jong ka AAP, da 25,864 vote.
Ha Rajasthan, na ka jingdon dkhot ha ka iing kaba 199ngut, ka Congress, ka ioh tang 21ngut ki dkhot, katba ka BJP, ka ioh sar haduh 162ngut, ki dkhot, wat la katei ka dei ka Jylla, ba la synshar da ka Congress, ha ka jingialam jong U Ashok Gehlot, uba dei u myntri rangbah jong katei ka Jylla.
Ha Madhya Pradesh, ha ka iing kaba don 230ngut ki dkhot, ka BJP, kan dang iai bteng ban don ha ka bor synshar, ha kaba katei ka seng, ka la jop da 165ngut ki dkhot, katba ka Congress, ka ioh tang 58ngut bad ha Chattisgarh, kaba dei hi ka Jylla, ba la synshar da ka BJP, ka la jop da 49ngut ki dkhot, katba ka Congress tang 39ngut, ha ka iing kaba don 90ngut.
Ka jingniew vote ha Mizoram, kan long lashai ka Lah Sngi U Blei.
Ka seng jong ki duk ki raitoi, ka Aam Admi Par ty, kaba ka shap jongka, ka long da u synsar, ka la pynkhynniuh ia ka sain hima sima ha ka jylla rit ha Delhi bad katei ka dei ka seng, kaba la ialam da U Arvind Kejriwal, uba ju don bynta mynshwa ban ia treilang bad U Anna Hazare.
Khyndiat ka jingbatai -Ka jingthmu jong U Arvind Kejriwal, ban pynkylla ia ka synshar khadar bad ban wan rah, da ka jingsynshar jong ki riew paidbah, ka la pyn myllung ia kiba bun ki nong India, kiba don shabar, ha kaba ki la ieh, ia la ki jong ki kam ki duk jongki, ban wan sha ka nongbah Delhi, na ka bynta ban iatreilang bad U Kejriwal, ha kane ka elekshon kaba dang shu dep.
Uwei na ki doktor, U  Munish K.Raizada, uba dei u doktor, ula sangeh na ka kam ai dawai jongu ha ka nongbah Chicago bad mynta u don lang bad U Arvin Kejriwal bad kumjuh bad ka seng sain pyrthei jongu, ka Aam Admi Party  (AAP), ha kaba un iai trei, haduh ban da mih ka result jong ka elekshon 2013.
U Jaynath Mishra, uba de u nonghikai ba la shongthait jon gka nongbah London, u leit sha ki jaka ba ki shong ki sah ki riew khlem iing khlem sem ha ki bynta jong ka  Wazirpur, kaba don shatei jong ka  Delhi, ha kaba u leit ban kanbas ia ka seng sain pyrthei AAP.U Rajesh Singh, uba dei u Engineer bad U  Subhash Tanwar, uba na  Ghana, ki don mynta ha ka nongbah Delhi, ha kaba ki ia trei jubor, na ka bynta ban kanbas ia ka seng AAP, kaba ki khmih lynti, ba kan dei ka seng ban pynkylla ia ka sain hima sima.
Kitei ki nong India, kiba don shabar jong ka ri, ki shim, ba ka elekshon lyngba ka seng ka ban synshar da ki riew paidbah, kan long ka nuksa ban pynkylla ia  ka synshar khadar ha ka ri baroh kawei bad ka ban sdang, na kane ka elekshon dorbar Jylla ha Delhi.
U Dr Raizada, uba la don bynta lang bad ka AAP, naduh kaba sdang, ula ong“Ngi shim ba kaei kaba iadei bad ka jinglong jingman jong ka seng sain pyrthei ha Delhi, ka long kaba dei ban pynkylla shisyndon.
Ha kane ka ri, ka ktien politiks, ka dei ka kyntien kaba sniew.
Ngim dei ki briew, kiba duna ha kane ka ri, hynrei ngi duk katne katne.
Ngi lah ban iakhun bad kiwei pat ki ri jong ka pyrthei, hynrei, ngi dang iai sah shadien" ula ong.
U Dr Raizada, u dei u dkhot jong ka kynhun ki volunteer, ha kaba ka kam jongu, ka dei ban bate kam ia ki volunter, kiba wan na kylleng ka ri, ba kin iaid shakhmat ban trei ha kane ka elekshon, kaba dang shu dep.
U iathuh ba ki don 50ngut ki nong India, kiba wan na shabar ban trei na bynta ka seng sain pyrthei AAP bad kitei ki don la ki jong ki jong ki kam jongki.
U Jaynath Mishra,  ula peit bha ia ka jingiakhih ban dawa ia ka ain Lok Pal ha India, kaba la khlieh da U  Anna Hazare ha ki prokram telebishon ha ka iing sah jongu ha London.
“Ynda haba nga ioh sngew ba U  Arvind Kejriwal, ula rai ban thaw seng sain pyrthei ban ialeh elekshon, nga la rai ban wan ban kyrshan ia u.
U dei u briew, uba stad bad nga don ka jingshaniah, ha ka jingialam jongu" ong U Mishra.
Haba u leit sha ki jaka sah jong ki riew khlem iing ha Wazipur, ula iathuh ba u pang ka mynsiem, ban iohi, ia ka jingim kaba eh ba ki briew ki iakynduh.
“Ngam tip ka sorkar, ka leh aiu, ha kine ki phew phew snem ia kine ki briew" ong U Mishra.
La iathuh ba ki nong India, kiba don shabar, ki la shim ia ka rai ban wan ialap elekshon sha India bad ban kyrshan ia ka seng U Kejriwall, haba ki la ki nong India, kiba song ha America, kiba la ia lum lang na ki 20tylli ki nongbah bad ki la iakynduh ha Chicago, ha u bnai Jymmang mynta u snem bad ba ki la shim ia ka rai ban iatreilang bad ka seng AAP.Shillong, 8 Nohprah:Ka kynhun jong U bah Process Sawkmie, kaba la tip kyteng ka Mawlai People’s Development Forum (MPDF) ka la rai ban kyrshan ia ka Khun Hynniewtrep National Awakenening Movement (KHNAM) ha ka ilekshon MDC na Mawlai konstitwensi ka ban long ha u Rymphang, 2014.
Ia kane ka jingialang la pynlong ha ka janmiet sngi Saitjain ha Indoor Sports Hall, Mawlai Mawdatbaki (Mawapkhaw) ha kaba la iashimbynta da ki spah ngut ki nongkitkam ka MPDF naduh ki longkmie, ki samla bad ki riew rangbah bad katei ka dei ka rai, ha kaba U bah Process T Sawkmie, un iakhun ia ka elekshon MDC ka ban sa wan na katei ka seng na Mawlai Constituency.
Haba kren ha ka jingialang, na ka liang u Bah Process u la pynpaw ka jingsngewnguh ia ki paidbah ka Mawlai konstitwensi kiba la kloi ban pdiang bad ai mynsiem ia u haba iadei bad ka jingthmu ban iakhun ia ka ilekshon MDC, kam pher watla u la dep bat ia ka kyrdan MLA, namar u don ka jingangnud dik dik ban shakri ia u paidbah.
U Bah Process u la pynpaw ruh ka jingsngewnguh ia u paidbah ka Mawlai konstitwensi kiba la pynlong ia u kum u MLA shiphew snem mynshwa ha kaba u la pyrshang ban trei bha katba lah na ka bynta ban bit ban biang ka thain Mawlai haba baroh ki liang khamtam namar ka dei ka konstitwensi kaba dang donkam shibun ki kam pynroi.
Une u riew rangbah u la pynpaw ruh ka jingbynniaw ha ka juh ka por namar ki matti kiba u la leh ha ka por ba u dang long MLA, ki la sahteng noh.
“Baroh ngi tip ba ka kyrdan MDC ka dei kaba rit lada ianujor bad ka kyrdan MLA.Hynrei lada ki paidbah ki ibit ia nga ban pynkupbor kum u MDC, ngan pyrshang ban trei bha bad ai ka jingshakri kaba bha ia ki paidbah ka konstitwensi," la ong u Bah Process, uba la pynneh pynsah bun ki matti khamtam ki kam pynroi kiba u la leh ha ka por ba u la long MLA 10 snem mynshwa.
U Bah Process u pynpaw ruh ka jingsngewnguh ia ka KHNAM hapoh ka jingialam u Bah Pyndapborthiaw Saibon bad Bah Adelbert Nongrum kaba la khot ia u ban iakhun ha ka ilekshon MDC bad u pynpaw ka jingkyrmen ban poi sha ka thong jong ka jingjop.
Ia ka jingialang la pyniaid da u Working President Bah K.Basaiawmoit ha kaba la ioh ruh ka jingkren na u Bah M.Lyngdoh General Secretary, Bah Thomas Kharkongor u nongialam ka Congress ba la wan pyniasoh noh bad MPDF, nalor kiwei kiwei ki nongialam ka MPDF.Shillong, 9 Nohprah:Ka NEHU Students’ Union ka kyrpad ia ki seng bhalang ban pyllait ia ka skulbah NEHU na ka pakhang shnong bad pakhang ophis namar ka skulbah NEHU ka dang don hapdeng ki eksam bapher bapher haduh 20 tarik mynta u bnai.
“Ngi  kwah ban pynpaw ruh hangne ba ka pa khang shnong ba la khot ha ka 10 bad 11 tarik mynta u bnai ka la ktah jur  ia ki khynnah pule namar la hap ban pynkynriah lut ia ki eksam jong ki,.
Ka Union ka la sngewnguh shi katdei eh ia ki sengbhalang namar ka jinglong ba la kloi jong ki ban pyrkhat lem na ka bynta ka jingbha jong ki khynnah pule bad ba ki eksam baroh kin iaid beit.
Nongstoin,12 Jylliew:Ki paidbah jong ka thain Shahlang ki la lynniar ia ka jinglehmon jong uwei u kontraktor uba trei ia ka surok kaba pyniasoh ia Riangdo sha Athiabari kaba jngai kumba 32 kilomitar eiei ha kaba ki bor jong ka Synjuk ki Nongsynshar shnong ki la khang ia ki kali heh kum ki Bus bad ki trok ban iaid lynti nangtei da kaba ong ba ka jingshna pynbha ia ka surok ka dang iaid shaphrang.
Hynrei watla ai por haduh kumba shibnai tam u kontraktor uba trei ia katei ka surok u dang pyndep dang kumba 2 kilomitar eiei.
Ka surok Riangdo sha Akhiabari ka dei ka surok kaba pyniasoh sha ka sorbah Guwahati kaba jngai tang kumba 124 kilomitar eiei na kati ka jaka.
Dei na kane ka daw ka jingkhang ban iaid lynti k kali heh ba ka la wanrah jingeh ia ki paidbah namar ki ju pyndonkam ia kane ka surok ban kit ia ki mar-bam jong kin a Guwahati.
Kham mynshuwa la shah tang ia ki kali rit ban iaid lynti na katei ka surok hynrei mynta pat la sdang ban khang wat ia ki kali rit ruh, ong ka tyllong ka khubor.
Baroh i nongshong iew jong ka iew riangdo,shahlang bad kiwei ki jaka ba marjan ki la ud halor katei ka jingkhang ia katei ka surok da ka jingkyrpad ruh ia ka tnad PWD ba kan tuklar da la de hi ym ban shu ai bor ha ks synjuk Ki nongsynshar Shnong katba ki mon namar kane ka wanrah ka jingduhnong kaba khraw ia ki ym tang ka jingduh ban pynpoi ia ki marbam hynrei ruh ki duh ban die ia ki mar jong ki naduh ka dewiong, ki sying bad kiwei.
Ka jingbymlah ban pyniaid iew ia u Sying khamtam uba la kiew dor bha mynta lyngba katei ka jaka ka la pynduhnong shisha ia ki paidbah nongrep jong katei ka thain.
Kumta ki paidbah naduh ki nongrep bad ki malik dewiong ki la dawa ba dei ban pyllait noh shisyndon ia katei ka surok.
Shillong,12 Jylliew:Ka seng ki nongtrei Casual ka MeECL lyngbaka kyrwoh ba la pyllit paidbah da u Bah A.Wahlang uba mihkhmat ia katei ka seng ka la pyntip ba ka Association kan pynlong ia ka jingialang paidbah jong ka ha ka 15 tarik mynta u bnai ha Jaiaw Lympyllon Community Hall haka por 11 baje mynstep.
Ka mat ba kongsan ba la khot ban pynlong ia katei ka jingialang ka dei halor ka daw jong ka jingbym ai jubab ka Board of Directors halor ki san tylli ki jingkyrpad jong ka seng na ka bynta ki jingeh ba ki nongtrei Casual ki  mad na kawei ka sngi sha kawei pat, iakaba ki la kyrpad ruh sha ka  BoD ba kan ai ka jubab lane kan ai ka jingtip ia ki  halor ka jingthmu jong ka halor ki san  tylli ki jingkyrpad ka jong ngi daka jingthoh ha lane shwa ka 3 tarik u Jylliew  2013.
Kumta la kyrpad ia ki Casual Employees jong ka Corporation ba kin pyllait por khnang khnang ba poi sha kane ka jingialang namar kane kalong ka jingialang kaba kyrpang bha khnang ba yn lah ban shim iaka rai halor jong ka jing bym ioh jubab naka bynta kitei ki jingkyrpad jong ki.
Shillong,12 Jylliew:U Dr Mukul Sangma, Myntri Rangbah ka jylla u la kular ban shim khia ia ki jingdawa ba ka seng Ki Khlieh NongsynsharShnong ki la buh hakhmat jong u ha ka jingiakynduh jong u ia u Bah John F,Kharshiing mynya ka sngi, uba la ai khublei ai khublei kyrpang ruh ia u na ka bynta ka jingpyndep jong u ia ka Cabinet kaba 100 sngi hapoh ka jingsynshar jong u.
U Myntri Rangbah u la buh hakhmat eh ban pyndep ia katei ka kam ba ki Khlieh nongsynshar ki la buh hakhmat jong u.
Ha katei ka jingiakynduh u Bah John u la pynkynmaw ruh ia ka jingkular bad ki ktien ba u Myntri Rangbah duh barim u Shri.Rajiv Gandhi, u la kren ha ka por ba u la ithuh ia ka  73rd bad 74th Amendments (Panchayati Raj Bill) ha ka Ing Dorbar thaw-ain ka Ri ha ka 15 tarik u Jymmang 1989.
Kaba u la ong ba ka  Bill yn ithuh ha ki lai tylli ki jylla jong ka Thain Shatei LamMihngi ka Nagaland, Meghalaya bad Mizoram.
Kham mynshuwa ia kane ka   National Commission for Human Rights, Govt of India katkum ka shithi vide dated 16 June 2012, haba pynphai ia ka shithi ba ki la ioh pdiang na ki Khlieh nongsynshar jong ka jylla ki la ong ba kane ka kam ka hap ban ia tai sani bha ha ka Ing dorbar thaw-ain ka Ri bad kaba hap ruh ban wanrah ha ka sorkar jylla ba kan sei ia ki mat jingiakren.
Nongpoh, 12 Jylliew:U Mawiambei, u la long uwei na ki maw sahnam, uba la paw ruh ha ki kot pule Khasi bad uba ki nongthoh kot bad ki nongthaw jingrwai ne ki myllung ki la thoh bad kynud ia ki sur myllung shaphang ka khana kaba la jia shisha, shaphang ka jingnguid une u maw ia ki ar ngut ki shipara, katba ka kmie jong ki ka dang bunkam ha ka kper kaba don hajan jong u.
Ka jingrwai u Prof C Khongwir, shaphang “Oh Bei! Oh Bei!, Wan Noh Nga Sngew Kynjah", ka thew ia katei ka khana halor utei u maw.
Hynrei ka long pat kaba sngewsih ba katei ka khana ka lah ban jah noh, namar ka jingpyndonkam bakla jong ki briew shimet ban tei halor jong u da ka diengphna dewbilat, kaba long kum ka jingpynkheiñ ia ka khana pateng ki longshuwa.
Utei u maw u don haduh mynta mynne, ha ka shnong Mawiambei, kaba hap hapoh ka Raid Iapngar, Khyrim Syiemship, Ri-Bhoi District, kaba lada iaid da ka kjat na Liarbang, kaba don shakhmat ka Bhoirymbong, ka jngai kumba 6 kilomitar antad.
U nongtei ia katei ka diengphna dewbilat u long u trai shnong na katei ka shnong Mawiambei, uba la tip kyrteng kum u Lowis Sohphoh, uba la tei khlem ka jingtip ne aibor na ka liang ka shnong.
Ha ka jingjurip hynne ka sngi, da ki paidbah nongshong shnong, ryngkat bad ki Nongialam ka HNYF, na Ri-Bhoi District bad na katei ka shnong, la shem ba la tei ia katei ka diengphna dewbilat halor jong utei u maw sahnam uba don ia ka khana pateng.
U Rangbah Shnong ka Mawiambei, u Bah Sitring Marbañiang, haba iathuh ia kane, u la ong ba u Lowis Sohphoh, u la tei ia katei ka diengphna halor utei u maw, khlem da pan jingbit satia na ka dorbar shnong jong ka Mawiambei.
Kane ka jingtei jong u, ka la sdang naduh ka 13 tarik Jymmang, 2013, ha kaba u la siam bun tylli ki thliew halor utei u maw uba heh, hadien kata, u sa tei ia katei ka diengphna dewbilat.
Kum ki nongialam shnong, hadien ba ki la iohi ia kane, ki la khot ia u ban ai jubab hakhmat ka Dorbar Shnong ba la long ha ka 6 tarik Jylliew, 2013.
Ha katei ka sngi long Dorbar, u la wan ban jubab, hynrei u la pyneh ia kane ka jingmaham ka shnong ba u dei ban weng lane pynpra noh ia katei ka diengphna ba u la dep tei, namar kam long kaba itynnad ba u maw sahnam naduh ki pateng ba mynshuwa, un long u maw ban tei da ka diengphna, uba ym don nongrim.
U Rangbah Shnong u la iathuh ruh ba nalor ba u la kyrngah ban pynpra noh, namar khlem ka jingbit na ka liang ki bor shnong, hynrei u la pynmynjur bakla ruh ia ki katto katne ki para nongshong shnong, ban don lang sha ka liang jong u, ban mynjur lang bad u ban lah ban pyndep ia katei ka jingthmu jong u ban pynieng ia katei ka diengphna dewbilat.
Halor ka jingkylli, u Rangbah Shnong u la jubab ruh ba ka shnong kam lah ban kynnoh ba ka dei na ka kynhun Balang kaba donkti ban tei be-aiñ ia katei ka diengphna, hynrei la tip paidbah beit da ki nongshong shnong ba la tei ia ka da u Lowis Sohphoh, uba la kiar na ka jingtip ka Dorbar Shnong, namar katei ka jaka ka dei jong ka shnong, kaba don ia ka jingheh kumba da ki phew akar antad, kaba noh ruh shaduh jan ka Wah Umiam, kaba pyniakhlad ruh ia ki ar tylli ki Raid, kata ka Raid Namsha bad ka Raid Iapngar.
Ha kaba iadei bad kane ka jingtei be-aiñ ia katei ka diengphna dewbilat, na ka liang ka shnong lem bad ka HNYF, Mawiambei Unit, ki la pynkhreh ia ka ejehar (FIR) pyrshah ia utei u briew uba la nud ban tei be-aiñ, ia kaba ki la ujor mynta ka sngi sha Mawlasnai Police Out Post, ban leh ia kaba donkam.
U la bynrap ruh, ba ym tang ba u la donkti ban tei be-aiñ ia katei ka diengphna, hynrei utei u Lowis Sohphoh u la byrngem byrsit ruh ia ki briew katei ka shnong ban pynjah kyrteng, ba kynthup ia u Bah Sitring Marbañiang, Rangbah Shnong bad u Bah Pynskhem Marngar, Vice President ka HNYF, Mawiambei Unit lem bad ki katto katne ngut kiwei pat.
Ha kaba iadei bad kane, na ka liang ka HNYF Northern Region, hynne hi ka sngi, lyngba u Bah Banpynskhem Kharnaior, President jong ka, lem bad ki Nongialam ka seng, kynthup ruh ia ki Nongialam na katei ka Unit ki la pynrem jur ia utei u briew uba la nud ban tei be-aiñ ia katei ka diengphna bad uba la byrngem pynjah kyrteng ruh ia ki Nongialam Shnong bad Nongialam ka HNYF.U Bah Banpynskhem, u la bynrap ruh ba ka seng nalor ba ka pynrem jur ia katei ka kam be-aiñ ba utei u briew u la leh, hynrei ka kyrpad ruh ia ki pulit ba kin kem mardor ia utei u briew.
Kum u President ka Seng na Ri-Bhoi District, u la kyrpad ruh ia ka tnat Tourism jong ka jylla ba kan leit jurip ia utei u maw sahnam, uba don shisha ia ka khana pateng halor jong u bad u la ong ruh ba kan long ka jingsah jingkynmaw ruh lada ka sorkar jylla kan shimkhia halor kane lyngba katei ka tnat, ba kan shna syndon da ka Tourist Spot, kaba long ka jaka ba itynnad bha, kaba lah ban iohi ia ki bun tylli ki shnong nalor jong u.
Ki shnong kiba lah ban iohi nalor utei u Mawiambei, ki kynthup ia ka shnong Umlaitteng, Kdohhati, Umshiaw, ka Wah Umiam kaba tuid ha trai ka riat jong u bad kiwei kiwei.
Shillong,12 Jylliew:Myn ha ka 6 tarik mynta u bnai u Bah Wanshai Laitmiet , uwei na ki nongniah sumo Sohra u la mynsaw jur na ka daw ka jingshah pajut shkor jong u ha uwei u heh pulit IPS u Anand Mishra, ha ka por ba ki pulit ki dang pynlong ia ka jing talasi kali.
Halor katei ka jingjia ki seng bhalang na Sohra ba kynthup ia ka KSU,FKJGP,Seng Samla Saitsohpen, ka Association ki nongniah Sumo ki la pynpaw ia ka jingsngewkhia kaba jur da kaba dawa ruh ba dei ban pynshitom ia utei u heh pulit ba leh tohmet ia bun ngut ki nongniah sumo ha katei ka sngi ba la pynlong ia ka checking da kaba byrngem ruh ba lada ka sorkar kam leh eiei, kin shim da ki wei pat ki lynti.
Hadien katei ka jingjia ki Nongialam ki sengbhalang Sohra  kiba kynthup ia kitei ki seng hapoh ka joint action committee jong ki, ki la pynlong ia ka jingiakynduh bad ki Majistor mynhynnin ka sngi, ha kaba na ka liang ki Majistor ki la pynpaw bad kular ba nangne shakhmat haba pynlong ia kiba kum kitei ki checking , ki ruh kin ia donlang ha ryngkat bad ki pulit.
Shuh shuh haba ia kren bad u President ka KSU South Khasi Hills u samla Damil Bynnud,  u la ong ba ki Majistor ki la iathuh ba utei u heh pulit uba la donkti ban pynmynsaw ia Bah Laitmiet u dei uba dang don hapoh ka jingshah hikai  jong u, ha katei ka kam.
Wat la ki jingiakren ki la dep ha ka jingiakynduh jong ki seng bad ki Majistor hynrei haba ia kren bad u president ka KSU la sngewthuh ba ka case ka dang iaid hapoh ka jingtohkit jong u Superitendent of Police, Shillong.
Kum ban shu pynkynmaw ba u Bah Laitmiet u la shah sumar ha CHC Sohra namar  ka jingmynsaw jong u na ka shkor ka diang hadien ka jingshah pajut ha u Anand Mishra,IPS ha Lad Thanad Stand sumo Sohra.
Shillong,12 Jylliew:Ka  Khasi Students’ Union (KSU) kala kynnoh ba u Prof.A.N Rai u la shu pynlong ia ka NEHU tang kum ka jaka riehtngen jong u namar ba marsien ioh ban bat ia ka kam Chairman jong ka NAAC u Rai u la ieh jyndat ia ka NEHU kaba paw ba katba um pat ioh jaka shawei un dang iai riehtngen shuwa hapoh katei ka skulbah hynrei tang marsien ioh pat u la phet krad bak.
Ka jingbynniaw ba ka KSU ka la pynpaw ka dei hadien ba naduh nyngkong ka seng ka la pyrshah jur halor ka jingthung ka council of ministers ia u AN Rai kum u Vice-Chacellor ka NEHU bad ia kane ka la phah da ka dorkhas sha u myntri jong ka tnad HRD, u Kapil Sibal ha ka 16/11/2010.
Ka daw ba ka seng kala  pyrshah ia u Rai ka dei namar ba hakajuh ka por ba u long ruh u VC ka Mizoram University kaba pyni ba don kaei kaei shalyndet kaba lah pynban ban long ba u la shah beh na katei ka skulbah.
Hynrei hadien ba la jied ia u kum u Chairman ka NAAC ka seng ka la ioh ia ka jubab baka jingwan long VC u Prof.AN Rai ha ka skulbah NEHU ka long tang ban ai jaka ia u katba um pat ioh ia ka post ba u don jingthmu.
Halor kane ka seng ka pyrshah jur halor ka jingshah khein bein ka skulbah NEHU ha ka sorkar pdeng ha kaba wat la ka long ka shlem jaka ai jinghikai kaba pawnam bha hynrei ka la shah ibein pat ha ka sorkar namar ba katkum ba paw ka la long tang ka jaka ai rieh tngen ia ki katto katne ngut ki briew kiba don ka jingiadei bad ki bor na Delhi.
Ha kaba iadei bad kane ka bynta ka seng ka dawa na ka sorkar pdeng ban kan thung noh mardor da u VC uba lah ban shakri janai ia ka skulbah bad u VC u ban ym ieh noh tang shiteng por ia ka NEHU.Namar lada kan iai long kumne kan ym shim por shuh ia ka NEHU ba kan hiar arsut ha ka jingshakri ka jong ka ia ka pule puthi ha ka thain shatei lam mihngi.
Shuh shuh halor ka jingthung ia u VC thymmai uba pura ha kane ka skul bah, ka KSU ka ban jur biang sa shisien ia ka sorkar pdeng ban ialeh katba lah ban thung noh da u trai shnong uba lah ban sngewthuh ia ka jingeh jong ki trai ri trai muluk.
Ka seng ka kyntu ruh ia ka sorkar pdeng ban thung VC da u trai jylla (indigenous local) halor ka nongrim ba ka skulbah NEHU ka don ha jylla Meghalaya ban shakri ia ki paid nongshong shnong ka Meghalaya kham palat ban ia kiwei pat namar baroh ki jylla  ha ka thain shatei lam mihngi kila ioh ia la ki jong ki University.
Ka kyrwoh na ka  seng ka la pynpaw ruh ba ka seng ka kwah ruh ban pynpaw sha ka sorkar pdeng ba ki bun bha ki Khasi kiba ibit ban bat ia ka kam VC ha NEHU namar ki long kiba tbit bad kiba la don experience ha ka liang pule puthi bad administration.
Kum ban shu ai nuksa ki katto katne ki riewstad ka jaidbynriew Khasi kiba lah ban bat ia kane ka kyrdan ki long kum i Prof.DR Syiemlieh iba long mynta kum i dkhot ba pura ka UPSC, i Bah Syiemlieh i la bat ruh kum i Pro-VC ka NEHU Shillong Campus, i Controller of Examinations ka NEHU bad i la bat ruh kum i VC ka Rajiv Gandhi University, Arunachal Pradesh kumba shisnem eiei.
Kiwei kiwei pat ki riewstad ki kynthup kum ia i Prof.M.Myrboh iba bat mynta kum i Pro-VC ka NEHU Shillong Campus, i Prof.Eugene Thomas iba bat mynta kum i Pro-VC ka NEHU Tura Campus, i Prof.RC Laloo iba long iwei na ki professor hapoh Botany Department, NEHU bad kiwei kiwei de.
Shillong, 12 Jylliew:Ha ka por ba ki dei ban kmen ban leit skul hynrei ka long kaba sngewsih ba ki khynnah rit ki la hap ban pynlut noh ha ka por ban leit bylla da kaba duh noh ban leh kmen namar ba ki hap ban kyrshan ia ka longiing longsem.
Namar ka jingduk, shibun bah ki khynnah kiba dei na ki jaka nongkyndong ki la phet shnong noh sha sor ban wad ja.
Katba ki ri ha ka kylleng ka pyrthei, ki dang rakhe ia ka sngi International Day Against Child Labour ha kane ka sngi Balang, ki ar ngut ki khynnah khynthei I Ibahunlang bad Mary ki la iathuh ia ka khana kumno ki la hap ban leit trei ban iarap ialade bad ka longiing longsem.
Khadsan snem mynshwa, I Ibahunlang (kylla kyrteng) kiba dei na ka thain Pynursla I la iathuh ba ki la trei iing briew naduh 12.
“Nga la duh ia I mei ha ka por ba nga dang khynnah.
I hymen jong nga I la shong kurim, nga la shah pynbor ban peit ia ki ar ngut shi para" la ong i Ibahunlang.
I la ong ba I la jied ban trei ban kyrshan ia ka iing namar ba ka jingioh jong u kpa kam pat biang bad sa kawei u kpa u pang.
“Nalor ka jingioh kaba tang T.1800 man u bnai, nga la pyrshang ban bud dien ia ka jingpule ha ka skul step," la ong i Ibahunlang.
Ha kajuh ka por, Mary (kylla kyrteng) ba la 14 snem I la ong ba ka longiing jongi, ka long kaba jynjar bha hadien ba la khlad noh  I kpa.
“Ngi don lain gut shi para shynrang bad ar ngut kynthei.
kum ka hymen duh nga la hap ban ieh ia ka iing ban leit trei ban kyrshan ia ka longiing.
Mynta nga trei iing briew ha Shillong," la ong I Mary kiba dei na ka thain Nongstoin.
I la iathuh ba I sngew duh jingkyrmen haba ki paralok jongi ki ioh leit skul katba ialade im ioh satia ka lad.
Ka long shisha kaba sngewsih ba don bun bah ki khynnah kiba kum I Ibahunlang bad I Mary kiba iakynduh ia kane ka jingeh.
Kane ka jingeh ki dei kiba jynjar khlem don nongiarap lait noh tang u Blei uba tip.
hynne ka sngi, ki khynnah ki la dawa na ka sorkar ba ka dei ban pynkut noh ia ka jingshah pyntreikam jongki hynrei dei ban ai shwa ia ka jingnang jingstadKa North Eastern Regional Domestic Worker’s Movement (NERDWM) lyngba ka Sr.
Teresa Ralte ka la iathuh la  don kumba 1,500 ngut ki khynnah kiba la ithuh kum ki nongtrei iing briew tang ha kane ka nongbah Shillong.
ka la ong ba ka jingshisha ka ain ka dei ban khang ia kane ka jingpyntreikam ia ki khynnah.
“Kane ka kam jongki khynnah ka long kaba rieh na ka jingiohi jong ki paidbah.
Ki don jngai na ki longiing bad ki don jngai na ka jingiohi jong ki paidbah" la ong ka Sr.
Ralte.
Ki khynnah ki la dawa ba ka sorkar ka dei ban pyntreikam da ka ILO Convention No.189 kaba iadei bad ka jingkhang pyrshah ia ka jingpyntrei ia ki khynnah.
Ha ka jingwan jngoh ba dang shen, ka National Commission for Protection of Child Rights (NCPCR) ka la pynpaw ia ka jingsngewsih ia ka jingshah noin bein ki khynnah ha kane ka jylla.
Ka jingjur ka jingpyntreikam ia ki khynnah ha kane ka jylla la lap katkum ka jingsurbe da ka North Eastern Hill University (Nehu), IIM, Shillong, Martin Luther Christian University (MLCU), Labour Department bad ka Civil Cociety.
Shillong, 13 Jylliew:Ka Mawlai ka la shah pynliem ha ka Langsning ha ka jingiakhun hynne jong ka lympung U-19 Shillong Premiere League.
U Joey Khongwir  u la khyrwit haduh san kol ia ka Langsning ban jop kput haduh 8-1 kol pyrshah ia ka Mawlai ha ka jingiakhun hynne ka sngi ha JN Stadium.
U Joey u la thep ia ka kol ba nyngkong tang hadien saw minit ba la sdang ka jingialehkai bad pynbud biang  tang hadien ar minit.
Ka Langsning ka la pynjam jem haduh 6-1 kol ha ka kylla step bad ka la long kaba eh than ia ka Mawlai ban pynphai kylla.
U  Joey u la thep san kol tang ha ka kylla step bad kane ka la jia tang hapoh ka 27 minit katba u Lenningstar Kynter u la thep shi kol ha ka 45 minit.
U nongialehkai ka Mawlai u Samborlang Nongbri u la pynlait ban leit thylli ia la ka kynhun  da kaba thep shi kol ha ka 32 minit.
Ha ka kyllamiet, ka Langsning ka la ioh biang ban thep da u Raymond Kharbuli  (50") bad u Damehun Syih (64").
Ka Langsning ka la pynshad kai ia ki nongialehkai jong ka Mawlai.
Ka Mawlai ka la rem la ar sien katba ka Langsning ka la kami lai point da kane ka jingjop watla ka la shah rem ha ka jingiakhun ba kham mynshwa.
Lashai ka jingialehkai kan long hapdeng ka Malki pyrshah ia ka Nangkiew Irat por 4 pm.
Shillong, 13 Jylliew:U Myntri Rangbah ka jylla u Dr Mukul Sangma,  u la iathuh ba ka State Regulatory Board for Higher Education ka la pdiang ia ka jingai jingmut u Lat ka jylla u RS Mooshahary ban khang dam noh ia ka CMJ University.
“Ka State Regulatory Board ka la aiti ia ka jingai jingmut sha u Deputy Chief Minister ba peit ia ka Education u Prof RC Laloo.
Ka jingai jingmut yn sa buh ha ka jingialang ka kynhun myntri ban shim ia ka rai ba khadduh", la ong u Dr Sangma ha kane ka sngi Palei.
U Mooshahary uba dei u Visitor  jong ka CMJ University ha ka sngi Balang u la bthah ia ka sorkar ba kan pynwai noh ia ka CMJ University katkum ka kyndon Section 48  jong ka CMJ University Act, 2009.
U myntri Rangbah ka jylla u la pynthikna ba ka sorkar kan pynshitom pyrshah ia ka CMJ University bad kumjuh kan long ka jingsneng ia kiwei ki university kiba treikam ha kane ka jylla ban kiar na kaba leh thumur.
“Ngin sa peit ia ki jingai jingmut ka Board bad yn sa shim pynshitom ia kane ka university", la ong u Myntri rangbah.
Ia kane ka Regulatory Board la khlieh da u Bah Lambha Roy ka la aiti ia ka jinglap jongka sha ka Education Department  ha ka 10 tarik Jymmang.
Watla, ym pat iathuh hynrei la ai dak ba ka board ka la lap ia kiba bun bah ki jingduna ha ka jingpyntreikam ia ka CMJ University.
Ka Regulatory Board  ka la pynlong ruh ia ka jingtohkit pyrshah ia ka Mahatma Gandhi University jong ka Meghalaya ha Byrnihat bad kan sa aiti ia ka jingshem jongka ha ka 24 tarik Jylliew.
U Chairman jong ka Regulatory Board, u Bah Lambha Roy lem bad ka Director jong ka Higher and Technical Education, ka LR Sangma  kum ka convener, ka Dr.(Mrs) MPR Lyngdoh, Prof.Dr Caroline Marak bad T Mark kim ki dkhot.
Kane ka Board ka la iakynduh 30 tarik Iaiong bad ka la jngoh ia ki skulbah shimet bad ka la  pynmih ia ka jingbthah pyrshah ia ka jingbym biang kiba don ha ka CMJ University ha kajuh ka sngi.
Sei tuh ka CMJ ia ka pisa ba T.210lak jong ka Endowment FundShillong, 12 Jylliew:Ha ka sien ba nyngkong, ha kaba U Lat, ula pynmih ia ka kyrwoh jongu, kaba ula soi hi bad pynmih sha ki kotkhubor, U RS Mooshahary, ula  shim ia ka rai ba dei ban pynduh pyndam noh syndon ia ka Chandra Mohan Jha University, lane kaba la ju tip paidbah ka CMJ University.
U Mooshahary, uba dei ruh ialade U Visitor jong ka University, ula kren shai, ba kat kum ka kyndon kaba 48 jong katei ka ain, kaba la shna ha u snem 2009, ka sorkar Jylla, ka don ia ka lad ban pynduh pyndam no ia katei ka University shi syndon.
Ha ka rai kaba la pynmih mynta ka sngi, da U lat ka Jylla, kaba  pyni ba U Lat, ula rai rangbah pyrshah ia ka University bad kaba u khlem buhrieh satia ia ka rai tang halade, hynrei ula sei madan ha ki kotkhubor, U Mooshahary, u kynnoh ruh ba katei ka University, ka la leh shukor, da kaba ka leit sei tuh ia ka pisa kaba T.210lak, kaba dei ka pisa, ban siew da ka University sa ka sorkar Jylla, kaba la tip kum ka Endowmen Fund, ha kaba ka la sei biang, tang hadien khyndiat sngi ba ka la leit siew.
Ka jingpynshai jong U Lat, ka long halor ka jingthoh kaba ula ioh na u nongai jingmut  jong ka CMJ University, halor ki kam ain, U SP Sharma, kaba ula ioh pdiang ha ka 24tarik Jymmang 2013.
La iathuh da U Lat, ba ka CMJ, ka dang leit sha kashari, na ka bynta ban pynbiang ia ki jingdonkam ba la bthah da U Lat, haduh ka 10tarik Jylliew 2013, kaba long ka rai kaba la dier por bha, wat la ki la ioh ia ka hukum na U Lat, ha ka 30tarik Iaiong 2013-06-12, ha kaba la ai por, ba kin pynbiang ia baroh ki jingbthah jong U Lat, hapoh ka 21tarik Jymmang 2013.
Katei ka shithi jong U Lat, ka kdew, ba ka jingai kyrdan Ph.
D jong ka CMJ ia ki samla pule, kaba long haduh 434ngut ha ki sne 2012-2013, ka long kaba beain bad la kren pyrshah ruh halor ka jingjied ia U CM Jha, kum U Chancellor jong ka University, ha kaba um shym la ioh ia ka jingmynjur na U Visitor, uba dei u Lat ka Jylla.
Shillong, 13 Jylliew:Ka kong Sylvia Nengnong, kaba dei ka nongthep pisa ha Bank Nongkyndong, Mawlai, ka  la pynshai mynta ka sngi, ba ka la weng noh ia ka jingujor ba ka la buh ha ki pulit jong ka Mawlai, kaba long pyrshah ia katei ka Bank Nongkyndong lane kumjuh ia u Branch Manager jong ka Bank,U bah Mike L Chyne.
Ka kong Sylvia, ka pynshai mynta ka sngi, ba kham mynshwa, ka don ka jing bym shai jonga, halor ka jingsei pisa jongka, kaba T.24hajar bad kaba la shim, ba ka dei namar ka jingbakla jong ka Core Banking, hynrei kaba la dep pynbeit noh ha ka 4tarik Jylliew 2013.
La ong ka kong Sylvia, ba mynta kam don shuh kano kano ka jing pyrshah ia ka Bank lane ia U Branch Manager.
Lah ban pynkynmaw, ba ka kong Sylvia, ka la ujor  sha ki pulit jong ka Mawlai, halor ka jingjah klep jong ka pisa jongka, kaba T.60hajar na katei ka Bank, ha kaba la pynmih ruh ha U Rupang, ha ka 5tarik Jylliew, halor katei ka khubor.
Shillong, 13 Jylliew:Ka Ri-Bhoi Youth Development & Social Organisation (RBYDSO) ka la byrthen ban pynlong da ka jingiakhih wat ban shong dharna lada ka Khasi Hills Autonomous District Council (KHADC) kam thaw noh ia ka Umsning constituency ha kane ka kynti.
Hynne ka sngi ka seng ka la leit buh dorkhas ha u Chief Excecutive Member (CEM) ka KHADC Bah Pyn shngain lang N Syiem, ban pynkyn maw biang ia kane ka jingdawa kaba la dep aiti kham mynshwa.
Hadien ba la aiti ia ka dorkhas ha u CEM hynne ka sngi, u President ka RBYDSO, u Bah Dibi shon Malai, u la ong ba lada ka District Council kam thaw ia ka Umsning Constituency, ka seng ka lah ban pynlong wat da ki jingiakhih na ka bynta ka jingmyntoi jong ki paidbah.
“Ngin sa peit haduh ka 18 tarik Jylliew kumba la ong da u CEM", la ong u Bah Dibishon bad bynrap ba lada u CEM um leh kumba la ong, ka seng kan sa wan shong dharna syndon ha phyllaw ka KHADC.U la ong ba kumba long mynta ka Ri-Bhoi ka don san tylli ki MLA constitituency katba ha ka MDC ka don tang saw tylli bad ka la dei ia ka District Council ba bud kumba la leh ha ka MLA constituency.
Ha kawei pat ka liang ka seng ka la ong ba ka seng ka kwah ba baroh ki Polling station bad ki shnong kiba hap hapoh jong ki, kin hap beit thik kumba la phiah ia ka Umsning Konstitwensi ha ka MLA elekshon ba la dep.
Ka seng ka kyntu ia ka KHADC ba kan shim da ki lad ki lynti ban pynurlong ia kane ka jingdawa jong ka seng na ka bynta ka jingbit jingbiang jong ki paidbah ha katei ka District.
Jowai, 13 Jylliew:Ka Regional Executive Committee jong ka Meghalaya Upper Primary School Teacher Assso ciation (MUPSTA), Jaintia Hills Region kiba kynthup ia ka Jowai, Khliehriat bad Amlarem Unit kan long ha Tyngpang Club Iaw Musiang Jowai marpyrshah ka SBI Jowai ha ka 15tarik Jylliew 2013 ha ka por 10:30 mynstep.
Ha ka jingiadei bad kane ka jingialang ka seng ka khot bad kyrpad ia ki nongkit kam jong baroh kitei ki lai Unit ba kin sngewbha ban pynlait por khnang khnang ban ia wan sha kane ka jingialang  ban ioh iakren ia shibun ki kam jong ka seng, kane ka long kat kum ka jingpyllait khubor u president ka seng u bah E.G.War.
Shillong, 13 Jylliew:Ka Kashari High Court ka Meghalaya ha kane ka sngi Palei ka la kyntait ban tuklar ia ka hukum ba la pynmih da ka sorkar ban set ia u chairman ka GNLA u Champion R Sangma ha ka ruh Meghalaya Prevention Detention Act (MPDA).
Ia kane ka hukum la pynmih da ka bor synshar jong ka East Garo hills district.
“U nongbishar SR Sen mynta ka sngi ula pynmih ia ka hukum da kaba ong ba ka kashari ka la pynmih ia ka hukum ba kan ym tuklar ia ka jingpynngat da ka ain MPDA ia u Chairman ka GNLA"  la ong ka thym mei khubor.
Ka hukum ka la ong ba ia kane ka mukotduma la dei ban pynlait noh namar bay m don nongai jingthoh sha u district magistrate,  la ong ka thymmei khubor.
Hynrei, ka hukum ha kane ka sngi Palei ka wan kum ka jingkyndit ia u heh ka GNLA namar ba ka la kyntait ia ka jingkyrpad ban pynlait na ka jingset ha ka MPDA.Ki bor synshar ka West Garo district na Tura ka la pynmih ia ka hukum ban set ia u Champion ha ka 30 tarik Kyllalyngkot, 2013 da kaba ong ba u Champion un pynlait da ka jamin lada um shah set ha ka kyndon MPDA.Hynrei ha kajuh ka por, na la liang u nongiasaid jong ka GNLA, lah ban ujor sha ka Kashari ba kham shalor ban pyrshah ia ka rai ba la pynmih na u nongbishar SR SEN.U Champion  u la sah ponding ki mukotduma ba la ujor pyrshah ia u ha Pynursla Police Station ha East Khasi hills district.
La pynngat mukotduma ia u Champion ha Pynursla ha ka kyndon Unlawful Prevention Act.
Shillong, 13 Jylliew:Ka jingialang kaba long mynta ka sngi ha Mairang, kaba la lam khmat da ka Indienous Biodiversity & Social Welfare Organisation (IBSWO)  , kaba la long mynta ka sngi ha kaba la don da ki nongmihkhmat na ka Hima Nongkhlaw, Hima Rambrai, Raid Mynsaw bad kumjuh na kiwei de ki seng sain pyrthei bad kiwei pat ki seng na Assam, Manipur, Nagaland ki la rai ban khanglad ia ka jingthmu jong ka Assam, ban den ia ka Wah Khri bad la dawa na ka sorkar Meghalaya, ba ka dei ban pyntip noh mar mar ia ka jingpyrshah jongka, halor kane ka phang sha ka sorkar Assam.
Ka jingialang ka wah ruh ba ka Khasi District Council, ba kan ieng halor ka rai jongka, ban pyrshah ia kano kano ka jingtei ia ka nan ha Wah Khri bad la dawa ruh ba ka sorkar India, ka dei ban nym ailad ia katei ka jingthmu ban den ia ka Wah Khri da ka Assam.
Ki daw jong ka jing pyrshah ka long ba ki 17tylli ki shnong kiba hap ha ka Hima Nongkhlaw, Hima Rambrai bad Raid Mynsaw, kin sa ngam noh bad kin sa jah shi syndon, ka ban ktah ia ki briew kiba don ha kitei ki Shnong, ba kin sa kylla long ki riew poi wir, ki bym don iing don sem.
La ong ruh ba katei ka jingden ia ka Um, kan ktah ia ka jingkylla ka mariang bad kumjuh kan lah ban don jingma, ha ka por jong ka jingkhie Jumai.
Na shibun kiba la don lang ha katei ka jingialang mynta ka sngi, ki kynthup ia U bah KP Pangniang, uba dei u dkhot jong ka iing dorbar Jylla, uba mih khmat na Rambrai Jyrngam.
Shillong,13 Jylliew:Ki pulit jong ka jylla ki la pynlong ia ka jing thwet jur ia u kha heh (chancellor) jong ka CMJ University uba la phet rieh hadien ba la shah thwet ha kine ki sngi.
Ki pulit ka jylla ki la pan ia ka jingtreilang jong ki pulit jong ki jylla bapher bapher ha ka ri ban wad ia u CM Jha.
Ha ka jingshisha u Jha u la pan jamin lyngba u nongiasaid ain jongu hynrei na ka liang ka Kashari ka la kyntait ban ai jamin.
Katkum ka thymmei khubor, na ka liang ki pulit CID ka jylla Meghalaya, ki la ong ba u Jha um don satia ha Bihar wat ha ka jingshisha la kam ba u don ha katei ka jaka bad la suba jur ba u la leit phet rieh sha Nepal, kaba khappud bad ka jylla Bihar kaba u sah.
Ka CMJ University ka la mih ka kynrum kynram hadien ba u Lat ka jylla u RS Mooshahary uba dei u  Visitor ka university u la ujor FIR pyrshah ia kane ka skulbah namar ba ka la iaid laid bad pynkhein ia ki kyndon da kaba ai syrnod degree khlem jingithuh da ka UGC.Ki pulit ka tnad CID ki la khang tala ia ka ophis jong kane ka skulbah bad u Lat u la bthah ia ka sorkar jylla ban pynwai noh syndon ia kane ka CMJ University.
Watla kiwei kiba kham rit ki la shah kem hynrei u CM Jha uba dei uba kongsan tam jong kane ka university um pat shah kem satia.
Ia ka bank account jong u Jha ha Shillong la bat noh da ki pulit.
Shillong, 13 Jylliew:Ka Khasi Students’ Union (KSU) lyngba kane ka kyrwoh ka pdiang sngewbha ia ka rai jong ka UGC ban thung da ka komiti, ban jurip ia ka CMJ University; halor ki jingleh beain jong kane ka skul bah.
Ha kajuh ka por,  ka seng ka pynpaw ia ka jingsngew lyngngoh halor ka jingshim por ka UGC ban jurip ia ki jingjia hapoh CMJ University.
Ka jinghuri hura ha CMJ University ka la iaid mynta la shi bnai hynrei ka UGC pat ka dang khohreh tad haduh mynta ban jurip ia kine kiei kiei baroh.
Ha ka jingshisha ka UGC ka la dei ban leh eiei, naduh ka khyllipmat ba u Lat u la ai hukum pyrshah ia ka CMJ University.
Shuh shuh ka seng ka pynpaw ia ka jingpyrshah jur halor ka jingkuman jong ka ophis, jong ka UGC ha Guwahati haba ki samla pule kane ka skulbah ki la leit mih ha ophis jong ka.
Ka kyrwoh na ka seng, ka ong ba ha kane ka jingleit mih ki samla pule ka CMJ University ha ka regional office jong ka UGC, ki nongtrei ha kato ka ophis ki la ai ka jubab ka bym shongnia eiei ha kaba ki la ong ba kim lah ban leh eiei halor ki jingjia ha CMJ University, namar kim donbor bad tang na Delhi ki lah ban leh eiei ia kane.
Shuh shuh katkum ki jingtip ba ka seng ka la ioh lum ka long ba ka UGC, ka la dep jurip haduh 20 tylli ki University shimet, hapoh nongbah Delhi tang hapoh shi bnai, hynrei ha jylla Meghalaya pat kaba don tang 7 tylli ki private universities ka UGC tad haduh kane ka khyllipmat kaba mynta kam pat shim lah ban leit jurip.
Ka seng ka kyntu ia ka UGC ba kam dei ban jurip thik tang ia ka CMJ University hynrei kadei ban pynlong ka jingjurip ia baroh ki private universities kiba don haka jylla khnang ba ka jingjia kumha CMJ University kan ym jia ha kiwei pat ki Universities bad shuh shuh lada kum kine ki jait jingjia lada ki jia pat ha kiwei ki skulbah ki ban shem lanot tam eh kin dei beit ki khynnah pule.
Te khnang ban lait na kine kiei kiei baroh ka UGC ka dei ban pynlong ka jingjurip noh mardor ia baroh ki University shimet ha ka Jylla.
Shillong, 13 Jylliew:Ha ka 12 tarik mynta u bnai, ha ka por kumba 12:30 shiteng synnia, ka kynhun ki runar ba kieng atiar da ki wait khukri ki la leit rung jubor ha iing sah u Bah Sujit Wahlang ha ka shnong Shella, East Khasi Hills bad lute T.70 hajar bad ki jingdeng ksiar ba shong dor haduh T.1.20 lak.
La pyntip ia kane ka jingjia sha ki pulit ka shella PS, kiba la pynlong ia ka jingtohkit.
Shillong, 13 Jylliew:U general secretary ka AICC ba peit ia ka Meghalaya u Mukul Wasnik u um kyntait ia ka khubor ba ka party ka leit ne em ban tyrwa tiket ia u Bah RG Lyngdoh ban iakhun ia ka MP elekshon jong ka  Lok Sabha ha 2014 na ka party Congress.
U bah Robert u dei MLA barim ka Congress uba la shah beh seng halor ka jingshlur jongu ban iakren pyrshah ia ki nongialam ka AICC.Hynrei mynta ka Congress ka la sngew donkam biang ia u bad ka la pyrshang ban khroh biang ia u sha sem jongka.
“Kane kam dei ka rynsan ban iaken ia u kyrtong ka party" la ong u Wasnik  haba iakren bad ki nongthoh khubor hadien ba la wai ka jingia lang jong ka MPCC Executive Committee  hynne ka sngi Palei ha Shillong.
U general secretary ka AICC ba peit ia ka Meghalaya u la kyntait ruh ban ong ei ei la ka party kan shaniah ne em ha u MP ba mynta jong ka Shillong constituency u Bah Vincent H Pala.
Katkum ka jingong u Wasnik, ki la iakren ia ishu ban pynkhreh ia ka elekshon Lok Sabha ban wan shen.
“Ngi khmih lynti ba ka jingpynrung dkhot sha ka party kan nang jur ha kane ka jylla" la ong u Wasnik  bad bynrap ba kin sa jop beit ha kane ka elekshon Lok Sabha ban wan ruh na  kane ka jylla khlem don jingeh baroh na Shilling bad na Tura.
Ha kajuh ka por, u la ong ba ki la iakren ba ka jingialang jong ka Meghalaya Pradesh Congress Committee (MPCC), District Congress Committee (DCC) bad ki Block Congress Committee (BCC) dei ban long man ka por.
Shillong, 13 Jylliew:Ka sorkar ka la pynshai paidbah ba ka skhim kam ai jingmyntoi ei ei ia kito kiba pang kyiad bad kiba pyniap hi bad kane ka long hadien ba la mih ka jingkynthoh na kiba pyrshah ia ka rukom pyntreikam ia kane ka skhim.
Haba kren hynne sha ki nongthoh khubor, u Commissioner and secretary ka tnad ka koit ka khiah u Bah Donald P Wahlang u la ong ba katkum ki kyndon jong ka MHIS (Megha Health Insurance Scheme)  kito kiba pang na ka jingdih kyiad, ne ba pyniap hi, kim ioh jingmyntoi satia na kane ka skhim.
“Ngi kwah ban pynshai ba ki paidbah kim dei ban sngewthuh bakla.
Ka jingsiew lyngba kane ka MHIS ka long katkum ka jait jingpang", la ong u Bah Wahlang uba bynrap ba tang kiba thiah ha ka general ward kin ioh ia ka jingmyntoi jong kane ka MHIS.U la ong ba ka sorkar kan siew tang ia ka bai sumar, hynrei ki nongpang kin hap siew hi ia ka bam, bad kiwei kiba ki donkam.
“Ka jingsiew kan long katkum ki jait jingpang tangba kam dei ban palat ia ka jinglut T.1.60 lak", la ong u Bah Wahlang bad bynrap ba don kiba shah pynsngewthuh bakla tang shu pang ki la leit sha hospsital bad hadien ba la mih, ki la khmih lynti beit ban ioh ia ka T.1.60 lak.
Ia kane ka skhim la pyntreikam (MHIS) la pyntreikam ha u Risaw 2012.
Kiba pang kin ioh jingsiew hapoh T.90 hajar, katba kito ki pang jur kum ka jingpang bampong bad kiwei ka jingsiew kan long haduh 1.60 lak, u la ong Bah Wahlang.
Haduh mynta, la don haduh 171 tylli ki hospital kiba iateh bad ka sorkar kynthup kiba don shabar jylla kum ka CMS Vellore, Global, Down Town  bad kiwei bad ka sorkar kan sa iakren shuh shuh bad kiwei de.
Hynrei na ka liang u Bah Wahlang u la iathuh ba la don katto katne ki hospital ha Shillong ki bym treh ban iateh bad ka sorkar namar ba ki ai daw ba rit than ka jingsiew, wat ha ka jingshisha ka sorkar ka la khein katkum ba la buh da ka sorkar pdeng.
Haduh mynta ka kompeni ka la siew haduh T.16 lak tam sha ki nongpang bad ka Nazareth hospital ka dei kaba bun tam haduh T.8 lak tam.
Hynrei u Bah Wahlang u la iathuh ba la don ki nongpang kiba shah kyntait ban ioh pdiang ia kane ka MHIS haduh 22 tylli namar ba kim biang kumba dei ban leh.
“Kito kiba shah kyntait ki dei namar ba ki pang na kyiad, kim iahap ka dak kti, bad kiwei", la ong u bah Wahlang uba bynrap ba ka longing haduh san ngut tang da kaba siew T.31 ha ka shi snem kim dei ban shah pynsngewthuh bakla ia kane ka skhim kaban ai jingmyntoi shisha ia ki.
Nongpoh, 12 Jylliew: Kum shibynta ban wanrah ia ki kam pynroi ha ki jaka khappud ka jylla bad ka Assam, ka Confederation of Ri-Bhoi People (CORP), Byrnihat Circle, ka la dawa ia ka tnat ka koit ka khiah ba kan buh noh da ka PHC ha Umtyrnga.
U Bah B Khongkliam, President ka seng, haba kren bad u nongthoh khubor, u la ong ba ka sorkar ha ka jingshisha ka la dei ban buh da ka PHC ha katei ka shnong, khnang ba kan long kum kawei na ki lad ban wanrah ia ki kam pynroi na ka sorkar.
U la ong ruh ba ka seng ka dawa ia ka sorkar ban buh ia katei ka PHC ha katei ka shnong, namar katei ka shnong ka long kawei na ki shnong kaba don hapdeng eh na kiwei pat ki shnong ha katei ka thaiñ khappud bad kaba suk ruh ban leit ban wan na baroh ki shnong da kaba iaid lyngba ia katei ka shnong, u la ong.
Ki kam pynroi ha ki jaka khappud na ka liang ka sorkar jylla kam ju lah ban pynpoi ia ki, u la ong, kane ka jingbym lah ka sorkar ban wanrah ia kitei ki kam pynroi ka la pynlong ia ka Assam ban wan pynbiej ia ki shnong ha katei ka thaiñ khappud, da ki kam pynroi jong ka, ba kynthup ia ki sainar elektrik kumba la jia shen, ki jaka pule ba bha eh, ki jaka sumar bad kiwei kiwei.
Hadien kata, kan sa klun ia kitei ki shnong, da kaba aidaw ba ki don ki tnat treikam sorkar jong ka Assam ban pynshisha ba ki hap hapoh u pud u sam jong ka Assam, u la kynnoh.
Khatduh eh, kum u nongialam seng, u la kyrpad ia ka sorkar ban sngap ia kane ka jingdawa jong ka seng, kaba long kum kawei na ki kam pynroi bad ban pyntikna ruh ba kitei ki shnong ki hap hapoh ka jylla Meghalaya.
Shillong, 16 Jylliew:5000ngut ki nong rep ha Meghalaya, kin ioh myntoi ha ki lai tylli ki District, da ka buit jingstad ba thymmai jong kane ka juk.
Kitei ki nongrep, kin ioh jingmyntoi, ha kaba kin iakren da ki mobile phone jongki, ia ki riew stad rep bad kitei kin kynthup ia ki nongrep ka Ri Bhoi, East Khasi Hills bad ka West Garo Hills ruh kumjuh.
Ki jingai jingmut halor ki rukom rep bap hang, kum kaba rep shyn rang, rep sohtrun, sying, ki jhur bad kiwei, yn lah ban ioh jingtip, lyngba katei ka jingstad, kaba la sdang naduh ka 8tarik Jylliew 2013.
Ki don mynta 25tylli ki shnong jong ka Ri Bhoi District, kiba la dep jied, katba ha East Khasi Hills, ki don 20tylli ki shnong bad san tylli ha West Garo Hills, la iathuh da U VK Bhatia, uba dei U Project Director jong katei ka kam.
La pyntreikam ia katei ka buit, da ka  College of Post Graduate Studies, Umiam jong ka Central Agricultural University.
Lyngba ka jingiaid beit jong katei ka projek ha Meghalaya, ka sorkar India, kan sa lah ban nang pyntreikam ia katei ka buit treikam, ha kiwei pat ki bynta jong ka Jylla ruh kumjuh.
Shillong, 16 Jylliew:Uwei u samla ba la tip kyrteng kum u Lalrofel Dernong, 18 snem ka rta u la shah kem na Dongpata ha Madanrting ha ka sngi Saitjain por 7 baje janmiet.
Ki pulit ka Anti Narcotics Task Force jong ka East Khasi Hills District ki la ioh kurup 2 tylli ki tin Golden ba don 3gms u drok heroin.
La kem ia u hadien ba ki la pynap shrip ha katei ka jaka ba ki la ioh jingtip.
Ki Pulit ki iathuh ba u nongkhaii ba kham kongsan u la lait phet noh hadien ba u la ioh jingtip ba shah kem u Lalrofel.
Shillong, 13 Jylliew:Ban lait na ka jingiaknieh jaka tep namar ka jingduna ki jaka, ka Balang Katholik ka la pyndonkam noh da kawei ka rukom da kaba shna ia ka jaka buh shyieng ne kpep na ka bynta kito ki dkhot jong ka Balang kiba la khlad.
Ha kane ka rukom, kano kano ka met iap kaba la tep hynniew snem shaneng lah ban sei noh ia ki shyieng bad buh ia ki ha ki jaka bala pynbiang da ka Balang khnang ba ia ka jaka tep kan kham khyl luid.
Haba iakren bad uwei u phadar uba dei peit ia ka ingmane Nong thymmai u Fr.Edmund Gomes u la iathuh ba ka ingmane Nongthymmai ka la shna ar tylli ki kpep ba buh ia ki shyieng.
Kawei ka kpep la shna ha u snem 2009 bad kawei pat la shna ha u snem 2012.
Ia ka metiap ym dei ban buh palat 15 snem lada ki bahaing kim sei hapoh ka 15 snem ka balang kan sei hi noh ia ki shyieng.
“Wat kito ki bahaing ba hasem ki bym tip shuh ia ki jaka tep jong ki, na ka liang jong ka Balng ka la ban ai jingtip ia ki bahaing ba hasem namar ka Balang ka buh ia ki jingthoh thik pa thik", la ong u Fr.Gomes.
Ha kine ki kpep la shna haduh 400 tylli ki synduk bad ha kawei ka synduk la thep tang na ka bynta kawei ka longing longsem.
Haduh mynta la dep buh 200 tylli ki longing, kiba la thep ia ki shyieng ha ki synduk kiba dei tang na ka Nongthymmai Parish.
Kumba long mynta ki jingdon jong ki paid riewngeit ka Balang Catholic ki don kumba 1700 ngut ki longing tang na ka Nongthymmai Parish.
U Fr Gomes u la iathuh ba um lah ban buh lang ia ki shyieng jong ki paidbah bad ia ki shyieng jong ki phadar.
U la ong ba kane ka kpep la shna tang na ka bynta ki paidbah hynrei ia ki phadar la buh ha ka Parish jong Laitumkhrah.
Shillong, 16 Jylliew:Ka kynhun rwai kaba na America, ka Hoobastank, kan wan ban shim bynta ha ka rwai ka siaw ha ka nongbah Shillong, na ka bynta ban rakhe ia ka jingdap hyn riew snem jong ka Makasin The Northeast Today.
Katei ka dei ka makasin, kaba la seng da u khun Syiem ka Tripura, U  Pradyot Bikram Manikya Deb Burman ha u snem 2007.
Katei ka kynhun rwai, kan tem ha madan Polo, ha ka 29tarik Jylliew 2013.
Katei ka kynhun rwai, ka pawnam bha, na bynta ka jingrwai jongka “The Reason" kaba dei ruh ka kynhun kaba wan ba ar, ha ka jinglum jingtip jong ka  Billboard Hot 100 kaba la pynmih ha u snem  2004 bad kaba long nyngkong ha America.
Ha katei ka jingwan jongki sha Shillong, kaba dei ruh ka sien kaba nyngkong eh, yn don u nongrwai jongki, U Doug Robb, u nongtem kaitar, U  Dan Estrin, u nongtem bom, U Chris Hesse bad u nongtem bass U  Josh Moreau.
Katei ka kynhun kan poi ha India, ha ka 27tarik Jylliew 2013.
La buh ia ka dor tiket, ba kan long T.500 marwei, ia kiba kwah ban wan shim bynta ha katei ka jingrwai jong ka kynhun na America.
Shillong, 16 Jylliew:Ha kane ka sngi Saitjain, u Lat ka jylla u Ranjit Shekhar Moosha hary u la pynlait paidbah ia ka kot ha Seng Khasi College kaban ai jingtip bad hikai ia ka akor khasi.
Ia kane ka kot ba la ai kyrteng kum ka “Philosophy and Essence of Niam Khasi", la thoh da u rangbah J Kerrsing Tariang uwei na ki rangbah ka Seng Khasi.
U Lat u la ong ba ka niam ka ieng ban hikai ia u briew ban leh ia kaei kaei kaba bha.
Mynshwa ki briew ki kylli kaei ka daw ba ki don ha kane ka sla pyrthei, naei ki wan bad shaei kin leit.
Ki Khasi ki ngeit ba ki dei ki khun jong u Blei.
Dei na kane ka daw ba ka mih ka ktien kaba ong “Tip Briew Tip Blei".
U Lat u la kyntu ba dei ban peit bniah ia lade bad dei ban pynphriang ia ka khubor jong ka jingsuk.
Baroh ki jaid niam ha ka pyrthei ki ngeit ia ka jingdon uwei u Blei, wat la ki mane ia u ha ki dur bapher bapher, kaba kongsan ha ka jingim briew ka long ban ioh ia ka jingsuk ha ka jingmut jingpyrkhat, u la ong.
Shuh shuh ula ong ba ki khasi ki ngeit ba ki dei ki khun jong u Blei  bad u ba dei u nongthaw jong ka bneng bad ka pyrthei uba ieid,iada ia ki briew baroh bad ka niam khasi ka dei kaba  ngeit tang ha u Blei ngeit bad ha la ka jong ka niam tynrai, wat ngeit ha kiei kiei namar ki jingngeit matlah kan wanrah ia ka jingsngewsih,ym ha kiwei ki jaid niam ki da don ia ka jingia bynta hapdeng ki jait bynriew hynrei ka long kaei kaei kaba sngewtynnad ba ha ka niam khasi kam ju don kum kane ka jingia bynta hapdeng ki jait bynriew.
“Ka jingim tip briew tip blei ka long kaba kongsan,ieid ialade bad ia la ki jong ki para briew namar ha kane ka pyrthei ka jingim jong ki briew ka dei tang", la ong u Lat.
U Lat u la ong ba ka niam ka dei tang shi bynta na ka riti dustur jong u khun bynriew, hynrei kaba sngewsih ka long ba ki don pat ki jaid niam kiba hikai bakla ban pynrung ha ka jingmut jong u briew ba dei tang kaba ki hikai ma ki ka long kaba dei.
U Lat u la ai ka jingiaroh ia u Bah Tariang uba la lah ban thoh ia kane ka kot kaban ai ia ki jingtip kiba kham janai shaphang ka Niam Khasi bad kaban long ruh ka jingmyntoi ym tang ia ki samla hynrei wat ia kito kiba leh ia ka ‘ Research ne jingwad bniah’ ha ka jingpule ka jong ki.
La ioh ruh ia ka jingken na u Bah Banteilang Rumnong uba dei u General  Secretary ka Seng Kmie.
Shillong, 16 Jylliew:Ka jingialang jong ki sengbhalang (KSU bad FKJGP) bad ki rangbah shnong nalor ki MLA bad MDC ka sor, ki la thaw ha ka sngi Saitjain da ka Adhoc Committee (AC) ban buddien ia ki kam, ba ka jaka ba la knieh da ki shipai, ka dei ban leit biang sha ki paidbah (sorkar).
Hadien ba la iatai sani bha, ka jingialang la shim ia ka rai ban thaw ia ka Adhoc Committee bad u Bah Welbirth Rani ka FKJGP un long u convener katba u samla Auguster Jyrwa kum u secretary nalor ki dkhot kynthup ki rangbah shnong, u MLA ka West Shillong Bah Pual Lyngdoh, bad South Shillong constituency Bah Sanbor Shullai, nalor u MDC Bah Adelbert Nongrum, Bah Ban James Basaiawmoit.
Ka MLA ka North Shillong ka Kong Roshan Warjri kam shym la poi sha kane ka jingialang.
Ha kane ka jingialang la iatai bniah ia ka mat ba ki shipai ki dei ban aiti noh ia ki jaka sha ka sorkar bad ki riew shimet ba dei hok ba ki la shu knieh.
U Bah Wellbirth u la ong ba ha u snem 2000, ki bor shipai ki la rai ban aiti noh ia katto katne ka khyndew sha ka sorkar jylla hynrei haduh mynta kane ka kam ka la shu sahteng khlem pat poi shaei shaei ruh.
U la ong ba ka jaka hajan ka Luckier Road, kaba la bat nongkynti da uwei u JN Bawri,  la ai wai nyngkong eh sha ka Cantonment da ka sorkar jylla hynrei ka Cantonment ka la ai wai kylla pat ia ka sha u JN Bawri.
Ha ka jingshisha, ka soskular ai wai ka la kut ha u 2000, hynrei u Bawri u la leit rah ia kane ka kam sha Kashari badhaduh mynta ym pat tip shano kane ka kam ka la iaid, la ong u Bah Wellbirth.
U Bah Wellbirth u la ong ba ka kamram jong ka Adhoc Committee mynta ka long ban bishar bniah shuwa ia ka jinglong jingman ki jaka bad yn  sa leit iakren bad ka sorkar.
Shillong, 16 Jylliew:Ka jingialang jong ki sengbhalang (KSU bad FKJGP) bad ki rangbah shnong nalor ki MLA bad MDC ka sor, ki la thaw ha ka sngi Saitjain da ka Adhoc Committee (AC) ban buddien ia ki kam, ba ka jaka ba la knieh da ki shipai, ka dei ban leit biang sha ki paidbah (sorkar).
Hadien ba la iatai sani bha, ka jingialang la shim ia ka rai ban thaw ia ka Adhoc Committee bad u Bah Welbirth Rani ka FKJGP un long u convener katba u samla Auguster Jyrwa kum u secretary nalor ki dkhot kynthup ki rangbah shnong, u MLA ka West Shillong Bah Pual Lyngdoh, bad South Shillong constituency Bah Sanbor Shullai, nalor u MDC Bah Adelbert Nongrum, Bah Ban James Basaiawmoit.
Ka MLA ka North Shillong ka Kong Roshan Warjri kam shym la poi sha kane ka jingialang.
Ha kane ka jingialang la iatai bniah ia ka mat ba ki shipai ki dei ban aiti noh ia ki jaka sha ka sorkar bad ki riew shimet ba dei hok ba ki la shu knieh.
U Bah Wellbirth u la ong ba ha u snem 2000, ki bor shipai ki la rai ban aiti noh ia katto katne ka khyndew sha ka sorkar jylla hynrei haduh mynta kane ka kam ka la shu sahteng khlem pat poi shaei shaei ruh.
U la ong ba ka jaka hajan ka Luckier Road, kaba la bat nongkynti da uwei u JN Bawri,  la ai wai nyngkong eh sha ka Cantonment da ka sorkar jylla hynrei ka Cantonment ka la ai wai kylla pat ia ka sha u JN Bawri.
Ha ka jingshisha, ka soskular ai wai ka la kut ha u 2000, hynrei u Bawri u la leit rah ia kane ka kam sha Kashari badhaduh mynta ym pat tip shano kane ka kam ka la iaid, la ong u Bah Wellbirth.
U Bah Wellbirth u la ong ba ka kamram jong ka Adhoc Committee mynta ka long ban bishar bniah shuwa ia ka jinglong jingman ki jaka bad yn  sa leit iakren bad ka sorkar.3 iap ba kem ding ka bus ha Andra PradeshHyderabad, 15 jylliew:3 ngut ki nongleit nongwan  ki la shah bam-im ha ding kaba la mih na ka jing-iatyngkhuh  hapdeng kawei ka bus bad ka trok , nangta 30 ngut kiwei pat ki la mynsaw, ha katei ka jingjia kaba la jia hynnin ka miet sngi thohdieng ha Chittoor district ka Andhra Pradesh kaba don marjan bad ki khappud Karnataka, ong ka khubor pulit.
Ki khubor ki iathuh ba katei ka Garuda bus ,ka ba dei trai da ka Andra Pradesh State Road Transport Corporation (APSRTC), la ong ba ka la ia iatyngkhuh bad katei ka trok  kaba wan mar pyrshah bad ka ha Sangili kaba don hajan ka Palmaner, katba ka dang wan phai na Bangalore ban leit sha Tirupati.
La ong ba mar tyngkhuh ka  bus ka la kem ding bad kitei lai ngut ki nongleit nongwan ki la shu duh ei la ka jingim da ka jingbam ka ding bad 30 ngut kitei kiwei pat na ka 43 ngut ki nongleit nongwan ki la  mynsaw.
Kumjuh ruh la ong ba katei ka trok ka la ingkhong khait hadien ka jingkem ding na katei ka jingjia.
Dei tad haba ki pulit ki wan la lah ban tem ia ka ding bad pynkit noh ruh ia kiba mynsaw sha ka aspata kaba don khamjan na katei ka jaka.
U Mawnguid briew u dei u maw shongksuid, ym u Mawsahnam:RUPAShillong, 16 Jylliew:Ka Ri Umsnam People Aliance (RUPA) Ri Bhoi Zone lyngba u President, u Bah Alos Nongpoh ka la pynshai ba u Mawiambei ne u Mawnguid briew um dei u maw sahnam bad ka Raid ruh kam shym la sumar ban pynsahnam ia utei u maw.
Ula ong ba katkum ka khanana une u maw u dei uba shong ksuid ha kaba une ksuid ula bam duh ia ki ar ngut ki shipara bad kane ka jingjia ka la pynher syrngiew ia ki briew bad kim nud ban leit ban wan hajan.
Bad naduh katei ka jingjia la tip ia u, kum u Mawnguid briew kaba long ka kyrteng kaba sngew ma ban leit hajan jong utei u maw.
Halor kane, u bah Nongpoh ula ong ba ka RUPA, ka kyrshan ia ka jingshna diengphna halor utei u maw ba ka dei ka kam kaba bha tam kaba u briew ula leh ban beh krad noh ia ki ksuid ki khrei kiba shong ba sah ha utei u maw.
Ula ong ba ka jingkynnoh ban pynjah burom ia utei u maw da kaba tei ia ka diengphna hajrong ka long kaba bakla bad bym don nongrim haei haei ruh em.
“Kumno yn pynsahnam ia u maw shongksuid ne u mawbam briew ba la ju tip baroh shi katta, ka seng kam lah ban pdiang da lei lei," ula bynrap.
New Delhi, 17 Jylliew:U Mallikarjun Kharge, mynta, ka sngi, ula shimti kum u myntri kam rel jong ka sorkar India, ha kaba la pynsmai ruh ia 8ngut ki myntri ha ka sorkar jong U Manmo han Singh.
Kitei ki kynthup ia U Sis Ram Ola bad U Oscar Fernandes, kiba la leit phai biang sha ka kynhun myntri.
Kiba leit rung sha ka kynhun myntri, ki long ka Girija Vyas na Rajasthan, U KS Rao na Andhra Pradesh, kum ki myntri Cabinet.
Kiwei pat kiba bam smai myntri ka sngi, ki long U  Santosh Chowdhury, U J D Seelam bad U  E N S Nachiappan, kiba dei ki myntri khynnah, ha ryngkat bad U Manirao Gavit, uba dei u myntri khynnah na Maharashtra.
Da katei ka jingpynsmai myntri, ka kynhun myntri jong U Manmohan Singh, ka la poi baroh sha ka 77ngut.
La pynsmai ia kitei ki myntri, da U President Pranab Mukherjee ha Rashtrapati Bhavan, ha ka jingdon lang U Vice President Hamid Ansari, u myntri rangbahduh Manmohan Singh bad ka nongialam jong ka seng Congress, ka Sonia Gandhi.
U Kharge, uba la duh ban shimti ia ka kam myntri rangbah ha Karnakata, ha u bnai ba ladep, la ai noh, da katei ka kam tnat rel, ia utei u nongialam uba 71snem jong ka Karnataka.
Mynta ia ka tnat Labour, la ai noh sha U Ola, uba dei u nongialam ba 86snem, uba na Rajasthan.
Shillong, 16 Jylliew:Ki pulit ka Laban Police Station ki la ioh kem ar ngut ki briew kiba suba jur ba donkti ban pyniap ia kawei ka longkmie ha Laban kaba la jia kumba ar taiew ei ei mynta.
U SP Ka East Khasi Hills u la ong ba la ioh kem ia kine ki briew hynnin ka sngi.
Kine kiba shah kem la tip kyrteng kum u Subash Biswas (19 snem) ba sah ha Khyndai Lad, bad u Pradip Jaswal (37 snem) bas ha ha Lower Lumparing.
“Baroh ar ngut kin don ha kti ki pulit san sngi ban pynlong ia ka jingtohkit", la ong u SP.Lah ban kdew ba ka longkmie kaba la tip kum ka Debjani Khan (42) la lap ba ka la shah pyniap ha la iing sah jongka ha Laban.
Kham mynshwa, la iathuh ba kane ka longkmie ka la jah na la iing namar ba ka iing jongka ka la khang tala.
Hynrei haba ki pulit ki la pynpra ia u tala, la shem pynban ba ka la iap.
Ka thymmei khubor la iathuh ba ia ka met jongka la tap da ki jain.
Shillong, 16 Jylliew:Lyngba ka jing thmu jong ka sorkar Jylla, ban pynlong noh ia baroh ki MDC Constituency, kumba long lem ka MLA Constituency ha u pud u sam jong ka Khasi District Council, ka don ka jingiakren ha ka lympung ki nongialam sain pyrthei, ba yn pynduh noh mynta ia ka Laitkroh MDC Constituency, kaba mihkhmat da U bah Carmel Sohtun bad ban pynmih thymmai noh da ka Umsning MDC Constituency, ka ban dei ka Constituency kaba thymmai ha ka Ri Bhoi District.
La iathuh da ki lad khubor, ba ia katei ka phang, yn iakren ha ka dorbar ba mynta jong ka Khasi District Council, ka ban sdang naduh ka 18tarik Jylliew 2013, ha kaba la kyrmen ba ka Executive Committee, kan leit rah ia katei ka mat ban pynkylla ia u pud u sam jong ki MDC Constituency ha shwa ka elekshon MDC 2014.
Ha ki khyndiat sngi ba ladep, na ka liang jong u myntri ba peit ia ki District Council ha ka jylla, U bah HDR Lyngdoh, ula pynsngew ba ka sorkar jylla, ka kwah ba ki Constituency jong ki MDC ruh, na bynta ka elekshon MDC 2014, kan long lem hi, kumba long u pud u sam jong ka elekshon MLA 2013.
Wat la ka Khasi District Council, kaba don mynta 29ngut ki MLA, ka la pynkhreh shakhmat, hynrei la iathuh ba ka Jaintia District Council bad ka Garo District Council, kim pat shym la pynkhreh eiei ruh em.
Ha Jaintia District Council, ka don 7ngut ki MLA, katba ki MDC ki don haduh 29ngut, kiba ialeh elekshon bad uwei uba jied ka sorkar Jylla.
La iathuh ba ha Jaintia Hills, uwei U MLA, u don uba ka Constituency jongu, ka kynthup haduh 7ngut ki MDC bad kiba paidbah, ki don kiba hap haduh 3,4 ngut ki MDC, ha kawei ka MLA Constituency.
Shillong, 16 Jylliew:U nongiasaid ain jong u Chanchellor jong ka CMJ University, u SP Sharma u la ong ba um tip shaei don u CM Jha hynrei la phah ia u da ka email ban wan pynshai halor ka jingmih ka kynrum kynram ha ka university.
Haba kren ha kane ka sngi Saitjain ha Shillong Press Club u Sharma u la ong ba haduh mynta um tip shaei don u Jha hynrei u la shu ioh sngew kumba la paw ha ki lad pathai khubor ba u leit peit ia u kpa ba la pang ha Bihar.
Ngam tip shaei u Jha u don mynta namar ia kane ka shithi ban leit ai ha u Deputy Chief Minister ka jylla la phah ha ka email jong nga", la ong u Sharma.
Hynrei ha kajuh ka por, u la ong ba u Jha katba dang lah ban iada ialade u hap ban wad ki lynti hynrei ynda la kut ki lad u hap hi ban wan aiti sha ka aiñ.
U Sharma u la wan ha Press Club ban iakren sha ki nongthoh ryngkat ka shithi ba la phah da u CM Jha ban aiti ha u Deputy Chief Minister ba peit ia ka tnad pule puthi ka jylla u Dr RC Laloo.
Ha ka shithi ba la phah sha u Dy CM, u Chancellor jong ka CMJ University, u Chandra Mohan Jha u la kynnoh  ba ka jingai jingmut u Lat ka jylla u Ranjit Shekhar Mooshahary ban pynwai noh ia ka University ka dei ka jingthmu sniew bad ka jingshun shimet.
Ha ka shithi sha u Deputy Chief Minister ba dei peit ia ka Education Department, u Dr.R.C.Laloo, u Jha u la ong ba ka UGC ka la dep thaw ia ka Expert Committee ha ka 10 tarik Jylliew ban bishar bniah ia ka jinglong jingman ha katei ka skulbah bad ka jingle jong u Lat ka dei kaba shu kyrkieh palat ban pynwai noh ia ka University.
Katkum ka shithi sha u Dy CM, u Jha u la kam ba ka long kaba sngew phylla kumno u Visitor u bishni tang ia ka CMJ University ha kaba don shibun kiwei pat ki University ba la pyniaid da ki riew shimet.
U la kynnoh ba u Visitor u la buh shun pyrshah ia ka CMJ University, kaba long ruh ka jingshun shimet ia u CM Jha kum u Chancellor.
U la ong ruh ba ka University ka la ai kyrdan Ph.
D sha ki 434 ngut ki samla pule ha ki lai snem jong u snem 2010, 2011 bad 2012 bad ka jingkynnoh ba la ai degree tang ha ka shi snem  ka long kaba shu lamler.
U Jha u la kyntait ba ka University ka la pyniaid ia ki off-campus shabar ka jylla.
U la kylli kylla ia u Lat, katno tylli  ki ‘off-campus centre’ kiba ka University ka pyniaid bad la pynpyntreikam.
“Ngi kyrpad ia u Visitor ba un ai jingtip lem shaphang kane bad ka University", la ong u Jha.
U la pynshai ba la seng ia ka Shillong Engineering and Management College (SEMC) ha u snem 1999 bad ka dei ka engineering college ba nyngkong eh ha ka thain North East ban pyniaid da u riew shimet bad ka treikam bha haduh u snem 2010.
U Jha u la pyntip ba ki samla barim jong ka SEMC la pynrung kum ki samla pule jong ka CMJ University ha u snem pule 2010-11.
U la kyntait war ia ka jingkynnoh jong u Lat  ba ka University ka ai kyrdan B.Ed Degree lyngba ka prokram Distance Educaton ka long ka bym don jingshisha.
U la ong ruh ba ia ka endowment fund jong ka university la dep ai sha ka sorkar jylla, ka UGC bad u Visitor.
Ka endowment fund mynta ka don haduh T.565 lak.
Jowai, 16 Jylliew:U Dr  R C Laloo myntri rangbah baa r ka sorkar Jylla, ula plie ia ka  Khnap Thangbru ia kaba ki la khot kyrteng ka Eco-Friendly Crematorium ha ka shnong Mukhla.
U  Dr R C Laloo u la plié paitbah ia ka khnap Thangbru ka Seuñ Raij Mukhla myn ha ka sngi saitjain 15 tarik kaba don haka shnong Mukhla.
Ia kane ka khnap Thangbru ne ka jaka Thangbriew  la shim ia ka rukom shna,  na ka Seiñ Raij Jowai ia kaba u ma Kambel Shulai, u la aiti ha ka Seiñ Raij, ha shuwa  ba un khlad na ka ne ka pyrthei.
Ka jingshna ka dei kaba paka ba u ma Kambel u la pynbiang na ka bor saian kaba u  don ha la ka jong ka jingmut jingpyrkhat ka bym don jingktah ia ka mariang.
Ia kane ka khnap thangbru kaba don ha ka shnong Mukhla la shna ha ka jinglut kaba 15,85,290/- tyngka.
Ia kane ka jinglut la iarap na u  Dr R.C Laloo 15,00000/- tyngka katba 85,290/- tyngka  la kynshew na ki khun ka Seiñ Raij Mukhla bad la ioh ban buh ia u maw nongrim   ban shna ia kane ka khnap thangbru ha 9tarik Nailar 2012.
Ia  ka jingialang plié la pyniaid  da u ma  W Lyngdoh President Sein Raij Mukhla.
Nalor u kongsan la iadon lang ruh u ma M B Rymbai CEM JHADC ma S.M Suna Local MDC,u ma S Sari Genral Secretary  Seiñ Raij Mukhla u  R.M Garod Daloi Elaka Nangbah  bad ki pait nongshong shnong ka shnong Mukhla.
Shillong, 16 Jylliew:Ka Ri Umsnam People Aliance (RUPA) Ri Bhoi Zone lyngba u President, u Bah Alos Nongpoh ka la pynshai ba u Mawiambei ne u Mawnguid briew um dei u maw sahnam bad ka Raid ruh kam shym la sumar ban pynsahnam ia utei u maw.
Ula ong ba katkum ka khanana une u maw u dei uba shong ksuid ha kaba une ksuid ula bam duh ia ki ar ngut ki shipara bad kane ka jingjia ka la pynher syrngiew ia ki briew bad kim nud ban leit ban wan hajan.
Bad naduh katei ka jingjia la tip ia u, kum u Mawnguid briew kaba long ka kyrteng kaba sngew ma ban leit hajan jong utei u maw.
Halor kane, u bah Nongpoh ula ong ba ka RUPA, ka kyrshan ia ka jingshna diengphna halor utei u maw ba ka dei ka kam kaba bha tam kaba u briew ula leh ban beh krad noh ia ki ksuid ki khrei kiba shong ba sah ha utei u maw.
Ula ong ba ka jingkynnoh ban pynjah burom ia utei u maw da kaba tei ia ka diengphna hajrong ka long kaba bakla bad bym don nongrim haei haei ruh em.
“Kumno yn pynsahnam ia u maw shongksuid ne u mawbam briew ba la ju tip baroh shi katta, ka seng kam lah ban pdiang da lei lei," ula bynrap.
U maw nguid briew u don ha constituency aiu ?.
Shillong, 17 Jylliew:U Lamphang jong ka ing Dorbar thawain u A.T Mondal u la ithuh ia u Dr Donkupar Roy (MLA) kum u nongialam ka liang pyrshah ka iing Dorbar Thawain jong ka jylla.
Katkum ka kyrwoh khubor ba la pyllait da u Commissioner Secretary jong ka iing Dorbar Thawain u Bah Andrew Simons, la pynbna ba la thung ia u Dr Donkupar Roy naduh ka 17 tarik mynta u bnai Jylliew.
Kane ka jingthung ia u ka long hadien lai bnai ba la dep ia ka elekshon.
Ha kane ka Dorbar mang tyngka ba dang shu dep, u lamphang um pat ithuh satia ia u nongialam pyrshah.
Ha ka jingshisha na ki dkhot liang pyrshah kiba kynthup ia ka NPP, UDP bad ki MLA shimet kila thaw ia ka kynhun Meghalaya People Front (MPF) bad ka la jied ia u Dr Donkupar kum u nongialam bad ka la dep phah jingthoh ia u lamphang.
Nongpoh, 17 Jylliew:U Lumsohpetbneng, u long u Lum ba pawnam ka Ri Lum Khasi uba don ruh ia ka khana ba naduh hyndai hynthai shaphang ka jingkiew jinghiar ki 16 Trep 16 Skum, ha ka por ba ka pyrthei ka dang hok, hynrei hadien ba la pom pyndkut ia ka Diengiei, da ki 7 Trep 7 Skum, ki 9 Trep ki la shongsah sha bneng katba ki 7 Trep ki hap ban shong bad ban rep ban riang ha kane ka snieh khyndew.
Ha ka por ba ki dang ia kiew ia hiar lang baroh 16 Trep, kim tip ia ka pang ka iap bad ka shitom ne ka kyrduh, hynrei hadien ba ki 7 Trep ki la shong ha khyndew, ki la mad ia ka pang bad ka iap bad ki jingkyrduh ba bun jait bun rukom.
Kumta ia utei u Lum uba don ia kane ka khana haduh kine ki sngi, la kheiñ ba u dei u Lum kyntang, ia uba ka Seng Khasi ne ka Niam Tynrai ha Ri Lum Khasi ka la pynlong ia utei u Lum kum u Lum Kyntang ha kaba shisien shisnem ki ju leit kiew ban leit nguh leit dem bad ban lehniam lehrukom halor kawei ka jaka ba la kheiñ kyntang.
Ha kaba iadei bad kane ka jaka kyntang, hynne ka sngi ka HNYF Northern Region, hapoh ka jingialam u Bah Apborlang Nongrum, Vice President jong ka, ka la leit ban jurip ia une u Lum haduh kliar jong u, kaba don katei ka jaka lehniam ba la kyntang.
Hynrei ka seng ha kane ka jingleit jurip jong ka, ka la shem ba ym shym la don satia ban pynkhuid ia katei ka jaka kyntang, kaba la dap tang da u phlang, u ñiut u ñier, khlem don u nongsumar ne u nongpeit nongkhmih ia ka.
Kum u nongialam ka HNYF, u Bah Apborlang u la ong ba ka seng ka kyrpad ba ki bor pyniaid ia une u Lum Kyntang, ba kin sngewbha ban pynkhuid ia utei u Lum khamtam ha katei ka jaka ba kyntang, khnang ba kan long kaba itynnad bad ba ki briew kiba wan na kiwei ki jaka ban jngoh kai ia ka jingitynnad jong une u Lum kin da burom bad kheiñ kyntang ia u, kumba la buh da ki longshuwa manshuwa.
La synran ryngkat ruh ia u da ki dkhot ka seng, kynthup ruh ia u Samla S Rynghang, President ka Bhoilasa Circle bad u Samla B Umbah, President ka Umsning Circle.
Nongpoh, 17 Jylliew:Ka Hynñiewtrep National Youth Front (HNYF), Northern Region, lyngba u Bah Apbor lang Nongrum, Vice President, ka la ther kylla ia ka jingkren u Bah Alos Nongpoh, President ka RUPA, Ri-Bhoi Zone, ba u la kynnoh ba u ‘Mawiambei’ u long u maw shong ksuid.
Kane ka jingkren jong u ka long tang ban pynksan nia ia ka jingthmu u briew shimet ban tei ia ka diengphna dewbilat halor utei u maw, la ong u Bah Apborlang Nongrum, Vice President ka HNYF, NR, hynne ka sngi.
Une u nongialam seng haba kren bad u nongthoh khubor, u la ong ruh ba ym tang ha u ‘Mawiambei’ ba u shong u ksuid, hynrei ha man la uwei pa uwei u briew ruh, u ksuid u kwah ban shong bad ka seng ka pyrshah ia katei ka nia pynksan jong utei u Bah Alos Nongpoh, la ong u Bah Apborlang.
U la ong shuh shuh ruh ba ki nongthaw jingrwai, ki nongthoh jingiathuh khana bad kiwei kiwei ki pyrshang ban wanrah ia ka jingsngewthuh ia ki briew ban tip aiu la jia halor une u maw, pynban une u rangbah uba dei u nongialam ka RUPA u thmu pynban ban pynjah rngai ia ka khana jong une u maw radbah.
Kum ka seng, ka ieng beit halor ka nongrim jong ka, ryngkat bad ka jingiatreilang bad ki bor shnong ka shnong Mawiambei ban weng noh ia katei ka diengphna dewbilat ba la tei be-aiñ, namar kam long kaba shongnia ba u maw sahnam yn tei syndon da ka diengphna.
Hynrei ka seng ka don ia ka jingthmu ban leit kynduh ia ki bor ba dei peit ia ka tnat ki kam jngohkai pyrthei (Tourism) ka jylla ban pynlong ia katei ka ba don utei u maw sahnam kum kawei na ki jaka jngohkai pyrthei.
U la bynrap ruh ba kum ka seng ka kwah ban pynneh pynsah ia ka nam jong utei u maw, namar naduh ki myllung, ki nongrwai bad ki nongthoh kot ki la ialap ia ka khana ba don halor une u maw, kaba paw bha haduh kine ki sngi, shaphang ka jingnguid une u maw ia ki ar ngut ki shipara katba ki dang shong ban ap ia ka kmie jong ki kaba dang bunkam ha ka lyngkha lum.
Kawei ruh ba kum ka seng ka thrang ban pynneh ia une u maw sahnam ka long ba bunsien hi, ki briew ha Ri Lum Khasi kim tip tikna hangno une u maw u don, hynrei mynta lyngba ki lad pathai khubor, ki la tip shai ba u don ha ka shnong kaba ym ju bna mynno ruh bad kaba don ruh ha Ri-Bhoi District.
Kum ka seng, ka kyrpad ruh ia ki paidbah ban iasnohkti lang ban pynneh pynsah ia une u maw, ym ba un shu jah rngai noh khlem da tip ia ka tynrai bad ki jingshisha bad ka seng ka kwah ruh ba ki paidbah ym tang ba kin pynneh pynsah ia u, hynrei ban da leit jngoh ia ka jingithiang kaba don ha ki sawdong sawkun jong u, la pynkut u Bah Apborlang.
Shillong, 17 Jylliew:Na bynta kito ki samla kiba ialeh ia ka eksamin thoh jong ki pulit, ha ka 15tarik Jylliew 2013, la iathuh ba ki lah ban ioh ia ki jingtip, na ka  ( police.
gov.
in).
Kitei ki jingtip, ki lah ruh ban ioh na ophis jong ki Superintendent of Police.
Shillong, 17 Jylliew:Ka khanasumari na ka bynta ka ioh ka kot jong ki briew ha ka jylla la sdang mynta ka  ka sngi na iing u Lat ka jylla.
Ia kane ka jingthoh khanasamari la pynlong da ka tnad jong ka Economics & Statistics na ing u Lat RS Mooshahary bad ka dei ka sien kaba hynriew.
Hapoh ka jingialam u director ka Economic Census u Bah Arnel Marbaniang la batai ka jinglong bad ka jingmut jong kane ka khanasumari na ka bynta ka jingdonkam ia ka sorkar ba kan thaw ia ki plan na ka bynta ka ioh ka kot jong ki paidbah ka jylla.
Katkum ka Collection of Statistics Act 2008, ka tnad Economics and Statistics ka jylla,  ryngkat ka jingiatreilang bad ka Central Statistics Office, ka sorkar pdeng ka la pynlong ia ka VI Economic Census  ha Meghalaya ha u bnai Jylliew haduh Naitung 2013.
Kane ka khanasumari, ka long kaba donkam bad la leh ha baroh ki jylla jong ka ri ha kaba la leit rung ha man ki iing ki briew ban shim jingkhein ia ka jinglong ka ioh ka kot bad ruh ha ki bym dei ki iing sah briew ruh.
Haduh mynta, 5 tylli ki jingthoh khasumari la pynlong haduh u snem 1977, 1980, 1990 bad 2005.
Nongpoh, 17 Jylliew:U Executive Engineer (EE), PWD (Road), Nongpoh Division, u la pyntip paidbah ba la khang shipor ban iaid trok dewiong ha ka surok na Patharkhmah sha Umling, namar ka jingtrei pynbha kaba dang iaid shaid shaid mynta ban tei ia ka jingkieng B.U.G, ha Lailad.
Kumta ban lait na ka jingjulor katei ka jingkieng, la kyrpad ia baroh ki trok dewiong ba kin iai shah shipor ban ym iaid na katei ka surok.
Shillong, 17 Jylliew:Ka Greater Laban Community Development Society (GLCDC) ha kane ka sngi Nyngkong ka la dawa na ka Khasi Hill Autonomous District Council (KHADC)  ban pyndam noh ia ka jingpyntreikam ia ka Meghalaya Town and Planning (MTP) Act, 1973  ha ki jaka ba hap jong ka District Council.
Ha kajuh ka por, ka la kyntu ia ka KHADC ban pyntreikam da  ka United Khasi – Jaintia Hills District (Establishment of Town Committee) Act 1962.
Hynne ka GLCDC ka la aiti ruh ia ka dorkhas ha u Chief Executive Member (CEM) ka KHADC u Bah PN Syiem, ba ka jingpyntreikam ia ka MTP Act 1973, ka dei ka jingpynkhein ia ka ain jong ka 6th Scheduled jong ka KHADC.Katkum ka kyndon 1(2) jong ka Ain (MTP Act), la kdew shai ba katei ka ain kan treikam ha baroh kawei ka jylla Meghalaya hynrei lait noh ha ki jaka jong ka Autonomous District bad la ong ruh ba lada ka district council ka kwah ba kano ka kyndon jong kane ka acin (MTP Act), kan treikam ha ki jaka jongka, ka dei ban pynbna iar.
Katkum ka jingong ka GLCDC, namar ba ym shym la pynbna ei ei halor kane ka jingwan skud kane ka ain (MTP Act) sha jaka ka KHADC khlem kano kano ka jingpynbna paidbah, bad la donkam kyrkieh ban pyndam shi syndon ia kane ka ain ban wan skud sha jaka jong ka District Council.
Ha kajuh ka por, ka la ai jingmut ia ka KHADC ba ka dei ban pyntreikam noh ia ka United Khasi – Jaintia Hills District (Establishment of Town Committee) Act 1962.
“Namar ba la don lypa ka Act 1962, ka MTP Act 1973 kam dei shuh ban dang treikam ha ki jaka ba peit ka KHADC", la ong ka GLCDC ha ka dorkhas sha u CEM.Ha kajuh ka por, ka sorkar Meghalaya katkum ka kyndon 74 jong ka Meghalaya Town and Planning Act, 1973 ka la pyntreikam ia ka Meghalaya Building Bye Laws 2001 kaba la hap ha ka jaka jong ki district council.
“Kane ka la wanrah ia ka jingeh ia ki nongshong shnong kiba hap hapoh u pud u sam jong ka Autonomous District namar ba hap ban wan bor da kaba pynlut pisa wat5 tang ban pynieng ia iwei paiar ruh ban shna iing"  la ong ka GLCDC.Shillong, 17 Jylliew:U Lamphang ka iing durbar ka jylla u Abu Taher Mondal u la ong ba um pat ioh jingthoh ei ei na ka kynhun liang pyrshah ka Meghalaya People Front (MPF) kaba la kren pyrshah ia ka rukom thung chairman ha ki komiti bapher bapher jong ka iing durbar thawain tang na ki MLA ka liangsynshar.
“Ym don kyndon kaba the ban thung chairman ha ki kommiti bapher bapher jong ka iing durbar thawain tang na liang synshar ne ka liang pyrshah.
Hynrei kam long kaba shisha ban kynnoh ba ia ki chairman jong ki kommiti la thung tang na ki MLA ka liangsynshar" la ong u Mondal  ha kane ka sngi Nyngkong.
Katkum ka jingong u Lamphang, u MLA ka HSPDP u Bah Hoping Stone Lyngdoh u dei u chairman ka Public Accounts Committees.
‘Lada don kano kano ka jingbakla, nga kloi ban pynbeit ia kata’, la ong u Lamphang.
Shwa ia kane, na ka liang ka MPF ka la pyrshah jur ia ka jingthung chairman u Lamphang tang ia ki MLA ka liangsynshar ha ki komiti bapher bapher jong ka iing durbar thawain.
U Bah Paul kham mynshwa u la kynthah ia u Lamphang ba ka rai jong u ka long ka bym ju kham jia.
Jowai, 17 Jylliew:Ka sorkar hi na ka por sha ka por ka ju pynshlur ia ki khun samla ba kin shim ia ka kabu na ka jing itynnad ka mariang ha kane ka jylla da kaba shna pyn itynnad ia ki jaka jngohkai bad shna ruh ia ki ingbasa  ki jaka sah ia ki nongwan jngohkai pyrthei  hala ki jong ki shnong kane kan long ka lad iohkam ioh jam.
U wei na ki khunsamla ka ri lum jaintia ia uba la tip kyrteng kum u ma Tei Hingh, u la shim ia ka  kabu jong ka jing itynnad ka mariang ha ka shnongtrai ka jong u kata ka dei ha ka shnong Nongbah kaba jngai tang kumba 12 km na ka sor Jowai, ha kaba  u la shna ia ki iing basa bad ki jaka leh kai ki khynnah, kaba u  la ai krteng ka Pulse Eco- Resort.
Hangne la don ki iingbasa, ki jaka leh kai ki khynnah ka pung ban jngi bad ruh ka pung dohkha bad nangta sa  ka jingpyngngad ka sawdong sawkun ka mariang  kaba pynshoh bieit ia ki nongwankai sha kane ka jaka.
Ia kane ka Pulse Eco- Resort la plie ia ka myn ha kane ka sngi saitjain, 15 tarik da U Bah  P S Dkhar DC West jaintia hills District ha ryngkat ka jing iadonlang u ma MS Lahuid Finance Secy JTES, ka   kong Phira Lyngdoh ophisar ka tnat shang pyrthei,  bad ki paralok ieit mariang u ma Tei.
U DC kum u kongsan u da iaroh ia ka jing itynnad  bad ka jingpyngngad ka jaka bad  u da kitbok kirwiang ia u ma Tei ba kan iaid bei bad ruh kan long ka kam kaba jop.
U DC, u iaroh ia u ma Tei ba dei ma u u riew shimet ba nyngkong ha ri lum Jaintia u ba ialam khmat ia kiwei  ban seng ia kum kane ka jaitkam kaba pyniadei paralok bad ka mariang bad kaba wanrah ka jingmyntoi.
U da ong shuh shuh ba lada kane ka jaka iaid kai pyngngad,  ka iaid iew ka jingmyntoi kam dei tang ia u ma Tei, hynrei  kan don ruh ka jingmyntoi ia kiwei bad ruh ia ka shnong ka thaw.
Shillong, 17 Jylliew:U samla Banjoplang Nongsiej, u dei uwei napdeng ki samla ba iakynduh ia jingduna dkhot met, u la pyni ba kam don jingeh ban long kum kito kiba biang bad kane ka long ba u la pyndep ia ka jingpule ha ka laiñ Computer Science and Engineering, wat hapdeng ka jingkyllut ki shkor bad bym lait bha ban kren lane thlun.
U Banjoplang u dei uba tbit ym tang ha ka jingpule, hynrei u tbit ruh ha ki jingialehkai khamtam ha ka phutbol bad ju iashim bynta ha ki jingiakob ba la pynlong ha ki skul, kolej bad University.
Ka Meghalaya Parent’s Association for Disabled ( MEPAD), Kong Belbora Wankhar, ka la iathuh ba u samla Banjop lang Nongsiej u dei na shnong Lumdorbar, Upper Lumparing, Shillong bad u dei u khun jong u Pastor RH Lyngkhoi bad Kong YM Nongsiej.
“Naduh ba dang kha, u Bah Banjoplang um ioh sngew bha bad ym lait ban kren, kaba la kot haduh 61% haba kheiñ kyllum katkum ki briew ba don ia kum kine ki jait jingpang" la ong ka Kong Wankhar.
Namar kane ka daw, naduh dang rit, la pynshong skul ia u ha Centre for the Hearing, Handicapped ha Laitumkhrah Shillong hapoh ka jingpeit jingkhmih jong ka Kong Meirilang Kharbangar jong ka Society for the Welfare of the Disabled.
Hadien ba la u sdang ban kham heh, la phah skul noh sha  St.Louis Institute for the Deaf and the Blind" ha Adyar Chennai, Tamil Nadu ha u snem 2003 naduh klas- VII tad haduh ban pyndep ia ka klas- X ha u snem 2006 na ka Board of Secondary Education, Tamil Nadu.
U la pyndep ia ka klas- XI ha ka Commerce na kajuh ka jaka pule ha u snem 2007.
Hadien kane, u la bteng ia ka jingpule ha ka Chennai University ha ka jingpule Bachelor of Technology ( B.Tech), na ka bynta ki samla pule kiba don ia ka kum kane ka jait jingpangha Kalasalingam University, Madurai, ka University kaba la ioh jingithuh na ki bor bahalor.
Katkum ka jingong ka MEPAD, u Banjoplang u dei u samla ba nyngkong eh na ka thaiñ Shatei Lam Mihngi jong ka Ri ban pyndep ia kane ka jingpule ha u bnai Jylliew 2013 da ka jingleh bha ha ka eksamin.
Ka MEPAD, ka ai khublei kyrpang ia u Banjoplang halor kane ka jingjop jong u bad kitbok kitrwiang ba un nang ïai kiew ha ki por baroh.
Shillong, 17 Jylliew:Ha ka 15 tarik por 7baje mynmiet, uwei u Rupan Saikia, 24 snem u la dawa pisa T.5 lak na uwei u heh spah, u Bankupar Sutnga ha ka shnong Umpleng jong ka East Jaintia Hils.
Haba u Bankupar u la kyntait ban siew, utei u runar u la byrngem pyniap pynban ia u.
Ia kane ka jingjia la pyntip sha ki pulit, kiba la kem ia u.
Shillong, 17 Jylliew:Ki sengbhalang ha kane ka sngi Nyngkong ki la leit tynruh na ka Khasi Hills Autonomous District Council (KHADC)  ban shim ia ka rai ban dawa na ka sorkar jylla ba ka dei ban sangeh shi syndon ban knieh ia ki jaka paidbah na ka bynta ban shna ia ka sor Shillong thymmai.
Ki sengbhalang kyn thup ka CSWO, TUR, KSU, HNYF, KWADA, FKJGP ryngkat ki paidbah jong kumba 20 shnong ka katei ka thain ki la  ki la dawa na ka sorkar ba ka dei ban sangeh ban knieh ia ki jaka jong ki paidbah kaban long haduh 2000 akar kiba dei ki ri raid tang ka bynta ban shna ia ka sor Shillong Thymmai.
“Ka jiingshim ia ki jaka paidbah dei ban sangeh shi syndon namar ba ka sorkar ka dei tang ka ajen ban shim jaka ba dei jong ka Raid ban die pat sha ki kompeni bad ki kynhun shimet bad kane ka long ka jingpynkhein ia ka Meghalaya Land Transfer Regulation Act 1971," la ong ki sengbhalang.
Ki seng bhalang ki la dawa  ba ka KHADC ka dei ban tuklar ia kane ka kam kumba la bynshet ha ka Sixth Schedule jong ka riti synshar ka ri India ban iada ia ka khyndew ka shyiap jong ki trai jaka trai shnong.
Jowai, 17 Jylliew:Ka sengkmie AJYWO ka la ong ba ka tnad excise department hapoh jong ka East Jaintia Hills District ka dei ka tnad ka ba iap bad ka bym trei kam satia namar ba kam lah ban tehlakam ia ka jingjyllei ki dukan kiad beain bad ka jingdie kiad pathar ha EJHD kaba la wanrah ia ki kam sniew ba har rukom ka ba la ktah shi katdei eh ia ka burom i jot bad ka shongsuk shongsain ka EJHD.U Bah MH Dkhar President ka AJYWO u la ong ba ka jingjyllei jong ki dukan die kiad beain ha shilynter jong u surok NH 44 naduh ki thain Tuber shoh shrieh haduh mynkre bad ter ter sharum ka pyni ba ka tnad trei kam jong ka Excise ha EJHD kam ler bad ka la iap.
U Bah M H Dkhar u la kynthah jur ia ka tnad Excise ha EJHD da ka ba ong ba ka jingbymler jong katei ka tnad ban teh  lakam ia ka jingjyllei ki dukan die kiad beain ha shilynter jong u NH44 ba don ha East Jaintia Hills bad sha kiwei kiwei de ki kyndong kynshrot jong ka district ka pynlong ia ki jingsniew ba har rukom naduh ki kam leh be-ijot, ki kam pyniap briew ki kam tuh kam thiem bad  ki kam rahbor ban jyllei ha katei ka district.
Bun sien ki ba kum kitei ki kam sniew ki la jia hadien ka jingiadih kiad buaid ha ki ba kum kitei ki dukan die kiad.
Kane ka jingbymler jong ka tei ka tnad ka la pynktha khlieh ia ki pulit ka EJHD ban tem ia ka jingjyllei ki  kam bymman ha katei ka district.
Ka seng AJYWO ka la byrngem ba na ka bynta ban pynneh pynsah ia ka shongsuk shongsain kan sa tem ia ki dukan kiad beain ki ba don ha EJHD da kaba khyndang da ka RTI halor ka jingtrei kam jong ka tnad excise ha EJHD bad halor ka jingjyllei ki dukan kiad beain ha EJHD bad ka la maham ruh ban ujor pyrshah, lada donkam pyrshah ia ki dukan kiad beain.
“Ngi pynrem jur ym tang ia ki runar ki ba la pyniap ia ki shi kmie shi khun ha ka 11 tarik mynta u bnai ha ka shnong Mynkre hynrei ngi pynrem jur ruh ia ka tnad excise halor ka jingailad jong ka ban jyllei ki dukan kiad beain ha EJHD.Ngi kyntu ia ki bor jong ka ain ban pynshitom da ka ka ba tyngeh ia ki runar ba la pyniap ia kitei shi kmie shi khun bad ngi dawa ruh na u DC ka EJHD ban pynduh pyndam lut ia baroh ki dukan kiad beain ha EJHD" kren pynkut u bah M H Dkhar.
Shillong, 17 Jylliew:Mynta ka janmiet, ki snar ehrang jong ka Garo National Liberation Army (GNLA), ki la kawang da u bom uba khlain, ha ka kynhun jong ki pulit, ba la ialam da U  SR Marak, uba dei Officer-in-Charge ka  thanat pulit kaba ha Dalu.
Hynnin ka miet Sngi U Blei ruh, ka GNLA, ka la leit hiar thma ia ka thanat ki pulit ha William nagar, kaba don ha East Garo Hills.
Ka jingbthei bom, ka dei ha ka por 11.40baje mynmiet.
Hadien ba ki pulit, ki la kawang ia u utei u bom, u bym shym la bthei satia, ka la mih ka jing ia siat hapdeng ki pulit bad kitei ki kaikhlaw GNLA.La iathuh ba kitei ki lehnoh, ki don jingmut ban leit sha kawei ka iew, kaba don hangtei hajan, na ka bynta ban dawa pisa, na uwei na ki heh spah nongkhaii dewiong.
“Ka dei ka jinglait da ka said, ba u bom, um shym la bthei" ong ki lad khubor pulit.
Haduh mynta, ym iioh jingtip, ban don kano kano ka jingduh na kano kano ka liang.
Shillong, 17 Jylliew:Ki sengbhalang ha kane ka sngi Nyngkong ki la leit tynruh na ka Khasi Hills Autonomous District Council (KHADC)  ban shim ia ka rai ban dawa na ka sorkar jylla ba ka dei ban sangeh shi syndon ban knieh ia ki jaka paidbah na ka bynta ban shna ia ka sor Shillong thymmai.
Ki sengbhalang kyn thup ka CSWO, TUR, KSU, HNYF, KWADA, FKJGP ryngkat ki paidbah jong kumba 20 shnong ka katei ka thain ki la  ki la dawa na ka sorkar ba ka dei ban sangeh ban knieh ia ki jaka jong ki paidbah kaban long haduh 2000 akar kiba dei ki ri raid tang ka bynta ban shna ia ka sor Shillong Thymmai.
“Ka jiingshim ia ki jaka paidbah dei ban sangeh shi syndon namar ba ka sorkar ka dei tang ka ajen ban shim jaka ba dei jong ka Raid ban die pat sha ki kompeni bad ki kynhun shimet bad kane ka long ka jingpynkhein ia ka Meghalaya Land Transfer Regulation Act 1971," la ong ki sengbhalang.
Ki seng bhalang ki la dawa  ba ka KHADC ka dei ban tuklar ia kane ka kam kumba la bynshet ha ka Sixth Schedule jong ka riti synshar ka ri India ban iada ia ka khyndew ka shyiap jong ki trai jaka trai shnong.
Nongpoh, 18 Jylliew:Tang na ka daw ka  ka jingbym shimkhia jong ka MeECL ia ka bording elektrik ha Ri-Bhoi, sa kawei pat ka shnong mynta ka sngi, la shem ba ka la mad ia ka jingbym don elektrik mynta la ar bnai kynthih.
Ka shnong Umskun, hajan Pahamrioh, ka long kawei na ki shnong kaba la mad ia ka jingdum ha baroh ar bnai kynthih, watla ki bor Shnong ki la leit ban ujor na ka por sha ka por sha katei ka tnat bording ka jylla, hynrei ka jubab ba ki ioh ka long ka bym iahap haei haei ruh, la kynnoh ka NUYU, kawei na ki seng bhalang kaba peit ia ka jingbha jingmiat ha ka thaiñ Nonglyngdoh baroh kawei.
U Samla D Maring, General Secretary ka NUYU, ha ka kyrwoh jong u, u la ong ba katei ka tnat bording ka la ai da ki daw khyllung khynnah suda, haba ki bor Shnong ka Umskun ki la leit ban ujor halor kane ka jinglip ka bording elektrik ha katei ka shnong.
Ki daw khyllung ba katei ka tnat bording ka la ai ki long kum ka jingduna nongtrei, bym don pisa ban bujli thymmai ia uba rim bad ba la duh, hynrei ka dei ka kamram jong ka MeECL ban pynbiang ia ki jingduna jong ka bording ha katei ka shnong, ym ba katei ka Corporation kan buh jingeh ia ki paidbah, u la byrthen.
U la bynrap ruh ba ka jingduh ka bording ka la wanrah jingeh ia ki paidbah bad khamtam eh ia ki khynnah skul, kiba hap ban pynkhreh ialade ban iakhun ia ka exam shiteng snem, hynrei namar ka jingdum ha ki ïing ki sem jong ki, kim banse ban pyndonkam da ka sharak, mombati bad kiwei ki jingshai kiba lah ban iarap ia ki ban khreh kot, u la ong.
Kumjuh ruh kane ka jinglip ka bording ka ktah khamtam ruh ia kito kiba mad ia ki jingpang jingshitom, u la ong.
Ka jingduh ka elektrik kam jia eh tang ha kane ka shnong, hynrei ha kiwei ki shnong ruh, kane kajuh ka jingjia ki mad, namar ka jingbym shimkhia jong ka tnat bording ka jylla, u la bynrap.
Kumta haba pynrem ia kane ka jingleh ka tnat bording ka jylla, u Samla Maring u la ong ba ka jingpynkylla Corporation ia ka MeSEB mynshuwa kam don nongrim bad ka pyni ruh ba kane ka Corporation ne ka Meghalaya Energy Corporation Ltd kam ler treikam haei haei ruh, u la ong, lah bha ban pynphai biang sha ka MeSEB kumba long mynshuwa, namar ki paidbah ki kyrmen ba ka jingwan ka MeECL kan long ka jingkyrkhu ia ki, pynban ka long da ka jingtim ba man ka sngi.
U la ong ruh ba ki bor Shnong ki la kyrpad jur ia katei ka tnat ba kan shimkhia ban bujli thymmai noh ia u Transformer ha katei ka shnong, khnang ba kan ym wanrah jingeh ia ki paidbah, la ong ka kyrwoh na u Samla D Maring, General Secretary ka NUYU.Shillong, 17 Jylliew:Ha ka rukom ki Khasi, bunsien ki khun ki ju peit ia la ki kmie ki kpa, ynda ki la noh ka rta ha ka jinglong tymmen, hynrei sngew phylla ba don napdeng ki kmie ki kpa kiba hap ban mih na la iing ban leit sah sha jaka ri tymmen ne mercy home.
Ia kum kane ka jingjia,la  lap ha ka Mercy Home kaba peit da ki Sisters of Charity ka Balang Katholik  ha kaba bun ki tymmen kynthei bad shynrang kiba dei ki Khasi, ki la hap ban wan sah ha kane ka jaka ri namar ba ki khun ki kti jongki, kim treh ban ri ia ki bad nalor bun kiwei pat ki daw.
U Rupang u la ia ioh ban iakren bad ka Sister  Ann kaba peit ia katei ka jaka ri tymmen, ka la ong ba kane ka Mercy Home haduh mynta ka ri 40 ngut kynthup 15 ngut ki shynrang bad 25 ngut ki kynthei.
Ia kane ka Mercy Home kaba don ha Nongthymmai, Shillong la sdang ha u snem 1973 da u Bishop Herbert Rosario.
Ha ka por ba sdang, la don tang 10 ngut ki tymmen kiba wan sah hynrei katba nang iaid ki sngi, la nang bun kiba wan.
Haduh mynta u 2013, la don 40 ngut.
“Kiba wan sah hangne ki dei khambun ki Khasi bad katto katne ngut kiwei pat ki jaitbynriew", la iathuh ka Sister Ann.
Katkum ka jingiathuh jong ka Sister Ann, kiba wan sah ha kane ka Mercy Home, ki don la ki jong ki daw bad kawei ka dei namar ba kiba iing kim treh ban ri ia ki, bad khamtam eh namar ka jingduk.
“Bun kiba wan sah ki dei kito kiba dei na ki longing ba duk bad namar ba kiba haiing ki shem jingeh, ki la phah sha kane ka Mercy Home", ka la ong.
Hynrei ha kajuh ka por, ka la iathuh ba don ki bym tip shuh ia kiba haiing hasem, bad don kiba kwah hi ruh ban sah ha kane ka jaka.
Haba ki wan sah ha kane ka jaka, la tip lut da ka Mercy Home naduh ka jinglut jingsep, ka bam ka dih.
Tang ia kito ki kynthei kiba la dap 60 snem shaneng katba ia ki shynrang la pdiang tang kito kiba la palat ia ka 65 snem shaneng.
Ka la iathuh ba haba ki wan ha kane ka jaka sah, lada don kiba dang lah ban trei malu mala, la pyntrei kam kum ban ot jhur, bad kiwei ki kam ba jem bad ba suk.
Katba ia ki shynrang la phah phut niut, peit ia ki kper.
Haduh mynta, don lai ngut ki sister kiba peit ia kane ka Mercy Home, bad hynriew ngut ki nongiarap ia ki ban peit ia ki 40 ngut ki tymmen.
“Niar ba kiba haiing kin wan wad ne wan khot biang bad baroh ki sah ha kane ka mercy home haduh ban leit syndon na kane ka sla pyrthei", ka la ong bad bynrap ba haba ki khlad na kane ka pyrthei lada ym don ba wan shimti, la pyndep hi  da kane ka Mercy Home ia kaba donkam baroh.
New Delhi, 17 Jylliew:Ka jingslap kaba jur, ka la pynmih ka jingiap briew, kaba haduh 50 ngut, namar ka jingshlei um jong ka Wah Yamuna, ka jinghap khyndew ha ki bynta jong ka Uttara khand, Himachal Pradesh bad kumjuh ha Haryana ruh kumjuh.
Ha ki 48kynta ba ladep, ka jingshlei jur jong ka Wah Ganga, la iathuh ba ki don 30ngut kiba iap ha Uttarakhand, 19ngut kiba mynsaw bad 164tylli ki iing kiba la jot la pra.15ngut ki briew, ki la iap ha ki bynta jong ka Uttar Pradesh, ha ki bynta jong ka Saharanpur District.
Ha Himachal Pra desh, ka jingshlei um ka jur bha, ha kaba 10ngut ki briew, ki la iap ha ki bynta jong ka Kinnaur District.
Ki don 700ngut ki briew, ba kynthup ia u myntri rangbah ka Himachal Pradesh, U Virbhadra Singh, uba leit kanbas na bynta ka elekshon shiteng smaoi ha Mandi Lok Sabbha, kaba dei ban pynlong ha ka 23tarik Naitung, ula sahkut um, ha ki bynta jong ka them Sangla.
La shah da ka tnat pyniaid elekshon ban leit shaw ia u myntri rangbah da ka helicopter, hynrei, kam shym la lah satia ban hiar khyndew, namar ka jingther jur bah jong u slap.
Jowai, 18 Jylliew:Ka KSU Jaintia Hills District ka pynrem jur ia ki riew khwan myntoi shimet bad ingkhong shyllangmat kiba donkti ha ka ban wad lad wad lynti ban pynkynriah kam ia u DC ka WJHD, U Ma P.S Dkhar(IAS officer).
Ka seng ka la suba jur ba kane ka dei na ka jingkhang jong u DC ia ka jingkhlong ia u Mawshun ha Nongtalang kaba lah ban ktah ia ka iap ka im ki briew hangtei.
Kat kum ka jinglap ka seng, u Ma P.S Dkhar u dei uba ki briew ka thain Jiantia ki ia sngewthuh ban ia kren ha ki kam ki jam bad uba don ka mynsiem ban kyntiew ia ka jaidbynriew bad khamtam ha ka ban pynbeit ia u pud u sam bad ruh ban ai jingiada ia ki Khasi – Pnar kiba don ha ki thain Labang Nongphyllut bad Pangam Raliang(ne Block 1).
Ka seng ka pynpaw ia ka jingpyrshah jur jong ka ia ka jingthmu jong ka sorkar ban pynkynriah ia u briew uba tbit ha ka kam, khlem da kut ka samoi treikam jong u.
Ka seng kan pynlong da ki jingiakhih ba jur lada ka sorkar ka niom da ka bor ia ka mon bad jingkwah jong u paidbah ka thain Jaintia.
“U DC u trei na ka bynta ki Paitbah ym na ka bynta ka sorkar bad ki riew khwan myntoi shimet", la pynpaw u President ka KSU JHDU, u samla Streamly.
S Niangti.
Kane ka long katkum ka kyrwoh na u Organising Secretary, U samla N.Sutnga.
Shillong, 18 Jylliew:Mynta ka sngi, ka North Eastern Hills University (NEHU), ka la pynmih ia ka result jong ka B.Sc Pass & B.Sc Honours.
Ha ka B.Sc Honours, kiba ialeh ki don 688 bad kiba pass, ki don 632, kaba long 91.86 percent.
Ha ka BA Pass, kiba ialeh ki don 34ngut, kiba pass, ki don 33ngut, ha kaba ka long 97.06 percent.
Kiba wan shakhmat eh, ki long ka Babiangshisha Kharbuli na St Anthony’s College, kaba ioh 593 marka lane 74.13 percent, bud sa ka  Gratic Embok Dkhar, kaba ioh 575marks lane 71.88 percent na St Anthony’s College, nangta sa ka Purna Bahadur Chetri, kaba ioh 573 marks lane 71.63 percent na St Edmunds College, Shillong.
Nangta ka Hachina Begum, kaba ioh 570marks lane 71.25 percent na St Anthony’s College, Shillong, ka Nakisaka Pyrbot da 565 marks lane 70.63 percent na Lady Keane College, Shillong, ka Shiribati Iswary kaba ioh 550 marks lane 68.75 percent na St Anthony’s College, ka Purabi Chakravorty da 550 marks ne 68.75 percent na St Anthony’s College, Shillong, ka Pheiga Gangme Thomas da 548 marks lane 68.50 percent na St Edmunds College, Shillong.
Ka Wanpyndap C Nongbet da 544 marks lane 68 percent na St Edmunds Collge, Shillong, ka Preeti Raid a 543 lane 67.88 percent na Lady Keane College, Shillong, ka Pynshailin Lyngdoh da 542 marks lane  67.65 percent na Lady Keane, Shillong  bad ka Mayondi Grace Ramsdam da 542 marks lane 67.75 percent na St Anthony’s College, Shillong.
Shillong, 18 Jylliew:Ka National People’s Party (NPP)  ka la lyngngoh ngain ia ka sorkar MUA-II ba la ialam da ka Congress halor ka jingbym lah jongka ban kem ia u police officer, u Nurul Islam uba la donkti ban leh beijot ia ar ngut shipara.
Ka la kynnoh ba hato utei uba shah kynnoh u don jingiadei bad u Myntri Rangbah ka jylla.
Ha ka kyrwoh ba la pynmih mynta ka sngi, na ka liang u MLA ka NPP u James K Sangma u la ong ba ka jingjia shah leh beijot jong ki ar ngut shi para ka dei ka jingjah burom khamtam ba ka la jia ha ka constituency jong u Myntri Rangbah.
U James u la ong ba ka NPP ka la pynrem ia ka jingbym lah ka sorkar MUA ban kem ia u nongshah kynnoh ba leh beijot u Nurul Islam ia ki ar ngut ki kynthei ha ka 13 tarik bad 31 tarik Lber.
“Ha jaka ban kem ia u nongleh beijot bad ban wanrah sha ka jingbishar, u Myntri Rangbah u la bunkam pynban ialade ha Delhi" la ong u MLA ka NPP.“Ha kajuh ka por, ngi pynrem ia ka jingbym shim khia ka sorkar  MUA kaba heh tang ka nia hynrei khlem leh ei ei ban tehlakam ia ki kam thombor ia ki kynthei ha kane ka jylla" la ther u James ia ka sorkar.
U la kynnoh ba ka sorkar ka khein dep tang ba la siew ia ka T.50,000  sha kiba haiing kiba iakynduh ia ka apot.
U la ong ba kaba eh tam ia kane ka jingjia ka long ba kiba shah kynnoh kim ju shah pynshitom bad dawa ba ka sorkar ka dei ban leh da kaba tyngeh ban kem mardor ia u Islam  bad kiwei kiba donkti ha kane ka kam pohjait.
Jowai, 18 Jylliew:Ka Khasi Student’s Union (KSU) Amlarem Circle ka la pynbeit ban pynlong ia ka jingialang paidbah,  jong ka thain Elaka Satpator ha ka 20tarik Jylliew 2013 ha ka por 9.30 mynstep ha iing dorbar,  Pdengshakap na mar ka jingsniew palat u surok na Amlarem shaduh Muktapur.
Halor kane ka phang ka KSU Amlarem Circle ka iawer lang ia baroh ki Riew Rangbah kiba shimkhia ia ki jingeh jong u paidbah ba dei iaid lynti lyngba une u surok uba long u thied snam jong ka Elaka baroh kawei.
La iawer ruh ia ki trai kali bad khamtam ki nongkitkam shnong jong ki 31 tylli ki shnong kiba hap hapoh ka Elaka Satpator ban ia poi ha katei ka jingialang ba la pynbeit.
Kane ka long kat kum ka kyrwoh na u General Secretary jong ka Khasi Student’s Union Amlarem Circle.
Dehradun, 18 Jylliew:Ka jingshlei um, ka nang jubor mynta ka sngi, ha kaba ka la jia ka jing julor kaba la jubor bha ha  Uttarakhand bad ha Himachal Pradesh, kaba la pyniap ia 130ngut ki briew bad sa 70hajar ngut ki riewniam, kiba la shah ker sawdong ha ka um.
Ka jaka mane blei kaba khraw ha  Kedarnath kaba ha Rudraprayag district jong ka Uttarakhand ka la shah tap ha ka ktieh, na ka jingkawang ka umsaw bad la iathuh ba ki don 500ngut ki briew, kiba don ha katei ka jaka, kiba la jah rngai, ong ki lad khubor.
La iathuh ba ki don haduh 8hajar ngut eiei ki briew, kiba sah kut mynta, ha katei ka temple ha Kedarnath, kaba la shah rong noh ha ka umsaw bad ki don sa 2,500ngut kiba sah kut ha  Hemkund Sahib bad 8hajar ngut ha  Badrinath.
Ka jingiap, kaba la poi sha ka 130ngut, ka la ktah kham bun ha Uttarakhand, ha kaba ka jingiap, ka la poi sha ka 52ngut.
