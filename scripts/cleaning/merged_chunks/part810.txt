IV.KA JINGIM KABA DAP DA KI JINGDUWAI: Ngi kynmaw ba U Trai jong ngi U jisu Khrist ha ka jingim kum U khun jong U Blei hynrei ym ju man thait ban dem ha ka jingduwai ha kano kano ka khyllipmat ha la u jong u Kpa uba long U Blei badonbor baroh.
Ngi kynmaw ha ka Bible shaphang U Trai Jisu Khrist ha ka dur ka Jinglong Blei, hynrei u dang wad ia ka khmat U Blei lyngba KA JINGDUWAI, kaba long ruh ka Nuksa ia nga bad ia ngi baroh ki bangeit.
U Trai JisuHato ma ngi ngi long ne em kiba IM HA KA JINGDUWAI kum U TRAI JONG NGI U JISU KHRIST? Ne ka jingduwai ka long tang ha ka por ba ngi donkam ne ia U Blei? KUM KI RYMPEI ÏING KHRISTAN HATO NGI LONG NE EM KA ING JINGDUWAI? Ka Jubab nga ieh ha phi ki paralok shimet shimet ban ia jubab.
V.KA JINGPYNKHIAH JONG U: Kawei pat ka nuksa na U Trai Jisu Khrist ia ngi ban long ki Jingiwbih jong U ka long ka jingpynkhiah.
Ngi kynmaw ba U Trai Jisu ha ka por ba u dang don ha ka Pyrthei u ju leh ki kambah jong ka jingpynkhiah ia ki briew baroh.
Ngi ruh kum kiba ngeit baroh ngi don bynta lang ha kane ka jingshakri ha kane ka jingpynkhiah, ngi don ia ka Hospital ka jong ngi kaba ngi ia snoh kti lang baroh ban ia don bynta.
Haoid ngim dei lut ki Doctor, ki nurses ne ki staff ha kane ka jingshakri hynrei lyngba ka jingai ngi la ia noh kum ka ïing ka sem khristan.
Bad sa kaei ba ngi don ban ia shim bynta ha kane ka jingpynkhiah ka long ka jingduwai ia kiba pang kiba shitom.
Ngi don ki Hospital jong ngi kiba ngeit khristan kum Ka Robert Hosptial, Ka Nasareth Hospital bad kawei pat ka Hospital uwei u shakri jong U Blei (uba U Blei u la shim noh ha lade) uba la buh ia ka Bethany Hospital da kawei ka JINGTHMU ban Shakri ia kiba donkam JINGPYNKHIAH.Ngi don la ka jong ka bynta ha kane ka jingshakri kum ki longïing longsem khristan.
Ngi lah ban dei ki Doctor, ki Nurses, Ki Lab Technician, kiwei pat ki Health workers ha la i jong i kam ban ia shakri la rit ne khraw.
To kum kiba ngeit Khristan ha kane pat ka Khyllipmat mynta pat to ngin iai long KI PRAYER WARIORS BAN IAI DUWAI IA KA JINGPYNKHIAH JONG U BLEI IA LA KA RI KHASI JAIÑTIA, KA JYLLA MEGHALAYA JONG NGI, IA KA RI JONG NGI BAD IA KA PYRTHEI BAROH KAWEI PYRSHAH IA UNE U KHÑIANG CORONA VIRUS NE COVID 19.
VI.KA JINGHIKAI KA JONG U IA KA JINGSHISHA KA KTIEN U BLEI: U Trai Jisu Khrist ha kane ka pyrthei ha ka por ba u don u ju hikai ruh ia ka jingshisha jong ktien U Blei.
U da hikai ruh da ki pharshi ha ka por ba u hikai.
Ki synran jong U Trai Jisu Khrist ki dei kiba ioh bha ia ka jinghikai jong U.Bad ki sa kylla long ki SHAKRI kiba khraw ia ka kyrteng jong U.Ngi kynmaw ha ka lynti sha Emmaus, U Trai Jisu Khrist u la hikai ia ki arngut ki synran shaphang ka jingshisha ka ktien U Blei naduh ki Nongiathuhlypa jong ka Old testament, ki Salm bad haduh ka jinghikai shaphang ka jingwan jong U, ka jingshahiap bad ka jingmihpat ruh.
La iathuh ba la plie ia ki khmat jong ki bad la pynpluh ruh ia ka dohnud ka jong ki.
U Trai Jisu u kham ban bha ban kren ia ka jingiap, ia ka jingmihpat jong u man la ka por (Markos 8:31; 9:31; 10:33–34 ), Hynrei wat la katta ruh ki synran jong u kim shym sngewthuh.
Hadien ka jingmihpat jong U Trai Jisu, Ngi iohi ba ki Synran bad ki Apostol, ki khristan jong kato ka por bad mynta ruh ngi dang ia pyndep ia kane ka Jingbthah jong U Trai Jisu Khrist ban iathuh bad ialap ia kane ka jingshisha.
VII.KA JINGIADEI KABA JAN JONG U BAD U BLEI: Ngi iohi ha ka Bible ia ka jingiadei kaba jan bha hapdeng jong U Blei bad u khun jong u u Jisu Khrist.
Ngi kynmaw ba U Trai Jisu Khrist u la ong ia kine ki kyntien, “Mem ngeit ba nga nga long ha u Kpa, bad uta U Kpa ha nga? Kita ki ktien ia kiba nga kren ma nga ha phi, ngam kren na lade; hynrei uta U Kpa uba shong neh ha nga, u hi u leh ia kijingleh jong U" (Ioannis 14:10).
Nangta u Jisu u pynkynmaw kumne ruh, “Nga uba long kata ka lynti, bad ka jingshisha bad ka jingim de: ym don uba wan ha U Kpa, hynrei tang da nga" (Ioannis 14:6).
Nangta U Paul ha ka shithi kaba nyngkong sha U Timothi, u ong kumne, “Namar don uwei U Blei, bad uwei u ksiang ruh hapdeng U Blei bad ki briew, U Khrist Jisu uba u hi ruh u briew".
Sa shisien biang U Trai Jisu u pynkynmaw kumne, “Lada ngan pyndonburom ia lade, ka burom jong nga kam long eiei ruh em,U Kpa jong nga u long uba pyndonburom ia nga; ia uba phi phi ong ba u long U Blei jong phi" (Ioannis 8:54).
Shibun ki jingshisha na ka Bible ngi lah ban iohi shynna ia kane ka Jingiadei kaba jan bha hapdeng U Blei bad U Jisu Khrist.
Hato kum ki Rympei Ïing Khristan ngi don ne em ka Jingiadei kaba jan bha bad U Trai Jong ngi U Jisu Khrist? Hato ngi don ne em ka jingiadei kaba jan bha bad U Blei? Ka jubab ka dei ka jong ngi ban ia puson bad jubab.
VIII.KA JINGSHANIAH KA JONG U HA U BLEI: Ka Jingshaniah jong U Trai Jisu ia kaei kaba u Kpa jong U u pyniaid la iohi shynna ia ka ha ki saw tylli ki Gospel bad ha ka New Testament hi baroh kawei.
U Jisu kum U khun U da shaniah ia kaei kaba U Kpa jong U, u la plan.
U wan sha ka Pyrthei ban ioh leh ia ka mon ka jong U Blei.
Haoid wat la ka don ka khep ha kaba U duwai ban iasaid sha la U Kpa ban ong ba lada long kaba lah ban pyllait noh na kata ka Khuri kaba u hap ban mad hynrei U shaniah pat ha ka mon jong U Kpa jong U ym ha ka mon lade ban pyndep ia ka Mission kaba u la wan khnang.
Bad da kane ka jingshaniah u la jop ia ka Jingtep bad ia ka jingiap bad la pyndonburom ia U da U Blei bad u la leit kiew pat sha la U Kpa ban shong ha ka kti kamon jong U.IX.KA JINGLEH ISYNEI BAD UBA SNGEWISYNEI IA KI BRIEW: U Trai Jisu Khrist da ka jingisynei ngi kynmaw haba u iohi ia ki paidbah kiba iaid sakma bad kiba la saphred kum ki langbrot ki bym don ki nongsharai.
Kumta ngi kynmaw ba u ong donkam ban kyrpad ia U Trai ka jingot ban phah ia ki nongtrei sha ka jingot jong u (Mathaios 9:36-38).
U Jisu u da hikai, uda pynkhiah ruh ia ka jingpang ka jingkhrew baroh (Mathaios 9:35, Markos 6:34).
Ngi iohi ba U trai Jisu ym tang ba u isynei hynrei u leh isynei ruh, kata ngi lap ia ka jingpynkhiah jong U ia u bapang ñiangthohlieh da ka jingsngewsynei bad u la leh isynei ia u da kaba u pynkhiah ia u.
(Markos 1:41).
Ngi kynmaw ruh haba u iohi ia ka jingud bad jingiam jong ka Mary bad ka Martha haba ki la duh noh ia la u para u Lasarus, U Jisu u la iam, nga mutdur ba dei da ka jingsngewsynei.
Hato ma nga bad ma phi ngi long ne em kiba sngewsynei bad kiba leh isynei ia la ki para briew? Ha kum kane ka por nga iohi ba bun ki la pyrshang ban leh ia ki kam isynei kum ki briew shimet, ne kum ka ing ne kum ka seng bad kumta ter ter.
X.KA JINGKOHNGUH KA JONG U IA LA U KPA (U BLEI): U Trai Jisu Khrist u dei u khun uba don ia ka jingkohnguh kaba haduh katta katta ia la U Kpa.
U Trai Jisu u la wan khnang ban KOHNGUH ia la U KPA.Dei kata ka jingkohnguh kaba la pynlong ia U ban kiew halor ka Diengphna.
Ka Jingkohnguh ka jong u ka ai ka jingkyrmen, ka jingsuk, ka jingkmen bad ka jingim kaba bymjukut.
Bad jin lada U Trai Jisu um pynrit ia lade bad um kohnguh, ngin jin lada long sah ki briew kiba shah teh ha KA POP bad kiba ym don Jingkyrmen.
Ngi kynmaw ba U Trai Jisu u la ong kumne, “Ka Jingbam jong nga long ba ngan ioh leh ia ka mon ka jong uta uba la phah ia nga, bad ba ngan ioh pyndep ia ka kam jong u" (Ioannis 4:34).
Mynta ka jingkylli ka long ia ngi baroh, Hato ngi long ne em kiba kohnguh ia U Trai Jisu Khrist bad ia U Blei uba donbor baroh?XI.KA JINGPYNDEP IA KA MON U BLEI: Ngi kynmaw ia kawei na ki jingiasaid jong U Trai jisu halor ka diengphna kaba u ong kumne, , “Ko Kpa ha ki kti jong me nga aiti ia la ka Mynsiem".
U Trai Jisu u don ban iasaid ia la U Kpa ka long ba u la aiti baroh ha ka kti badonbor jong U Blei.
U Jisu Khrist u la long uba pynkohnguh ia lade ha la U Kpa jong U ban pyndep ia ka mission kaba u la phah.
Bad ka kyntien ba khatduh ka jong u halor ka diengphna ka dei KA JINGDUWAI sha la U Kpa.
Ka jingiadei hapdeng U khun bad u Kpa ka long kaba jan haduh katta katta.
Ia ka jingdei jong U Jisu bad la U Kpa jong u (U Blei) ngi lah ban iohi ha ka Gospel Ioannis kaba ong kumne, “Ma nga bad uta u Kpa ngi ia long shitylli" (Ioannis 10:30).
Nangta ha ka jingiabamja miet kaba khatduh, U Jisu u la ong “Mem ngeit ba nga nga long ha U Kpa, bad uta u kpa ha nga? Kita ki ktien ia kiba nga kren ma nga ha phi, ngam kren na lade; hynrei uta U Kpa ba shong neh ha nga, u hi u leh ia ki jingleh jong u" (Ioannis 14:10).
U Tra Jisu u la iathuh shuh shuh kumne, “Nga la mih noh na uta U Kpa, bad nga la wan sha ka pyrthei, pat nga iehnoh ia kata ka pyrthei, bad nga leit sha la uta U Kpa" (Ioannis 16:28).
Sa kawei shuh ka kyntien kaba U Trai Jisu u la ong ka long,, “La Pyndep" (Ioannis 19:30).
U Trai Jisu u la pyndep ia ka mission kaba U la wan khnang kaba U Kpa jong u u la phah ban pynim ia ka Pyrthei.
Kumta u don ban ia said ia la u Kpa ba u la dep ban pyndep ia kata ka Mission kaba u Kpa u la phah, ba u Blei un ai ka jingmap bad jingpynim ei da U na ki pop baroh jong ka pyrthei.
Ka Jingkylli ia nga bad ia ngi ka long, Hato ngi pat ngi la sdang ne em ban pyndep ia kaba U Trai Jisu Khrist u la phah ia ngi shuwa ba un kiew sha bneng kaba ngi lah ban lap ha ka Gospel U Mathaios 28:19-20, “Namarkata keiñ to khie da leit noh ma phi, to da pynlong synran ia ki bynriew baroh, da pynbaptis ia ki ha ka kyrteng ka jong U Kpa, bad ka jong U Khun bad ka jong U Mynsiem Bakhuid, da hikai ia ki ban sumar ia kiei kiei baroh kat kiba nga la hukum ia phi.
Ha khmih ruh nga nga long ryngkat lem bad phi ha la ka sngi, haduh kaba wai noh ka pyrthei".
Mynta ka shong ha ngi shimet ban ia jubab ia kine ki jingkylli.
Hynrei kum kiba ngeit to ngin kynmaw ia ki KULAR jong U TRAI JISU KHRIST kiba ngi iohi haneng kaba ong, “Ha khmih ruh nga nga long ryngkat lem bad phi ha la ka sngi, haduh kaba wai noh ka pyrthei".
HATO PHI LONG KI JINGIWBIH JONG U KHRIST?????????HATO KUM KI LONGÏING LONGSEM KHRISTAN NGI LONG NE EM KI JINGIWBIH JONG U KHRIST?????????TO U BLEI UN KYRKHU IA NGI BAROH.Nga kwah ban tip te bah sngewbha seh iathuh lem mynno leh seng ia ka Christian home Sunday, ha ka snem katno bnai aiu.
Shillong:  Ka Deputy Commissioner, East Khasi Hills District, ka la pynmih mynta ka sngi, ia ka kyndon kaba pyrkhing, ia ka leit ka wan jong ki briew kiba shong ba sah ha Shillong bad kumjuh ia kito kiba rung sha Shillong, naduh ka por 5baje mynstep jong ka 1tarik Jymmang haduh ka por 5baje mynstep jong ka 10tarik Jymmang 2021.
Yn pyrkhing, ia ka jingiaid lynti na kawei ka district sha kawei pat, lait noh tang kito kiba iathuh ia ka jingleit jongki bad kumjuh ia kito kiba bud ia ki kyndon jong ka jing iada covid, lane kiba leit sha ki jingdonkam ba kongsan, kiba leit shah injek lane kiba leit sha ki kam rep kam riang, ki kam ri jingri bad kiwei.
Kine harum, ki long ki jing donkam, kiba lah ban pyllait da ki bor district bad kitei ki kynthup ia ka Healthcare services including emergency services and vaccination, agriculture and veterinary services, transportation of essential items, movement of students, teachers and staff related to conduct of examinations, goods vehicles, E-commerce services, supply of medicines and pharmaceuticals, home delivery services, accredited or registered press personnel (Print & Electronic), persons engaged in construction activities and for persons travelling on Essential Government duty namely, Medical teams and officials on Covid-19 duty, Police, Security and Armed Forces, Civil Defence and Home Guards, Fire and Emergency Services, Power (NEEPCO, MeECL, Powergrid etc.), Water Supply (PHE), Roads and Buildings (PWD, NHAI, NHIDCL, etc), Municipal Services, Food Corporation of India (FCI), Information and Public Relations, Banks, Post & Telegraph and Telecommunication Services.
La ong shuh shuh ba ia kitei ki jingleit, ym donkam sata ban da shim pass.
La ong shuh shuh ba kito kiba donkam ban leit ban wan, ki lah ban ioh ia ki  e-Pass, da kaba leit ha ka  website “eastkhasihills.
gov.
in" under “E-Pass".
Yn sa phah da ka SMS, lada la ioh ia ka pass, na bynta kitei ki jingdonkam.
Shillong: Ha ka jingiakynduh ba la long dang shen, ka Khasi Jaintia Christian Leaders Forum (KJCLF) ka la rai ban pynlong ia ka Sngi Saitjain ka Shi-tarik u Jymmang 2021 (01/05/21) kum ka Sngi Jingduwai bad shah jingit na ka bynta ban wad ia ka bor bad jingleh phylla U Blei ban pyllait na ka jingshyrkhei jong ka jingshah ktah ha kane ka khlam Covid19, kaba la ktah ia ka pyrthei satlak.
Ka Forum ka khot ia ki riewngeit shimet, ki longïing longsem, ki kynhun bad Balang ha la ki jong ki iing bad ki jaka ban aiti shikynta ka por na ka bynta ka jingduwai lang ba kyrpang ha ka por phra baje mynmiet (8.00 – 9.00pm) ha ka 01/05/21.
Ka jingiaduwai lang jong ki briew jong U Blei da kawei ka jingud bad jingkyrpad, ka long ka ba pdiang ia ka mon bad jingsynshar U Blei na ka bynta ka jingsuk bad ka jingim ba kyrhai jong ki briew jong U.Shillong: U Bah Riangkhwat Khonglah (58), na Huroi, East Jaintia Hills, ula leit shah sumar ha Nazareth Hospital, Shillong, ha ka 29tarik Iaiong 2021 bad ula khlad ha kajuh hi ka sngi.
Ka jingpang, kaba u don ka dei ka Covid 19 Pneumonia with Hypertension.
U Joplin Dkhar (64), uba shong ba sah ha Nongkseh, Shillong, East Khasi Hills.
U leit shah sumar ha NEIGRIHMS Hospital, Shillong, ha ka 28tarik mynta u bnai bad ula khlad noh, ha ka 29tarik.
Ka jingiap jongu, ka dei na ka Severe Covid Pneumonia with Type I Respiratory Failure.
Mairang: La pyntip paidbah ba katto katne na ki nongtrei jong ka Meghalaya Co-Operative Apex Bank, Mairang Branch ki la ioh ia u khniang jingpang COVID-19 bad namarkata, la kyntu ia ki paidbah kiba la leit donkam sha katei ka Bank ha ka 19 tarik u Iaiong, 2021 bad hadien kata ba kin shong pynkyrpang ialade na ka bynta 10 sngi.
Shuhshuh, lada don kino kino napdeng kiba shongpynkyrpang ialade hala iing kiba sngew shit met, jyrhoh lane jynjar ban ring ne pynhiar mynsiem bad kumta terter, ki dei ban pyntip mardor lyngba ka phone sha ki number phone 94853-95373, 82579-46145, 76420-08817 lane 89740-37257.
Ia kane la pyntip paidbah da u Sub-Divisional Magistrate ka Mairang Civil Sub-Division, Mairang.
Ha kawei pat ka khubor, U Sub-Divisional Magistrate ka Mairang Civil Sub-Division, Mairang ha ka hukum ba la pynmih ha ka 29 tarik u Iaiong, 2021 ula pyntip ba hadien ba la ioh ia ki Negative report jong baroh ki High Risk Contact bad namar ba la dep pynkhuid ia ka State Bank of India, Mairang Branch bad ki rud ki kiar jongka, la weng noh ia ka Containment Order na ka bynta kane ka Bank bad naduh ka 30 tarik u Iaiong, 2021 yn plie noh ia katei ka Bank naduh ka por 9 baje mynstep.
Shillong: U Bah Metbah Lyngdoh, President jong ka seng UDP, ula thoh mynta ka sngi, sha U Conrad Sangma, myntri rangbah ka jylla, halor ka jinglong jingman jong ka tnat MeECL.Halor ka Saubhagya skhim, la iathuh ba ka don ka jingdkoh, kaba dei naduh ba sdang, ha kaba la shu bret kai, ia ka pisa kaba haduh T.100klur.
Ha ka dorbar kaba la dep, la iakren halor ka dor jong uwei u smart meter, kaba long T.3,400 uwei, hynrei, la iathuh ba ka dor jong utei u meter, ka long T.9444.44 pisa bad la iathuh shuh shuh, ba ka jingialang jong ka board of director, ban iakren, ia ka pisa kaba da ki spah klur, hynrei, ka shimpor tang hapoh 15 minit bad katei ka long ka bym lah satia ban mutdur.
La ong shuh shuh ba kane ka skhim, ka don ia shibun ki tiar kiba remdor shi katdei bad kitei ki kynthup naduh ka dor ka PC, ka shuki, ka miej, ki UPS kiba shongdor haduh T.3lak uwei uwei bad haba thied ia shispah tylli, kumta ka mih ka jingduh nong, kaba da ki klur tyngka.
La ujor ruh halor ka jingthung ia U Manish Gupta, kum u nongai jingmut ia U CMD, ka MeECL, uba trei mynta kum U Assistant Manager ha ka Arunachal Pradesh Power Corporation Pvt Ltd, kaba dei ruh ka jaka, kaba ka MeECL, ka thied bor ding na katei ka kompeni, ka long kaba pynmih ia ka jing bym sngew thikna shuh.
Nangta, la thung shuh shuh sa kiwei pat ki nongai jingmut, kum u Arkajyoti Bhattacharjee, kum U Assistant (Techno commercial) bad nangta sa U Sunny Kumar Singh kum U Assistant (Finance Commercial), khlem da bud satia ia ki kyndon trei kam kiba biang.
La ong shuh shuh, ba ka jing aiti ia ki 33/11 KV ki substation sha ki briew, kiba nabar, kan pynmih ia ka jingsngew pyrshah kaba jur, ha ki sngi ki ban sa wan.
La ujor ruh halor ka jingbuh ia ka dor kaba kyrpang ia ka Byrnihat Industries Association, kaba long T.4.90 shi unit, kaba long kham duna, ban ia ka dor, kaba dei sha ki paidbah, kam long kaba bha bad kaba pynduh nong ruh ia ka Corporation bad nangta sa ka jing ia beit bad ki karkhana, ba kin siew ram, ka la pynmih ia ka jingduhnong kaba T.17klur ka ka Corporation.
La ong shuh shuh ba ka jing pyn donkam bor ding, ka long, ba ha ka por ba duna um, la ju shim bor ding na shabar, katba ha ka por ba jur slap, la pynphai noh ia katei ka bor ding sha kito ki kompeni kiba ai ding, ha ka por ba ka jylla ka donkam bad ia mynta, la sangeh ia katei ka jing pyniaid bad la shu thied noh ia ka ding na ki kompeni kiba nabar bad kane ka jing pynlip bor ding, ka dei na kane ka daw ba ka MeECL, kam don um shuh nalade.
U bah Metbah, ula ong shuh shuh ba ka kam Director (Distribution), ka shu sahkut naduh U Iaiong 2021, hynrei mynta la thung ia U MK Chetri, ia katei ka kam, ha kaba ula knieh noh ia ka jingslem ha ka kam, jong ki 5 ngut kiwei pat kiba don ha khmat jongu.
La dawa namarkata, ban thaw da ka jingtohkit halor kane ka kam bad la dawa ruh, ba ia kito kiba don bynta ha kane ka kynrum kynram, ba dei ban weng noh shwa mynta sharud.
Nongpoh: Namar ka jingnangkiew palat ki briew kiba la shah ktah ha ka Khlem Covid-19, ka Kong RM Kurbah, Deputy Commissioner ka Ri Bhoi District, ka la pynbna paidbah, ba kan don ka Lockdown ne ka jingkhang dam hapoh ka Distrik kaba 10 sngi lynter ha Ri Bhoi bad ka ban sdang naduh ka 1 tarik haduh ka 10 tarik u Jymmang mynta u snem.
Ka Kong RM Kurbah, ka la ong ba ka nongrim kaba la pynlong ia ki bor Distrik ka Ri Bhoi ba kin pynbna ia katei ka Lockdown ha baroh ki bynta ka Distrik, ka dei hadien ba ki la iohi ia ka jingnangkiew ha ka jingdon ki briew kiba la shah ktah ha ka khlam Covid-19 bad nalorkata kumba la long lem ha kiwei ki Distrik kiba don ha ka jylla, kiba kynthup ia ka Shillong, Jowai bad Tura, kiba la pynbna ba kan don ka Lockdown, kumta na ka liang ka DC Ri Bhoi, ka la hap ban shim ia katei ka sienjam, khnang ban tehlakam ia ka jingsaphriang stet ka khlam Covid-19.
Haba iadei bad katei ka Lockdown, na ka liang ka DC ka la kyntu ia ki paidbah hapoh ka Distrik ba kin iaishah bad ban kin shong khop bad khlem da mih na iing, lait noh ha ki kam kiba kyrkieh, khnang ban lait na katei ka khlam bad ha kajuh ruh ka por ban khanglad na ka jingsaphriang sha kiwei pat.
Shillong: Mynta ka sngi, ki don 187 ngut kiba ioh ia ka khlam covid ha ka jylla.
Ka East Jaintia Hills, ka don 6 ngut kiba ioh pang thymmai, ka East Khasi hills, ka don 141 ngut bad na kitei ki kynthup ia 55ngut kiba wan phai na shabar jylla.
Kiwei pat kiba kham bun, ki long ka Mawdiangdiang da 4ngut, ka Lummawbah da 5ngut.
Ka Ribhoi ka don 18ngut, ka West Garo Hills 10ngut bad kiba iap, ki don ar ngut mynta ka sngi, na East Khasi Hills.
Baroh kiba dang don ha ka jingpang, ki long 1,531 ngut bad ka East Khasi hills, ka don 1,094ngut.
Kiba jem mynta ka sngi, ki long 129ngut.
Baroh kiba la jem, ki long 14,917ngut bad kiba iap ki long 169ngut.
Dei ki briew na Shillong ki riewspah ba saphriang Iu khniang da ka jingleh jong ki Ka ktah sa IA kiba duk bapliKa jingbuhrieh ia ki kyrteng,shnong bad kiwei kiwei ki jingtip ba kham kongsan jong kito kiba long covid 19 positive long ka daw ba kongsan jong ka jingpur sted kane ka jingpang.
Bengaluru: 3 hajar ngut kiba ioh pang khlam corona, ki la jah rngai ha kine ki sngi, ha ka nongbah  Bengaluru.
La iathuh ba ki mobile jongki ruh, ki la pynlip lut baroh khoit.
U R Ashoka, myntri ka sorkar Karnataka, haba iathuh ia katei ka jingjia, ula ong ba ka sorkar, ka la bthah ia ki pulit, ba kin leit wad ia kitei ki nongpang khlam, kiba la jah rngai bad U Ashoka, u kam, ba ka jing nang kiew stet ka khlam corona, ha kine ki sngi, ka dei na kitei ki briew, kiba iaid sahuh ha ki shnong ki thaw, wat haba ki don jingpang khlam ialade.
Ka jingpang corona, ka la kiew stet ha India, ha kaba mynta ka sngi, ki don 3.8lak ngut, kiba ioh ia katei ka jingpang bad baroh kiba la ioh ia ka jingpang, ki la poi sha ka 1,83,76,524 ngut haduh mynta ka sngi.
Mynta la shi taiew tam, ka khlam corona, ka la kiew sha palat 3lak ngut ha ka shisngi shi sngi ha India bad katei ka sdang naduh ka 22tarik Iaiong, ha kaba ki don  314,835 ngut kiba ioh pang ha ka shisngi.
Ka tnat ka koit ka khiah ka sorkar India, ka pyntip, ba ki don  3,79,257 ngut kiba ioh ia katei ka jingpang ha ki 24 kynta ba ladep bad nangta, ki don sa  2,69,507 kiba la jem na ka jingpang.
Kiba iap ha ki 24 kynta ba ladep, ki long 3,645 ngut bad baroh kiba iap, ki la poi mynta sha ka 2.04lak ngut.
U District Magistrate, ka West Tripura, U Shailesh Kumar Yadav, ula shah weng kam shipor, na ka daw ba u leit thab ia u nong iathoh, ha ki khyndiat sngi ba ladep ha ka nongbah Agartala.
Ka video, kaba la pyni paidbah ha ki khyndiat sngi ba ladep, la ioh sngew ba U Yadav, u kren khor bad khlem akor ia kitei kiba don ha katei ka kamra iathoh shong kurim.
U Yadav, uba dei u ophisar IAS, u leit rung ha katei ka kamra iathoh bad ula hukum, ia baroh ban mih na katei ka kamra, namar ba ki pynkhein ia ka kyndon jong ka jingmana ban ialum paidbah, na ka daw jong ka jingpang khlam covid bad la iohi, ba u khynniat ia u nong iathoh bad u kynrup na ryndang jong kiwei kiba don ha katei ka jaka.
Ym tang katta, ula hukum ruh ban kem ia kitei kiba don ha katei ka kamra.
Katei ka jingleh jong U Kumar, ka la pynkhih bitar ia kiba bun, ha kaba ula pan map ruh, namar ka jingleh khlem akor jongu, ha katei ka miet bad ula ong ba um shym don jingthmu ban pyn diaw mynsiem, iano iano ruh.
Halor katei ka jingjia, ki 5ngtu ki MLA, ki la thoh sha U Chief Secretary, ban pyn shitom ia utei u district magistrate bad, U Biblab Kumar Deb, ula pan jingshai ruh, na U Chief Secretary, halor katei ka jingjia, kaba la jia ha katei ka jaka iathoh bad ka jingleh U Yadav.
Nongpoh: U Bah M.G Kharshanlor na ka shnong Saiden, u la leit ban buh jingujor sha ka Deputy Commissioner, Ri Bhoi, pyrshah ia ka Weigh Bridge kaba don ha ka liang ban kiew na Guahati sha Shillong, halor ka jingkynnoh ba katei ka Weigh Bridge kaba don ha Umling, ka la kylla long kum ka jaka khrong khajna beain bad kaba nion bein ia ki paidbah.
Halor katei ka jingujor sha ka DC, u Bah M.G Kharshanlor, u la pynpaw ba ka Bolero Camper ba thymmai jong ka bym pat don number, kaba dang wanphai na Byrnihat da kaba kit tang 11 tylli ki Plywood, ka la shah pynsangeh jubor ha ki Pulit kiba ap hapoh katei ka Weight Bridge bad kiba la shu phah sei pisa jubor T.100 khlem da ai ia kino kino ki kynja slip (Receipt) wat haba utei u nongniah u la kyrpad ban ai da ki kynja slip.
U Bah M.G Kharshanlor, u la ong ruh ba ki Pulit ha katei ka Weight bridge, ynda ki la pynsangeh ia katei ka kali, ki la phah iaid na katei ka Jingkieng Thew tang ban ioh shim pisa, namar ia katei ka kali ki khlem thew satia.
Shuh shuh, u la kynnoh ruh ba ka jingleh tam ne shim pisa jubor da ki nongap ha katei jaka, la jan baroh ki briew kiba don ia ki kynja kali Mahindra ki la mad, ha kaba don kiba ong ba ki shah shim T.100, T.200 bad kumta ter ter.
Haba iadei bad katei ka jingshah khrong pisa jubor, u Bah M.G Kharshanlor, u la kyntu ia ka DC ba ka dei ban leh da kaba tyngeh, khamtam ia kito ki briew kiba kam kum ki nongtrei ha katei ka Weight bridge, kiba ju mlien ban khrong pisa jubor na ki riew paidbah, khamtam eh ia kito ki briew kiba kit ia ki tiar ki tar lajong bad kiba kit ha ki kali rit kum ki Mahindra Pick up.
Wat lada ka sorkar ka la pynbna ban pyrkhing(declared containment zones) ia ki jingialum paidbah bad jingia hui hui paidbah ha sor Shillong,Tura bad Jowai,hynrei ka sorkar ka la kren shai ba katei ka jingpyrkhing iaid paidbah kan ym don satia kano kano ka jingpynthud ne jingpynwit ia ka jingiaid beit ka MBOSE Exam kaban long hadien ka 1st May 2021 ter ter haduh ba kan da kut.
Ka jingrai ka sorkar ban pyndep beit ia ka exam paidbah ( public exam) ka biang namar kan lait ruh na ki kynrum kynram,ki jingartatien ha ka jingmut jingpyrkhat ym tang ka sorkar bad ki bor pyniaid ka MBOSE hynrei ruh kan lait na ka jingartatien ki nonghikai,ki khynnah skul bad ki kmie ki kpa jong ki khynnah ruh kumjuh.
Shisien ba la dep ka exam,ym don jingeh than ia ka MBOSE ba kan pyniaid beit ia ki kam correct paper(evaluation work) bad ki kam khein bad jingpynrung mark sheet(tabulation work) ia ki nongialeh exam(candidates).
Ka result jong ka SSLC bad HSSLC kan sa mih(declared) ha ka por ba la mang wat la kan don hi ka jingbym ryntih ha ka jingpynrung class (admission) lada kane ka jinglong(prevailing situation)kan dang bteng ha ki khyndiat bnai kiban sa wan.
Donbok ba kiei kiei kiei baroh kin iaid beit kumba la thmu.
Hynrei,hadien ka 1st May 2021 ba la pynbna ban don ka jingpyrkhing ia ki nongiaid nongwan(containment time),ka sorkar bad ka police Dept.
kidei ban tip bad sngewthuh ba ki nonghikai,ki khynnah skul kiban wan ialeh ia ka SSLC/HSSLC kim dei satia tang na nongbah Shillong/Jowai/Tura.
Kiba bun na ki dei kiba wan thoh exam kidei kiba wan na ki jaka ba kham jngai jong kitei ki sor(Shillong,Jowai,Tura).
Kiba bun hi ruh ki hap ban shaniah ban wan thoh exam ha ki kali kamai kum ki taxi,bus,ki sumo,etc.Kin don tang khyndiat eh ki khynnah skul kiba ioh ne don kali lajong.
Lada kim ioh kali ban wan thoh exam hadien ka 1st May 2021,kumno ka sorkar bad MBOSE kan pyrkhat ia ki?Kan ai lad biang ban ialeh biang kumba ka leh ia kito kiba ioh Covid-19 ne kin shu pyn sah klass(declare failed) noh ia ki.
Ki taxi kiba kit ia ki khynnah skul ba phong uniform bad ki nonghikai kiba don ha ka duty Exam ki dei ban iaid lait(exempt) hadien ka 1st May2021.
Ki bus saw ne kali sorkar ruh ki dei ban pynbiang kumba ki la leh mynshwa.
Ka MBOSE bad ki bor sorkar ki dei ban pyrkhat bha ban wad ki lad ki lynti baroh khnang ba katei ka exam paidbah kan iaid beit khlem jingdkoh bad ban lait ruh na kino kino ki jingeh kiba lah ban mih hadien ka 1st May 2021 khamtam ia kito ki khynnah kiban ialeh ia ka exam jongki ha nongbah Shillong,Jowai bad Tura.
Ki khun ki dei ki nongkynti bad ki nongmih pateng na ki kmie ki kpa.
Ka snam jong ki kmie ki kpa ka hiar pateng sha ki khun ki ksiew ter ter.
Ki kmie ki kpa ki long kum ki Blei hakhmat ki khun.
Horkit! hordang! ym ju bit ban ibein,leh bein ia la ki kmie ki kpa hadien ba ki la tymmen namar dei ma ki ki nongri nongsumar naduh dangkha,ki nongpynheh- pynsan-pynrangbah bad nong pynnang pynstad haduh ba kin da ioh kam ioh jam ne nang hi la ka bylla ka kit nong ban im ka kpoh lajong bad ka ing ka sem lajong.
Ha ka jingshisha,ki khun kiba sngewthuh bad don burom kim lah siew kylliang shuh ia la ki kmie ki kpa lait tang ka jingieit bad jingburom jongki junom.
Ym don lak don klur ban siew kylliang ia ki kmie ki kpa ha kane ka pyrthei.
Hynrei,kaba phylla pat kalong ba kane ka juk mynta kadei ka juk kylla khongpong lut baroh.
Ynda ki khun kila heh la san,ki khun kim da salia shuh bad kim niewkor shuh hi ruh ia ka dor jong ki kmie ki kpa.
Ki iaid bad leh katba mon khlem sngap shuh ia ka jingsneng jingkraw bad jinghikai ki kmie ki kpa.
Don kein ki ‘khun jynrien’ kiba mih na ka doh(kmie kpa) dait bad kjit snam biang na ka doh(na la ki kmie ki kpa hi).
Don ruh ki ‘khun tham’ ne khun jaitpdeh kiba shu kjit lut ia ka kamai kajih jong ki kmie ki kpa haduh ba kin da kyrduh hi khait bad wat haduh ba ka kmie tham kan iap syndon.
Hynrei kiba kham ma kalong ba don ruh ki khun kiba kylla ‘khun kbeit Shapuloit’ kiba byrngem shoh byrngem dat pynban ia la ki kmie ki kpa haduh ba ki kmie ki kpa ruh ki tieng bad salia ia la ki khun ki tang shu wan sha ing.
Ka ktien ki riewstad ka maham lypa ia ki khun kiba ibein bad bym salia ia la ki kmie ki kpa.
Ka Phawer u Aesop ka maham ba ‘kyrdit ia ki khun kiba haram ia la ki kmie ki kpa’.
Ki khun kiba saitlah ia la ki kmie ki kpa kim ju long briew ha ka jingim jongki ba ki pynsngewsih ia la ki kmie kpa ba ki dei ki Blei jongki.
Lada ai mon palat ia ki khun ruh,pleng kim long.
’Ki khun ioh mon kim ju long ei ei’.
Hynrei,ka jingma kaba ap lypa ia ki khun lada kim nang ban kohnguh ia la ki kmie ki kpa kalong,ba ‘ ki khun tam sneng dei ki nongshun ba sniew tam jong u briew.
’Kine kilong tang katto katne eh ba ki khun kane ka juk mynta ki dei ban tip bad sngewthuh bad lada kim kyndit bynriew noh shwa ban dier ka por,kan sa poi ka por ba kin babe kylla junom la junom.
Shillong:Ka Balang Katholik, ka khot ka wer ïa baroh ki Nongsharai mynsiem, ki paid riewngeit na ka bynta ka sngi ba kyr pang ban duwai bad shah jingit ha ka 1 tarik u bnai Jym mang, 2021, ha kaba ïadei bad ka jingkiew sted ka khlam Corona virus.
Katkum ka shithi ba la soi lyngba u Vicar General ka Jylla niambah Shil long u Rev.Fr Richard Majaw ka pynpaw ba ha kyrteng jong u Lyngdoh Sad ka Jyl laniambah Shillong, U Rev Victor Lyngdoh, ka ong ba baroh ki riewniam, bad ki paid riewngeit kin sngewbha ban pyndep kyrpang ïa katei ka sngi.
“Kumba baroh ngi ïatip ïa ka jingïaleh hapoh ka imlang sahlang na ka daw jong kane ka khlam kaba lah ktah ïa ka jingim ki briew hangne ha ka ri jong ngi bad ha pyrthei baroh kawei, kumta ngi donkam ka jingïarap bad ka jingïada kaba kyrpang jong U Blei.
Ka jingduwai jong ngi kum ka Balang bad ka jingduwai ha la marwei ka long kaba kongsan ha kum kane ka por.
Ngin ïasnohkti lang bad baroh ki riewngeit kiba dem ha U Khrist.
Ngi dem kyrpad ïa phi baroh ban duwai kyrpang ha katei ka sngi kaba ngi lah bthah haneng.
Sngewbha shi kynta ai ïa por ba kyrpang ban ïa duwai lang ha la ki jong ki ïing ki sem ha ka por janmiet na ka bynta kane ka jingthmu.
Ha ka jingngeit bad jingduwai ngin jop ïa kane ka jingïaleh," pynkut ka kyrwoh na u Rev.Fr Richard Majaw, Vicar General ka Jyllaniambah Shillong.
Shillong:U Bah AL Hek, Myntri ka tnad ka tnad ka koit ka khiah, u la iathuh ba na ka liang ka sorkar ka la shim ia ka rai ban shah ia kiba ha ing ha sem jong ki briew ki ba khlad na ka jingpang Covid-19 ba ki la lah ban rah sha ing sha sem ia ka met basah jong ki briew ba khlad na ka ne ka jingpang.
Haba ia kren bad ki lad pathai khubor, na ka liang u bah Hek, u la iathuh ba kum ki khasi ki burom ia ki ba la khlad bad ki ju kwah ban don hajan shuwa ban leit ontep ia ki, kumta ka sorkar jylla mynta ka sngi ka la rai ban aiti ia met ba sah jong ki briew ba khlad na ka jingpang Covid -19 ban rah sha ki ing ki sem shuwa ban leit on tep.
Hynrei ki bahaing jong kine ki briew kiba la khlad na ka jingpang Covid -19 kin hap ban iaid kat kum ki protocol ba la bthah da ka tnad ka koit ka khiah ha kaba ia ki met jong kito ki briew ba khlad na kane ka jingpang ka hospital kan hap ban sop bha bad ban thep ha ki synduk shuwa ban aiti sha kiba ha ing hasem.
Kawei ruh ka long ba ia kane ka met iap dei ban buh tang ha phyllaw jong ka ing bad ym dei ban plie ia ka synduk ba buh ia ka metiap bad la shah ruh ban buh ia kane ka met iap haduh 48 kynta shuwa ban leit ontep.
Nongpoh: Namar ba la don ki katto katne ngut ki briew, kiba trei ha North Eastern Police Academy (NEPA) ha Umsawkhwan, kiba la paw ba ki la shah ktah ha u khniang jingpang Covid-19, ka District Magistrate, Ri Bhoi District, ka la pyntip paidbah ia katei jaka, ka la shah pynhap ha ka thup Micro-Containment Zone, kaba sdang naduh ka 28 tarik mynta u bnai haduh ka 3 tarik u Jymmang.
Kumta hadien ka jingpynbna, la maham ia baroh ki briew ba kim dei ban leit sha katei ka ja ka, kaba la shah pynhap Containment Zone, kata khnang ban tehlakam na ka jingsaphriang ka khlam Covid-19.
Lada don mano mano kiba leh pyrshah, kin sa shah pynhap ha ka jingshah pynshitom kiba katkum ki kyndon Ain.
Shillong:U Myntri ka tnad ka koit ka khiah u bah Alexander L Hek, u la iathuh ba ban iakhun ia ka khlam Covid-19 ha ka jylla ka sorkar jylla ka don kam shibun ki jingiarap na ka sorkar Kmie.
Haba ia kren bad ki lad pathai khubor, na ka liang u bah Hek, u la iathuh ba ha ka ba ia dei bad ki Vaccine ka ba dei ban ai na ka bynta 18 snem ka rta haduh 45 snem ka rta, ka sorkar kan hap thoh sha ka sorkar India ban pan ia ka jingiarap.
U la ong ruh ba ka sorkar jylla kan ym lah ban pynbiang ki jingdonkam jong ki paidbah ha ka ba ia dei bad ka jingiakhun bad ka khlam Covid -19, khlem da ioh ia ka jingiarap na ka sorkar India.
La iathuh ba ha kaba ia dei bad ka jinglut ha ka Vaccine ka sorkar ka dang donkam T120 klur eiei, lada la shu antad ba ki briew ki ba naduh ka rta 18 haduh 45 snem kin don 15 lak ngut eiei, ka jingbun briew bad ha ba khein ia ki 2 dose kan long 30 lak eiei ki vaccine ha ka ba khein ha ka dor kaba long T.400 tyngka kan long haduh T120 klur.
U bah Hek u la ong ba na kane ka daw ba ka sorkar jylla ka la kyrpat ia ka sorkar India ban iarap lane ban pynioh ia ka dor ka ba ki ju shalan, sha kiwei ki jylla kata ka long T.150 uwei u dawai injek.
Nongpoh: Katto katne sngi, ba la paw pyrthei ka jingshah ktah kti ia kawei na ki Nongtrei ASHA ha Ri Bhoi, Ka Deputy Commissioner, Ri Bhoi District ka la pyntip paidbah sha baroh ki shnong hapoh ka District, ba kim bit ban ktah kti ne leh ia kino kino ki kam bymman pyrshah ia ki Nongtrei Covid kum ki ASHA, ha ka por ba ki dang thmu ban pyndep ia ka kamram jong ki.
Kumta na ka liang ka DC ka la bthah ia baroh ki shnong ban pynsngewthuh ia ki nongshong shnong ban ai ka jing iatreilang bad ka sorkar, ki nongtrei ka Koit ka Khiah na ka bynta ka jingbha jong u paidbah.
Ka la pynmih ruh ia ka jingmaham ba lada dang biang ki kam ktah kti ia ki nongtrei ka koit ka khiah yn leh ia kaba donkam kat kum ka ain.
Nongpoh:Ki nongialam ka KSU ha Ri Bhoi kaba la ialam da u samla Ferdynald Kharkamni, myn hynnin ka sngi, ki la leit ban buh jingujor ha Nongpoh Police Station, pyrshah ia 3 ngut ki bar jylla, kata hadien ba ki la lap ba kitei ki bar jylla, ki la pyndonkam da ki Dur Epic thok, da kaba ki la pyndonkam ba ki dei ki briew napoh ka shnong Umshaken, ka shnong kaba don ha ki thain Umden.
U Samla Ferdynald Kharkamni, u la ong ba kitei ki 3 ngut ki bar jylla, ki la shah bat ha ki Security kiba don ha Entry Point ha Umling, kumta haba la pyrshang ban peit ia ki kot ki sla jong kitei ki bar jylla, la lap ba ki don ia ka Dur Epic na ka shnong Umshaken, kumta ban buddien ia kitei ki bar jylla, ki KSU ki la wad jingtip lyngba ka RTI na ka Election Branch kaba don ha Nongpoh bad dei hangtei ki sa lap ia ka jingshisha ba kitei ki 3 ngut, ki la shu pyndonkam da ki Dur Epic tnang ban iohrung suk sha ka jylla.
Haba lah lap ia kiba kum kitei ki briew kiba pyndonkam ia ki Dur Epic thok, kiba don ia ka jingthmu tang ban ioh rung sha ka jylla, u samla Ferdynald Kharkamni, u la ong ba ka jingdon kiba kum kitei ki briew ba leh thok, kan sa wanrah shisha ia ka jingma kaba khraw ia ka jylla, namar kum kitei ki riew thok, kiba nud wat ban pyndonkam ia ki Dur Epic thok, kin sa leh ia shibun ki kam runar, da kaba pyndonkam da kiba kum kitei ki Epic thok.
Utei u nongialam ka KSU, u la kyntu ia ki briew ka Ain ba kin shimkhia ha ka ban tohkit bniah ia kitei ki bar jylla halor ka jingioh jong ki ia kitei ki Dur Epic thok, la ka long nangno ki ioh bad mano ba donkti ban pynioh Epic thok da kaba pyndonkam kyrteng shnong Khasi bad ka seng kam kwah ba kum kitei ki jingjia kin nangjia nangne shakhmat.
Shillong: “Ka sur ki nong war Jaintia" ha ka jingdonlang ryngkat ki sengbhalang,ki riew rangbah jong ka thain, kin  pynlong ia ka jingiaid paidbah, ha ka sngi thohdieng (3tarik mynta u bnai) ha Amlarem ha ka por 12baje mynsngi,kum ka dak ka jingpyrshah ia ka jingshah siat iap u Ex General Secretary ka seng HNLC,  U bah Cheristerfield Thangkhiew.
Na ka liang jong ka sur Ki nongwar jaintia, ka kyntu jur ia ki paidbah, ki nongialam shnong,ki seng samla, seng longkmie bapher bapher ban iamih ryntih ha kata ka sngi khnang ban ioh ia ka jing bishar kaba hok.
Ka jaka ban sdang ia ka jing iaid paidbah, kan long na jan ka clinic jong U Dr.Jomi, haduh madan Secndary School, Amlarem.
Ka la mih ka video mynta ka sngi, kaba pyni, ba ki ehrang Taliban, ki la lah ban pynher ia kawei ka helicopter jong ka United States, kaba la iehnoh da katei ka Ri bad katei ka liengsuin, ka her ha ka suin bneng jong ka nongbah Kandahar.
La iohi ha katei ka helicopter, ba u don ruh uwei u briew, uba la pynsdien da ki tyllai ha katei ka helicopter, ha kaba la iathuh ba utei u dei u briew, uba la shah siat iap ha ki ehrang Taliban bad kumta, ki sa teh ia u da u tyllai bad pynsdien ha katei ka helicopter, kaba her ha suin jong ka nongbah Kandahar.
Ka Talib Times, kaba kam, ba ka dei ka twitter jong ki Taliban, ka thoh ha ka twitter jongka “Ki shipai suin jongnga.
La iohi ia ki liengsuin jong ka  Islamic Emirate kiba her ha suin jong ka Kandahar bad kiba pahara ia ka nongbah".
Shillong: Ka khlam corona, ka la hiar bha mynta ka sngi, ha kaba ki don 101 ngut kiba ioh ia katei ka jingpang khlam haka jylla hi baroh kawei.
Kiba jem na ka jingpang, ki long 280ngut bad kiba iap, ki don 4ngut, baroh ki bym pat dep injek suda.
Ka East Khasi hills, ka don 30ngut kiba ioh pang ba ka West Khasi hills, ka don 25ngut.
Ki shipai America, ki la mih lut na ka kad liengsuin Kabul bad mar ia mih ki shipai US, ki la rung sa ki ehrang Taliban sha katei ka liengsuin bad mar ia ioh rung shapoh, ki la kurup shwa ia kawei ka Chinook helicopter, kaba la iehnoh da ka America, ha ka kad liengsuin ha Kabul.
Ka Los Angeles Times, ka la thoh ha ka twitter, ba ki ehrang Taliban, ki la rung sha ka kad liengsuin bad ki phong da ki riam shipai ialade bad nangta sa ki jingdeng iit iong ban imat ha ka por mynmiet bad ki leit ban pahara ia ka kad liengsuin bad mar ia rung, ki la leit ban pyrshang shwa ia ka Chinook helicopter, kaba la iehnoh shadien da ki shipai suin jong ka America.
Shillong:Ka jingshah thombor jong ki jaitbynriew Khasi la iai jia khah khah ha kine ki sngi bad kum kane ka jingjia shah shoh ka la jia ha ka sngi u blei kata ka 29 tarik u bnai Nailar 2021, ha kaba laingut ki khynnah samla kiba shong ba sah ha ka shnong Mawprem ki la shah shoh shah dat ha ki pulit bad kane ka jingjia ka la jia ha ki thaiñ Polo.
Haba kren sha ki katto katne ngut ki lad pathai khubor, kitei ki laingut ki khynnah samla, ki la iathuh ba ka daw baroh jong katei ka jingjia shah shoh jong ki, ka dei tang namar ba ki la bakla ban iaid lynti da ka scooty ba ha ka jaka ka bym dei ban iaid lane ka One Way kitei ki samla ki lah ioh kum iaid.
Mar kumta hi kitei ki pulit ki la knieh ia u shabi scooty jong kitei ki samla, wat la hadien ba kitei ki samla ki la ong ba ki la bakla bad ki la panmap ruh hynrei kitei ki pulit ki la tim beit da ka ktien sih ktien sang ia kitei ki samla bad kumta hi ki la sdang sa ban bom ban tied ia kitei ki samla.
Shuh shuh kitei ki samla ki la iathuh ba ki pulit kiba shoh ia ki, ki dei kiba phong da ki jaiñ paidbah(civil dress) bad kham katto katne por ki la ong ba la ialam noh ia ki sha Sardar Police Station bad la daiñ kuna 3000 tyngka bad haba la poi hangtei la pyntip sha ki ba ki pulit kiba shoh ia ki, ki dei kiba pahara ia uwei na ki nongbishar jong ka ïing kashari.
U Bah Reginald Thabah u ba dei u President jong ka Federation of Khasi Jaiñtia and Garo People (FKJGP) Mawprem Circle, u la ong ba lada kine ki khynnah ki la leh bakla ha ka jingiaid ia ka lynti ka bym dei ki pulit ki dei ban shu daiñ kuna ia ki katkum ka aiñ, hynrei ym ban shu bom shu tied ia ki pat namar lada jia eiei ia kitei ki khynnah samla mano ban bah khlieh ia ki khamtam lei lei ba ki dang dei tang ki khynnah bad na ka liang jong ka seng FKJGP Mawprem Circle ka la pynrem jur ia kane ka jingleh jong ki pulit bad ka la phah ruh ka khubor sha ka tnad pulit ba kam dei shuh ban pyndonkam bakla da ka bor ne ban shu bom shu tied ne ban leh katba ki sngewbit ma ki hynrei shwa ba kin jam shakhmat ki dei ban tohkit ban bishar bniah hashwa ba kin leh ia kano kano ka kam ka ban pyrshah ia ka longbriew manbriew bad ha kaba iadei bad kane ka jingjia na ka liang ka seng FKJGP Mawprem Circle kan sa phah ia ka khubor lyngba ka shithi sha u Myntri ki kam pohïing ka jylla khnang ba kum kine ki jingjia kin nym jia shuh nangne shakhmat.
Shillong:Namar ba la kynnoh ba ka don ka jingpynbor ïa ki briew ban ai injek tika bad ban pyni ruh ïa ki syrnot ba negative, na ka liang u Bah Rockliff Rap Bor Roy Thabah na Upper Lauchumiere u la ïeng ha la ki nongrim kiba la pynlong ïa u ban ujor da ka Public Interest Litigation (PIL) hakhmat ka Meghalaya High Court badonburom ha kaba ïadei bad katei ka kam.
U Bah Thabah u la ong ba katei ka jingujor ka long kaba ïadei bad ki hukum jingpynbna (notification) na ki tnat bapher bapher ka Sorkar Jylla bad kumjuh na ki bor pynïaid Distrik ba ki briew ki bym treh ban shim injek COVID-19 ki dei ban wanrah ne sei ïa ki syrnot pynshisha ba la test ‘negative’ na katei ka jingpang da ka RT-PCR shisien manla ka 10 lane 14 sngi.
U Bah Thabah ula ong ruh ba ka Meghalaya High Court ka la dep ai jubab ba ka Sorkar Jylla kam dei ban pynbor phah khmih bniah (test) ïa kito kiba la dep shim injek ïada COVID-19.
“Ka plie pat ba kano kano ka bor pynïaid ka Sorkar Jylla ban phah leh ïa ki test katkum ka jingdonkam ne ki kyndon ba la kdew ka tnat ka Koit ka Khiah ka Sorkar India da kaba burom ïa kiba ym pat injek", la ong u Bah Rockliff kaba long ruh katkum ka hukum na ka High Court.
U la ong ba ka hukum jubab halor ka PIL, ka la kdew ba kam ïohi jingbakla halor ki sienjam ba la shim da ki tnat treikam bapher bapher ka Sorkar jylla, ha kaba pynmih ïa kitei ki jingpynbna.
Haba bynrap ba um ong ba ka hukum jubab na ka Meghalaya ka dei kaba dei ne ka bym dei, u la ong, “Ka jingpynmih ha ki kotkhubor (ha ki katto katne ki khubor) halor ka PIL kaba nga la ujor bad jubab kam long katkum ka phang jong ka.
"“Ka PIL ka long hadien ba nga la ïohi bad lum jingtip halor ki jingpynbna da ki tnat treikam bapher bad bor pynïaid distrik ba kiba ym pat shim tika ki hap ban shim ïa ka test, kata ban sei ïa ka kaiphod negative na ka COVID-19 shisien ha ka 10 sngi bad 14 sngi ruh," u la ong.
U la bynrap ba u la ïohi ïa kiei kiei baroh bad iit ki kot ki sla ban bishar bha la kita kiei kiei ki dei kiba lait ne kiba dei kita jingpynbna ne notification bapher na ka tnat ka Koit, ki tnat bapher bapher bad bor pynïaid distrik.
“Ki hukum ki kren shai bad imat lehse kan lah ban don ka jingpynbor ban ai tika, ban phah khmih bniah na ki tnat treikam bapher jong ka Sorkar jylla", la bynrap shuh shuh u Bah Thabah.
“Nga buh PIL bad ka Ïingbishar ka la ai jubab halor ka PIL.Nga kwah ban pynshai hangne ïa ka jingshisha ba kine ki jingpynbna da ki tnat treikam bapher bapher ka Sorkar Jylla ki long ne em katkum ba la pynmih da ka tnat ka Koit ka Khiah ka Sorkar India", u la bynrap.
U la ong ba katkum ki kyndon ka tnat ka Koit ka Khiah ka Sorkar India, ym lah ban pynbor ïano ïano ban shim injek ne shim test.
“Lada don mano mano ba kwah test ka don ka rukom, haba ki don kiba kwah ban shim test ka Sorkar India ka ong ba ki dei ban long ki briew kiba don dak don shin (symptomatic), kiba leit shane shatai ha ki 14 sngi, kiba ïakynduh bad kiba don jingpang, ki nongtrei ka Koit ka Khiah, kiba shitom ryngkat kiwei ki jingpang", u la ong.
U la bynrap ba u khlem thew ba ka rai ka High Court ka dei ne lait.
“Imat ka don ka jingïatyngkhuh namar ka tnat ka Koit ka Khiah ka Sorkar India ka buh ïano ban test katba ka PIL ka long ba ka Sorkar Jylla ka la bthah ban pynlong salonsar ba lada ym shim injek hap test," u la ong.
U Bah Thabah u la ong ba ka dei ka kamram jong u ban pynshai shaphang ka PIL namar kam don jingthoh ha ka Sorkar India ba lada ym injek hap ban test.
“Khnang ba ki paidbah kin ïoh ban pdiang ban shai ïa ka nongrim halor ka jingpang COVID-19.
Ym dei ban pynbor ne shim ïa ka hok jongno jongno katkum ka Riti Synshar ka Ri," u la ong.
Halor ka jubab na ka Meghalaya High Court, u la ong, “Ka shong eh ha ki paidbah ba kin bishar bad ngan pyrkhat shwa ban ïaid sha ka Supreme Court.
Nga dang don por ban pyrkhat ban ïaid shakhmat," ong u Bah Thabah.
La pyni ia ka video jong u kren khubor ha televishon, na  Afghanistan, uba la shah ker kut ha ki ehrang Taliban.
Wat la ym tip satia, mynno, katei ka jingjia, ka la jia, hynrei la antad, ba ka dei kaba dang khyndiat sngi mynshwa.
Ha katei ka jingkren utei u nongkren telebishon, ula pynbna ia ki paidbah, ba kim dei satia ban tieng ia kitei ki ehrang Taliban.
U nongkren, lehse, ula syier thot thot, ia la ka jong ka jingim, hynrei, u pyneh jubor ialade ban bteng ia la ka jong ka jingkren, ha ka jing kerkut, ki ehrang, kiba kieng da ki suloi kiba khlain bor bha.
“Ka Islamic Emirate lane kaba la ju tip Taliban, ka kwah ba ki paidbah, kin im da ka jingsuk bad kim dei satia ban tieng, hynrei ki dei ban iatrei lang" ong utei u nongkren ha katei ka prokram telebishon kaba 42 sekhon.
Shillong: Ka jingjur jong ki nongkhaïi droks ka la nang shykhei bha ha kine ki sngi kiba mynta bad ha ka miet jong ka sngi Saitjaiñ, kata ha ka 28 tarik u bnai Nailar 2021, ki pulit jong ka nongbah Guwahati na ka jylla Assam ki la ioh ban kem ia hynriew ngut ki briew bad ia kawei ka kali Bolero kaba don ia u registration nombar MN 07 D 3257 ba la pyndonkam da kitei ki hynriew ngut da ka jingthmu ban shalan ia u droks sha Guwahati bad katei ka jingiohbat jong ki pulit ia katei ka kali ka long hadien ba ki la ioh ia ka jingtip kaba bniah bha na ki tnad syntiat bad mar kumta hi ki la pynlong ka jingtalasi naphang bad ka jingap shrip ha ki surok ia ki kali kiba iaid lyngba ka khyrdop khrong pisa jong ka National Highway Authority of India(NHAI) kaba don ha Naziraghat Sonapur ha ka jylla Assam bad hadien katto katne ka jingkhynra ia ka kali ki pulit ki la ioh ban kurup ia shibun bah u droks ia kaba la buhrieh ia kitei ki droks ha ki backlight jong ka kali, ha ki seat cover bad kumjuh ruh ha ka dashboard ka kali.
Katkum ka jingioh jingtip na ki pulit ka jingkhia jong utei u droks ka long haduh 1.2 kilo bad katkum ka jingkheiñ la shu antad ba u tei u droks u shongdor haduh 7 klur tyngka bad ia utei u droks la wan ban kit na ka jylla Manipur bad la thmu ban shalan pat sha Guwahati.
Ka jingtohkit ia kitei ki hynriew halor katei ka dang iaid shakhmat.
Shillong: U Bah Vincent H Pala u ba dei u MP ka Lok Sabha na Shillong Parliamentary Constituency bad u ba dang shu shah thung shen kum u President bathymmai jong ka Meghalaya Pradesh Congress Commmittee(MPCC), u la ong ba u Bah Pynshngaiñ N Syiem u ba dei u MDC ba mynta jong ka Pynthorumkhrah- Mawkhar Constituency bad u ba dei ruh u MLA barim jong ka Mawsynram Constituency u ba dei na ka seng National People’s Party(NPP) un sa iakhun ia ka elekshon MLA ha ka snem 2023 na ka seng Congress na Pynthorumkhrah Constituency.
U Bah Vincent H Pala u la iathuh ba u Pynshngaiñ N Syiem u la long kloi ban pyniasnoh biang ialade bad ka seng Congress bad kane ka la jia hadien ba u Bah Vincent H Pala u la wanphai sha Shillong, u Bah Pynshngaiñ N Syiem u la wan iakynduh sha ka ïingsah jong u ban iakren na ka bynta ka jingpynkhreh ia ka ilekshon MLA ha u snem 2023.
Katkum ka jingsngewthuh u Bah Pynshngaiñ N Syiem un sa rung biang sha ka seng Congress ban iakhun na Pynthorumkhrah Constituency pyrshah ia u Bah AL Hek u ba dei u MLA ba mynta na ka seng Bharatiya Janata Party(BJP).
Ki ehrang Taliban, ki la siat iap ia 14ngut ki briew, kiba dei na ka jait bynriew  Hazara, kaba don ha  Khadir district jong ka jylla  Daykundi jong ka Afghanistan.
Kitei kiba la shah siat iap, ki kynthup ia 12ngut ki shipai, kiba la pyndem wait ialade bad sa 2ngut ki riew paidbah.
Katei ka jingjia, ka dei hadien shibnai, ba ki ehrang Taliban, ki la pyniap ia 9ngut ki riew paidbah jong katei hi kajuh ka jait bynriew bad nangta ki sa lute bad pynjot lut ia ki iing ki sem jongki, ha ka jylla Ghazni, kaba la jia ha u naitung ba ladep, ong ka kaiphod jong ka  Amnesty International.
Uwei u snar ehrang, u la shah pyniap, da u bom ba khlain bha ka America, hynnin ka sngi, katba u dang leit sha ka kad liengsuin ha Kabul, da ka jingthmu ban pynbthei ialade bad pyniap ia bun phew ngut ki riew paidbah ha katei ka jaka, hynnin ka sngi.
Ki shipai jong ka America, ki kam ba katei ka kali, ka don da ki bom kiba khlain bor bha bad ka kali, ka la dap smam da ki tiar pynbthei suda, hynrei ha ka lynti, ka la shah ther bom noh ha u drone jong ka US bad ki la don bun ngut kiba iap ha katei ka jingbthei bad ba ki bom ki la julor lut khoit.
Katei ka jing pynbthei, ka dei kaba ka US, ka la dep maham lypa, hadien ba ki ehrang, ki la dep pynbthei ha ki khyndiat sngi ba ladep bad ki la ioh ban pyniap ia 170ngut ki briew, ba kynthup ia 13ngut ki shipai jong ka America.
La sngewthuh ba ki don 9ngut kiba iap, ha katei ka jingjia, kynthup ia hynriew ngut ki khynnah rit, katba kum ka khubor jong ka CNN.Shillong: U bah Joannes JTL Lamare, uba na Kynton U Mon, Nongkrem, ula thoh mynta ka sngi, sha U R.Chandranathan, Director General of Police, Meghalaya, ha kaba ula kyrpad ban pynstet bad ban kem noh ia U Vicky Dey, namar ba u pynmih ia ki jingkren, kiba pyn budnam ha ki social media bapher.
La pyn kynmaw, da U bah Joannes, ba la dep ujor kham mynshwa ruh ha ka 16tarik Risaw, 2020 ha Sardar Police Station, pyrshah ia utei u briew, hynrei, ym shym la tip satia ia ka jingiaid jong katei ka jing ujor.
La ong shuh shuh ba ka jingkren, kaba dang shen, ka dei kaba kren pynshit bad kaba pynmih ia ka jing iapher jait bynriew, halor kino kino ki daw kiba rit.
“Nga kwah ban pyni nuksa, ba ki pulit jong kiwei ki jylla, ki leit ban kem ia ki briew, kia kren pynjah burom ia kano kano ka jaitbynriew, hynrei ki pulit Meghalaya pat, balei ba kim leh" ong utei u samla rangbah.
Shillong: U Bah WHD Syngkon, uba la ju khot ieid kum u bah Humphrey, ula khlad noh mynta ka sngi.
U bah Hum, ula dei uwei na ki riewsaid ain ba rangbah bad ula long ruh U Additional Advocate General, jong ka sorkar Meghalaya.
U Conrad K Sangma, myntri rangbah ka jylla, ula pynpaw ia ka jingsngew duh halor ka jingkhlad utei u rangbah bad u phah ia ka jingsngewlem sha ka iing jong utei u rangbah ba la khlad.
Shillong:Ka jylla Meghalaya ka dei ka jylla kaba ki paidbah nongshong shnong ki bang bha ban bam ia ka dohmasi hynrei ka dei ruh ka doh kaba rem bha ha kine ki sngi kiba mynta.
Ha kaba iadei bad kane na ka liang ka seng Congress kaba shong sha ka liang pyrshah ha ka ïingdorbar thawaiñ ka la kren sha ki lad pathai khubor ba ka jingkiewdor jong ka dohmasi bad ka jingkhanglad na sha kiwei ki jylla ban shalan masi sha ka jylla Meghalaya ka la ktah shikat dei ia ki paidbah nongshong shnong ka jylla ban thied dohmasi namar ka jingremdor eh haduh katta katta kaba shongdor haduh 500 tyngka shi kilo.
Ia kane ka jingeh la lah ban iatai ha ïingdorbar thawaiñ na ka bynta ban pynhiardor ia ka dohmasi bad ban iatai halor ka jingbym shah ban shalan masi.
Haba iakren bad ki nongot dohmasi ha Iewduh halor kane ka bynta ki la ong ba kiba duk kiba suk, te kim da ia beh than shuh ban thied ia ka dohmasi, namar ba ka remdor eh bad ka jingremdor jong ka dohmasi ruh ka dei namar ba ym ioh shuh ia ki masi kiba wan poi na sha ka jylla Assam hynrei la ioh ia ki masi na sha kane ka jylla bad kine ki masi ki kham remdor ban ia ki masi kiba wan poi na Assam.
Ki la ong ruh ba lada ka seng Congress ka shim khia ban iakren bad kiwei ki jylla ban pyllait ia ki masi ban shalan hapoh ka jylla kan long kaba bha namar lada ki wan poi ki masi na Assam ka kham pher bad ki masi ruh ki kham bit dor bha.
Ki la ong ruh ba lada la lah ban tehlakam ia kane ka jing suplai masi sha Bangladesh ka mut ki masi na sha kane ka jylla ruh kin kham bit ka dor.
Shuh shuh ki nongot dohmasi ki la ong ruh ba wat la ki khasi ki jong ngi ki beh bha ia ka dohmasi, hynrei kiba duk kiba suk pat kim ioh satia ban thied ia ka dohmsai ha kine ki sngi kiba mynta namar ba ka la kiewdor eh shaba palat bad kane ka ktah bha ia ki, la kin thied khaw ne kin thied doh ne.
Kitei ki nongot dohmasi ki la ong ruh naduh bym ioh shuh ki masi na Assam ki la wad beit da ki masi shnong kat shaba lap sha shaba shem hynrei ka jingduna jong ki masi ruh ki duna bha namar ha ka shitaiew ioh tang lai tylli eiei ki masi, ym long shuh kum mynshwa ba dang ioh ki masi na Assam bad ki masi na shnong ruh ki kham bun bad ka dor ruh ka dang kham biang, hynrei naduh ba ym ju ioh shuh ia ki masi na sha Assam ki masi na sha kane ka jylla ruh ki la kham rem.
Kitei ki nongot dohmasi ki la iathuh ruh ha ki por ba mynshwa ki ju ot kumba hynñiew tylli ki masi, hynrei mynta pat ka la pher bak-ly-bak namar la ot tang kumba laitylli eiei ki masi ha ka shitaiew.
Kitei ki nongot dohmasi ki la ong ruh ba katba don ngi shu ap beit na ka jylla Assam bad ia kaei kaei hi baroh ngi lah shu ap beit na ka Assam bad kane ka jingap ka jong ngi ka buh jingeh bha ha baroh ki liang jong ki jingdonkam.
Shillong: Mynta ka sngi kawei ka ing ka ba don ha ka shnong Nongpoh Proper ka la julor phom hadien ba uwei u dieng bah u la twa bad ban ia ka ne ka ing kane ka jingjia ka la jia ha ka por ba u slap u ba jur, u la ther ha ki thain Nongpoh mynta ka sngi.
Kane ka ing kaba la julor ka dei jong u bah Mitrus Sangma bad ka kong Banisha Lyngdoh kiba don saw ngut ki khun ki ba dang hapoh ka 10 snem ka rta ha ka dong Dowgate, Nongpoh proper.
Ha kane ka jingjia ym shem la don kano kano ka jingjia ba sngewsih, hynrei ka ing bad ki jingdon jingem ki ba kynthup ia ki tiar ki tar ki ba ki ju pyndonkam man ka sngi kum ki marbam mardih, ki jain ki nep bad kiwei kiwei ki la julor lut.
Ha ba ia kren bad ka kong Banisha ka la iathuh ba h ka por ba jia ka ne ka jingjia ki don dang lai ngut ki khun namar ba ka kmie ki la ia mih  dang step ban leit bylla hynrei ha ba ka la wan phai ban buh ia ki jingsiew ka la lap ba ka ing jong ka, ka la julor lut na ka jinghap une u dieng bah.
Ka la iathuh ruh ba ha kane ka jingjia na ka liang ki khun jong ka, ki  la ioh ban mih noh mardor na ka ing ha shuwa ba une u dieng bah  un hap  ha ka ne ka ing ha ka ba ki la shu phet shabar ha ka por ba dang jur u slap bad pynlait im ia lade.
Aizawl: Kiba ioh pang covid ha Mizoram, ki don 440ngut mynta ka sngi bad kitei ki kynthup ia 88ngut ki khynnah rit, ong ka khubor na ka tnat ka koit ka khiah ka sorkar India.
Baroh kiba ioh pang ha katei ka jylla, ki la poi sha ka  57,962 ngut.
Ka Aizawl, ka dei kaba bun eh kiba ioh pang, ha kaba ki don 310ngut, ka Mamit 74ngut, ka Kolasib 15ngut.
Kiba iap, ki la poi sha ka 213ngut, ha kaba ka don kawei kaba iap mynta ka sngi, kaba 68 snem ka rta, kaba na Aizawl.
Shillong: Kum shi bynta ban pynkhlain lang ia ka jingdawa jong ka Sur Ki NongMawlai mynta ka sngi na ka liang ki nong Malki ki la mih ban kyrshan ia kane ka jingdawa ha ka ba ki la ai por shitaiew ia ka sorkar jylla ban weng kam shipor ia ki heh pulit kiba donkti ban bthah jubor ia ka jingim u bah Cheristerfield Thangkhiew.
Ki nong Malki hapoh ka la ma jong ka Sur Ehrngiew ki Nong Malki ka ba kynthup ia ka KSU, HYC,FKJGP,HNYF ki seng samla Malki ban kyrshan ia ka jingdawa jong ka Sur Ki Nong Mawlai ha ka 6 tarik u Nailur kin pynlong da ka jingiaid rally ha kane ka shnong.
Ha ba ia kren bad ki lad pathai khubor na ka liang u spokeperson ka Sur Ehrngiew ki NongMalki u bah Junestar Kharbuli u la iathuh ba kane ka kynhun ka la mih sha khmat ban iasnohkti lang bad ka Sur ki NongMawlai ban pynkhlain ia ka jingdawa jong ki ban weng kam ia ki pulit ki ba don kti ban pyniap ia u bah Che.
“Wat la ka Sur KI NongMawlai ki la pynklhih win na ka bynta ka bha ka miat jong ka Mawlai bad ka jylla hi baroh ka wei hynrei na ka liang ka sorkar ka la shu sngap kuman, kumta na ka liang ki khun samla ka ri ngim lah ban shu shong kli kti  bad lada ka sorkar ka shu sngap kuman mynta ngin ai por haduh shitaiew bad lada ka dang sngap mynthi na ka liang ka Sur Ehrngiew KI Nong Malki kin pynlong da ka jingiaid rally, ha ka 6 tarik u Nailur.
"U la ong ruh ba ka jingthung ia ka Judicial Inquiry na ka liang ka sorkar ka long kaba bha eh, hynrei ban wan rah ia ka jingtohkit ka ba khuid ka ba bha ki paidbah hi baroh ki sngew ba ka sorkar ka dei ban weng kam shipor ia ki heh pulit khnang ba ka Judicial Inquiry kan long ka ba khuid.
Shillong: Ka jylla, ka don mynta ka sngi, ia ki nongpang covid kiba duna tam bad ki don tang 134 ngut, katba kiba jem ki don 260ngut.
Don tang uwei uba iap bad uba khlem injek.
Kiba dang don ha ka jingpang, ki long 2,509 ngut bad kiba iap, ki la poi baroh sha ka 1,307ngut.
Ka East Khasi hills, ka don 78ngut kiba ioh pang thymmai bad ka Ri Bhoi 25ngut.
Nongpoh: Ka jinghap slap kaba la neh kumba katto katne por ei ei mynta ka por shiteng sngi ha Nongpoh, ka la wanrah ia ka jingshlei um kaba jur eh ha shnong Umlyngkdait bad ha katei ka jingshlei um, ki la don shibun ki longiing kiba la shah ktah jur eh.
Nalor ka jingshah ktah ki iing briew, ka iiing Durbar hapoh katei ka shnong ka la shlei um bad nalor kata kawei ka jaka buh ia u khaw ban sam sha ki longiing jong lai tylli ki shnong, ka la shah tap ha ka um bad utei u khaw um long shuh.
Ki briew na katei ka shnong, ki la ong ba ka dawbah kaba la pynlong ia katei ka jingshlei um, ka dei namar ba rit palat ki nala pyniaid um, kumta ha ki por ba jur slap ka shait jia beit ka jingshlei um, hynrei kaba kham palat eh ka dei hynne ka sngi, namar la kham don shibun ki longiing kiba la shah ktah.
Ka jingkhwah lalot jong phii hi long kumne…la klun lut ki jaka rit ki nala.
mynta pat ud…yn kynnoh iano haba jia kumne.
Mynta ka step, la siat ia saw tylli ki nam ding sha ka kad liengsuin jong ka Kabul, ha kaba la siat na ka thain  Khabarkhaneh bad uwei na kitei ki nam ding, ula leit rung beit ha ka jaka sah jong ki riew padbah, katba kiwei pat, ki la hap noh, da ka jing pynhap ki tiar iada namding, kiba don ha katei ka kad liengsuin.
Hadien ka jingher ki nam ding, ka la don sa ka jing ia siat kaba jur ha katei ka jaka, tangba ym shym la tip satia, ia kiba don kti ha katei ka jing ia siat pyrshah.
Kitei ki jingbthei, ki la pyntieng ia ki riew paidbah, ha kaba la iohi, ba ki la ia phet krad sha ki jaka kiba kham shngain, ban lait na ka jing mynsaw na katei ka jing bthei bom.
Katno kilometer ko ka jingjngai nangne shaduh khohramhah?" la kylli kwah tip ka kmie ki khun.
“Tharai la kumno-kumno ka don beit hapoh ka 68 Km" la antad u kpa.
“Pdiang shuh ka ja kpa" la ong ka menkmie.
“Ow! pdiang shuh kumno haba la khad arsien" la pynphai ktien u kpa.
“Tip seh i kumba phim pat kdang ba phi khur shi khur ia ka sapit sohkhawja" la ong ka menkmie da ka wiat rymmiun.
“Dei ba la mutdur eh sha Sohra shu neh ban shong hajuh" la ong u kpa da kaba rkhie.
Ka kmie, ki khun bad u Bhalang ki la kmen eh ban ioh leitkai sha ki thain Sohra kaba la bna nam ym tang ha India wat ha pyrthei ruh ia ka jingitynnad jong ka.
Ka Daplang ka la dep ialeh Selection Test ha ka matrik bad ka la pass.
Ka Labiang bad u Bankerlang ki la dep ialeh egsam tangba kim pat ioh resol.
Baroh arngut kin ioh resol ha ka 13th December.
Tang shu mih u bnai December (Nohprah) ki la shongshit kata ka leit piknik sha Sohra.
Ka Daplang ka iai pynkynmaw bym dei ban klet rah Kamera (Digital Camera) khnang ban shon dur sah jingkynmaw.
Ka kynta ka iaid khuk khak bad ka shi sngi ka kut kloi long kumba ngi plied ia ka kot pule kawei ka sla hadien kawei pat.
Kumta ruh ka sngi ai resol ka la dei bad baroh arngut ki ia pas.
Ka Labiang ka long Balai bad u Banker u shu pas sobjek khlem ioh position.
Ka jingpas jong ki khun ka la pynkmen ia ki kmie ki kpa kiba la pynlut spah pynlut hajar.
Ka Labiang ka iathuh ba ka skul kan plie pat ha ka 14 tarik u nai Rymphang ha u snem ban wan.
U Kpa ula pynbeit ban leit sha Sohra ha ka 18 tarik u Nohprah kaba dei ka sngi shuti.
Ha ka janmiet 17 tarik u Bhalang, ka Daplang ki la leit iew ban thied doh ban song ja sha Sohra.
Ki la thied da ka dohsniang, dohsyiar bad katto katne jait ki jhur.
La ia shongshit kata ka jingleit kai Sohra.
Ki la sei ki riam itynnat ban phong.
U bah Sokon u la riam kumto kumba ju riam haba leit jingleit.
Ka kmie ka sem arliang katba ki khun pat ki riam kum kito kiba shait riam ki khynnah sor – kata ka patlun Jeans, Jaket, Kanbas bad ka pan khyllong itynnad ia u shniuh.
U Bhalang u phong da ka patlun Jeans, ka Jaket rong marun bad ka juti action.
U Banker ruh u phong kumta tang iapher tang ka rong ka jaket namar u phong da kaba saw.
Ka maruti car rong jngum ka la wan ha khmat ked (gate).
U Bhalang u la rah ia ka pla ba thep ja ba la song ha ki khiew kumba 2 tylli eiei bad ki bitor thep umshit, jhur sdieh, jhur im.
Ki la rah ka kotkhubor rim ban siang bamja.
Ka Daplang ka la rah ia ka kamera remdor.
U Kni bad u bah Sokon ki la shong ha khmat bad u draibar katba kita saw ngut ki shong hadien.
Ka kali ka la mih ha ka por 7 baje thik.
Ba ka dei dang step ka surok ka kylluid war-war bad u draibar u la suh beit wia ia ka kali.
Ki la poi ha Khohramhah ha ka por 9:30 mynstep.
Ki peitkai tang shiphang bad ka shondur artat kumba 4 tylli ei ei.
Jait ba dang kham step ki la sngewdei ban bamja pat ha Thangkharang Park kaba jngai tang 7 minit ei ei nangta.
Ynda la poi ha Park.
Ki la jied ka jaka ba kham kyndong ban bamja.
La shondur sah jingkynmaw.
Nangta na Park ki la kiew ter-ter tang shiteng shiteng kynta man la ki tourist spot bad ki la pynkut ha Mattilang Park.
Ki poi iing ha ka por 7 duna ei ei.
Ha ka sngi babud la pynsait noh ia ki dur ha Narayan Studio.
Nongpoh:  Ha ka sngi Saitjain, ka Ri Bhoi Youth Federation (RBYF), ka la ioh ban pynskhem pura ia ki nongkitkam ka RBYF Mawhati Circle, ia kaba la leit ban pynskhem da u Bah B.Marbaniang, General Secretary ka Seng ha ryngkat ka jingdonlang kiwei de ki dkhot ka RBYF Sengkmie.
Ha katei hi kajuh ka sngi, ka RBYF, ka la ioh ban ban pynskhem ia ki nongkitkam ka Umling Lambrang Unit, ia kaba la leit ban pynskhem da u Samla Bawan Marwein, Sports Secretary ka Seng ha ryngkat ka jingdon u Bah Liander Nongshli, Asst General Secretary ka RBYF Sengkmie, nangta u samla Lan Syngkli lem bad shibun kiwei pat.
Ki nongialam ka Mawhati Circle kiba la shah pynskhem ha katei ka sngi, ki kynthup ia u samla Renold Dkhar kum u President bad u Banrilang Makdoh kum u General Secretary lem bad kiwei ki dkhot.
Katba ki nongialam ka Umling Lambrang Unit, la jied ia u Bah Nelson Lyngdoh kum u President, Bah Rison Nongrum Vice-President, Bah Charles Maring General Secretary lem bad kiwei ki dkhot.
Shillong:U Bah Sanbor Shullai Myntri ka sorkar jylla u la leit ban ïakynduh ïa u Joint Secretary ka tnat Kam Pohïing ka sorkar pdeng u Piyush Goyal ha Delhi bad ha kane ka jingïakynduh, u la aiti ïa ka shithi ka ban phah ai sha u Myntri Kam Pohïing ka sorkar pdeng u Amit Shah.
Ha katei ka jingïakynduh na ka liang jong u bah Sanbor u la batai ïa ka jinglong jingman ka jylla bad ha ka shithi la thoh shai ruh ïa ka jingkyrpad ka seng lehnoh HNLC kaba la ñiew beaiñ da ka sorkar pdeng ban ïakren ïasuk.
Ha katei ka shithi la kdew ïa ka jingthrang ka HNLC ban poi sha ka meij jingïakren ïasuk bad ka sorkar pdeng, ïa kane ka sorkar MDA ruh ka la sdang ban ïa pynbeit na ka bynta ban poi sha ka jingïakren ïa suk hapoh ka jingïalam jong u Myntri rangbah ka jylla u Conrad K.Sangma.
Hynrei na ki daw ba ka seng HNLC kala buh ïa ki katto katne ki kyndon ka jingïapynbeit ban poi sha ka jingïakren ïasuk,kumta kane ka kam Kam shym la poi, kumba ka long, ka sorkar pdeng ka kwah ban ïakren ïasuk bad ki seng lehnoh, kum ka BJP na Meghalaya bad ka sorkar MDA ka kwah ba kan don ka jingïakren ïasuk bad ka seng HNLC ban wanrah ïa ka shongsuk khamtam ha Shillong.
U Bah Sanbor u la ong ba ka sorkar NDA na ka por sha ka por ka ju ai ka jingkular ba ki kwah ban pynlong ïa ka dong shatei lammihngi, ka thaiñ kaba bit ba biang ban kiew ha baroh ki liang, dei hangne ba ka tnat Kam Pohïing ka sorkar pdeng kan don ka bynta kaba khraw ban wanrah ïa ka seng lehnoh HNLC sha ka meij jingïakren ïasuk.
Kane ka jingïakren ïasuk ka dei ban long hapoh ki kyndon jong ka riti synshar jong ka Ri India bad ban ïa ailad ïa ki ban wan phai biang ban im ka jingim kumba long lem kiwei ba kin ïadon bynta ban kyntiew ïa ka roi ka par jong ka jylla.
Shillong:U Rupsing Teron u MLA na Karbi Anglong district, ha ka sngi saitjain u la leit ban jurip ia ka Chinthong MAC Constituency ban iakren halor ka jingmad jingeh jong ki nongshong shnong kiba sah ha ki ne ki khappud hapdeng ka Assam bad Meghalaya.
Ia kane ka jingkynduh la pynlong ha ka sngi saitjain hapdeng u MLA bad ki Rangbah Shnong bad ki riew rangbah ba paw khmat, ban iakren halor ka jinglong jingman ha ka ne ka jaka.
Haba ia kren bad ki lad pathai khubor, na ka liang u ne u MLA u la ong ba ka jingiakren hapdeng ki ar tylli ki sorkar ka jylla Assam bad Meghalaya ka dang iaid shaphrang bad kumta u buh ka jingkyrpad ia ki paidbah ba kim dei satia ban sheptieng ne thaw ia kano kano ka kynrum kynram bad dei ban thaw ki lad ki lynti ban wanrah ia ka suk ka saiñ hapdeng para nongshong shnong.
U la ong ruh ba baroh ar jylla ki lah ban leit ban wan na Karbi Anglong sha Meghalaya, tangba baroh ar jylla ki la mynjur ba tang shi inshi ka khyndew yn ym ai, ne yn ym shim.
Ia ka jingleit jngoh ia katei ka jaka la synran lang da u Pradeep Rongpi, Executive Member ka Karbi Anglong Autonomous Council (KAAC), u D Uphing Maslai MAC KAAC, u Radip Ronghang, President BJP, West Karbi Anglong District bad kiwei ki riew pawkhmat na ka sorkar.
Haba leit jngoh sa ia ka shnong Umlaper, U Rupsing Teron u la kynduh ia u Addl Superintendent of Police (ASP) u Bolin Deori bad jurip ia ka jinglong jingman ha katei ka thaiñ.
U Rupsing u la bthah ia u ASP ban ialeh katba lah ban the lakam ia ka shongsuk shongsaiñ ha katei ka thaiñ bad na ka bynta ban wanrah ia ka jingshngain ha kine ki thain.
Na ka liang u Rupsing u la pynpaw ruh, ba shen un sa leit ban ia kynduh ia u Myntri Rangbah ka jylla Assam ban kyrpad ban buh noh da ka Border Out Post ha Umlaper.
Shillong:U Myntri Sorkar jylla Meghalaya na ka seng BJP, u Bah Sanbor Shullai u la ïakynduh ïa u Myntri khynnah ka Sorkar Pdeng ka tnat ïada u Ajay Bhatt bad u la ïathuh ha u shaphang ki jingeh rukom bat wai jong ka thaiñ Shillong cantonment na ka daw ka jingkiew ka jingkheiñ STR jong ka Cantonment Area.
Ha ka dorkhas ba u la ai sha utei u Myntri, u Bah Shullai u la kyrpad ba ka Ministry kan pyntreikam tang 0.25 jong ka STR khnang ba kan ïarap ban pynduna ïa ka jingrem Ka bai wai.
U Bah Shullai u la ïakren ruh kumjuh halor ka jingpyntreikam khamkloi ïa ka building bye laws bad kumjuh ruh u la pan ka jingïarap pisa na ka jingtei ïa ka top um ha Jhalupara, ka jingkyntiew kyrdan ïa ka Goenka Hospital bad ka skul ka Shillong Cantonment kaba la ai jingmut kaba la dep phah da ka Shillong Cantonment Board.
U Bah Shullai u la kyrpad ruh ïa utei u Myntri ban ïarap pynïoh NOC na ka bynta kiba bun ki surok ha Shillong ha ka ban ïarap pynduna ïa ka jingkhapngiah hapoh sor Shillong.
U Bah Shullai u la pynpaw ruh ïa ki jingeh ba la mad da ki nongshong shnong ka shnong Mawshbuit ha kaba ka lynti ban rung ne ka surok ban rung ban mih ka long ha ka jaka ki shipai, ha kaba u la pynkynmaw ruh ba u MDC bad chairman KHADC Bah Pynïaid Sing Syiem u la shim khia ruh ïa kane ka jingeh bad ka Defence Ministry kham ha shwa.
U la kyrpad ruh ïa u Myntri ban pynkynriah noh ïa ka khyrdop shipai ha Mawshbuit bad ban ailad ïa ka ïaid ka ïeng ki paidbah da kaba laitluid.
Shillong:Kan long kaei kaei kaba pynsngewtynnad shibun ïa kiba bun kiba ïaid ba ïeng napoh ka lynti ïaid kjat kaba don hapoh ka shnong Riatsamthiah, Shillong hadien ba katei ka Shnong ka la lah ban pynwandur thymmai biang ïa katei ka lynti ïaid kjat.
Lah ban pynkynmaw ba ha ki por mynshwa katei ka lynti ïaid kjat ka long kaba kham pynsngew tieng ïa kiba ïaid ba ïeng na katei ka lynti namar ba bun palat kiba ju mlien ban shongkai ha katei ka lynti, khamtam eh ha ka por ba lah dum ka suiñ bneng.
Katei ka jingdon kiba shongkai ha katei ka lynti ïaid kjat ka wanrah ruh ïa ka jingsngew salia bad sngewtieng ban ïaid lynti wat ha ka por mynsngi ruh.
Namar ka jingdon ruh ka kynroh rel ha ki por mynshwa ka long kum ka lad jong kiba shimkabu ban shongkai bad ban leh ruh ki kam ba bunjait.
Hynrei mynta naduh ba la pynpra ïa kitei ki kynroh rel, bad shna bad pynwandur thymmai, katei ka lynti ïaid kjat mynta ym tang ba ka la kham shngaiñ, hynrei ka la long ruh kaba itynnad khamtam haba wan hiar ïaid kjat ban ïohi artad ïa ka jingitynnad jong ka Wahumkhrah.
Nongpoh: Ha ka sngi kaba ki dkhot ka Ri Bhoi Youth Federation (RBYF) Umsning Circle, ki la ioh ban bat ia 10 ngut ki bar jylla, kiba la shong ha kawei ka kali kaba ym ju kham shong briew koit, la don ka jingkynnoh ba haba iadei bad katei ka jingthmu ban pynrung beain ia kitei ki bar jylla sha ka jylla, ka dei ka kam kaba la donkti da ki briew kiba dei na ka jaidbynriew Khasi.
Ki nongialam ka RBYF Umsning, ki la sngewthuh shai ba halor katei ka kam ban pynshong ia kitei ki bar jylla hapoh katei ka kali, kaba ju ym ju kham shong briew koit, lehse kan dei ka kam kaba la leit buittuh da kitei ki bar jylla, hynrei nalor kata, la sngewthuh ruh ba la don ki Khasi kiba la donktilang ha katei ka kam, kiba la long kum ki Dalal, ban pynrung beain ia ki bar jylla na kiwei ki jylla sha ka jylla.
Ia kiba kum kitei ki bar jylla, kiba la shu wan pynrung beain khlem ka jingshah talasi ne pan ia ki kot ki sla, bunsien la pynrung beit beit ia ki sha ki karkhana bapher bapher bad ba kin trei ha kiba kum kita ki karkhana bad kata ka long beit thik tang na bynta ka jingmyntoi shimet jongno re jongno.
Hadien ba la lap ia katei ka jingthmu rungtuh ki bar jylla, lyngba katei ka kali kaba ki briew kim poi pyrkhat ba yn shong briew ha kaba kum katei ka kali, ka RBYF Umsning Circle ka dawa na ka sorkar ba ka dei ban tehpyrkhing ia kiba kum kitei ki briew kiba thmu ban rungtuh sha ka jylla, khlem da pynshisha ia ki kot ki sla kaba ki don, namar ka jingwan ba nyngkong jong ki ka long tang kum ki nongbylla, hynrei hadien ba ki la sah bylla kham slem, ym tip ba kaei pat kaba kin sa leh shakhmat.
Nongpoh: Mynta ka sngi ha ka por 12 baje ei ei mynsngi, ki dkhot ka RBYF Umsning, ki la ioh ban bat haduh 10 ngut ki bar jylla, kiba la thmu leit ban trei sha ki Karkhana kiba don ha Umiam da kaba pyndonkam da kawei ka Mahindra Pick-up, kaba don ia u number AS-25-CC-4666, ka kali kaba la shna ha kata ka rukom bad kaba la iasyriem kum kito ki kali ba shait kit ia ki tiar pynbthei (Explosive Van) ne kali kit ia ki Biscuit.
Katkum ka jingiathuh da ki dkhot ka RBYF na Umsning, ki la iathuh ba la don ki dkhot na Nongpoh, kiba la pyntip sha ki ba ki ishankhmat ba katei ka kali ka lah ban kit briew hapoh kali, kumta haba katei ka kali ka la poi ha ki thain Umran, ki dkhot ka RBYF ki la pyrshang ban bat ia katei ka kali bad kiba la phah ruh ia u nongniah ba un plie ia ka jingkhang jong katei ka kali, khnang ba kin tip la katei ka kali, ka kit ia ki tiar jingdonkam ne ka kit ia ki briew, kiba thmu rung beain sha ka jylla.
U Samla Henry Marngar, uba dei u dkhot ka Umsning Circle ha ryngkat kiwei de, ki la ong ba ha ka por ba ki la phah plie ia katei ka jingkhang ba nadien ka kali, u nongniah jong katei ka kali, ha kaba nyngkong u la kyntiat ban plie, da kaba u ong ba hapoh katei ka kali, la thep ia ki tiar ba donkam eh jong ki Kompani, hynrei haba kitei ki dkhot ka RBYF, ki la phah plie jubor, la lap pynban ba hapoh katei ka kali, la shong da ki bar jylla suda, kiba la shong khnang ha katei ka kali, khnang ba kin lait ban na Infiltration Check Gate kaba don ha Byrnihat bad ka jaka Talasi ia kiba wan nabar kaba don ha Umling.
Hadien ba la lap ia kitei ki bar jylla kiba thmu rung beain sha ka jylla, ka RBYF lyngba ka jingialang u Bah Devansing Warjri, President ka Umsning Circle, ki la leit ban aiti noh sha ki Pulit ka Umsning Police Outpost, khnang ba ki pulit kin ioh ban leh katkum ki kyndon Ain.
Ha kajuh ruh ka por utei u nongialam ka RBYF, u la ong ba hadien ba ka seng ka la lap ba ki bar jylla ki la sdang ban pyndonkam da kiba kum kitei ki kali, na ka liang ka Seng kan dang iai btah ia ki dkhot ba kin peitngor, khnang ba kino kino kiba thmu ban rung beain sha ka jylla kin ym iohlad.
Shillong: Ka Deputy Commissioner, East Khasi hills,ka pynbeit ia ki kali kamai, ba kin iaid kamai ha ka nongbah Shillong, naduh ka por 5 baje mynstep, haduh ka por 7baje janmiet man ka sngi, haduh ka 4tarik Nailur 2021.
Ha ka nongbah Shillong, la shah ia ki kali ba kin iaid kamai 50 percent ha ka shisngi bad kitei kin kynthup ia ki City Bus, Mini Bus including SSTS & SPTS Buses, Local Taxi, Auto-Rickshaw bad ki Maxi Cabs.
Kitei kin iaid ha baroh kawei ka Shillong Municipality, ka Cantonment, ki jaka ka Mawlai C & RD Block, ki jaka jong ka Mawpat C & RD Block bad ki jaka jong ka Mylliem C & RD Block.
Ha ka sngi nyngkong, sngi balang bad sngi thohdieng, kin iaid ki kali kiba kut da ki number 0, 2, 4, 6 & 8, ha ka sngi baa r, sngi palei, sngi saitjain, kin iaid ki kali kiba kut da ki number 1, 3, 5, 7 & 9.
Ha Sohra bad Pynursla (Civil) Sub-Division bad ha Mawryngkneng, Mawkynrew, Mawsynram, Sohiong and Mawphlang C & RD Blocks, ki kali kin iaid 50% shi sngi bad ha ki Sub Division, kin pyniaid kali da ki SDO(C) bad ki BDO, ha ka jing ia bate mar kylliang.
Ka ktien u Blei ka kren shaphang kita ki sngi ba khadduh.
Bunsien ng`i ioh sngew shaphang kita ki sngi bakhadduh (Last days).
Ki sngi ki ba khadduh ki long ki sngi kiba jynjar kiba khuslai jong u khun bynriew shityllup pyrthei.
Ki sngi ba khadduh ki kdew ia ka por jong ki jing jynjar bah (great tribulation) kiba don hakhmat jong uwei pa uwei u briew ia kiba u hap ban tyngkhuh.
Ki sngi ba khadduh, ki long ruh kipor ba khadduh (end times) ia ka jingim briew hangne ha pyrthei ha shwa ba kan poi kata ka hynniew snem ia kaba U Daniel u ong KA SHITAIEW.Daniel 9:27, kaba long ka por ki jingjynjar bah ka bym pat ju jia mynno mynno ruh.
Mathaios 24:21.
Da ki spah ki spah ki snem la ialap shaphang kita ki sngi ba khadduh haduh kane ka pateng ba mynta.
To tip ba ngi long kata ka pateng (generation) kaba im ha ki sngi Bakhadduh.
Ki don shibun bah ki sakhi ba ki sngi kiba ngi im mynta, ki long ki sngi kiba khadduh.
Ha kane ka pateng, ngim lah shuh ban ong YNDA LAWAN KITA KI SNGI KHADDUH; namar mynta hi ki long ki sngi bakhadduh, bad ngi im ha kine ki sngi bakhadduh.
Ki jingjia jong kine ki sngi ba khadduh ki long kiba shyrkhei kiba ym lah mutdur.
Hynrei kidei ban jia ban pyndep ia ka jingiathuhlypa ka Bible, ka ktien u Blei.
Mynta hi (today), ki long ki sngi kiba khadduh ha kaba ka kynja bynriew ka ieng ialeh ia ka kynja bynriew ka hima ruh ia ka hima, ki nem sniew ki jingiapthem, ki jingkhyniuh jumai ha kylleng ki jaka ka pyrthei.
Mathaios 24:6-8.
Ynnai da batai, ngi la iohi da la ki khmat ia kine kiei kiei.
Ngi tip ba ki sngi kiba khadduh mynta ki long kiba eh kiba shitom – Namar ba ki briew ki long kiba ieit tang ialade, kiba ieit sbai (ieit spah), ki kren sarong, ia ki kmie ki kpa, ki bym sngewnguh, ki bymkhuid, kiba khlem ieit iaka jaid ka kynja (bret khun), kiba khlem jingmap, kiba kren siar harieh harieh, ki bym suidniew, kiba runar, ki khlem ieit ia kaba bha, kim suidniew ne shah shkor, ki ia die paralok, ki sngew ha nga mei, ki sngew meng, ki sngew kat ha ki ymdon shuh, ki ieit ia ki jingsngewbha pyrthei ban ia u Blei.2 Timothy 3:1-5.
Ong ka ktien u Blei, ba ki sngi kiba khadduh, ki briew ki ieit eh tang ia ka spah ka pisa, kim khein ia ka sang ka ma, bad kata ka long mynta kein.
Ngi im ha ka juk beh spah naduh uba khraw batri haduh u rit u ria, namar khlem maka, u briew um lah ban im ha pyrthei ha kane ka jingling doh.
Na kata ka daw u briew u hap ban beh ban ioh ia ka.
Tang ban ioh iaka u briew um khein wat ban pyniap ia la u para briew.
Kumta na kane, ngi tip ba ngi im ha ki por ba khadduh (end times).
Ka ktien u Blei ka ong – “Hynrei kiba kwah eh ban riewspah, ki hap ha ki jingpynshoi bad jingriam bad ha ki bun ki jingkwah brai kiba pynsniew, kiba pynjyllop ia ki briew sha ka jingjot bad jingkordit.
Namar u thied ki kynja ba sniew baroh dei kaba ieit sbai (lalot spah).
Timothy 6:8-10.
Halor kine kiei kiei baroh ymdei ban sngewphylla, namar ki jia ba ymdei ban sngewphylla, namar ki jia ba yn ioh pyndep iaka ktien u Blei u la kren, shuwa ban wan noh ka por jingjynjar bah ka por ba u Mrad khlaw un synshar noh ia kane ka pyrthei, 3 snem shiteng.
Daniel 12:11.
Ki jingjia ki sngi bakhadduh la nang iai pyndep man ka sngi tad haduh kata ka por ba ka hokum kan mih ba u Mrad khlaw un synshar ia kane ka pyrthei.
Ka ktien u Blei kala iathuhshai ha ngi mynta shaphang ki sngi ba khadduh kaba la sdang hadien jong ki Apostol haduh mynta, bad ymtip kan iaid sa katno snem shwa ban poi ki 7 snem ki jingjynjar bah ia ka pyrthei baroh kawei.
Kaba donkam eh ia uwei pa uwei mynta ka long ban kyndit bynriew noh bad wad ia ka khmat u Blei da kaba duwai bad kyrpad.
Namar phi la pynrem phi la pyniap noh ia uta uba hok; te um ieng ialeh pyrshah ia phi… phi la kynshew ia ka jingkynshew ha ki sngi kiba khadduh.
Jakob 5:1-6.
Dei halor kine kiei kiei ba u Blei u la bitar ia kane ka pateng kaba mynta, na kata kadaw u briew u hap ban pynim ialade marwei marwei na kane ka pateng bynriewba kynriang ba mutlop.
Ki kam Apsotol 2:40.
Shillong: Kiba ioh pang covid mynta ka sngi, ki don 265 ngut bad kiba jem na ka jingpang, ki don 332ngut.
Kiba iap, ki don 7ngut, ha kaba  na kitei ki don 4ngut, ki bym pat dep injek satia.
Kiba dang don ha ka jingpang, ki long 2,636 ngut bad kiba iap, ki la poi baroh sha ka 1,306ngut.
Ka East Khasi hills, ka don 116ngut kiba pang bad ka Ribhoi District, ka don 49ngut.
Kine ki kyntien na ka Baibl (Mathaїos 5:17-20) la ju pyndonkam ia ki ban pynksan ne pynїeng ia ka thymmei ne ka mynnor.
Hoid ka mynnor ka dei ka thymmei, kumta ka mynta bad ka lawei kin ym lah ban їeng khlem ma ka.
Tangba kam mut pat ba kiei kiei kiba la long ne leh ha ka mynnor ki dei ki aiῆ ne ki hukum kiba ym lah shuh ban pynkhih ne ban kynthoh ne wat ban pynkylla na ka bynta ka jingbha bad jingїaid shaphrang jong ka jingim briew.
Ha kajuh ka por kam long ruh kaba dei ban kheiῆ dewthala ne kheiῆ synrum ia ka tynrai bad ki jinghikai kiba la їohpdiang pateng bad lada don ei ei da kumwei ka long ban pule, ban bishar bniah bad thew ia ki.
Ha ka Gospel Mathaїos 5:17-20 u Jisu u kren shaphang ki hukum bad u ban ba ka jingtrei kam jong u kam dei ban pynduh bad pyndam ia ki hukum.
Hynrei ka jingthmu jong ka Gospel ka long ban pynbha bad pynshai shynna shuh shuh ia ka hukum khnang ban nang kiew irat, ban phngaiῆ bad shngaiῆ ka jingim.
U Mathaїos u thoh ia ka Gospel na ka bynta ki Jiw bad u Josephus u kynthoh kumne, “ym shym la don ba nud ban pynkylla ia ka hukum, ki jiw ki bud pyrkhing ia ka, ki im bad ki їap na ka bynta jong ka…" Bad u Philo pat u ong, “Ka hukum ka long na ki bymjukut sha ki bymjukut.
Katba ka sngi, u bnai, ka bneng bad khyndew ki dang neh, kumta kein ka hukum ruh ka neh".
Kine ki jingkynthoh ki long katkum ka jingshem bad jingїohi jong kine ki nongthoh histori ha kato ka juk.
Ka Gospel Mathaїos 5:17-20 ka thew ia ki hukum bad ki nongїathuhlypa.
Dei halor ki hukum ba u Jisu u їatyngkhuh bad ki Pharisi, ki Sadusi, ki Nongthoh, ki Lyngdoh bad ki Nongsynshar jong ki Jiw.
Kiei kita ki hukum bad ki nongїathuhlypa kiba u Jisu u kren? Ki hukum ba u Jisu u kdew ha ka jingkren jong u ki dei ka Shiphew Hukum kaba u Blei u la ai ha u Moses bad lah ban shem ha ki san tylli ki Kitab- Jenesis, Eksodus, Lebitekos, Jingkheiῆ bad Deuteronomi bad la ju tip ruh kum ka Hukum ne Aiῆ jong u Moses.
Nalor kane, ki don sa kiwei pat ki hukum ne ki aiῆ kiba mih na ka Shiphew Hukum bad la lumthup ia ki ha kot aiῆ kaba ki khot ka Torah.
Ka Torah ka kynthup ia ki aiῆ ne ki hukum kiba la thaw ne pynmih da ki riewstad ne nonghikai ne nongthoh jong ki Jiw kiba batai ia ka Hukum katkum ka jingsngewthuh jong ki.
Ki Nongїathuhlypa ki dei kito kiba la treikam ha ka pyrthei Jiw bad kiba don ha ki Kitab naduh u Joshua haduh ki Syiem bad ki Nongїathuhlypa naduh u Isaїah haduh u Malakhi.
U Jisu ha ka jingtreikam jong u u angnud ban pynbha bad ban nang pynshai shynna shuh shuh ia ki hukum bad ki jinghikai jong ki Nongїathuhlypa na ka bynta ban pynim bad ai jingkyrmen ia ki briew.
Katkum u Jisu ki Nongїathuhlypa ki dei kiba u Blei u la sei bad pyndonkam ia ki.
Ki Nongїathuhlypa ki sngewthuh bad shemphang ia ka Shiphew Hukum, bad ki hikai ne pynshai sha ki briew ba ka Hukum kam dei ban teh ban khum ia ka jingim, pynban ka dei ban pyntngen, ban pynlait, ban pynim bad ai jingkyrmen.
Ki aiῆ bad ki hukum kiba mih na ka Shiphew Hukum ki dei kiba la thaw bad pynwandur katkum ka jingsngewthuh jong ki nonghikai ne ki stad aiῆ ne ki nongthoh jong ki Jiw.
Ha ka jingbatai bad jingpynshai shynna jong ki ia ka Shiphew Hukum ki pynmih pynban ia ki jyrwit jyrwat bad buh jingeh ia ka longbriew manbriew.
La shem ruh bun ki aiῆ ne hukum ba ki pynmih ki long kiba lah shilliang bad kiba ban beiῆ ia ki kynthei, ki khunswet bad ki riewpaidbah.
Ki nonghikai, ki stad aiῆ bad ki nongthoh ki ῆiewkor kham bun shah ia kine ki aiῆ ne hukum ba ki thaw hi ban ia ka Hukum jong u Blei bad u Jisu u їatyngkhuh bad kob pyrshah ia ki hukum ne ki aiῆ ba ki Pharisi bad ki Sadusi ki thaw.
Ka hukum ka ong, “…ka sngi kaba hynῆiew ka dei ka sngi shongthait ba la pynkyntang sha nga.
Ha kata ka sngi phim bit ban leh kano kano ka kam…nga u Trai nga la kyrkhu ia ka Sabatton bad nga la pynkyntang khuid ia ka.
" (Eksodus 20:10-11).
Kane ka hukum ka khang ban trei ban ktah ha ka sngi Sabatton bad ki nonghikai, ki nongthoh, ki Pharisi bad ki Sadusi ki batai pynshai ba kane ka Hukum ka khang ban trei ia ki jait kam baroh ha ka sngi Sabatton bad ki kem daw ia u Jisu ba u pynkheiῆ ia ka.
Ki hikai ba ym bit ban ai dawai ha u nongpang ha ka sngi Sabatton, wat la u pang katno katno ruh.
Ym bit ban ai umsyiad ban pyndih ha uba pang jur, dei ban їehnoh ia u nongpang ha ka sngi Sabatton, wat lada u dei ban їap ruh.
Kumta u Jisu u їatyngkhuh bad ki Jiw ha kaba їadei bad ka jingsngewthuh ia ki Hukum ne ki aiῆ.
U Jisu u la wan ban pynlait luid, ban pynim, ban pyntngen bad ban ai jingkyrmen.
Ym don da kawei pat ka jingkob bad jingїatyngkhuh hapdeng u Jisu bad ki Jiw kaba kham khor ban ia kaei kaba u Jisu u jubab pyrshah ia ki Pharisi.
“Їa ka Sabbaton la thaw na ka bynta u briew; ia u briew ym shym la thaw na ka bynta ka Sabatton" (Markos 2:27) Bad ka jingїeng ehrngiew jong U ban pynrem ia ki Lyngdoh ha ka Temple kiba pynkheiῆ ia ka sngi Sabatton bad ba u kob ruh ia ki Pharisi ba ka hukum kaba khraw ka dei ka jingieit bad ka jingbhasbun, ym ka jingkῆia ia ki mrad (Mathaїos 12:6-7).
Da kane u Jisu U pynskhem ia kaei kaba u Amos u la lah kren, “Nga isih ia ki Jingkhawai Niam jong phi; ngam lah shah ia ki! Haba phi wanlam ia ki jingainguh thang…jong phi, ngam ym pdiang ia ki…keiῆ noh ka rwai da ka sur bajam; ngam kwah sngap ia ki duitara jong phi.
Pynban, ai ka jingbishar hok kan tuid kum ka wahduid…" (Amos 5:21-24).
Ha ka por jong u Jisu ka imlang sahlang Jiw ka kyntait bad ῆiewpoh ia ki kynthei, ia ki nongsamaria bad ia kiba pang ῆaingthohlieh bad ki Jiw ki pynksan ia kane da ki aiῆ bad ki hukum.
Ki Jiw ki ῆiewbeiῆ ia ki ba kim long kiba khuid ne kiba la jied kyrpang.
Sa shisien u Jisu u їeng pyrshah ia ki nonghikai jong ka Hukum bad ia ki Pharisi ha ka por ba ki mudui pyrshah bad rai pynrem ia ka kynthei nongsamaria (Їoannis 8:1-11).
Hoid u Jisu u ῆiewkor ia ka Hukum bad ki Aiῆ jong ka mynnor, hynrei ym lah pat ban pynksan jubor ia ki hukum ne aiῆ tynrai na ka bynta ban pynrem, ban kyntait, ban ibeiῆ ne pynїap bad tehmraw sah ia ki briew.
Katkum u Jisu, donkam ban pynshai shynna, ban pynbha bad pynpura ia ki Hukum bad u la pynpaw shai kdar ba ka long ruh kaba kongsan ban kynthoh, ban buh jingkylli ia ki hukum ne aiῆ tynrai, ym ban shu pdiang bad bud matlah ia ki.
U Jisu um ibeiῆ ia ka mynnor, hynrei u pynpura ia ka da kaba u pynshai shynna ia ki Hukum na ka bynta ban pynim bad ai jingkyrmen ia ki briew.
Hoid, U Jisu um shym la wan ban pyndam ia ka Hukum bad ki Nongїathuhlypa.
Ha kajuh ka por u Jisu um riej ban buh jingkylli bad ban kynthoh ia ki hukum ne ki aiῆ tynrai kiba kheiῆ poh, khῆoit beiῆ bad pynlong mraw ia ki briew.
Ha u Jisu ka Hukum ka long kumne:.
Hangta ka kyndit noh thret na kaba iohthiah.
Kumba ruma mynmiet namar ba la sheptieng jur ia kata ka jingphohsniew ka la kyrsiew wut wut ia la u Lok.
“Ei kpa Wanbok, to khie me.
" Ka la pynkhih artat ia ka met jong u“Balei? Balei?" La kylli pat u Bah Shanbor haba u la khie joit na jingthiah“Ki riew sniew ki riewsniew, ki wan.
" La jubab ka men KmieU Bah Shanbor u la kyndit thret“Hangno, hangno?" U la kylli patI Kong Lumspah i la shu kdup trait ia la u Lok.
“Ym lei lei ym don ei ei…!" La ong u men KpaI Kong Lumspah pat namar ba la ban jubor ka jingtieng im pyllait shuh ka kti.
Hangta u Bah Shanbor u la kem sheptieng sa ia lade.
U la duwai bad kynhet artat haduh ba ki khun naba iohthiah ruh ki kyndit thret.
Kane ka jingsheptieng ka la bat ia i Kong Lumspah haduh ban da shai ka bneng phloit.
Mynstep haba ia dihsha u men kpa u la kylli pyrthew shaphang kaei kaba la jia.
I men Kmie i la jubab khoit shaphang ka jingiohi rngai kaba im lah sngewthuh shuh.
“Tip shuh ioh kan jia pynban kaba sniew ne ynda ioh ia ka Pisa…?" La buh jingkylli i Kmie ha la u men kpa“Shish phi wat juh pyrkhat shaphang kata…" La ong u men KpaKane ka rukom pyrkhat ka la dam noh kumta hi hadien ba ki khun ruh ki la ia sngew iahab lang ia kaei kaba u Kpa u pynpaw.
Ka iing u Bah Shanbor bad i Kong Lumspah ki la ia ap triang ba ka iing para jong u Bah Let kin wanrah noh ia ka pisa ba ki la dain kuna ia ki kaba long shilak tyngka.
Haduh janmiet ruh ym don syrngiew ei ei.
I Kong Lumspah i la ong ha la u lok“Imat kim ia wan…"“Lada kim poi kumba la iakut te ngin sa peit tangba ym pat kut te ka por.
" La ong u Men Kpa.
“Tangba ka dei mo….
" La mynjur ka Men Kmie“Haduh 12 baje shiteng Kmie u Wanbok" la ong biang u men Kpa“Ka dei, Kpa to ih ngin dang ap.
" La ong biang sa ka KmieHaba la dum ngain ka bneng ha ka por kumba 7 baje ei ei, la don ba wan tied iing.
U Bah Shanbor u ieng joit ban leit plie hi da lade.
Ynda u plie u iohi ba dei da u para jong u Bah Let bad ka para kynthei khatduh jong u, kumjuh ruh bad uwei na ki khun jong ka.
“O phi la ia wan…!" La kren nyngkong u Bah Shanbor“Hooid kein…" La jubab i para khatduh u Bah Let“Ale rung shong shong.
" La pdiang sngewbha u Bah ShanborHaba la iohsngew ba la wan kita ki nong ai pisa ka Kmie u Wanbok ruh i Kong Lumspah i la wan mih hangta.
Ka para khatduh u Bah Let kam kwah ban shong slem, hynrei wut wut ka mut ban shu sei noh ia ka Pisa.
“Ap Kong shiphang" la ong u Bah ShanborU ieng nangta bad u leit shim kot sada.
Hadien tang da ki sekhon u wan mih biang hangta.
“Phi ioh kot eiei na ka Shnong halor ka jingwan siew kuna? La kylli u Bah Shanbor“Em" La jubab u para u Bah Let“To mynta ngan thoh lem ma nga khnang ba phin suk lada donkam.
" La ong biang u Bah ShanborKumta hi u pynthoh bad dum bad dam, ynda la dep u pule hakhmat jong ki bad u kylli“Phi biang ong kumta…?"“O ka dei Bah ka biang bha kein" la jubab u para u Bah Let“Lada ym leh kumne ym don sakhi ba phi lah siew ne ba ngi lah pdiang.
Lada iaid sha ka ain lei lada khlem sakhi phim lah" la pynshai u Bah ShanborKa para u Bah Let ka la shu kohnguh khlieh.
Hadien kata u Bah Shanbor u sa phah soi lut ia ki baroh lai ngut, kumjuh ruh ma u bad ka lok jong u.
Hadien kata u sa phah pdiang ia ka pisa ha la ia Lok (Kong Lumspah) bad u sa niew ma u.
U Cristiano Ronaldo, u nong ialehkai ba pawnam jong ka pyrthei, un leit phai biang sha ka Manchester United, ka club, kaba ula sdang ban ialehkai bad sdang ban pawnam ha ka pyrthei.
Ka jingthmu jong U Ronaldo ban leit phai sha ka United, ka dei hadien ka jing iakren jong U Sir Alex Ferguson, uba dei u nonghikai barim jong U Ronaldo, ha ka por ba u don ha ka United.
U Ronaldo, ula rai ban kyntait noh ia ka jing tyrwa jong ka  Manchester City, kaba shongdor £480,000 ha ka shi taiew, kaba la iaid haduh hynnin ka sngi, ong ka khubor.
Mynta U Ronaldo, un don na ka bynta ar snem bad ka Man United bad un kamai 480,000 pound lane 25 million pound ha ka shisnem.
U Ronaldo, haduh mynta, u dang long u nong ialehkai jong ka Juventus, ka club, kaba na Italy.
Shillong:Na ka liang u MLA ka Mawlai Constituency u bah Process T Sawkmie, mynta ka u la buh ia ka jingkyrpad ia ki sengsain pyrthei kiba don ha ka Sorkar Meghalaya Democratic Alliance (MDA) ba kin kyntu ia u Myntri rangbah ka jylla u Conrad K Sangma, ba un bishar biang ia ka rai ban weng kam shipor ia ki pulit ki ba don kti ha ka jingpyniap ia u bah Cheristerfield Thangkhiew, haduh ban da dep ka jingtohkit namar ba kane ka rai jong u Myntri rangbah ka lah ban wan rah ia ka jingbym shong suk shong shngain hapoh Mawlai bad kumjuh ha ka jylla hi baroh kawei.
Haba ia kren bad ki lad pathai khubor, na ka liang u bah Sawkmie u la ong ba ka jingkyrpad jong u ia baroh ki seng sain pyrthei khamtam ia ki sengsain pyrthei kiba don hapoh ka sorkar, ka long ba hadien ba la iohi ba na ka liang u Myntri rangbah u ieng beit ha ka nongrim ba ban ailad ia ka jingtohkit kan dep bad nangne kan sa don ka sienjam ban pynshitom ia ki pulit kiba don kti ban shim ia ka jingim jong u dkhot barim jong ka Seng kit ka atiar ka HNLC ha ka 13 tarik mynta u bnai.
U bah Process u la ong “Kum u nongmih khmat ka Mawlai Constituency, namar ba kane ka jingjia ka jia hapoh ka shnong Mawlai bad haba ngi iohi na ka liang jong ka sur u Nong Mawlai kiba la mih shakhmat ban dawa ia ka nongrim ba dei ban weng kam mardor ia kine ki pulit.
U la bynrap ruh ba kum ba long mynta hi kane ka jingtohkit ka lah ban dang slem kan shim por ban pyniaid ia kine kiei kiei baroh ha kaba kane ka case ruh ka lah ban shu jah noh kumto kumta na ka liang jong nga nga kyrpad ia ki seng sain pyrthei kiba don ha ka sorkar MDA ban kin iakren lem ia u Myntri rangbah ba un phai biang sha ka ne ka rai ha ka ba mynta hi ka ba don kam kan dei tang ka shnong suk shong sain ha ka Mawlai bad ha ka jylla hi baroh kawei".
“Na ka liang ka Congress ki ieng ha ka nongrim ban dei ban weng kam shipor ia ka ia ki pulit ophiser ki ba don kti ha ka ne ka jingjia bad ka long ka ba don kam ba na ka liang ki MLA baroh ba kin shim khia lang ia ka ne ka bynta khnang ba kum kane ka jingjia kan ym jia shuh ha ka wei pat ka Constituency"u la ong “Haba u paidbah u la jied ia ki nongmihkhmat u kwah ba kin mih shakhmat ban kren halor ka jingeh jong ki paidbah bad haba ngi kren ngin kren tang na ka bynta ka jingbha jong ki nongshong shnong ha ka Constituency jong ngi “u la bynrap.
Kumta na ka liang u MLA u sngew ba ka long kaba don kam ba baroh ki MLA kiba don ha ka sorkar MDA ba kin kyntu ia u Myntri rangbah ba un bishar biang ia ka rai ban weng kam ia ki pulit ki ba donkti ha kane ka kam haduh ban da la dep ka jingtohkit, namar kane ka lah ban wanrah ia ka jingbym shong suk shong shngain ha ka Jylla hi baroh kawei.
U MLA u la pynpaw ruh ba ka jingleh jong ka sorkar, ha kaba weng kam ia ki pulit langrut bad ka jing bym treh jong ka sorkar ban wengkam shipor ia ki heh pulit ka don ka jingleh shiliang kaba khraw wat la ki heh pulit ki dei kiba don kti ban shim ia ka jingim ba kordor jong u bah Che.
“Ha ka jingjia kaba la jia ha ka 15 tarik ha kaba na ka liang ki sorkar ki la dep ban weng kam mardor ia ki pulit kiba la shah knieh ia ki suloi, hynrei kaei ka daw ba ka sorkar kam weng kam ia ki pulit kiba donkti ban ban pyniap ia u briew ka ne ka paw shai ba ka don ka jingleh shiliang".
U la pynpaw ruh “Nga kum u MLA jong kane ka thain nga sngew thuh ia ka la ka jong ka bynta ba ngan rah ia ka mat jingeh jong ki Constituency, la ka sorkar ka ithuh ne kam ithuh ia nga hynrei na ka liang jong nga, ngan ieng bad ka Sur ki Nong Mawlai bad ban dawa beit ba dei ban weng kam shipor ia kine ki pulit ki ba don kti ban siat iap ia u bah Cheristerfield Thangkhiew".
Shillong:Halor ka jingbym lah jong ka sorkar ban pynbiang ia ka bording ha ki thain nongkyndong, halor ka jingpheil ka Saubhagya skim ha ki thain nongkyndong bad halor ka jingdonkti ban pynpoi bai bording ia ki long ing ki ba ym pat ioh bording na ka liang u MLA ka Mawsynram constituency u bah H.M shangpliang un ther bad buh jingkylli ia ka sorkar MDA hapoh ka ingdorbar thawain ka ban sa long ha ka 10 tarik u Nailur.
Haba ia kren bad ki lad pathai khubor, na ka liang u bah Shangpliang u la ong ba bun ki jingujor na ka liang ki paidbah kiba u la ioh halor ka jingbym biang ka bording, khamtam ha ki thain khappud, ha kaba ka bording ka lip da ki taiew bad halor kane, na ka liang ka sorkar ka la ju iathuh ba ka la dep ban pynbiang ia ka bording ha baroh kawei ka jylla, hynrei ha ki thain khappud, da ki taiew kim ju ioh bording bad tang shu slap malu mala ki la duh bording da ki taiew.
U bah Shangpliang u la iathuh “Ban weng ia kane ka jingeh na ka liang jong u, u la kylli na ki Engineer ha ka ba ia dei bad ka jingbym lah ban pynbiang bording ha ki thain khappud, ha kaba na ka liang ki Engineer ki kynnoh ba ka dei ka jingleh jong ka FEDCO “.
U la bynrap shuh shuh “Ka FEDCO ka dei ka organisation ka ba la shim wai na ka MeECL ban pyniaid wai ia ka ne ka jingsam bording ha ki thain nongkyndong, bad namar ba ka ne ka jingsam bording kam long beit tang na ka MeECL ka la don ka jingdkoh ha ka rukom trei kam ha ka ba tang shu bthei ki tranfomer kane ka company kam lah ban pynbha ia kine ha ka por ba biang".
U la ong ba ki briew ki jynjar, ki khun samla kiba hap ban pule kim ioh shuh ban leh online Class ha ka ba ka pynlong ia ki ban wan kiew sha sor ban ioh pule,kumta na ka ling u MLA u la dawa na ka sorkar bad ka tnad bording ba kam dei ban leh bein ia ki briew sha kithain nongkyndong.
“Na ka liang ka sorkar, ka la iathuh ba ki longing ha ki thain nongkyndong ki la ioh jingmyntoi na ka Subhagya Scheme, ha ei kata ka Skim, katno tylli ki long ing kiba la ioh jingmyntoi na ka ta ka skim, ban tip ia ka jingshisha na ka liang ki ophiser ka tnad ki la dei ban jurip hi ia kane" u la ong.
U la iathuh shuh shuh “Nga la wan ban jurip hi ia ka ne sha ki thain khappud bad lap ba ki tnad ki la shu sieh da ki post ha ka ba ki la ong ka kam ka dang iaid bad ki don ki longing ki ba la shu wan pyndait tang ia ki meter khlem Connection katba ka bill bording ka ba heh ka poi thik thik “.
U bah Shangpliang, u la dawa ruh na ka bor District ba ka dei ban phah tohkit ia ki magistrate halor ka jingthombor jong ki Contractor ki ba dei peit ia ka Subhagya Scheme ha ka ba wat ki long ing kiba ioh tang iwei i point, hynrei ka jingkiew ka bai bording kalong kaba la palat put wat la ym pat leh connection ruh, ki paidbah ki la iohpdiang da ka bai bording, wat la kim pat ioh satia ban pyndonkam ia ka bording bad u la ong ruh ba ka jinglip bording ba khah khah, ha ki shnong nongkyndong, pynban ka bai bording pat hap siew man u bnai bad halor kane u MLA u la byrngem ban khyllie ia ka ne ka jingeh jong ki nongshong shnong ha ki thain khappud hapoh ka Iingdorbar Thawaiñ ka jylla ka ban sa long shen, ban pynsngewthuh ia ka sorkar ba ka dei ban jubab halor ka jingeh ba ki paidbah ki shem bad mad man la ka por.
Shillong: U MLA ka Umroi constituency u bah George B lyngdoh, u la buh ka jingkyrpad ia ong ba ia ki kynhun sengbhalang, ki riew shimet lane ki nongmihkhmat kiba don iaka jingthmu ban leit ai mynsiem ia ki paradoh parasnam kiba shong ba sah sha ki bynta khappud, kan bha ba kin ia kynduh lane pyntip shwa sha ki bor pyniaid district khnang ban lah ban sngewthuh iaka jinglong jingman sha kitei thain khappud ki ba don ka jing ia kajia.
Haba kren bad ki lad pathai khubor na ka liang u bah Lyngdoh, u la ong ba khnang ba ka jing leit jngoh ban ai mynsiem jong kino kino ki kynhun kan nym long kaba pyn tharai sniew ia kiwei pat ki jait bynriew kiba sah lang ha katei ka thain bad khnang ba ki para doh para snam khasi kiba ha katei ka thain kin lait na kano kano kano ka jing shong syier lane shah thom bor ki dei ban pyntip shuwa ia ki bor District.
U bah George u la ong ba ha ka ba ia dei bad ka mat ia kajia ha khappud ka jingsngewsynei bad ka jingnoh mynsiem ka don ym tang ha ki nongmihkhmat hynrei kane ka khamtam ha ki paidbah hi.
hynrei wat la na ka liang ki Sengbha lang ki don ka jingsngew da ka jingthmu ban leit ban ai mynsiem bad ban leit ban peit hi da la ki jong ki khmat ia ki jingeh jong ki nongshong shnong ha kine ki thain.
Ula ong “Kaei ka ba la jia ha kine ki sngi ba la dep ka long namar ba ha khappud hi ym tang ki jait bynriew jong ngi ki ba sah hynrei ki lasah bun jait bynriew bad ka jingleit jong ki sengbahlang ka paw pynban kum ka jingpyni bor namar ba ka dang dei ka jaka ba dang ia kajia ki wei pat ki jait bynriew ki sngew ba la da ki wan kham bun ki briew nangne ki wei ki jait bynriew ruh ki kwah ban pyni la ka jong ka bor kane ka wan rah ia ka khubor ba ha ka jaka ba ngin leit da ka jingsngewlem hynrei kam mih ka jingkynad bad ka jing sngewthuh bakla".
U la ong ruh ba ki ba bun hi ki sengbhalang ki dei ki khun samla ki ba dang khie dang san ha kaba kim pat lah ban sngewthuh ia ka daw ka jingmih ka jingiakajia khappud, kaei ka jingeh jong ki bad bun na ki, ki kwah ban tip kaei kadaw ba ki mad jingeh kine ki briew ha ka ne ka thain.
U bah Lyngdoh u la buh ka jingkyrpad ba kum ki nongshong shnong ha ka Ri ki dei ban ia pyrkhat lang na ka bynta ki jaitbynriew, kiba don ha kine ki thain ba yn da kine ki la wan phai kaei ka ban jia ia kine kiba don ha ki thain khappud.
Kumta u la ai jingmut ba lada kino kino ki kynhun sengbhalang, ki riewshimet lane ki nongmihkhmat kiba don ia ka jingtnmu ban leit ai mynsiem ia ki paradoh parasnam kiba shong ba sah shaki bynta khappud, kan bha ba kin ia kynduh lane pyntip shwa shaki bor pyniaid district khnang ban lah ban sngewthuh iaka rukom long shakitei thain bad kane ka jing leit jngoh ban ai mynsiem kan nym wan rah ia ka no kano ka jingia kynad ha kine ki thain.
Baroh shi katta Mem pt ju mih pyrthei ban kren iada khappud mynta me wan kren kum u khawpud.
Nongpoh:Ki samla na 18 tylli ki shnong ki shong khappud, kiba hap hapoh ka Raid Nongtung ha Ri Bhoi bad kaba la tip paidbah kum ka Block-2, kaba dei ruh kawei na ki jaka khappud kaba ju mih ki huri hura na ka por sha ka por, hynne ka sngi ki la thaw da kawei ka kynhun, kaba la tip kum ka ‘Seng Samla Raid Nongtung Border Area’ bad ka ban sa peit ia ka bha ka miat ha kitei ki shnong khappud.
Ha kaba thaw ia katei ka Seng Samla Raid Nongtung Border Area, la wan ban kyrshan da u Bah Blikshon Sohtun, President ka Synjuk ki Rangbah Shnong Raid Nongtung Border Area, ha ryngkat ka jingdon ki nongialam shnong jong katei ka thain.
Ha katei ka kajuh hi ka sngi, la jied ia ki nongkitkam katei ka kynhun, ha kaba la jied ia u Samla Hilarius Lynshiang, kum u President, u samla R.Lawai kum u General Secretary, u samla M.Lyngdoh kum u Vice President lem bad kiwei de ki dkhot, kiba dei ruh ki samla kiba sah ha kitei ki 18 tylli ki shnong na katei ka thain khappud.
Shillong: Ka Rot Association of Meghalaya (RAM), ka donkam ia U  Publicity Secretary ia katei ka seng, ha kaba un dei u briew, uba trei ia ki kam, kiba dei hapoh ka seng bad ki jing ia dei kam kiba shabar, uba tbit ban thoh bad ban lum ban lang ia ki jingthoh jingtar bad ban peit ne pyntip bad jubab ia ki jingthoh, ha ki lad pathai khubor.
Kito kiba kwah ban trei ia katei ka kam, kin ioh ia ka tulop kaba T.20 hajar shibnai bad kin pyntip ialade ha kane ka  link jong ka telegram.
Shillong: Kiba khlad mynta ka sngi, na ka khlam covid, ki long saw ngut kiba kynthup ia ka Sincerelymai Mylliemngap 56 snem ka rta na Nongkrem la leit sumar ha Dr.H.G Roberts Hospital ha ka 15 tarik jylliew bad la khlad ha ka 20 tarik Jylliew na u Covid-19 Pneumonia.
Ka Pritila Shabong 40 snem na Iew Shillong Laitlyngkot haba la leit rah ha Woodland Hospital Shillong ha ka 20 tatik u jylliew bad la khlad noh namar u Covid-19 Positive.
U Paul Wanbok Pariat 54 snem na Baniun Block-I la leit sumar ha Nazareth Hospital ha ka 30 tarik u jymmang bad khlad ha ka 20 tarik u jylliew na u covid-19 Pneumonia.
U Bireswor S.Sangma 57 ka rta na Latigre Ampati leit sumar ha Tura Civil Hospital ha ka 18 tarik jylliew bad khlad ha ka 19 jylliew na u covid 19 Pneumonia with co-morbidities.
Shillong: Ka Khasi Students Union (KSU) Wahthapbru Unit ha ryngkat jingïatreilang bad ka Seng Samla Shnong Wahthapbru, hynnin ka miet jong ka19tarik, Jylliew 2021 ha ka por 12.30 shiteng synñia ka lah ïoh ban kem na Motphran ïa ki bar jylla bad kawei ka truck ba kit ïa ki mar scrap kaba don ïa u number AS 01 DD 2199.
Hadien ba la kem ïa kitei ki bar jylla bad ïa katei ka truck, kumta na ka liang ka KSU ha ryngkat ka seng Samla Shnong Wahthapbru ka lah ioh ban aiti noh sha ki bor jongka aiñ ban pynshitom tyngeh katkum ki kyndon aiñ kiba iadei ban bad ka jingpynkheiñ ia ka ïa ka jing pynjari jong ka sorkar ïa Curfew miet, bad khamtam ka jingbuh jingma jong kitei ki briew ïa ki paidbah nong shong shnong ha kaba iadei bad ka Khlam COVID-19 namar ba ki dei kiba wan na shabar jong ka Jylla Meghalaya.
Kumta, halor katei ka jingioh rung lait lan ki bar jylla shapoh ki shnong, wat ha kum kine ki por, ba ka sorkar ka pynjari ïa ka Curfew khnang ban teh lakam ïa ka khlam COVID-19, na ka liang ka KSU bad ka Seng Samla Shnong Wahthapbru ka dap ïa ka jingsngewkhia kaba khraw bad bad ka pynpaw ruh ia ka jing pynrem jur ïa ki bor jongka aiñ kiba trei matlah lada dei ïa ki bar jylla katba ki muja ban ñion beiñ tang lada dei ïa ki Khasi trai Ri trai muluk.
Shuh shuh la pynpaw ba lada ki bor jongka aiñ kim adkar bha nangne shakhmat ïa ki bar jylla, kane ka long thik kumba ki buh ha ka jiingma kaba khraw ïa ka ïap ka Ïm ki paidbah nong shong shnong ka Jylla hi baroh kawei.
Shillong: Mynta ka sngi, ki don 390ngut kiba ioh pang covid ha ka Jylla bad kiba iap, ki don 4ngut.
Kiba la jem na ka jingpang, ki don 542ngut.
Kiba iap baroh ki la poi mynta sha ka 780ngut bad kiba dang don ha ka jingpang, ki long 4,587ngut.
Ka East Khasi hills, ka don 134ngut kiba ioh pang thymmai bad ka Ribhoi ka don 80ngut kiba ioh pang thymmai.
Ka Article ba 14 jong ka riti synshar jong ka ri India ka ong ba baroh ki ïaryngkat bad ki long katjuh hakhmat jong ka aiñ ne kumba ki ong ha ka ktien nongwei ‘Equality Before Law’.
Ha ki khyndiat taiew ba la dep nga la iohi ha ki social media bad ha ki kotkhubor bapher baoher ba ki la don ki katto katne ngut ki longkmie kiba shong die jingdie ban kamai jakpoh na ka bynta ban pyndap pynbiang ha ing ha sem, hynrei ki la shah kren tohmet pynban da ki kyntien ki bym sngew ïahap bad bym lah ban pdiang satia ha ki katto katne ki briew kiba bat ia ka aiñ ne kita ki briew jong ka aiñ.
Halor kane ka jingleh jong kita ki briew jong ka aiñ, ngam shym la iohi ba kata ka aiñ kan treikam ha ki, ne kan pynsaja ia kita ki briew jong ka aiñ kiba la leh ia kaei kaei ka bym dei.
Dang shen ruh nga la iohi ba la don uwei u riew paidbah uba la kynthoh da ki kyntien khlemakor ha ki social media ia iwei na kj shakri sorkar hapoh ka jylla jong ngi, mar mar na ka liang jong ka tnat pulit ki la thwet ia u bad hadien shi sngi ar sngi ki la ioh ban kem ïa u.
Sngewtynnad shikatdei eh ba kita ki pulit ki la trei shitom ban ioh kem ia uta u riew paidbah bad nga da ai jingiaroh ruh ia ka jingtrei shitom jong ki.
Hooid, ki la leh ia kaba dei eh ban pynsaja ia ki briew kiba krem khlemakor ia ki ‘riew kynthei, hynrei balei pat kim lah ban thwet bad ban pynsaja ia kito ki briew kiba kren khlemakor ia kito ki longkmie kiba shongdie jingdie?Kane ka jingleh jong ki briew kiba bat ia ka aiñ ha ka jylla jong ngi ka pynpaw shai kdar ba ka aiñ ka don bniat tang ia kiba rit ba ria bad ka pynsaja tang ia kita ki briew kiba kren beiñ ia ki briew jong ka aiñ ym ia baroh.
Ha ka jingshisha ka aiñ kam dei ban peit shiliangkhmat ïano ïano, hynrei kadei ban peit salonsar ïa baroh bad ban pynsaja ïa baroh kiba pynkheiñ ïa ka.
Khyndiat ruh nga shu kwah ban pynpaw ba ka Police Department ha Meghalaya ka da tlot shisha shisha.
Nga ong kumta namar ngam shym la iohi haduh kine ki sngi na ka liang jong ki pulit kin thwet ïa u Vicky Dey uba la kren beiñ bad kynnoh laiphew jait laiphew rukom ia ka Jaitbynriew Khasi jong ngi.
Nuksa, marmar ki pulit jong ka Nagaland da ka jingshimkhia jong ka sorkar ki la thwet bad iohkem ia ka Hema Chaudhary kaba la kren bein ia ki briew jong ka Nagaland bad kumjuh ruh ki pulit da ka jingshimkhia jong ka sorkar Arunachal Pradesh ki la ioh kem bad wanrah ia u Paras Singh sha ka jylla ban pynsaja katkum ki kyndon namar ba u la kren beiñ ia uwei u myntri jong ka sorkar Arunachal.
Balei pat ka sorkar bad ka tnat pulit jong ka Meghalaya kim lah ban leh eiei ia u Vicky Dey?Carmel Fedrick Malngiang,.
Ka North Korea, ka don mynta ha ka jing kyrduh bam kaba jur shi katdei bad ka daw, ka long, namar ba katei ka Ri, ka la khang lut ia baroh ki khappud jongka, na ka daw jong ka khlam corona virus.
U nongialam jong katei ka Ri, U  Kim Jong Un, ula pdiang dalade, ba ha ki sngi, kiba dang sah shakhmat, kin dei kiba eh shibun ban ioh ia ka bam kaba biang.
La iathuh ba ha kine ki sngi, ka dor jong shi song u kophi, ka long $100 (₹7,381), nangta ka dor jong shi song u slasha, ka long $70 (₹5,167), nangta shi kilo ka kait, ka long $45 (₹3,336) bad nangta sa ka shampoo shi bitor, ka shongdor  $200 ha Pyongyang, ong ka HK News.
Haduh mynta, u khaw bad ka petrol, ki dang biang ka dor jongki, hynrei ki mar kiba la shalan na shabar, kum ka shini, ka umphniang soya bean bad u ata, ki la kiew dor shi katdei.
Ka khubor jong ka CNN, ka iathuh ba ka North Korea, kam shym la kren shai, halor katei ka jing duna mar bam ojngka, hynrei la antad, ba ka jing duna bam, kan long kumba  860,000 ton, lane kaba dei ban bam, na ka bynta ar bnai ki nongshong shnong jong katei ka Ri.
Katei ka jing kyrduh kam, ka la sdang naduh ka aiom tlang jong u snem ba ladep, namar ba ka jing shalan mar na shabar ri, ka la sahkut naduh u snem ba ladep, ha ka por ba ka sdang kane ka khlam.
Ha u bnai jymmang ba ladep, ka sorkar, ka la bthah ia ki nongshong shnong ba kin ia noh synniang noh, da ar litar ka um jung jongki, man ka sngi, namar ba ka dei kaba donkam  ban shna sboh, namar ba ka sboh, ka dei kaba la ju wan poi na China baroh shi katta.
MUNICH: Ka Germany, ka la jop hynnin ka sngi, ia ka Portugal, ha ka jing ialehkai European cup.
U Cristiano Ronaldo, ula ioh thep ia ka kol, kaba nyngkong ha ka minit kaba 15, hynrei  U Rúben Dias bad U Raphaël Guerreiro, ki la thep hi, sha kol lajong bad katei ka la pynlong ia ka Germany, ba kan nang tam ia ka Portugal.
Hadien kata, sa U Kai Havertz bad U Robin Gosens, ki la ioh thep sa ar kol, ha kylla miet bad kumta ka Germany, ka ioh saw kol ban nang tam.
U Diogo Jota,  ula ioh thep shi kol, na ka liang jong ka  Portugal, ha ka minit kaba 67 bad kumta ka Portugal, ka la ioh ar kol ban thep sha ka Germany.
Mynta ka Portugal bad ka Germany, kin don mar 3 point, ha ka Group F.Ha kawei pat ka jing ialehkai ka France, ka ia khaid bad ka Hungary, ha kaba ki ia ioh thep mar shi kol bad ia ka kol jong ka Hungary, la ioh thep da U Attila Fiola, ha ka 45 + minit bad ia ka France, la ioh thep da U Antoine Griezman, ha ka minit kaba 66.
Halor ka Jingpynbna Paidbah ba la pynmih da u DC ka West Jaintia Hills ia kaba la pynmih ha ha ka 19th June 2021, kum ki nongshong shnong ngi sngewdiaw ba don katto katne ki jingbthah u DC ki bym sngewiahap na ka bynta kiba bun ba lang;.
Khublei shibun.
El El.
Hana ka sorkar kan map ia ka khajna jong ka dor petrol/ diesel ia ki petrol pump hangne ha jylla Meghalaya hato kane ka long kaba shisha? Lada ka long shisha kumta manga nga don 5 tylli ki Kali la kumno kumno shitaiew nga theh petrol kumba 5 Ltr shisngi ka wei ka Kali kaba mut 25 – 30 Ltr baroh Lang.
Te namar ba ka sorkar ka donbor ban leh katba Mon, nga ruh nga dawa naka sorkar ban pynphai noh ia kaba dei ka hok ka pisa ba nga la siew sha ka sorkar kum ka VAT(Tax).
Hangne te la paw u pen ryngkew.
Kumta ki paidbah badon Kali kila dei ban ia dawa pynphai noh ia ki tax umphniang baroh balei ngin siew TAX sha kita kiPetrol pump haba ka sorkar kam donkam tax.
Bad Nadien nangne ka sorkar ka dei ban weng shisyndon ia ki tax umphniang petrol baroh.
Khublei shibun eh sorkarBadon Burom.
Ki sngi, ki taїew bad ki bnai ki їaid, ym lap ba sngewthuh, wat la kane ka khlam ka la pynthut ia ka jingim pynban kiba bun ki paralok bad ki para nongshong shnong ki їai trei bad їakhun ban leh kaei kaei kaba myntoi.
Nga ai khublei ia ki nongpule kat kiba don ei, kiba ju pule ia Ki Kyntien Jingkyrmen kiba ju mih shi sien shitaїew bad mynta ym lap ba їohsngew ka la dei ka sien kaba Sanphew.
Ki Kyntien Jingkyrmen ki kyrsoi ym tang na ka thwei puson, hynrei la phrang ia ki ha madan madiah ha ka jingїashim bynta ba marmet ha ki kam kiba bun syrtap.
Ka jingїohsngew najan bad ka jingїohi ba markhmat ia ki jingshisha kiba jia ha ka jingim ha man la ka khyllipmat kim ai shongthait ia ki kti ki kjat bad jingmut jingpyrkhat.
Ha ka sien ba Sanphew ngin pule bad puson, Ka Mut Aiu Ban Long Riewkhuid? Bad yn pynshong nongrim na ka shithi 2 Petros 3:14, “…to leh ia kaba bha tam ka jong phi ban long kiba khlem thohbria bad kiba khlem shah kynnoh pop ha khmat u Blei…" Ňiuma, ha kane ka dkhot kam don ka kyntien riewkhuid ne riewblei, hynrei tang ki kyntien kiba ong, “ban long kiba khlem thohbria" bad kine ki kyntien ki thew ia ka jinglong riewkhuid.
Ka shithi ba ar u Petros kam dei kaba jrong bad ka don tang lai tylli ki lynnong bad ha kaba sdang ym shym la kynthup ia ka ha ka Baibl, dei tat haduh ka spah snem ba saw ba la ῆiewtang ia ka kum ka jingthoh bakhuid bad la pynrung ha ka Baibl.
Ha ka spah snem ba khatsan bad khathynriew ruh ha ka por jong ka “reformation movement" ka la mih biang ka jingartatien.
Wat la u Martin Luther u pdiang ia ka, hynrei u Calvin pat u artatien bad u Erasmus u kyntait ia ka.
Katkum ki nongthoh komentari la thoh ia kane ka shithi hapdeng ka snem 135 bad 140 AD bad ka don ka jingїadei kaba jan bad ka shithi U Jakob.
Na ki arphew san tylli ki dkhot ha ka shithi U Jakob, khatkhyndai tylli na ki ki don lang ha ka shithi ba ar u Petros.
La ong ba ki shithi u Jakob bad ba ar u Petros la sam bad pule paitbah ha kitei ki snem.
Ka shithi ba ar u Petros ka kren shaphang ka sngi jong u Trai lane ka sngi bakhatduh lane ka sngi ka jingwan arsien u Trai.
La kynthup lang ia ka ha ka thup ki apokalyptik literashor bad kumba long ka Kitab Jingpynpaw, ka shithi 2 Petros 3:13 ka kren shaphang ka bneng bathymmai bad khyndew bathymmai.
Kane ka dei ka jingkyrmen jong ki Khristan ha ki sngi kiba sdang jong ka Balang bad ka dei ruh ka jingkyrmen jong ngi kiba im ha kane ka pateng- “Hynrei ngi ia ap ia kaba u Blei u la kular: Їa ki bneng kiba thymmai bad ka khyndew kaba thymmai, ha kaba ka hok kan don".
Kiwei ki lah ban ong ba ka jingkyrmen ban їoh ia ka bneng bathymmai bad khyndew bathymmai ka dei kaba shu tharai bad ka bym lah ban ban jia shisha ne ka “utopia".
Hynrei kam long kumta, ka bneng bathymmai bad khyndew bathymmai ka lah ban urlong shisha, u Jisu u la dep ban seng nongrim ka ka Hima u Blei hangne ha pyrthei.
Kumta ngi donkam ban phohsniew, ban mutdur, ban їakhun bad ban їakhih paidbah ban pynjialong ia ka.
Ka shithi 2 Petros 3:14 ka ong ia ki Khristan ha ki spah snem ba nyngkong kumne- “katba phi dang ia ap ia kata ka Sngi (kaba mut ka sngi ka jingwan arsien) …ban long kiba khlem thohbria".
Ha kiwei ki kyntien, “katba phi dang ia ap ia ka Sngi ka jingwan pat u Trai to im ka jingim riewkhuid bad riewblei".
Kaei kata ka jinglong riewkhuid? Ne kiei kita ki riewkhuid? Ha ka jylli niam, khamtam ha ka jylli jong ki “Khristan Evangelical" (ki Khristan kiba ngeit ba ka jingim doh kam don dor ei ei), la phiah ia ki briew ha ki ar bynta, ki riewblei bad ki riewpyrthei.
Bad la hikai ba ki riewkhuid ne riewblei kim dei ban pynlut por than ia ka jingim ha ki kam pyrthei.
Ki kam pyrrthei, ka mut kino kino ki kam ki bym їadei ne їasnoh bad ki kam Blei ne kam Balang ne kino kino ki kam shabar na ki saw kynroh ka їing mane ki dei ki kam pyrthei bad kam long satia ia ki riewkhuid ne kiba la kylla ba mut ne kiba la “kha arsien" ban їadon bynta.
Kane ka jinghikai ka la longdoh longsnam ha kiba bun ki “Khristan Protestant" bad “Khristan Evangelical" bad ka la ktah shibun ia ka jingim bad jingїadei para briew.
Kane ka jingpynїapher ka їasyriem ia ka rukom hikai ki “gnostic" hyndai kiba hikai- ka pyrthei ka mat jot, ka imlang sahlang ka mat jot, kam pher tang ban lait ka mynsiem-ka malade shimet bad kane ka jinghikai ki “gnostic" ka ailad ia ki briew ban khwan myntoi bad pyrkhat shimet.
Ka khwan myntoi kam dei ka dak jong ka jinglong riewkhuid bad ka long pyrshah ia ka jinglong riewblei.
Ha kawei pat ka liang ki riewkhuid ne riewblei ki dei ki briew kiba don ym tang ka mynsiem sngewlem, hynrei ki don ruh ia ka mynsiem їatiplem bad ka mynsiem їatip lem ka pynlong ia ki ban їeng pyrshah ia ka khwan myntoi bad pyrkhat shimet, bad ban їakhun na ka bynta ka hok bad ka jingshisha.
Katkum ki dikshonari khasi, ka kyntien riewkhuid ne riewblei ka mut riewhok- ki briew kiba hok, kiba shida ka jinglong jingim.
Ka thew ruh ia ki briew kiba skhem ka jingmut jingpyrkhat -ki bym khih jingmut lymne noh kat shaba beh ka lyer.
Kiba khlaiῆ bad skhem ka nongrim-ka nongrim ka dei ka hok, ka jingshisha lane “Justice"- ka kyntien “Justice" ka kdup ia baroh ki phang, kata ka “social, economic, political bad ecological".
Ki riewkhuid ki dei kita kiba shemphang bad kiba їohi ia ki jingma, ia ki jinglah shilliang ha ka їoh ka kot, ia ka jingleh bymhok bad jingthombor ha ka synshar khadar, ka jingpynїapher kyrdan ha ka imlangsahlang bad ka jingleh dusmon ia ka mariang.
Ym tang ba ki їohi, hynrei ki їakhun pyrshah ia ki jingma bad jingrunar.
Ki їeng ha ka nongrim bad ki їashah sha ka liang jong ka hok.
Kumta bunsien ki hap ban siew ia ka dor kaba rem-ki shah pynїap bad shah set byndi lynter.
Ki riewkhuid ki dei ki briew ki bym don ka jingthohbria ha ka jingim, hynrei khlem pep pat ki kit ia ki dak mong, ki dak mynsaw shi lynter ka jingim.
Ka history ka don shibun ki khana shaphang ki riewkhuid bad ki riewblei kiba la shah pynmong, shah pynmynsaw bad shah pynїap.
Ka don kawei ka jingrwai shem mynsiem kaba paw nam kaba ngi bang ban kynud kaba ong, “when the saints go marching in" lane “haba ki riewkhuid ki rung shapoh ka bneng".
Hynrei kaba donkam ba ngin rwai mynta ka long, “when the saints go marching out" – “haba ki riewkhuid bad ki riewblei ki mih shabar sha ka pyrthei ban їeng ha ka nongrim ka hok bad jingshisha, ban pyrta shla bad pynrem ia ka khwan myntoi, ka bamsap bad ban їeng pyrshah ia ki kam runar ha ka khaїi-pateng, ka kamai kajih bad ka synshar-bishar".
Ki riewkhuid kim dei ki riewniam- Ha ka Gospel Loukas 10:25-37, u Jisu u їathuhkhana shaphang u nong Samaria ba bha.
Ki Lyngdoh bad ki Lebi kiba la їaid ha shuwa u nong Samaria lyngba kata ka lynti na Jerusalem sha Jerikho kim shym la peit wat tang ka khmat ruh sha uta u briew uba la shah shoh bad shah lute haduh ba u la jan їap bad ki khlem shym la kner ia ki kti ban їarap ia u.
Lehse ki riewniam kum ki Lyngdoh bad ki Lebi ki pyrkhat ba kam long ia ki ban pyntngit ia ki kti ne ia ka doh ne ia ki jaiῆ jong ki bad lada ki leh kumta kin long kiba tngit bad ki dkhot jong ki Balang ne Synagogue kin pynrem ne kynshi ia ki.
Kumta baroh ar “ki la їaid lait na kawei ka liang" namar kim sngewdei ban pyntngit їalade.
Ha kawei pat ka liang u nong Samaria, “…haba u la їohi ia u, la pyndap ia ka dohnud jong u da ka jingsnewsynei.
U la leit sha u, u la theh umphniang…ha ki jingmong bad u la spaiῆ ia ki…" U nong Samaria u dei u riewkhuid uba їeng na ka bynta ki briew kiba shah ban beiῆ bad ki riewkhuid ki dei ban mih madan ban long ka jingshai, ka jingtngen, ka jingshngaiῆ bad jingkyrmen ia ka pyrthei.
U Jisu u dei u riewkhuid bad u riewblei uba la wan sha ka pyrthei.
Kaba sngewtynnad ban pyrkhat shaphang u Jisu ka long ba um shym la kiar met, um shym la kynriah їalade na ka pyrthei.
U la buh ia ki kti jong u ha ka madan їakhun bad ki pharisi, ki sadusi, ki lyngdoh bad kiwei ki kem daw, ki kynnoh bad ki mudui pyrshah ia U ba u pynjakhlia, u pyntngit bad pynjngut їalade bad ia ki jinghikai niam da kaba u їaieit bad їasyllok bad ki nongkhrong, ki nuti, ki nong Samaria bad ki Jentil.
Ki kynthoh bad kynnoh ba U Jisu u pyntngit їalade da kaba ktah bad kdup ia kiba pang ῆiangthohlieh.
Dang shen u Pope Francis u ong kumne, “phi dei ban pynbit tngit bad pynbit jakhlia ia ki kti jong phi khnang ban lah ban tei ia ka Hima u Blei"- Ka jingong u Pope kam mut ba ngin pynjakhlia da ki kam tuh, kam thiem, kam pynїap briew ne ki kam runar, hynrei ba ngin buh ia ki kti ha ki jingїakhun pyrshah ia ki kam runar bad ai ba ki kti jong ngi kin bit tngit, kin bit jakhlia kam pher.
Amen.
Shillong: Ka STIEH, ka la phah mynta ka sngi, ia ka jing ujor sha  U Deputy Commissioner, West Jaiñtia Hills District, Jowai, ha kaba ki la ujor, halor ka jing leh niewbein jong ki pulit ia ki nongdie jhur ha Iawmusiang, Jowai, ha ka 18tarik Jylliew 2021.
La ujor, da katei ka seng, ba ki pulit, ki la knieh noh ia ki jhur jong kitei ki nongdie ha Iawmusiang bad ki la thep lut ia kitei ki jhur, ha ki kali jong ki bad haduh mynta, ym shym la tip satia, la ki leit buh shaei ia kitei ki jhur.
Ka seng, ka shim, ba kaba kum katei ka jingeh, ha kaba kat kane ka jingeh, ba ki paidbah, ki ia kynduh, ka long ka bym lah pdiang satia.
La dawa ba dei ban siew bai lutksan ia kitei ki nongdie jhur, kiba la duh ia la ki jong ki jingdie, ong ka kyrwoh na ka kong Deiwi Tongper, President bad ka kong Purity Phawa, Organising Secretary.
Nongpoh: Ka kynhun ki nongtrei mon sngewbha ha ka koit ka khiah bad kiba la tip kum ki Accredited Social Health Activist (ASHA), hapoh ka shatri jong ka Meghalaya ASHA Worker Union (MAWA), hynne ka sngi ki la shim ia ka rai ban sangeh treikam, kaba long kum ka dak ban pyrshah halor ka jingsngapjar ka sorkar jylla bad ka jingbymlah ka sorkar jylla ban pynurlong ia ka jingdawa ki ASHA.Haba kren sha ki lad pathaikhubor ha Nongpoh, ki nongialam ka Meghalaya ASHA Worker Union, kiba kynthup ia ka Kong Mirajone Myrsing, kum ka President, nangta ka Kong Sony Kharjana, Adviser, ki la ther tyngeh ia ka sorkar jylla, namar ba ka sorkar jylla kam pat lah ban pynurlong ia ki jingdawa jong ki, kaba ki la dawa na ka sorkar ba ka dei ban siewdep noh ia ka jingsiew kaba ki dei hok ban ioh.
Kitei ki nongialam ka kynhun ki nongtrei ASHA, ki la pynpaw ba dangshen ba ka sorkar jylla, ka la dep ban pyllait ia ka pisa kaba ki dei ban siew sha ki ASHA kaba long tang T.1,60,01,000, kata na ka bynta u bnai Iaiong bad Jymmang 2021-22 sha baroh ki nongtrei ASHA ha ka jylla.
Halor katei ka jingpynlait bainong ka sorkar, ka la kylla long tang kum ka bai mit mit kaba la shu pynbiej kai sha ki khynnah, namar ia katei ka pisa lada sam sha baroh ki nongtrei ASHA katei ka pisa kaba la pyllait da ka sorkar, kaba mut ba ki nongtrei ASHA kin ioh tang khyndiat eh bad ka bym iahap ei ei ruh em bad ka kam kaba ki trei.
Namarkata, kum ki nongtrei kiba la trei shitom bad kiba la trei hakhmat haba iadei bad ka koit ka khiah, khamtam eh ha kaba kum kane ka por ba dang iakhun ia kane ka khlam COVID-19, kumta ban pyrshah halor ka jingkuman ka sorkar jylla, kitei ki nongtrei ASHA, ki la shim ia katei ka rai ban sangeh treikam syndon, kata katba ka jingdawa jong ki na ka sorkar kam pat urlong.
Nongpoh: Ka shnong Umroi Umdohbyrthih, kawei na ki shnong kaba don ha ki thain Bhoirymbong bad kaba hap ha Bhoirymbong C&RD Block, ka la pyni ia ka nuksa kaba bha eh haba iadei bad ka jingthmu ka sorkar lyngba ka tnat ka koit ka khiah ban ai Tika iada na ka jingpang COVID-19, kata ka long ba ki paidbah hapoh katei ka shnong, ki la mih ryntih ban leit shah ai ia ka injek iada COVID-19 bad kumba ka long mynta, la jan baroh ki paidbah ha katei ka shnong ki la dep ban shim ia ka injek iada COVID-19.
Haba iadei bad ka jinglong kloi ki paidbah na katei ka shnong ban shim bynta ia katei ka, u Bah PB Sylliang, Rangbah shnong Umroi Umdohbyrthih, u la ai ka jingkhublei kaba kyrpang eh ia ki paidbah nongshong shnong, namar kiba la longkloi ban kohnguh ia ki jingbthah ka sorkar bad khamtam eh da ki briew ka koit ka khiah.
Utei u Rangbah shnong, u la iathuh ruh ba kumba ka long mynta, la jan baroh na ki paidbah hapoh katei ka shnong, ki la dep ban shah injek ialade, ha kaba u la ong ruh ba shen ba baroh ki paidbah ha katei ka shnong kin sa ioh ia ka injek iada na ka jingpang COVID-19.
Halor katei ka jinglong kloi ki paidbah ban shimbynta ia katei ka Injekshon, u Dr.C.Warjri, BDO ka Bhoirymbong C&RD Block, u la ai ka jingiaroh kaba khraw eh ia ki paidbah jong katei ka shnong, ha kaba u la ong ruh ba ka nuksa kaba la pyni da ki paidbah na katei ka shnong, ka da long ruh kum kawei na ki nuksa sha kiwei ki paidbah ha ki shnong bapher bapher, la ka long hapoh ka Distrik bad jylla hi baroh kawei.
U shabi u dei u wei u jait tiar uba ki briew ki ju pyndonkam bha la ka long ha ki iing ki sem, ha ki office, ha bank, ha ki dukan bad ha kiwei kiwei de.
U dei u tiar uba don ryngkat bad u tala ne uba don ha ki jingkhang (godrej) kiba ngi ju khang ia ki almari ne ki kino kino ki tiar kiba ngi kwah ban khang (lock).
Haba kum pynjah ia u, kan long kaba eh bha ban plie, lait noh sa tang haba ngi kwah plie jubor ne pynjot noh ia ki jingkhang ne ki almari bad ngi lah ban ong ba u long uba donkam bha ha ka jingim jong ngi ki briew namar u dei u tiar uba ai jingshngain.
Ki don ki tala kiba don 2 shabi, 3 shabi ne wat 4 shabi ruh bad ka shong ha ngi kumno ne da uei ngi kwah ban thied ban pyndonkam.
Ki briew haba ki thied ki kham sngewtynnad ban thied da uba don bun shabi namar uba lah ban pyndonkam da 3 ne 4 ngut ki briew.
Ha ka jingim kaba kynja mynsiem jong ngi ruh, ngi don U Shabi U ban plie ia ka jingim jong ngi bad Uta U dei U Blei, Uba long U Jisu Khrist Uba U Trai jong ngi.
Balei nga ong kumta? Ki don shibun bah na ka Bible kiba lah ban pynshisha ba kumno U Blei U plie ia ki lad kiba pher bapher ia ki briew jong U Blei ban pyndonkam na ka bynta ka burom jong U.Haba ngi phai na ka Testament kaba rim, ngi lah ban peit na ka jingim jong ka Ester ba lyngba jong ka, kumno ba ka pyllait im ia ki briew ha kito ki por.
U Joseph ruh u dei uwei na ki.
Ngi kynmaw ba kumno ba lyngba ka jingdon jong u Joseph ha ka jinglong mraw bad haduh ba un da long u Nongsynshar uba la bsa ia ka jingkyrduh kaba don ha kito ki por bad khamtam bad ki hynmen jong u Joseph kiba wan ban wad kpu (jingbam) namar ka jongkyrduh.
Lok baieid, U don U shabi jong U Trai ia ka jingim jong ngi ban khyrwait khnang ban ioh plie, ban plie lada don mano mano ba khang.
Hato phi shah ba U Blei Un khyrwait ban pyniaid ia ka jingim jong phi, ne phi shaniah halade? Parabangeit, don ka por ba phi ong, mano ban plie lad ia nga? Lano U Blei Un plie ka lad? Ka jubab ka long, AP IA KA POR (TIMING) JONG U.Shuh shuh, haba U Blei U plie, yn ym don mano mano ba lah ban khang ia kaei kaei kaba U Blei U thmu ban pyndep ha ka jingim jong ngi bad haba U Blei u khang pat, yn nym don mano mano ba lah ban plie.
Iaroh ia U Trai.
Te kumta, U shabi ha ka jingim jong ngi, ka dei na U Trai.
Uei uba lah ban khang ia ka jingthmu jong U Blei.
U soitan u khanglad, hynrei U Blei Un plie.
Ka don ka jingrwai kaba ong “God will make a way where there seems to be no way".
Ka Bible ka ong kumne "Bad ha uta u angel jong ka balang kaba ha Philadephia to thoh: Ia kine kiei kiei ruh u ong uta Uba khuid, uta Uba shisha, uta uba don u shabi jong U David, uta uba plie te uno uno ruh um khang, bad u khang te uno uno ruh um plie.
" (Ka Jingpynpaw 3:7)U BLEI UN KYRKHU, AMEN.Shillong: Ki 5ngut kiba iap corona ha ka jylla, ha ka sngi saitjain, ki kynthup ia U Starson A Sangma (80), Reserve Gittim, West Garo hills, U Sukleshar Barman (65), Lumbaniang, Shella, East Khasi hills, uba iap ha iing, nangta ka Nirupa Roy Patwet (50), na Khimmusiang, Pohkseh, West Jaintia, kaba iap ha iing, nangta U bah Pynshai Manik Nongbri (71), na Mawlai Phudmuri, East Khasi hills bad U Dipendro M Sangma (60), na Rongkon, Songittal, West Garo hills.
SHILLONG: Ki pulit ka West Garo Hills district, ki la leit pan map, ia kawei ka meirad, hadien ba la don na ki pulit kiba leit lynthaw ia ki jingdie jongka.
Ym tang katta, hynrei ki pulit, ki da siew ruh ia ka bai lutksan, na bynta kitei ki jingdie jongka, ba ki la bret sha madan.
Ka jingjia, ka la jia ha ka sngi thohdieng ba ladep, ha kaba la lynthaw ia ka jaka die jhur bad bret lut ia ki jingdie jong ka meirad bad bun bah ki jhur ki jhep, ki la sniew lut.
La bthah, da ki bor District ban leit pan map bad ban siew noh, ia baroh ki jingduh jong katei ka meirad, na ka jing sniew ki jhur ba ka dei ban die.
La ong ruh, ba ki pulit, kin sa pyn shitom, ia kito kiba don kti ha katei ka jingleh khlem akor bad ban hikai, ia ka rukom trei kam jongki.
U Conrad Sangma, myntri rangbah ka jylla, ula bthah ia U DC bad U SP, ka West Garo hills, ban pyn shitom, ia kitei kiba leh niewbein ia katei ka meirad kaba die madan.
Shillong: Kiba ioh pang covid mynta ka sngi, ki long 514ngut bad kitei ki kynthup ia 32ngut ka East Garo hills, nangta 8ngut ha East Jaintia hills.
Ka East Khasi hills, ka don 163ngut bad kitei ki kynthup ia 4ngut ha Jaiaw, 7ngut ha Lachumiere, 5ngut ha Laitjem, 5ngut ha Laitkor, 4ngut ha Lawmali, 6ngut ha Lyndem Nongjri, 6 ngut Madanryting, 5ngut Mawdang Ladjymmang, 4ngut Mawiong Umjapung, 13ngut ha Mawlai, 4ngut ha Mawprem, 8ngut ha Nongmynsong, 6ngut ha Nongrah, 30ngut ha Nongthymmai, 5ngut ha Smit.
Ha North Garo hills, ki don 15ngut, ha Ribhoi 57ngut bad kitei ki kynthup ia 6ngut ha District Jail, 11ngut ha Diwon, 5ngut ha Sumer, 7ngut ha Umbir bad 6ngut ha Umshaken.
Ha South Garo hills, ki don 22ngut, ha South West Garo hills, ki don 19ngut.
Ha South West Khasi hills, ki don 12ngut bad 4ngut ki dei ha Mawlangwir.
Ha West Garo hills, ki don 63ngut bad ha West Jaintia hills, ki don 115ngut bad kitei ki kynthup ia 8ngut ha Amjajer, 22ngut ha Demthring, 5ngut ha Kyndong Tuber, 14ngut ha Mihmyntdu, 11ngut ha Umralong, 3ngut ha Nongtalang, 7ngut ha Shangpung, 9ngut ha Trangblang.
Ha West Khasi hills, ki don 8ngut.
NEW DELHI: U Director ka AIIMS, ula maham mynta ka sngi, ba lada jia ba kam don ka jing ia phikir, kumta ka bynta kaba lai jong kane ka khlam, kan sa wan noh shen, hapdeng ka hynriew lane phra taiew duh.
Ka jing injek iada covid, ka dei kaba kongsan bha, nangta ka jing bud ia ki kyndon, ka dei kaba donkam bha bad ban khang dam ia kito ki jaka, kiba ka jingpang, ka sdang ban nang kiew.
U Randeep Guleria, u iathuh, ba um pat iohi dak eiei ruh em, ba ki khynnah, kin shah ktah ha kane ka khlam, ka ban sa wan shen.
Na ka liang jong kito kiba bud dien ia kane ka khlam, ki kam, ba ka bynta kaba lai, kan wan ha U Nailur lane  ha U Risaw 2021.
GUWAHATI: Kawei ka briew, ka la kha ia u khun, uba 5.2 kilogram ha Silchar jong ka jylla Assam.
Ki doktor, ki kam, ba utei u dei u khyllung uba heh tam, na baroh ki khun, ba la ju kha ha katei ka jylla, haduh mynta.
Ki doktor, ki la shim ia utei u khyllung, da kaba shu puid, ha ka sngi hat majai ba ladep, na ka daw, ba ka don ka jingslem ban kha.
Katei ka kmie, ka la dei ban kha ia u khyllung, ha ka 29tarik Jymmang, hynrei katei ka kmie, ka tieng ban leit sha hospital, na ka daw jong ka khlam corona.
La iathuh ba katei ka dei ka Jaya Das bad U Badal Das bad u dei u khun, uba ar jongki, katba u khun nyngkong, u khia tang 3.8 kilo.
Shillong: Ki pulit jong ka Meghalaya, ki la pynshai ba ka jing pynbna, ban ai jing iarap kaba T.5,000 sha uwei uwei u samla khlem kam ha ka jylla, kumba la pynmih jingthoh ha ki social media, ka long ka kam thok.
La pyni ha katei ka jingthoh, ha kaba la buh ruh bad ka dur jong U Conrad Sangma, ba ka sorkar jylla, kan siew T.5 hajar, sha uwei uwei u samla khlem kam ha ka jylla.
Katei ka dei ka jing pynshai, kaba la pynmih ha ka website jong ki pulit ka Meghalaya.
Shillong: U  Donlad Shylla (38), ula thoh ia ki kyntien kiba khlem akor, pyrshah ia ka  Deputy Commissioner, East Khasi Hills ha ka Facebook peij jongu bad halor kane la mudui pyrshah ia u, da ka  Shillong Sadar Police Station case no.161(06)2021 U/S 354A (1)(iv)/509 IPC R/w 51(b) DM Act 2005 bad la shimti ha ka  17.06.21.
Ki pulit jong ka  Cyber Cell jong ka East Khasi Police, ki la shimti ban tohkit ia utei  u briew bad ha ka  19.06.2021, ki pulit ka East Khasi Hills, ha ryngkat ki pulit ka  West Jaintia Hills Police, ki la ioh kem ia U Bah  Donlad Shylla, ha ka shnong Nongjngi, West Jaintia hills.
Yn leit rah ia u, sha ka kashari bad yn dang bteng ia ka jing tohkit pyrshah ia u, haduh ban da lap ia ka jing shisha, ong ka khubor na U Bah Sylvester Nongtnger, Superintendent of Police, East Khasi hills, Shillong.
Ki 7 Tylli ki jingkhawai (seventh Feasts) na ka bynta ki khun Israel kat kum ka Bible.
“U Trai u la kren ha u Moses u da ong – To kren ha ki khun Israel to ong ha ki, “kita ki jingkhawai u Trai ia kiba phin pynbna kin long ki Jingiaseng Bakhuid, KINE KIN LONG KI JINGKHAWAI JONG NGA.Lebitekos 23:1-2.
Kita ki Jingkhawai ki long – Ka Jingkhawai ka Jingiaidlait (Feast of Passover).
Lebitekos 23:4-5.
Nangta ka Jingkhawai u kpu ba khlem thiat (Feast of Unleavened Bread).
Lebitekos 23:6-8.
Nangta ki Jingkhawai ki soh Nyngkong (Feast of First Fruits), Lebitekos 23:10-11.
Kine ki Lai Tylli ki Jingkhawai haneng ki thew ia ka JINGIAP U JISU, KABA TEP IA U, BAD KA JINGMIHPAT JONG U JISU NA KIBA IAP.Kaba mut ba kine ki ia iaid marjan ne marbud haduh ka sngi ka Jingmihpat jong u.
Hadien ka Jingmihpat u Jisu na jingtep u la sah sa 40 sngi hangne ha pyrthei bad ha kata hi ka por ba u la kiew noh sha bneng.
Haka sngi ba 10 hadien ba u la kiew sha bneng, u Mynsiem Bakhuid u la wan hiar haba la dap 50 sngi.
Kata 40 sngi+10 sngi =50 sngi.
Ka jingwan hiar u Mynsiem Bakhuid la khot Pentecost kaba mut 50 ne 50 sngi.
Kane ka thew ia ka jingpyndep ia ka jingkhawai ki Taiew (Feast of weeks).
Lebitekos 23:15-17.
Kumta naduh ka Jingmihpat u Jisu haduh ka sngi Pentecost ka long 50 sngi.
Ki Kam Ki Apostol 2:1-4.
Kumta naduh ka sngi Pentecost, ka don ka POR BA LAIT kaba jrong haduh mynta mynne kaba mut ka la tam 2000 snem.
Kaba mut ba kat ka Hukum u Blei, ki Israel kimpat ioh ban pyndep lut ia kine ki Jingkhawai (Feast) kumba u Blei u la hukum ha ki.
Bad ki Jingkhawai kiba dang sah haduh mynta ki don sa 3 (lai tylli).
Kita ki long – Ka Jingkhawai ki Turoi (Feast of Trumpets), ka sngi Jingpyniasuk (Day of Atonement), bad ka Jingkhawai ki Ingtrep (Feast of Tabernacles).
Ka por kaba lait kaba jrong tam naduh ka sngi jingwanhiar u Mynsiem Bakhuid (Pentecost) ka long ka por ne ka ia ka JINGTREI U MYNSIEM BAKHUID haduh mynta mynne.
Ki khun Israel ki la kwah eh dik dik eh ban ioh pyndep noh ia kita ki Jingkhawai Tang shu ioh pynieng Temple kaba lai (Third Temple).
Ki la kyrkieh eh ban ioh Temple ban pyndep ia ki Jingkhawai ba dangsah, namar kimlah ban leh ia kine khlem ka Temple.
Ki dak ki pyni mynta ba ka Jingtrei u Mynsiem Bakhuid la jan kut,ka donkam ia kiba ngeit ban mane ha ka Mynsiem bad ha kaba shisha.
Ioanis 4:24.
Kumta, ia ka Jingkhawai ki Turoi (Feast of Trumpets) ki Israel ki hap ban pyndep ha ki por ka Jynjar bah (Great tribulation), kaba hap ha ka por ka Jingpyndait ba Hynriew kaba mut haduh ka por Jingmihpat bad Jingrong noh (After resurrection and rapture).
Ki Israel ki hap ban iaid lyngba ka por ka jingsynshar u Mrad khlaw 666, bad kata hashwa ka por ka Jingbitar u Blei ia u Mrad khlaw.
Lebitekos 23:23-25/ Jingpynpaw 6:17.
Hadien kane, ki Israel kin pyndep ruh ia ka Jingkhawai jong ka sngi Jingpyniasuk (Day of Atonement).
Kane ruh ka dang hap hi hapoh ka por ka jingsynshar u Mrad khlaw bad hapoh ka por jong ki 7 Jingpyndait (seventh Seals).
Lebitekos 23:26-32.
/ Daniel 9:24.
Kumta la kut noh ki por jong ki 1260 sngi ne ki 7 snem.
Daniel 9:27.
Ngi tip na ka ktien u Blei ba ka don ka extra time ia u soitan Lucifer bad kata ka long 30 sngi.
Haba khein lang 1260 sngi +30 sngi = 1290 sngi.
Daniel 12:11.
Kine ki 30 sngi ne 1290 sngi ba la ong da u Daniel ki dang hap hi hapoh ka por jingsynshar u Ksuid ne u soitan.
Kumta ia ka Jingkhawai kaba khadduh ka Jingkhawai ki IngTrep (Feast of Tabernacles) yn pyndep san sngi hadien ka shitaiew Bakhadduh.
Kane ka Jingkhawai ki IngTrep kan long halor u Lum seion.
Jingpynpaw 14: 1-5.
/ Lebitekos 23:34.
Dei nangne ba kan sdang ka Turoi ba Hynriew, bad u Blei un theh Ia ki Jingbitar bakhadduh ia u soitan Lucifer, bad ban pynkut ia kiei kiei kiba dei jong u ksuid bad u soitan.
Kumta kata ka Hima ka Jong ka Pyrthei KA LA JIA LONG KA JONG U TRAI JONG NGI U JISU KHRIST, TE UN SYNSHAR KEIN SHA KI BYMJUKUT KI BYMJUKUT.Jingpynpaw 11:15.
Ki Israel ki long kiba stad kiba riewspah kiba long Well develop country mynta, hynrei ki donkam kyrkieh tang ia ka Temple ban ioh pyndep noh ia ki jinglehniam jingkhawai niam kiba dang sah sa 3 tylli.
