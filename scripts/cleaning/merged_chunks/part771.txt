Ki bor pahara ruh ki synreit kuli lang, hynrei ym shem la don satia kiba mynsaw.
Shillong:U National General Secretary ka NPP bad Symbud Myntri Rangbah Bah Sniawbhalang Dhar ula pynpaw ïa ka jing sngewskhem ba ka NPP kan ïoh ïa ka jingjop na Shillong Parliamentary seat ha ka ilekshon Lok Sabha ka ban long ha ka 19 tarik Ïaïong.
“Ngim don jing artatien ba ngin jop ïa ka ilekshon" ong u Bah Sniawbha haba ïakren bad ki nongthoh khubor.
Haba pynpaw ba ka bhah don vote jong ka NPP kala kiew bun bun shah, ula ong, “Ka bhah don vote jong ka NPP ka la kiew sha ka 3.17 lak ha u 2023.
Ka la nang kiew da ka jingwan pynïasoh sa ki arngut ki MLA ka PDF-Banteidor Lyngdoh bad Gavin Mylliem bad ruh ka jingwan ïasoh ki MDC Bah Carnes Sohshang bad u Bah Batskhem Ryntathiang".
Haba pyntip ba ka MDC barim ka Nongpoh, ka Kong Rona Khymdeit ruh kan sa wan pynïasoh sha ka NPP ha ka 22 tarik Lber, u Bah Sniawbha ula ong ba ka jingdon vote jong ka NPP ka la nang kiew sa shi lak eiei.
Halor ka jingkynthoh u MP ka Congress na Shillong Bah Vincent H Pala ba ka jingpynïeng ïa arngut ki kyrtong kynthei da ka NPP kam dei satia ka jingpynkupbor ïa ki Kynthei hynrei dei ba kam don lad da kumwei pat, une u Nongïalam ka NPP ula ong ba ka party ka la pynïeng ïa ka Myntri Sorkar kum ka kyrtong namar ka lah ban ai ka jingïakhun kaba itynnad pyrshah ïa u Bah Pala.
“Phi mut ngi duna ïa ki kyrtong?.
Ngi don ïa ki kyrtong kiba biang ba biang ban ïakhun pyrshah ïa u.
Na kata ka daw ngi la ïakren bad ngi la shim ïa ka rai kaba dei.
Na kata ka daw ngi la jied ïa ka Kong Ampareen namar kan sa jop biang ïa ka ilekshon," ula ong.
Nalor kane, u Bah Sniawbha ula kren ruh halor ki kam pynroi bapher bapher jong ka Sorkar MDA ha kine ki hynriew snem ba la leit noh.
“Ki paidbah ka Meghalaya ki la sakhi ba ym dei tang ka Sorkar MDA-I bad 2 kaba la shimkhia ïa ki ishu kiba mih bad ka Sor kaba thymmai.
Ngi la ka khot tender.
Phi ïohi ïa ki surok, ym duna ïa ka T.10,000 klur la kynshew ha kine ki 6 snem.
Ha ka por ba ngi shimti ïa ka Sorkar, tang khyndiat ngut eh ki longïing ki don kor ïing hynrei mynta palat 3 lak kila ïoh kor um ïing.
Nalor kane, ym duna ïa ka 2000 lane 3000 km ki surok thymmai la dep ban shna.
Dang shen, ka kynhun Myntri ka la rai ruh ban pynpoi bording ilektrik sha ki shnong bym pat don bording.
Ka MDA ka la kular ban kyntiew ïa ki kam jngohkai, ka la pynshna ïa ki madan artificial turf ha jan man ki district ka Jylla" ula ong.
Une u Symbud Myntri Rangbah ka Jylla ula ong ba lada ym dei namar ka jingtreikam jong ka Sorkar, ka NPP kan ym ïoh satia haduh 26 seat ha ka ilekshon MLA 2023.
“Ha u 2018 ngi jop 19 seat bad ha u 2023 ngi la kiew sha ka 26 seat.
Nga sngew ba kane ka dei namar ka jingtreikam bha jong ka Sorkar.
Ngi tip ba ngim lah ban pynhun ïa baroh namar kum ka Sorkar ngi la trei shitom ban wanrah ïa ki kam pynroi khamtam haba phai sha ki samla," ula ong.
Shillong:Katba ka jing ialap elekshon na bynta ka elekshon Lok Sabha ka dang sdang khluit ba thnem bha ,ka kyrtong jong ka National People’s Party (NPP), ka Dr M Ampareen Lyngdoh, ka la buh dak jingkylli ia ki katto katne ki nongmih khmat paidbah kiba ba dang bam armaloi bad kam pat ba kin shakri ia ki paidbah.
Haba kren ha ka jingialang paidbah ha Mawsynram ha ka sngi Nyngkong, ka Dr Ampareen ka la ai nuksa ialade, ha kaba ka la pyntip ba ka la iehnoh ia ka kam nonghikai hadien hynñiew bnai ba ka shah jied kum ka MLA ha u snem 2009.
Ka la pynpaw ruh ia ka jing sngewkhia bad bynñiaw ba ki don pat ki MLA kiba dang bat ia ka kam nonghikai, wat hadien ba ki la shah jied kum u nongthaw Aiñ la palat shi snem, ha kaba dei ban tip shai mano kita ki briew.
Ka jingkylli mynta ka mih, ki paidbah ki dei ban wad mano u ta u MLA uba dang bat ia kam nonghikai….
ki paidbah ki dei ban wad, kiei ki kyrtong kiba bat ar kam,la ong ka kong Ampareen ha ka jingkren jong ka ha Mawsynram.
Halor ki jingkynthoh jong ki katto katne ba ka dei ka briew kaba thrang bad kwah bor, ka Dr Lyngdoh ka la ong ba lada ka shah jied kum ka MP, kan sa iehnoh ia ka kam kum ka MLA ha kaba ka la pynksan ia la ka jong ka nongrim kaba iapher bad kiwei pat ki kyrtong ialeh pyrshah bad kwah jingkylla.
Kane ka jingkynthoh jong ka kong Ampareen ka la paw beit kumba ka thmu beit ia ki ar ngut ki nongialam jong ka parti VPP, kata u MLA ka Voice of the People’s Party (VPP) na Mawlai, u Bah Brightstarwell Marbiang, u ba dang bteng ban bat ia ka kam nonghikai nalor ka kam MLA bad kumjuh ruh ia u kyrtong MP jong ka VPP, u Dr Ricky J Syngkon u ba dang bat ia ka kam nonghikai.
Shillong:Ki pulit ka jong ka jylla ki la ioh ban kem noh ia wei u briew u ba la suba ba u dei u ba donkti hakhmat eh ha ka jingpyn bthei bomb IED ha Them Metor, kaba jia ha ka miet 9 tarik Lber da ki pulit jong ka Ribhoi bad Eastern West Khasi Hills District ha ka sngi nyngkong ha ki thaiñ Mairang.
Une u briew u ba la suba jur la tip kyrteng kum u Namphyrnai Lyngdoh Peinlang ba 21 snem ka rta, uba dei na ka shnong Peinlang, uba lah ban dei u ba hakmat duh ban donkti ha ka jingbthei bom ha them ïew mawlong ha Harijan colony.
Lyngba ka jingthwet jong ki pulit jong ka East Khasi Hills District, Ri-bhoi District bad Eastern West Khasi Hills District la ioh ban kem noh ia une u briew na mairang bad wanrah pat sha Shillong, la iathuh u SP jong ka East Khasi Hills District.
Une u briew u dei u ba don ka jingiadei ba jan bha bad ki nongialam jong ka seng Hynñiewtrep National Liberation Council (HNLC).
Ka dei ka jingkem ha ka sien ba lai hadien ka jingbthei bom ha ka 9 tarik Lber 2024, ha Standbus ha them metor.
Ka seng HNLC ka la kam ba ka donkti ha kane ka jingjia ha ka 14 tarik lber.
Ki pulit jong ka East Khasi Hills kin sa ai ka jingbishar ba hok ia baroh ki ba donkti ban bei pisa bad leh ia kine ki kam ban pynbthei bom la pyntikna u SP Ravi.
Ka tnad pulit kan pynjur ia ka jing pahara ha nongbah Shillong.
Shillong:Ka jingkieng ha Nan Polok ka ba la shna da ki phareng ha ki spah snem mynshwa ka la khang noh ban jam na shiliang sha shiliang ka pung, namar ba ka la i synjor haduh katta katta.
Ka tnad khlaw lyngba ka ophis u Divisional forest officer Social Foresy ka East Khasi Hills District, ka la khang bad ker lut da ki siej bad ki dieng, khnang ban nym shah ban iaid lyngba kane ka jingkiengjingkien ha katei la jaka, kaba dei ruh ka jaka ban pynkhriang ia ki hajar ngut ki nongwan iaid kai na kylleng ki jylla bad kiwei ki ri ka pyrthei.
Haba ioh ban leit peit na ka liang u nongthoh khubor jong u Rupang mynta ka sngi ba ar ka 19 tarik u Lber 2024, la sakhi ba ki paidbah ki ba wan kai sha Nan Polok ki hap ban iaid sawdong naduh sdang shaduh kut, namar ban jam ia katei ka jingkieng na shiliang sha shiliang ym shah shuh.
La ioh jingtip ruh ba ia kane ka jingkieng bym shah iaid shuh ka la don mynta la kumba 2 snem eiei, naduh ba pynlong ia ka Cherry Blossom Festival ha u snem 2022 bad ka jingkhang ban iaid ia kane ka jingkieng ka dang iaid haduh mynta.
Haba ioh ban iakren bad ki katto kattne ngut ki nongwan kai ha kane ka Nan Polok, kaba don ha pdeng jong ka sor Shillong ki la pynpaw ia ka jingsngewdiaw hadien ba la khangnoh ia kane ka jingkieng.
Ka jingkhang noh ban nym shah shuh ban iaid ia kane ka jingkieng ka dei hadien ba na ka liang ki nongtrei ka tnad PWD, ki la pyntikna ba kane ka jingkieng kam long shuh ka ba shngain ban iaid, namar ba ka la tymmen palat bad khnang ban lait na kano kano ka jingsngewsih ka tnad ka la rai ban khang noh shwa haduh ban da ioh pynthymmai.
Shillong:Ka Ïingkashari Supreme Court, ka la buh ban bishar ha ka 9 tarik Ïaïong, ïa ki jingmudui ban pynsangeh treikam (stay) ïa ka Citizenship (Amendment) Rules 2024, na ka bynta ban pyntreikam ïa ka Citizenship (Amendment) Act hapoh ka Ri.
Ïa kane la pyntip da u Chairman ka North East Students Organisation (NESO) u Bah Samuel B Jyrwa, hadien ba mih na ka Ïingkashari Supreme Court, kaba shong bishar ïa ka mukotduma ha ka sngi Ba-ar.
Ka Ïingkashari Supreme Court ka la shong bishar ïa palat 200 tylli ki mudui (petition) ba tynjuh pyrshah ïa ka jingpyntreikam ïa ka Citizenship (Amendment) Act hapoh ka Ri.
U Bah Samuel ula pyntip ba ka Ïingkashari ka la phiah ruh la ka jong ban shong bishar ïa ki mudui kiba dei jong ka Thaiñ Shatei Lam Mihngi ka Ri India lem bad jong ki Jylla Ri Thor ka India (main land).
Ka Ïingkashari ka la thung ïa u Nongsaid Aiñ ka NESO u Ankit Yadav kum u Nodal Officer jong ka thaiñ Shatei Lam Mihngi.
Haba kylli, u pyntip ba bun na ki jingmudui jong ka Thaiñ Shatei Lam Mihngi ki dei kiba na Assam bad katto katne na Tripura lem bad ka NESO kaba mihkhmat ïa baroh ki Jylla jong ka thaiñ.
Halor ka mukotduma pyrshah ïa ka Citizenship (Amendment) Act, une u Nongïalam ka NESO u pyntip ba ka Sorkar Pdeng ka la pan por na ka Ïingkashari ba kan ai jubab ïa baroh ki mudui kiba don pyrshah ïa ka Act.
“Namar ka jingdon bun palat ki jing mudui, ka Sorkar India ka la pan por na ka Ïingkashari ba kan ai ïa ki jubab," ula ong.
Hynrei u ïathuh ba ïa ki mudui ban pynsangeh treikam ïa ka CAA Rules, ka Ïingkashari ka la buh ban sa bishar ha ka 9 tarik u Ïaïong.
Ha u 2019, ka Parliament ka la mynjur ïa ka Citizenship Amendment Act, kaba thmu ban ai long nong India ïa ki briew ki bym dei ki Muslim, kiba ngat ha ki kam thombor ha Bangladesh, Pakistan bad Afghanistan, kiba la wan poi sha India shuwa ka 31 tarik Nohprah, 2014.
Shillong:Ka National Cricket Academy jong ka BCCI ka la jied ia saw ngut ki thei nong ialeh kai kriket jong ka Meg halaya ban iashim bynta ha ka North East Senior Women’s camp ka ban sdang naduh ka 22 tarik u Iaiong bad ban pynkut haduh ka 16 tarik u Jymmang ka ban ialeh ha Rangpo, Sikkim.
Kine ki saw ngut ki kynthup ia ka Debas mita Dutta, Ajima Sang ma, Luiza Tamang bad ka Monica Lyngdoh Phawa.
Ha katei ka camp kine ki saw ngut ki thei jong ka jylla kin ia shim bynta lang bad kiwei pat ki nong ialehkai kiba na ki san tylli kiwei pat ki jylla kiba hap ha ka North East Zone kiba kynthup ia ka Sikkim, Manipur, Mizoram, Nagaland bad ka Aruna chal Pradesh.
Kitei ki saw ngut ki nongialehkai ka jylla ki la ioh ka lad ban iashim bynta ha katei ka camp hadien ba ki la ialehkai bha ha ki tournament jong ka BCCI jong u snem 2023-24 kiba kynthup ia ka Senior Women’s T20 Trophy kaba lah ialeh myn ha u bnai Risaw myn shem snem bad ka Senior Women’s One Day Trophy ba la ialeh myn u bnai Kyllalyngkot mynta u snem.
Shillong:Ha ka jingiakhun kaba ar jong ka lympung Shillong Premier League 2023 ba la ialeh ha SSA Stadium, Polo hynnin ka sngi, ka Nangkiew Irat SC ka la lah ban pynliem ia ka Sawmer SC da 2-1.
Ka kol kaba nyngkong jong ka Nang kiew Irat la ioh ban thep da u Shaibor Nongrum ha ka minit kaba 62 bad ba la ai jubab noh da u Diego Khriam jong ka Sawmer ha ka minit kaba 70, hynrei ha ka minit kaba 83 u Shaibor u la ioh biang ban thep ia ka kol kaba ar ka ban rah ia ka nam jop ia la ka kynhun.
Ha ka jingiaid jong ka jinglehkai la iohi ba u Banshanlang Nongdhar jong ka Nang kiew u la ioh ia ka lad ban pyrshang ha ka minit kaba 23 bad tang hadien 2 minit u M Nik hil Raj u la ioh ban kynjat tyngeh sha pyr shah ka jar hynrei u goalkeeper jong ka Saw mer u Pyrshangban bha Dkhar u la lah ban kyndat noh sha jngai ia ka bol.
Na ka liang jong ka Sawmer u Gamelial Kharlyngdoh u la ioh ban pyrshang ha shuwa ban kut ka kylla step hynrei um shym la lah ban pynrung shapoh ka jar.
Hynrei na kane ka kynhun u Diego u la lah ban pyniaryngkat, watla ka dei tang katto katne por, da kaba u la ioh ban rah ia ka bol na ka phang ka mon bad kynjat tyngeh na kyn dong jong u post bad rung beit beit shapoh ka jar ia kaba la ap da u Vanlalhriata Chhangte.
Wat la ka Sawmer kam shym ioh kamai poin eiei ha ka jingia khun hynnin ka sngi, hynrei ka la ialeh kai bha hadien ba ka la ioh ban wanphai biang sha ka SPL mynta ka sa moi, kumta ka dang donkam ban pynkhreh bha na ka bynta ka jing lehkai ha ka kylla kaba ar.
Ka jingiakhun kaba bud jong ka SPL 2023 kan long biang ha ka sngi thohdieng ha pdeng ka Shillong La jong FC bad ka Lang sning FC naduh ak por 3 baje janmiet.
Shillong:Lai tylli ki sengbhalang ba kynthup ia ka Hynniewtrep Youth Council, ka Jaintia National Conference bad ka Confederation of Ri-Bhoi People, ki la dawa ba ka sorkar ka dei ban pyllait lut baroh ia ka jylla Meghalaya na ka Citizenship Amendment Act 2019.
Haba kren sha ki lad pathai khubor, u President ka HYC u bah Roykupar Synrem u la ong ba kan jia aiu lada katto katne hajar ki wan ban ha ka normal Shillong.
Ka CAA ka la ailad ia ki briew kiba dei Khristan, Hindu, Jain, Parsi, bad Buddhist kiba na Bangladesh, Pakistan bad Afghanistan kiba wan shwa ka 31 tarik Nohprah 2014 ban wan sah ha ka ri India.
U bah Roykupar ula buh jingkylli, hato ka sorkar ka don jingkhein katno ngut kiba sah ha Normal Shillong.
Watla u Myntri Rangbah u la ong ba ym dei ban tieng ia ka CAA namar ba kam ktah ia ka Meghalaya hynrei lada jia uwei ne ar ngut ne shiphew hajar ngut kiba pan ban wan sah ha Shillong Normal Area kaba khot ka European Ward, kaei ka sienjam ba ka sorkar kan leh.
“Ngi la iohi ia ka jingkren u Myntri Rangbah u Conrad K Sangma ba ym baroh ka jylla ka lait na ka jingpyntreikam ia ka CAA, khamtam ha ka jaka kaba hap ha Normal Shillong Area’.
Lada tang shiphew hajar kin wan ban sah ha ka Normal Shillong Area, kan jia aiu ia ka jaitbynriew jong ngi", u la ong bah Roykupar.
U la ong ba hato ka sorkar ka don jingtip katno ngut kiba sah ha Shillong Normal Area kiba sah shwa ka 2014 namar bai oh don kiba dang shu wan hynnin ruh kin wan sah ha katei ka jaka.
“Katno ngut ki briew kiba sah ha Normal Shillong Area ki lah ban aplai ia ka jinglong nongshong shnong lyngba ka CAA", la ong u President ka HYC.Kawei pat ka jingeh ka long ba ka jingma ia ka jaitbynriew namar ba lada wan tuid na kiwei ki jylla sha kane ka jylla.
U la ong ba ka jingma kaban sa mih ka dei ka jingwan rung ki briew kiba wan na kiwei ki jylla bad ban iada ia ka jylla, ka donkam ban pyllait noh pura ia ka jylla na ka CAA bad ban iasaid tyngeh ba ka sorkar India ka dei ban ai noh ia ka Inner Line Permit (ILP) namar ba dei tang da kane ka ain, kaba lah ban iada ia ka CAA.Ia ka jingthoh halor kine ki jingdawa, kine ki lai seng kila aiti ruh ha u Myntri Rangbah u Conrad K Sangma bad kila rai ruh ba kin buddien ia kine ki mat.
Nongpoh: Ha ka jingjia aksiden kaba la jia hynnin ka miet ha surok NH-6 hapdeng ka Sor Nongpoh, u nongniah jong kawei ka Trok kaba don ia u number ML-05-Z-9460, u la mynsaw jur, kata ka dei hadien ba ka Trok kaba u niah, ka la leit ban tynrah nadien jong kawei kaba don ia u number NL-01-G- 6729, ka Trok kaba ieng ha surok ha Nongpoh.
Katei ka jingjia ka la jia hynnin ka miet ha ka por 10 baje eiei mynmiet, ha kaba katei ka Trok kaba kiew na Guwahati, hynrei haba la poi ha Nongpoh, ka la leit ban tynrah beit nadien jong ka Trok kaba don ia u number kaba don ïa u number NL-01-G-6729, kaba la ieng ha surok nabar ba sniew ka Taiar.
Utei u nongniah jong katei ka Trok ba mynsaw, u dei uba la tip kum u Rajendra Das, 28 snem na 8Mile Guwahati bad katei ka trok kaba ieng ha surok pat la niah da u Lamshwa Pakyntei ha ka rta kaba 44 snem.
Tang mar ia iohi ia katei ka jingjia aksiden bad ba u nongniah u la sahkut hapoh kali, ki paidbah ki la leit ban iarap ia utei u nongniah ban sei napoh kali, kumta kham hadien ynda la wanpoi sa ki Pulit ka Nongpoh Police Station, la lah ban sei ia utei u nongniah bad ia kaba la pynkit noh mar mar sha jaka sumar.
Shillong:Ki Nongïalam bad ki Kyrtong ban ïakhun ïa ka ilekshon Lok Sabha na Shillong Parliamentary Constituency, ha ka sngi Nyngkong kila ïashim bynta ha ka Symposium halor ka phang Parliamentary Politics and Political participation, bala pyn long da ka Sankardev College.
Kine ki kynthup ïa u kyrtong ka Regional Democratic Alliance (RDA) Robertjune Khar jahrin, kyrtong ka Voice of the People Party (VPP) u Dr Ricky AJ Syngkon, kyrtong shimet u Prof Lakhon Kma.
La wan ïashimbynta ruh da u Secretary ka Congress u Emanuel Badwar bad u nongaiktien ka BJP Bah M Kharkrang.
Hynrei, u MP ba mynta ka Congress Bah Vincent H Pala bad kyrtong ka NPP bad Myntri Sorkar Kong Ampareen Lyngdoh ki khlem wan ïashimbynta ha kane ka jingïalang.
Ka ilekshon sha ka Ïingdorbar Lok Sabha ba 18 kan long ha ka 19 tarik Ïaïong ha Jylla Meghalaya.
Haba ai jingkren, u kyrtong ka RDA Robertjune Kharjahrin ula kular ïa ki paidbah ka Ri-lum Khasi Jaiñtia ba lada u shah jied kum u MP, un ïai buddien bad ka Sorkar Pdeng ban pyntreikam noh mar mar ïa ka Inner Line Permit (ILP) ha Jylla Meghalaya.
U ong ba ka nongrim jong ka RDA ka long ban ïada ïa ka bha ka miat jong ki trai ri trai muluk bad ki nongshong shnong ka Jylla.
“Ka thong jong ngi ka long ban pyntreikam ïa ki lai tylli ki P kata ban ïada (protect), pynneh pynsah (preserve) bad kyntiew (promote) bad ban pynurlong ïa kine, nyngkong eh ngi donkam ban ïada ïalade bad dei na kata ka daw ngi kwah ban kular ha phi ba lada phi jied ïa ka RDA, ngin sa pynsngewthuh ïa ka Sorkar ban pyntreikam noh ïa ka ILP ha Meghalaya," ula ong.
Haba kular ban ïada ïa ka jingburom ïa ki niam bapher bapher hapoh ka Ri, u Robertjune ula ong, “Ngin sa pynthikna ïa ka hok ban mane blei kum ka hok tynrai jong baroh uwei pa uwei bad kane kan ïai neh ha India.
Ngin ym shah ïano ïano ruh ban ïuhroit ïa ka hok jong ngi".
Nalor kane, ula ong ba ka RDA kan ïai buddien bha ruh bad ka Sorkar Pdeng ba kan pynkloi noh ïa ka jingpynrung ïa ka ktien Khasi ha ka khyrnit ba phra jong ka Riti Synshar ka Ri India nalor ban pynbeit noh ïa ka jingïakajia pud hapdeng ka Meghalaya bad ka Assam bad ban bishar biang ïa ka soskular jong ka jingïapynbeit pud ka kylla ba nyngkong hapdeng ki ar Jylla.
Ula ong ba ka RDA kan kyntu ruh ïa ka Sorkar Pdeng ban shong bishar biang ïa ka jingïapynbeit pud hapdeng ka India bad Bangladesh ban ïada ïa ka hok jong ki trai Jylla.
Haba kren halor ka roi ka san, une u kyrtong ka RDA ula ong ba un pynthikna ba ka Office Memorandum kaba kular 44% ka jingïoh bhah thungkam ïa ki ST ha ki Ophis Sorkar kin treikam kumba ki dei ban long nalor ban buh ruh ïa ka economic zone ban pynthikna ba ki trai shnong kin ïoh kam 100% ha ki Group C bad D.U Kyrtong shimet u Prof Lakhon Kma ula ong ba ula pyrkhat sani bha shuwa ban shim rai ban ïakhun ïa ka ilekshon MP ha kaban mihkhmat ïa ki paidbah jong ki 7 tylli ki District ka Ri-lum Khasi Jaiñtia ha Parliament.
Ula ong ba um kyrshan satia ïa ki nongrim jong ki seng saiñ pyrthei bapher bapher ha Jylla bad pynkynmaw ba bun na ki MP ba mihkhmat ïa ka Shillong ki dei ki kyrtong shimet.
Ula ai nuksa ïa u Bah GG Swell uba la jop 4 sien ïa ka ilekshon MP kum u kyrtong shimet bad pynliem ïa ka congress bad ki seng riewlum.
Haba ther ïa ka Sorkar ba ïalam da u Modi ha Delhi, u Prof Kma ula ong, “Nga sngew ba lada ki (BJP) wan biang ha ka bor, ngam tip shuh kiei ki jingkylli kiba kin wanrah pat.
Wat ïalehkai bad ka Riti Synshar jong ngi.
Katba phi dang burom ïa ka riti synshar, ngi dang long kawei ka ri.
Nga don ha ka University bad nga ïohi ïa kum kiei ki jaitbriew ba la phah sha ka University, ka dei ka juh ka jingmut jingpyrkhat ka ban jia ha kano kano ka jaka bad nga dap da ka jingsngewkhia ïa kane".
“Phi donkam ban phah ïa u briew uba lah ban ïeng ha Ïingdorbar marwei bad ban bthah ïa ka Sorkar ba sngewbha wat ym ïalehkai bad ka riti synshar ka ri namar kane ka riti synshar ka tehsong ïa ngi kum kawei ka ri.
Ka sngi kaba phi ïalehkai bad ka riti synshar, kane ka ri kan sa pait sa pra lyngkhot lyngkhot bad namar kata, kim dei ban ktah ïa ka nongrim ban burom ïa baroh ki jait niam kiba don hapoh ka Ri," ula ong.
U Kyrtong ka VPP Dr Ricky AJ Syngkon ula pynpaw ïa ka jingsngewkhia halor ka jinglong jingman ba mynta jong ka Jylla Meghalaya, wat hadien 52 snem ka jingïoh Jylla la ka jong.
Haba kren halor ki kaiphod jong ki agency bapher bapher, ula ong, “Ka long kaba sngewbha bad ba pynduh mynsiem namar ka Meghalaya ka dei ka Jylla ba duk tam.
Ka Shillong, kaba ju bna nam kum u jaka pdeng ka pule puthi, hynrei shano ngi poi mynta, ngi lah don ha trai eh.
Haba kren ïa ka koit ka khiah, ngi don ha trai duh".
U Nongaiktien ka BJP Bah M Kharkhrang, ula kren halor ki skhim bapher bapher ba la pyntreikam da ka Sorkar Pdeng.
Ula ban jur ruh ba ka Sorkar Pdeng ka la wanrah ïa ka prokram Nasha Mukht Abhiyan ban ïakhun pyrshah ïa ka jingjyllei u drok bad jingdih drok kata ktah ïa ki samla jong ka thaiñ Shatei Lam Mihngi bad ka Ri baroh kawei.
khrong te nang bha.
Shillong:Ka Shillong Premier League 2023 kaba la sdang mynnin ka sngi ha SSA Stadium Polo da ka jingiakhun hap deng ka Rangdajied United FC pyrshah ia ka kynhun kaba thymmai kaba la rung ha kane ka lympung ka Nongthym mai SC, la iohi ba ka Rangdajied United FC ka la pynliem ia ka Nongthymmai SC da 1-0.
Na ka daw ka jingbuh thymmai ia ki phlang plastic ha ka SSA Stadium, ka SPL mynta ka samoi la hap ban kham pynslem da katto katne bnai bad da ka jingshim rai noh hapdeng ka Shillong Sports Association bad phra tylli ki club, la pynduna noh ia ka tournament jong ka 2023 sha ka single leg format da ka jingbuh beit ia ka semi final bud sa ka final.
Ka Nongthym mai ka la ioh ban kiew kyrdan sha ka SPL hadien ba ka la ioh ban ieng ha ka kyrdan kaba ar jong ka First Division ha u snem 2022.
Ka long ka jingioh rung madan kaba nyngkong jong kane ka kynhun ha kane ka lympung bad ka la ialehkai bha ha ka sien kaba nyng kong hynrei watla katta kam shym la lah ban pynphai ia ka kynhun kaba hakhmat ka Rang dajied FC hadien ba u Ksankupar Khong ma lai u la ioh ban thep ia ka kol ha ka minit kaba 61.
U Ksankupar u la ioh ban thep ia ka kol da kaba u la rah ia ka bol na ka phang ka diang bad kynjat ia ka bol na khap ka lain bad ka la her shajrong sha pyrshah ka jar jong ka Nongthymmai ia kaba la ap da u Senapati Mandal.
Nalor ka Nongthymmai kaba la rung ha ka SPL, kawei pat ka kynhun kaba la ioh ban iashim bynta ha kane ka lympung ka dei ka Sawmer SC kaba la ioh ruh ban ialehkai shuwa ha kane ka tournament.
Ka jingialeh ka ba ar jong ka SPL 2023 mynta ka sngi kan long hapdeng ka Sawmer SC pyrshah ia ka Nang kiew Irat SC ka ban sd ang naduh ka por 3 baje janmiet.
Shillong:Ka North East Students’ Organisation (NESO) ha ka sngi Nyngkong, ka la mudui da ka mukotduma hapoh ka Ïingkashari Supreme Court ka Ri India ban pynsangeh ia ka jingpyntreikam ia ka ain Citizenship (Amendment) Act, 2019.
“Ngi la buh ia ka jingmudui ha Ïingkashari Supreme Court, ban tynruh ia ka Rules jong ka Citizenship (Amendment) Act, 2019 ha ryngkat ka jingkyrpad ia ka Ïingkashari ba kan pynmih ia ka hukum ba pynsangeh noh shuwa ia ka jingpyntreikam ia kane ka aiñ" la iathuh u Bah Samuel B Jyrwa Chairman ka NESO ha ka kyrwoh ba la phah na nongbah Delhi.
Shuwa kane, ka NESO ka la dep ruh ban buh ia ka jingmudui hapoh Ïingkashari jong ka Supreme Court myn ha ka 19 tarik Nohprah, 2019, kaba long pyrshah ia ka CAA, 2019.
Wat la, ka CAA 2019, ka la pyllait ia ki Jylla ba ka ILP ka treikam kynthup ia ki jylla kum ka Mizoram, Nagaland, Arunachal Pradesh bad Manipur bad ruh ki jaka ba hap hapoh ka Sixth Schedule ba kynthup ruh 98% ki bynta jong ka jylla Meghalaya, 70% jong ka jylla Tripura bad 8 tylli ki District ha ka jylla Assam, hynrei 27 tylli ki District ha jylla Assam kim shym la lait satia na kane ka aiñ, kaba buh jingma ia ka thain Shatei Lam Mihngi baroh kawei bad lah ruh ban ktah jur ruh hadien habud, u la ong.
“Kumta ngi la mudui khnang ban iada ia ki Jaidbynriew rit paid jong ka Thain Shatei Lam Mihngi kiba la shah ktah lypa na ka jingrung kyrthep ki briew nabar Jylla bad ki poi ei na Bangladesh", ong u Bah Samuel.
U la ong ba ka long kaba kongsan bha ba ka CAA, 2019 kam dei ban pyntreikam, namar kan nang pynsniew shuh shuh ia ka jinglong jingman ba la sniew lypa hapoh ka Thain Shatei Lam Mihngi ka Ri.
Ka la mih ka khubor mar sien dep ka Exam SSLC ba bun ki khynnah kiba ialeh ia ka SSLC Exam mynta u snem 2024 ki la shah shet pluk ha ka subject Social Sciences kaba khynthup ia ka History bad Geography mar 23 marks,ka Civics bad Economics pat mar 17 marks nalor ka 20 marks ka Internal Marks bad 4 marks pat ka Map katkum ka Blue Print ba la ai copy da ka MBOSE sha baroh ki skul ha u snem 2018.
Hashwa jong u snem 2018,kata, naduh ka snem 2008, ka MBOSE ka la phiah ia ki jingkylli la ki jong ki jong ki subject ba ki khynnah ki dei ban jubab,kata,ki khynnah kidei ban jubab beit ia ka History,Civics kiba hap ha ka Social Sciences I bad ka Geography bad Economics kiba hap ha ka Social Sciences II kin thoh la ka jong ka jong ka subject.
Dei ha ka snem 2018 ba ka MBOSE ka la pynkylla noh ba kin don noh ki jingkylli ban shu jied ki khynnah ia kiba dei(right answers) ne Multiple Choice Questions(MCQ) kiba kit shi mark(1 mark) kawei ka jingkylli bad ki Short Answer(SA) kiba kit 2 marks kawei ka jingkylli.
Kitei ki jingkylli baroh 2 jait dei ban khleh lang(mixed) ia baroh 4 subjects bad ki khynnah kidei ban jied ne jubab tang 12 tylli na kawei -pa-kawei na kitei ki jingkylli.
Hynrei ki Long Answer(LA) pat ki khynnah kidei ban jubab beit(mandatory) la ka jong ka jong ka subject,kata,mar 3tylli na ka History bad Geography bad mar 2 tylli pat na ka Civics bad Economics.
Kane ka rukom leh kan kham pynsuk ne iarap ia ki khynnah ba kin ioh jied khnang ba ki lah ban kham pass bha.
Haba phai pat sha jingkylli jong ka Social Sciences jong mynta u snem 2024,ki jingkylli na ka Social Science I (History bad Civics) u/ka nongset jingkylli um/kam da pynpher palat ne leh stad eh haduh katta katta lait noh katto katne.
Hynrei ia ka Social Science II(Geography bad Economics) u/ka la wanrah ka rukom set jingkylli kaba iapher bak-ly-bak na ka rukom set jingkylli kaba mynshwa (existing system).
U/Ka la iaid lait ia ka nuksa jingkylli(sample questions) jong ka MBOSE ba dei ban kham bun ki jingkylli ban set na ka kot pule(Text book) jong ki khynnah bad tang khyndiat eh ki jingkylli dei ban pynpher tang ban ithuh ia ki khynnah ba proh jabieng(talented students).
Lada shu pynpher lut ia ki jingkylli,kata,ki set tang ia ki proh jabieng khlem pyrkhat shuh ia ki khynnah ba shu pdeng(average students) bad ki khynnah ba kham duna(below average students).
Ha kamra class,kin don eh 10/15 pc ki proh jabieng karba 90/80 pc kidei ki average bad below average students.
Kidei kine kein kiba kylla ‘langknia namar kim lah ban thoh ne jubab hi na la ka jingstad lade(common sense).
Wat lada set jingkylli thik na copy ne na kot pule jongki ruh,bun kim lah bad bun kiba fail.
Katno tam lei lei lada pynpher ia ki jingkylli na kiba la ai.
Hynrei,kiba kham shah ktah eh ha ka Social Sciences mynta u snem 2024 kidei ki khynnah bym leit skul(private candidates) kiba ju shaniah ia ki jingkylli barim(previous question papers) bad ki shaniah ruh ha ki help book kiba ki thied na iew na hat(bazar notes).
Kine kin long ki ‘langknia ba shyrkhei(worst affected victims) ia ka subject Social Science mynta u snem 2024.
Nangne shakhmat,lada ka MBOSE ka kwah ban pynkylla ia ki rukom set jingkylli,ka dei ban ai jingtip(notify) sha baroh ki skul khnang ba kin tip ban hikai ia ki khynnah ha classroom katkum kata ka model jong ka rukom set jingkylli, ym ban shu set katba mon katba kwah.
Bun ki nonghikai ki dang hikai da ka rukom set jingkylli kaba rim(existing system) ha une u snem 2023 ba la dep namar ym pat don satia kano kano ka jingpyntip thymmai(new notification) kaban pyniap noh(supercede) ia ka system kaba ju leh.
Lada ka MBOSE ka iai mlien ban iaid lait ia ki kyndon(guidelines/criteria) ba ka la bthah hi, kata,kan kylla long ka nongpyniap ba jar jar(silence killers) namar kin nang jur shuh shuh ka jingpep skul(drop outs)shiteng por jong ki khynnah.
Nalor ba ka Meghalaya ka la poi lypa sha trai (bottom) ha ka liang ka thoh ka pule ha ri India, nangne sha khmat kan sa kham hiar shuh shuh wat ia ka Bihar kaba dei ha state kaba poi sha trai duh.
Ym tang kumta,hynrei nangne sha khmat, bun ki skul ha sor bad wat ha nongkyndong ruh kiban leit pyniasnoh( affiliate) noh sha ka Central Board kum ka CBSE/ICSE,etc kumba pyniasnoh lem kiwei ki skul kum ka Pine Mount School,BK Bajoria,Army school nalor bun bah ki central schools kiba don ha state jongngi.
Dei hangta kein ba ka lah ban ktah mationg ia ka burom ka ijot (prestige/credibility) jong ka MBOSE hakhmat ki ri India hi baroh kawei.
“Kam da kongsan eh kata phi mei hynrei ka shong ha u briew kampher la u dei uba rit ba ria ruh ne ki kynja riewniam" ong u Peter bad u leit thet syndon“Ka dei bah kata" mynjur ka Banisha“Sa tang uba najrong hi kane ka jait kam" ong ka kmie.
Ka jingkynmaw bad ka jingiathuhkhana shaphang kata ka jingiathoh ka la sdang kynjah.
Hadien ba la dap shisnem tam ki dak orpait ki la sdang paw ha kata ka longiing.
La shu iohsngew ba ki paramarjan ki ong ba uto u briew uba leh meng bad uba sarong.
Um ju kren watla ki dei na para dong ruh.
Une u briew u ju leit ophis da ka kali sorkar bad teng teng u leit da kali lajong kaba dei ka scorpio rong lieh.
Ka jingshah kren kumta ha ki para marjan ka la pynsngew rem ia ka nongiathoh bad ka iing hi baroh kawei.
Na ka jingbishar na kiba bun ba lang ki iohi ba tang na ka dur jong u briew, ka rukom riam rukom leh ka pynpaw hi kumta.
La ka kynthei ka dei kaba bha eh hynrei la shah peit khmat hi jait ba long u kurim jong ka kumta.
Ki sngi ki por ki iaid ban pyntyllun ia ka shalyntem jong ka por.
Ka Banisha kam ju pyrkhat duh mynsiem hynrei ka kyrmen beit ba kaba bha kan wan beit tangba kan shu ap ia ka jingpyniaid uba najrong.
Ka dei ha u bnai July bad ha ka janmiet sngi saitjain ha ka por 7 duna ei ei la wan kawei ka phone call ha ka mobile jong ka Banisha.
Uta u number u dei ba thymmai.
Ka la shim ban rah bad ka la iohsngew ia ka sur shynrang tangba ka sur te kaba jem bha bad kaba shai.
Uta u briew u la iathuh ba u ioh number phun na u paralok jong u uba sah ha kajuh ka dong ba sah ka Banisha.
U la pynithuh ialade ba u dei u Pastor uba trei ha kawei Pastorate ha ki thain Bhoi.
Ba u la dep pynithuh ba u dei u Pastor ka Banisha ruh ka la kren donburom kum ka kynthei briew.
Ka jingkren ka la iaid kumba 10 minit ei ei.
Ka Banisha ka shu pynkut shwa da kaba ong ap ngan iathuh shwa ha i mei bad ka buh noh ia ka phun.
Ka samla badonburom kum ka Banisha kam shu kmen toh-hoh tangba u dei u Pastor hynrei ka kwah lada shah ka kmie ba un da wan ha iing kum u briew uba bha uba donburom.
Ka durkhmat jong u briew ka long ka khubor na ka bynta kiba lah san lah rangbah.
Ba ka dang sngew lehrain ia la u hynmen ka Banisha ka sngap jar-jar kumba shi taiew ei ei bad ka ong ha la ka kmie ba kan iathuh lem ia u.
Haba ka kmie ka la iathuh ha u Peter, u Peter u pynpaw kumjuh kumba ong ka para ba dei ban da iohi ia u briew ym tang ha ka sur lyer (mobile) hynrei markhmat syndon.
Kum u hynmen bad kum u rangbah u kwah ban phah wan mih sha iing namar da pynslem than kam long.
Haba ki la beit shi ing, ka Banisha ka phun ia uta u briew ba un wan mih sha iing ha ka sngi palei kaba sah sa tang 5 sngi.
Uta u Pastor ruh u la pdiang sngewbha ia kata ka jingkwah jong ka kmie jong ka.
U briew uba bha um don jingsngew ei ei ia kata bad u kmen pynban ban iakynduh bad ka kmie bad u hynmen jong ka.
Ka Banisha ka shaniah tylli beit ha la ka kmie bad u hynmen haba ki pdiang ne kyntait, hynrei ka skhem ka jingmut ba kat u Pastor un sngewthuh ia ka dor bad ka kyrdan.
U Peter u la pan shuti lypa ha kata ka sngi na u malik bad u iathuh ba ka don ka kam iing ka bym long pep shuh.
U malik ruh u la mynjur ban ai shuti.
Kane ka longiiing ka la pynkhreh bam kynthup ka ja bam bad ka sha.
Ki shu pynkhreh lypa kumba kumba arngut tam ki briew.
Sa tang shi sngi ka por ban iakynduh markhmat, ka kmie bad u Peter ki la pynkhreh lypa ka jingkylli ban iakhun markhmat namar ka ju long ka rukom ba ka Tien nyngkong ka dei kaba bha ne kaba sniew ka jingmih- la yn iaid shakhmat ne pynkut noh.
Ka miet sngi Balang ka dei ka miet kaba kine ki laingut shi kmie shi khun ki ia shongkai kyrpang ban iakren ia kaba lashai.
Ha ka jingiashongkai u Peter u la ai jingmut ia la ka kmie ba kan kren nyngkong ma ka bad ka jingkren kaba kham khia bad kham snah un kren ma u kum u rangbah bad ha kajuh ka por kum u hynmen.
Ka Banisha ka la pynpaw beit hakhmat jong ki ba kan shu kohnguh beit ia ka jingiakynduh markhmat bad uta u briew.
Ha ka step kaba bud ka dei ka sngi wan uta u Pastor, la pynkhuid ia ka iing ka sem bad plied lypa ia ka jingkhangiit ha kamra shongkai.
Ka bam bad ka sha la dep ready lypa sa tang ban shu pynkhuit ynda la dei ka por bam.
U kti kynta u la poi sha a 10 bad sa tang shi kynta ei ei kita ki briew kin sa wan namar la buh 11 baje mynstep.
Watla ka iing kmie u Peter kam da dei eh ka iing bha hynrei ka i shongkhia pat namar ba ki tiar shapoh ki don katto katne kiba remdor kum ka almari, ki shuki, ki jingpynitynnad da ka frame, ki syntiew, ka iing te kaba i khuid bha naduh phalor haduh ha iing.
Ka Banisha ka la buh lypa u klat dihum bad u jug um ha kamra shongkai.
La sei lypa ki pela dihsha, ka pliang bam bad ki tiar donkam na ka bynta ka bam.
Kiei kiei baroh lah ready lut sah sa tang ban pdiang ia ki nongwan.
U kti kynta sa ban poi noh 11 baje hynrei ki khlem pat poi.
Balei katta ruh ki khlem pat poi la mih ka jingkylli hapdeng ma ki kum ka iing.
La shu hun noh da kaba tharai ba ka dei ka sahkut block.
Jin da ym dei u kynja Pastor kan mih beit ka jingartatien khamtam ha kane ka juk hiar burom.
Katba ka Banisha ka dang sar ia ka kamra pdeng ban ai ja ka la iohsngew ia ka jingsawa ka phalor kaba da ka nar hynrei ka bym da remdor.
Ka la ieng pynstet ban peit bad ka iohi ia saw ngut ki rangbah kiba dang i samla bha ba ki da riam don burom ha kaba arngut ki phong coat bad arngut pat ka jacket kaba i shongkhia.
“Oh phi lah wan !" ong ka Banisha“Haoid, ngi lah wan" ki ia ong langNangta la mih sa ka kmie bad u Peter ban khublei.
Shillong:Ka seng Nationalist People Party (NPP) ka la dep ban shim ia ka rai, ba kan ym pynieng kyrtong satia ha ka elekshon Lok Sabha na ki artylli ki Lok Sabha Constituency ha jylla Arunachal Pradesh.
Namar ka don ha ka kynhun synrop jong ka National Democratic Alliance (NDA), ka National Committee jong ka parti NPP ki la rai ban ai jingkyrshan ia u kyrtong jong ka NDA ha Aruna chal Pradesh bad ki la dep ruh ban bthah ia ka state Committee ba kin ai jingkyrshan ia u kyrtong jong ka NDA, ong ka jingthoh jong U Conrad Sangma, National President jong katei ka seng ha ka twitter jongu.
Katei ka rai jong u Conrad Sangma, ka la pynlyngngoh ia kiba bun, namar ba utei u nongialam jong ka seng NPP, ula ju kren shai, ha ki khep kiba mynshwa, ba ka NPP, kan iai bteng ban buh ia la ki jong ki kyrtong ha ki elekshon bapher ha ka jylla bad ha ka thain shatei lam mihngi, wat lada ki ju iatreilang pat bad ka seng BJP, ha ka sorkar ha Delhi.
Shillong:Hynnin ka 1 tarik Risaw, 2023, U bah Kentli Tangsang, Sordar ka Raid Lyngkhat ha ryngkat samla Melajied Khongbuh, Asst Publicly KSU Sengkmie u ba long ruh u General Secretary KSU Nongtyngur Unit bad u bah Hillstar Ïawbor, Chairman ka Raid ki lah hiar biang sa shisien ban lur pynmadan biang ia ka Madan Kynjat Lyngkhat, kawei na ki madan ialehkai kaba pawnam bha kaba don ha syndah bad ka Bangladesh.
Ka madan photbol Lyngkhat, ka dei kaba la pawnam bha naduh hyndai hynthai bad khamtam hadien ba ka lah pynmih ruh ia u Aibor Khongjee, u pleiar phutbol uba mih iakhun na ka ri India, hynrei katei ka madan, ka la shah pynsniewdur lut, naduh ba ka sorkar ka lah pyntrei donbor da kaba pyniaid da ka surok jong ka kper sainar shiah na shiteng ki bynta katei ka madan phutbol Lyngkhat.
Shuh shuh hadien ba ka sorkar India ka lah pynjot, na ka liang ki bor ka Bangladesh ruh ki lah wan kam trai da kaba rep ba riang bad haduh u pud ba kin ban tih pung dohkha bad ha kaba na ka liang ki BSF kim nud leh eiei.
Shuh shuh nalor ba katei ka madan phutbol ka lah shah pynjulot lut khoit, hynrei ka sorkar ka lah pynbeit ruh ban pyrhap jubor sha Bangladesh; hynrei na ka daw ka jingshimkhia ki kynhun bapher bapher, khamtam ka seng KSU ban pyrshah jur ia ka jingker sainar shiah jubor kumta katei ka kam ka lah shu sahteng noh, hynrei ka long kaba sngewkmen shibun ba ha ki khyndiat bnai ba lah dep na ka liang u sordar ka Raid Lyngkhat u lah leit lur hi ia katei ka madan wat hapdeng ka thma ktien kaba jur bad ki bor pahara ka sorkar Bangladesh bad tad haduh mynhynnin ka sngi ha kaba na ka liang u Sordar, u bah Kentli Tangsang, u la iathuh ba mynta, u lah ioh ia ka hukum ba u lah ban pyntrei suk ia katei ka surok, ha kaba la mynjur, da ki shipai pahara khappud na baroh ar tylli ki Ri, ba kynthup ia ki BSF bad ki BGB.Belagavi:Uwei u Heh Pulit IPS, na ka Jaitbynriew Khasi, ula shah thung kum u Commissioner of Police ka Belagavi.
Une u Heh Pulit IPS u dei u Bah Ïada Martin Marbaniang uba dei jong ka batch 2009.
Shuwa kane, u Bah Ïada ula trei kum u DIG Recruitment ha Bengaluru.
Ula shakri kum u SP ha Kalaburagi, Head of Police Training College, Yadgir bad SPP CID.U Bah Ïada uba dei na Meghalaya, ula pyndep ïa ka eksam MA ha shuwa ban ïakhun ïa ka eksam UPSC.Un shimti ïa ka kam Police Commissioner na u Vikas Kumar Vikash, IGP, Northern Range uba khmih mynta ïa ka Sor.
Kane ka kam ka la lait thylli da ka jingshongthait u SN Sidramappa myn ha ka 29 tarik Rymphang.
Ka  DAURU PRODUCTIONS, ka pyntip ba ka  ba ka trailer jong ka Short film ‘Ka TRE WAKHA’ ba la direct sa u Dauru laloo bad la produce da U bah Edison Shylla, ka la mih ha YouTube channel u Dauru Production.
Lah ban poeit ia kane ka trailer ha ka link  Ia ka short film, yn sa pynmih noh ha kine ki Sngi ban wan kum shi bynta jong kata ka film ka dei shaphang kawei ka longkmie, kaba don saw ngut ki khun.
Shillong:Wat hadien ba ka Sorkar kala kheiñ be-aiñ, ki samla ba kamai kali arshaka ha ka sngi Saitjaiñ ki la pynbna ban bteng beit ïa ka jingkamai ñiah thuk thuk ha nongbah Shillong.
Kine ki samla kamai ar shaka ha ka lama ka Ride to Serve ki la shim ïa kane ka rai ha ka jingïalang ba la pynlong ha Madan Malki.
Haba kren sha ki lad pathai khubor u samla Kyntiew Nongkynrih ula ïathuh ba naduh ki snem bala dep, ka kynhun ka la leit kynduh ïa u District Transport Officers (DTO) ban pan jingbit lane Permit hynrei haduh mynta ka tnat Transport lane na ka ophis DTO kam pat jubab satia.
Ula ïathuh ba ki don palat 300 ngut ki samla kiba kamai jakpoh da ka ba ñiah kali arshaka ha Shillong hynrei kane ka jingpynbna beaiñ ka Sorkar kan ktah ïa ki ha ka liang ka kamai ka jih.
“Ka Jylla ka don hapdeng ka jingkyrduh kam, hynrei ka long kaba thamula ba ka Sorkar ka pynbna beaiñ ïa ngi kiba pyrshang ban ïeng ha la ki jong ki kjat da ka kamai da ki arshaka," ong u samla Kyntiew.
Ula ong ba ha ka taïew ban wan, ka kynhun kan sa leit kynduh ïa u Myntri ka tnat Transport ka Sorkar Jylla bad ïa u Chief Secretary, ban dawa ïa ka Sorkar Jylla ba kan ai jingbit ne Permit ïa ki ba kin ïoh kamai biang khlem kano kano ka jingshah pynwit ha ka aiñ.
Shillong:U Chief Election Officer (CEO) ka jylla BDR Tiwari, ula pyntip ba ka Model Code of Conduct (MCC) kala treikam mynta hapoh ka Jylla bad ka Tnat Election kan pyntreikam pyrkhing bha ïa ka MCC ban wanrah ïa ka ilekshon Lok Sabha 2024 kaba khuid bad bym shah liang.
Ka Election Commission ka Ri India ha ka sngi Saitjaiñ, kala pynbna ba ka jingthep vote ha Shillong bad Tura kan long ha ka 19 tarik Ïaïong bad ka sngi ñiew ïa ki vote kan long ha ka 4 tarik Jylliew.
Lah ban kdew hangne ba ka samoi treikam jong ka 17th Lok Sabha kan kut ha ka 16 tarik u Jylliew.
U Tiwari ula pyn tip ba ka sngi pynmih ïa ka gazette notification kan long ha ka 20 tarik Lber katba ka sngi ba khatduh ban thep kyrteng ki kyrtong kan long ha ka 27 tarik Lber.
Ka jingbishar kyrteng ïa ki kyrtong kan long ha ka 28 tarik Lber bad ka sngi khatduh ban weng kyrteng kan long ha ka 30 tarik Lber.
Haba pyntip ba yn pyntreikam pyrkhing bha ïa ka MCC ha Jylla, u CEO ula ong, “Ngin sa shim ïa ki sienjam kiba donkam ban pynthikna ba kan yn don ka jingpynkheiñ ïa ka MCC.Yn ym lah shuh ban pyntrei ïa ki kam thymmai bad kumjuh ruh ïa ki skhim thymmai.
Lada don ki kam kiba la ïaid, kine ki lah ban bteng".
Ula pyntip ruh ba ki jingthoh bad jingtah poster ha ki nongkynti ruh yn sa weng noh hapoh ka 24 kynta bad 48 kynta hadien ba la pynbna ïa ka ilekshon.
U CEO ula pyntip ba ka Tnat Election kala shim ïa baroh ki sienjam kiba donkam ban pynthikna ïa ka jingpynlong ïa ka ilekshon kaba khuid, ka bym shah liang, kaba ïoh ïashimbynta lut, kaba shai bad kaba suk ba saiñ.
Ula pyntip ba yn sa pynkhlaiñ bha ïa ka bor pahara ha Jylla ban pynthikna ïa ka jinglong jingman kaba suk ba saiñ bad bynrap ba ka Jylla ka la dep ithuh ïa ki Polling Station kiba ikop mih jingkulmar bad kiba don jingma bad ka la shim ruh ïa ki sienjam kiba donkam ban shim.
Haba kylli, u Tiwari ula ïathuh ba ka ECI kala ai ka jingbthah ïa ki Central Agency ban pynkhlaiñ ïa ka jingpahara ha khappud lyngba ki BSF bad kiwei kiwei ki bor shipai.
“Ki BSF bad kiwei kiwei ki shipai kila leh ïa kaba donkam bad kila shim ïa ki sienjam kat kum ka jingbthah ka ECI," ula bynrap.
Nalor kane, u CEO ula ong ba ka Jylla ka la shim ruh ïa ki sienjam ba donkam ban pynkiew ïa ka jingwan thep vote jong ki paidbah ha kane ka ilekshon Lok Sabha ban wan.
U CEO ula ïathuh ba ka jingdon ki nongthep vote ha Meghalaya ha kane ka ilekshon Lok Sabha ka long 22,17,100 ngut ha kaba 10,94,947 ki dei ki shynrang, 11,22,150 ngut ki kynthei bad 3 ngut kiba khleh kynthei shynrang.
U ïathuh ba ka jingdon ki nongthep vote ka la kiew da 55971 ngut ha kane ka shisnem naduh u 2023-2024.
Ki don haduh 3835 ki nongthep vote kiba dei ki service voter, 11,179 ki briew ba duna dkhot met, 23,793 ngut kiba la 80 tam, 10,345 kiba la palat 85 snem, 5 ngut ki NRI katkum ka final electoral roll bala pynmih ha ka 5 tarik Kyllalyngkot 2024.
Ka Jylla ka don haduh 3512 tylli ki Polling Station ha kaba 326 tylli ki don ha jaka sor bad 3186 ha Nongkyndong.
New Delhi: Ka elekshon sha ka dorbar Lok Sabha, kan sdang naduh ka 19tarik Iaiong bad kan kut, haduh ka 1tarik Jylliew 2024 bad kin don haduh hynniew sien ki sngi thep vote, katba ia ka result, yn pynbna ha ka 4tarik Jylliew 2024.
Ki kyndon jong ka elekshon, ki la sdang treikam, naduh hynnin hi ka sngi, kaba dei ka sngi, ba la pynbna paidbah, ia katei ka elekshon MP 2024.
Ka kylla step jong katei ka elekshon, kan dei ha ka 19tarik Iaiong 2024 bad ka kylla kaba ar, kan dei ha ka 26tarik Iaiong 2024, ka kylla kaba lai, ha ka 7tarik Jymman, ka kylla kaba saw, ha ka 13tarik Jymmang, ka kylla kaba san ha ka 20tarik Jymmang, ka kylla kaba hynriew, ha ka 25tarik Jymmang bad ka kylla kaba hynniew, ha ka 1tarik Jylliew 2024.
Ki elekshon sha ki dorbar jylla, ruh kin long ha kane ka sien, ha kaba ka  Andhra Pradesh, kan long ha ka 13tarik Jymmang, ha Arunachal Pradesh bad Sikkim, ha ka 19tarik Iaiong, ha Odisha, ka jingthep vote, kan long saw sien, ha ka 13 bad 20tarik Jymmang 2024.
Yn pynlong ruh ia ki elekshon shiteng samoi, ha ki 26 tylli ki Constituency ha ryngkat bad katei ka elekshon Lok Sabha.
Shillong:Ka seng Hynniew trep Integrated Territorial Organization (HITO) Sengkmie ha ka jingialam u president rangbah u bah Donbok Dkhar, ha ka step jong ka 15 tarik u lber 2024, ka la leit ban iakyn duh ia u myntri rangbah ka Jylla u Conrad K Sangma bad ban leit buh ruh ka jingthoh ha iingsah jongu, ha kaba iadei bad ka jingthep kam Meghalaya Police(MLP).
Ka jingleit kynduh ka seng ka dei hadien ba la ioh ka jingujor na ki ba bun ki samla thepkam thepjam ban kyntiew biang ia ka rta thep kam pulit, na ka 27 snem ba la buh sha ka 29 snem karta.
Ha kane ka sngi la iohi ruh ba ki pulit ka jylla, ki la wan ban syrtap ha sawdong ka iingsah u Conrad K Sangma, namar ka jingwan ka seng HITO.Ha ka jingiakren bad ki lad pathai khubor u bah Donnok u la ong ruh, ba ki ba bun ki samla thepkam ki la duh noh ha kine ki snem ba ladep na mar ka jingwan lyng shop jong u Covid-19 bad lada ka sorkar kan dang pynjlan shuh shuh ia ka snem thepkam ki samla kin dang ioh ka lad.
“Na ka liang u Myntri Rangbah ka jylla u la ong, ba un peitbñiah shwa ia kane ka kam namar kane ka dei ka jingbuh na ka liang ka Police Department".
Sngew bha pan tang 30 Snem lada Kim lah ban ai haduh 32snem.
La ioh tam na Stand Anjalee, ha ka 15tarik Lber 2024.
Kiba dei trai, kin phone ha u number 88370 53984 bad 70058 57264.
Ka Election Commission jong ka ri India mynta ka sngi ka 16  tarik Lber 2024 kala pynbna ba ka elekshon MP sha ka  Lok Sabha  naduh u 19  tarik u Iaiong  bad kan kut haduh u 1 Jylliew 2024  bad iaka  result jong ki nongjop yn pynbna ha ka  4 tarik Jylliew 2024 bad iakane ka elekshon yn pynlong haduh hynniew kylla hakaba ka kylla kaba nyngkong  yn sdang haka 19  tarik u Iaiong  bud pat saka kylla kaba ar bad ba lai ha ki 26 Iaiong  bad 7 Jymmang bad ka kylla kaba hynniew pat  ha ka 1 Jylliew 2024.
Haba iadei bad ki elekshon jong kine ki saw tylli ki jylla kata ka Andra Pradesh, Arunachal Pradesh, Sikkim bad iaka Odisha la pynbna ruh ha kane ka  sngi da u Rajiv Kumar uba dei  u Chief  Election Commissioner.
Kumba long mynta ngi don 96.8 Klur ngi ki briew kiba lah ban shim bynta ha kane ka elekshon bad 12  lak tylli ki Polling station.
Ha  ka  elekshon MP 2019 ka BJP kala jop donburom da 303 seat  na ka 542 bad ka Congress pat  da 52 tylli ki seat.
Shillong:U Myntri Rangbah ka Jylla u Conrad K Sangma, ha ka sngi Thohdieng ula aiti ïa ki kot ki sla jaka sha ka Varun Beverages na ka bynta ban tei ïa ka karkhana pynmih Pepsi ha Mendipathar, North Garo Hills.
Haba kren ha ka jingïalang ha Mendipathar, u Conrad K Sangma, ula ai khublei ïa u Chairman jong ka Varun Beverages u Ravi Jaipuria, halor ka jingshim rai ban seng ïa ka karkhana ha Mendipathar bad ula ong ba katei ka jingshim rai ka la pynïaid shakhmat ïa ka jingwan sengkam ki kompeni ha ka jylla bad ka jingseng ïa ka karkhana ha Mendipathar kan wanrah ïa ka jingkylla ha ka jingim jong ki paidbah ha ka thaiñ.
Ula pynpaw ruh ïa ka jingsngewnguh ïa ka MIDC, kaba la pyndep ïa ki kam ki jam ha kaba ïadei bad ka jingaiti ïa ki kot jaka puta ha ka por kaba lyngkot bha.
U Myntri Rangbah ula ong ba ka Mendipathar Industrial Growth Centre la dep ban pynbna kum ka Industrial Area ha ki snem kiba la dep, hynrei kam shym la don satia pat kano kano ka kam pynroi ha katei ka thaiñ la bun snem.
“Da ka jingseng ïa ka Industrial Unit ban song ïa ki umsoh kum ka Pepsi, Mirinda bad kiwei kiwei, yn pynkylla ïa ka jingim jong ki paidbah bad ki trai shnong kin ïohkam ïohjam," ong u Conrad.
Ula pyntip ba ïa ki umsoh la dih beit man la ka sngi bad ki dei kiba la song ha ka jylla Assam ne West Bengal.
“Da ka jingdon kane ka Bottling Unit ha Mendipathar ngi lah ban dih ïa kine ki umsoh kiba la song hi hapoh ka jylla jong ngi," ula ong bad ka bynrap ba ka kompeni ha ki snem ban wan, kan wad ruh ïa ki lad ki lynti ban song ïa ki umsoh bad ïa kiwei kiwei ki mar kiba la pynmih hi da ki trai jylla kum u sohtrun.
U Myntri Rangbah ula pyntip ba ka kompeni kan bei T.185 klur ïa katei ka projek bad yn pyndep hapoh ka 12 bnai.
Katei ka Bottling Plant nalor ka jingsam ïa ki mar kiba pynmih sha ki paidbah ka jylla Meghalaya, kan shalan ruh sha ki jylla kiba marjan.
Ha katei ka jingïalang la ïadonlang u MLA ka Mendipathar u Marathon Sangma, u CEO ka Varun Beverages u Kamlesh Jain bad ki ophisar jong ka MIDC.Shillong:U President ka BJP-Meghalaya Rikman G.Momin, ula pyntip ba ka party ka la phah haduh 5 tylli ki kyrteng sha Delhi kiba kwah long kyrtong ban ïakhun ïa ka ilekshon Lok Sabha na Shillong Parliamentary Constituency bad 6 ngut na Tura Parliamentary constituency.
U pyntip ba u nongïalam ka BJP bad Myntri Sorkar u Bah A.L.Hek u dei uwei na kiba paw kyrteng napdeng kine ki 5 ngut kiba kwah ïakhun na Shillong.
Haba pyntip ïa kane, u Rikman ula ong, “Ngi ladep phah ïa kine ki kyrteng jong ki kyrtong sha ki nongïalam ha Delhi".
Nalor u Bah Hek, u Momin u pyntip ba kiwei pat kiba pan ticket ki dei ka Dr Fenela Lyngdoh Nonglait, u President barim ka BJP u Bah Ernest Mawrie, u President ka BJYM Mewaker Lyngdoh bad Sumitra Laloo.
Ïa ka Tura seat, kiba pan ticket ki kynthup ïa u MDC ka Tura u Bernard N Marak, u MLA barim Winnerson D Sangma bad KC Boro, u MDC barim Boston Marak, Ria Sangma bad Thomas Marak.
Haba kylli halor ka ilekshon, u Momin ula ong, “Ngim pat tip lano kin pynbna ïa ka kyrteng ki kyrtong, hynrei ka thup kyrteng kaba lai kan sa mih shen".
Nalor kane, une u Nongïalam ka BJP ula ong ba ka BJP ka la pynkhreh bha ban mih ïakhun ha kane ka ilekshon.
Katkum ka jingong jong u, ka Party ka la dep sdang ban ïaid ïalap kylleng ki jaka.
Haba kylli, ula ong ba ka Citizenship (Amendment) Act, kan ym ktah satia ïa ka BJP ha ka ilekshon Lok Sabha ha Meghalaya.
Nongpoh:U Bah E.Kharmalki, Director ka Meghalaya Urban Development Agency, mynta ka sngi u la leit ban plie ia u Mawnongrim na bynta ban tei ia ka kynja surok bad ka jaka ieng kali kaba biang hakhmat ka phyllaw jong ka Nongpoh Town Shopping Complex, kaba don ha sor Nongpoh.
Ha katei ka sngi, kaba la buh bad plie ia utei u Mawnongrim, la sakhi ruh da ka jingdon u Bah B.B.Makdoh, Chairman ka Synjuk Ki Rangbah Shnong Ri Bhoi District, nangta u Bah S.Langstieh, District Urban Officer, u Bah S.Lyngdoh, Chairman ka Nongpoh Town Committee, u Bah Rayonald Kharkamni, Secretary ka Nongpoh Town Committee, u Bah W.Wanphrang, Sirdar ka Elaka Nongpoh Sirdarship lem bad shibun kiwei ki nongialam shnong ka thain Nongpoh.
Ban tei ia katei ka surok lem bad ka jaka ieng kali kaba biang, la buh ia ka jingpynmang tyngka kaba haduh T.10 lak, ia kaba la pynmang tyngka, lyngba ka MUDA jong ka sorkar Meghalaya.
Shillong:U National General Secretary ka NPP bad Symbud Myntri Rangbah Bah Sniawbhalang Dhar, ula kynnoh ba ka seng Congress ka dei kaba la don ha Intensive Care Unit (ICU) bad kan long lehnohei ban jied biang ïa u kyrtong bad MP ba mynta u Bah Vincent H Pala na Shillong Parliamentary Seat.
Katkum ka jingong jong u, kan long leh nohei ruh ïa ki paidbah ban ai vote ïa ka Voice of the People Party (VPP) bad ka United Democratic Party (UDP) namar kine kin kut tang ha Byrnihat bad kin ym poi shano shano ruh.
Haba kren ha ka jingïalang kaba long ha Byrnihat, Ri-Bhoi ban pan ïa ka jingkyrshan ïa ka kyrtong ka NPP na Shillong bad Myntri Sorkar kong Ampareen Lyngdoh, u Bah Sniawbhalang ula ong ba kin don 4-5 ngut ki kyrtong, ki ban ïakhun ïa ka ilekshon Lok Sabha na Shillong.
“Hynrei, u kyrtong ka UDP un nym poi shano shano ruh bad u kyrtong ka VPP kumba phi ïa tip, un kut tang ha Nongpoh (Byrnihat)," ula ong.
Ula kynnoh ruh ba ki Nongthep vote, khamtam ki Garo bad ki bar jylla, kin ym jied satia ïa kine ki artylli ki party.
Haba kynnoh ba ka Congress ka dei ka jhad kaba la ngam, u Bah Sniawbhalang ula ong, “Ka Congress ka dei ka party, kaba la don mynta ha ICU bad ngam tip kaei ka ban jia ïa ka.
Kane ka Party ba la rim duh hapoh ka Ri ka la don satang 5 ngut ki MLA ha Meghalaya.
Ka Party kaba ju synshar ha ka Sorkar Pdeng, kaba la ïoh shisien haduh 543 ngut ki MP hynrei ka la don satang 40-50 ngut bad ha kane ka ilekshon ban wan, ngam tharai ba kan tam wat ïa ka 40 seat.
Kumta, balei ngin phah biang ïa u MP ka congress.
Lada ngi phah ïa ka Congress, ngi la ïakhun ïa ka thma kaba la rem lypa".
“Namar kata, nga kyrpad ïa ki paidbah ba ka lynti ïa mynta ka dei ïa phi ban vote ïa ka NPP kong Ampareen Lyngdoh," ula ong haba bynrap ba ki paidbah ki tip bha ban bishar ïa ka jingtreikam jong u Bah Vincent Pala ha kine ki 15 snem ba la leit noh.
Ha kajuh ka por, u Bah Sniawbhalang ula pyntip ba kum u Myntri ka Tnat Transport, ula shimkhia ban ïakren bad ka Sorkar Pdeng ban mang pisa ha kaban shna ïa ka surok 8 lane na Khanapara sha Byrnihat bad ka surok 4-lane na Umroi sha Ri-lum Jaiñtia khnang ban pynkylluid ïa ka jingïaid ki kali bad lait ka dheng.
U Symbud Myntri Rangbah ula ai jingïaroh ruh ïa u MLA ka Jirang u Bah Sosthenes Sohtun halor ka jingtrei shitom ban wanrah ïa ka roi ka san hapoh ka constituency.
Ula ong ba une u MLA u ju ïapyni nia wat bad u Myntri Rangbah manla ka janmied ban ïoh ïa ki kam pynroi hapoh ka constituency.
Ïa kane ka jingïalang la pynïaid da u MLA ka Jirang bad la wan ïashimbynta da ki Nongïalam bad ki nongtrei jong ka party na kylleng ka them Ri-Bhoi.
Ka NPP mynta ka don ha Intensive Critical Care Unit (ICCU)ngim donkam bn pule bd sngap shuh ia ki khubor kynthoh,nmr la dier por, hynrei ngin pynjop donburom tang ia I Dr.Syngkon.
North, East, South, West, VPP is the bestLada ngi dang biej NPP-UDP-HSPDP-congress-BJP kynmaw uba jingjar u dang jingjar shuh2 bad uba tuh u dang ioh tuh shuh2.
ki kam contract, ki kam dewiong,ki kam development, ki kam sniew,ki suicide, ki unemployment, ki jingshah pyniap ki.
khasi,ki jingshah leh tohmet ki khasi ha ki pulit khasi,ki kam corruption kan dang kiew shuh2.
Lada phi kwah ka jylla ban synshar ki nong ieid shuwa iaka ri bad jaidbynriew jied VPP mynta.
Shillong:U President ka BJP Meghalaya Rikman G Momin ha ka sngi Thohdieng, ula ong ba ka Citizenship (Amendment) Act (CAA) ka dei ka lynnong kaba la khang khyrdep ne kaba la khylliap ha Meghalaya namar ki jaka kiba dang hab hapoh ka khyrnit kaba 6 ne Sixth Schedule hapoh ka Jylla, kila lait na ka jingtreikam jong kane ka Aiñ.
Haba ïakren bad ki lad pathai khubor, u Momin ula pynpaw ïa ka jingsngewnguh ïa ka Sorkar India bad khamtam eh ïa u Myntri Rangbah Duh bad Myntri kam Pohïing Amit Shah namar ka jingburom ïa ka jingsngew jong ki paid riewlum da kaba pyllait ïa ka Sixth Schedule na ka Citizenship (Amendment) Act 2019.
“Ha ka act ba nyngkong u snem 1955, ki jingpyllait ïa ki jaka Sixth Schedule kam don satia.
Ïa kane la wanrah ha ka Act 2019 da ka Sorkar BJP.Ka BJP ka kitkhia ïa ka bha ka miat jong ki riewlum bad ka la wanrah ïa kane ka kyndon ban pyllait.
Ka Sorkar BJP ka ngeit ha kaban shim ïa ka jingmynjur jong baroh watla ïa kane ka Act la mynjur naduh u snem 2019, hynrei ka Sorkar ka la shim haduh 4 snem ka por shuwa ban pynmih ïa ka Rule," ula ong.
“Mynta ba ka Meghalaya ka la lait na ka CAA, kam don jingmut ïa kito kiba pyrshah ba kin kren kyllaiñ hynrei kum ki Nongshong shnong jong kane ka Ri kaba khraw, ngi dei ban ïatreilang na ka bynta ka jingkiew shaphrang jong ka Ri," ula ong.
Nalor kane, u Momin ula pyntip ba dang shen haduh T.15,000 klur la mang ban shna pynheh ïa ka surok Umroi-Silchar na ka 2-lane sha ka 4-lane, kaba pyni ïa ka jingkitkhia ka Sorkar u Modi ïa ki paidbah bad ïa ka roi ka san.
Une u Nongïalam ka BJP ula kyntu ïa ki paidbah ka Jylla Meghalaya ba kin kyrshan ïa u kyrtong ban sa pynïeng da ka party ha kane ka ilekshon Lok Sabha ban wan khnang ba ka Meghalaya kum ka Jylla kan ïoh ïa shibun ki jingmyntoi da kaba phah ïa 2 ngut ki MP ha kane ka kynti.
Nongpoh: Uwei u samla uba dang 28 snem ka rta bad uba la tip kum u Rasid Ali, u la khlad noh hashen, kata ka dei hadien ba ka thuk thuk kaba u niah, ka la leit ban tyngkhuh ia ka kynroh, ka surokbah NH-6 bad kaba hap hapoh u pud u sam ka shnong Shangbangla ha Ri Bhoi.
Utei u samla uba la khlad noh, u la niah ia kawei ka thuk thuk kaba don ia u number AS-15-K-2231, katba uwei pat u khynnah uba dang 14 snem ka rta bad uba la shong ha katei ka thuk thuk u la mynsaw jur bad uba dang don hapdeng ka jingshah sumar.
Tang mar ia tip halor katei ka jingjia, ki pulit ki la leit mar mar sha katei ka jaka bad kiba la pynkit noh mar mar sha Nongpoh Civil Hospital, na bynta ban leh Post Mortem ia utei uba la khlad bad ruh ban sumar ia utei uba la mynsaw jur ha katei ka jingjia aksiden.
Shillong:Ki khynnah skul ba thoh eksam matrik mynta u snem 2024 ha ka 15 tarik u lber 2024, kaba dei ruh ka sngi kut thoh eksam, hadien ba ki la mih na ki kamra thoh eksamin, ki la ud la nam ha kaba ia dei bad ka rukom set jingkylli ka MBOSE ki bym ia dei katkum na ka kot pule ba ki la pynkhreh bad trei shitom baroh shisnem.
Haba ia kren bad ki khynnah skul na ki skul ba pher ba pher ki ba wan thoh eksam sha KJP Higher Secondary School, Shillong, ki la pynpaw ia ki jingeh namar ka jingset jingkylli ka MBOSE ia ka sobjek social science mynta u snem kam wan katkum na ki kot kiba ki la pynkhreh.
Ki la ong ruh ba kiwei kiwei ki sobjek, wat la ki kham eh, hynrei ki dang lah ban thoh ne thaw hi, hynrei ia ka social science kim lah namar kim wan katkum na ki kot pule.
Ki katto katne ki khynnah ki la ong ba mar syn iohi ia ka kot jingkylli shwa ban thoh ia ka eksam ki la ktha khlieh bad smgew kum ban jaw ki ummat ban iohi ia ka rukom set jingkylli.
Ka la long ruh ka jinglehnohei ia ka jingtreishitom jongki, ban duh thiah duh dem ban pynkhreh bad ban pule ia ka social science, la iathuh ki khynnah skul.
Kumta na ka liang ki khynnah skul ki la kyrpad ia ka MBOSE, ba kin sngewbha ban iarap kyrpang ia kane ka social science.
Shillong:Ka kyrtong MP ka NPP na Shillong Parliamentary konstitwensi, ka kong Ampareen Lyngdoh ka la pan ia ka jing pynthikna na ki paidbah nongtrei ka NPP na Mawkyrwat ba kin ai ia ka 18 hajar vote tang na Mawkyrwat kon stitwensi ha kane ka elekshon MP, bad kane kan pynthikna ba kan jop ha ka elekshon.
Haba kren ha ka jingialang ki nongkitkam ka NPP ha Mawkyrwat mynta ka sngi, ka Kong Ampareen ka la ong ba shisien ba ki nongtreikam ka NPP ka Mawkyrwat konstitwensi kila kular ban pynjop ia ka, ki dei ban pynthikna ba ka jingioh vote jongka na kane ka konstitwensi kan ym duna ia ka 18 hajar vote.
“Shisien ba phi la kular ban phah ia ka longkmie (Ampareen), nga shu khein beit ba la kumno kumno, ym dei ban duna ia ka 18 hajar vote ia ka NPP nangne na Mawkyrwat", ka la ong.
Ka la ong ba kam lah ban kular eiei ia ki paidbah hynrei ka jingkular ka long tang ka jingtrei shitom na bynta ki paidbah khlem ka pisa.
ka la ong ruh ba kam kwah ban pynlong kamkai ia ka sain pyrthei ban ia wohnia ha lynti ha surok hynrei ka kwah ban iakynduh ia ki nongtrei shwa ban tur sha madan lyngkha.
Ha kajuh ka por, ka la ong ba ki paidbah kim dei ban shu ngeit kulmar ia ki jingmih ha social media khlem da tip ia ka jingshisha.
Ka la pynshai ruh ba ka jingkren ka MP ka Tura ka Agatha K Sangma ha Parliament ha Parliament ka kyrshan ia ka Citizenship Amendment Bill (CAB) 2019 namar ba ka rah ia ka rai jong ka iing dorbar ka Meghalaya ba ka kren shai ba ha ka jylla Meghalaya ba ki 60 ngut ki MLA, ki la bthah ia ka sorkar kmie ba kam bit ban wan ban pyntreikam ia ka CAB kaba la kylla sha ka ain Citizenship Amendment Act (CAA), ha jylla Meghalaya bad namar kane ka daw ba la shim khia ka Agatha, ka sorkar India ka la pynlait noh ia ka jingpyntreikam ia ka CAA ha ki jylla riewlum ha ka thain shatei lammihngi ka India bad mynta ki paidbah ki dei ban ait lad sa ia ka NPP na Shillong Parliamentary konstitwensi ban kham khlain shuh shuh ban iasaid ia ka jylla ha Parliament.
Ha kane ka sngi, la ioh ruh ia ka jingkren na u MDC ka Mawkyrwat bah Carnes Sohshang, u CEM bah Pyniaid Sing Syiem, u bah HM Shangpliang bad kiwei ki nongialam ka NPP.Shillong: U MLA ka UDP na Amlarem u bah Lahkmen Rymbui u la ther bad siat pharshi ia kito kiba pyn donkam kyrteng jaitbynriew ban im ja, hynrei don ruh kiba ieid ia ka jaitbynriew da ka kam.
Haba kren ha ka jingialang ha Bakur ka thain Amlarem ban kyrshan ia u kyrtong MP ka Regional Democratic Alliance-RDA u bah Robertjune Kharjahrin, ha ka sngi Palei, u bah Lahkmen u la ong ba bunsien haba ieid, dei ban ieid da ka kam ym ban ieid tang na shyntur.
Baroh ki party ki ieid jaitbynriew hynrei dei ban peit ia ka nongrim.
Ula buh jingkylli, kumno ban ieid jaitbynriew haba ka kpoh ka thylli, bad ban ieid ia ka jaitbynriew dei ban kyntiew ia ka imlang sahlang, bad ula ai nuksa, lada ka iew Bakur ka kiew da ki para Khasi, kiwei ki jaitbynriew kim ioh lad.
mynshwa ki dkhar suda ba shong dukan ha iew Bakur hynrei da ka jingieid jaitbynriew ki briew ka thain Bakur, mynta la knieh lut ia ki kam jong ki bar jylla.
Ula ong ba ym dei ban shu hylla ban ieid ia ka jaitbynriew, bad don kiba ong ba ieid jaitbynriew, shu kyrshan.
U la ong ba u kyrtong jong ka Voice of Party of Party -VPP u dang bam ar maloi namar lada rem un leit hikai biang.
Ha ka jingshisha, lada kwah shisha ban shakri paidbah u dei ban iehnoh shwa ia ka kam, kampher lada rem ne jop ruh.
Ula ther ruh ia ka jingsahdien ka Nongkrem kaba mihkhmat u President ka VPP ba kam don satia wat tang kawei ruh ka Government Secondary School, hato kata ka dei ka jingieid ri.
Ula ther bad sneng ia ki paidbah ban ym ngeit kulmar ia ki bor kiba pynthohbria ki ban myntoi tang ha ka kyrteng jong ka jaitbynriew.
Long live VPP, ngin Duwai jur ia I Bah Ardent ba in pynjop donburom ia I Dr.Syngkon.
Baroh baroh ha U Prahka mut, kat u kyrtong ia khun election, bad kat ki MLA , Hap ban da dwai, hau president ka Party, ba un lah ban pynjop election???? Wow wow wow … ?????  Sngew Lyngngoh…une u kyrmen ialade u tip kumno u jop mynta um I don jingkyrmen ba lah tieng thud2…MLA u donbok khlem ieng VPP.Mynta un sa mih khlur.
wat lehkai ka timing U Blei.
Shillong: Ka SBI RSETI Ribhoi, kaba long kawei na ki shlem ai jinghikai ban seng kam lajong ka la shim bynta ha ka jingrakhe ia ka International Women’s Day 2024 ha ka 8th March 2024, ha kaba la ia don lang ki staff bad ki Successful Entrepreneurs.
Ha kane ka sngi la pynkup burom ia ki Successful Entrepreneurs kynthei kiba hadien ka jingwan training jong ki ki la sdang ia ka kam bad ba ka kam jong ki ka la long kaba sei soh.
Kita ki long ka kong Pridalin Kurbah, Smt.
Biona Nongtri, Smt.
Deitilin Ryntathiang & Smt.
Jawani Lamare, ka office ka la pynkup burom ruh ia ka ki staff kynthei, kum ka dak ban rakhe ia ka International Women’s Day 2024.
Shillong:Ka Harijan Panchayat Committee (HPC) ha ka sngi ba ar, ka kyntu ia u Myntri kam Pohiing ka Ri, Amit Shah, ba un phah tohkit halor ka jingpynbthei bomb ba la pynkyndit thret ha ka miet sngi Saitjain ka 9 tarik Lber 2024,ha Them Iew Mawlong.
Ka HPC ka la kyntu ruh ia u Myntri ki tnad kam pohïing jong ka ri ba un tuklar ha ka ban pynbeit noh ia ka kam ba iadei bad ka Them Metor da ki lai liang mamla.
Ka Commitee ka buh jingkyrpad ia ka sorkar pdeng ba kan pynlong jingtohkit haba iadei bad ka jingbthei jong u bom IED, namar ka jing shong syier hapdeng ki briew kiba dei ki bar jylla.
“Ngi kwah ba phin tuklar mardor haba iadei bad ka mat jong ki Punjabi colony da ki lai Liang mamla bad ka sorkar Meghalaya" la kam u Gurjit Singh ha ka shithi sha u Amit Shah.
U la ong “Kane ka kam ba iadei bad ka hok bad jingbuhai shnong jong ki Jaidbynriew jong ngi ka dang don hapdeng ka jingbishar ka Ïingkashari, ha kaba ka Sorkar Meghalaya, HPC bad kiwei kiwei pat ki kynhun ki la pyrshang ban wad ia ki lynti ban ia pynbeit lang".
Wat hapdeng bun tyllIi ki jingialang bad ki jingkren, ka jingiaid jong ka kam kam poi shano shano ruh.
Wat ka jingkular ban tular da ka Sorkar India ka dang iai sahteng haduh mynta.
“Ngi ngeit skhem ba lada ka Sorkar Pdeng kan tuklar ka sienjam ban ia pynbeit ia kane ka kam, kan dei ka kam kaba suk bha" ong u Singh.
Haba pynpaw ba ka jingpynbthei bomb ba dang shu dep jia shen ka dei ka jingpyrshang ban pynkut ia ka jingiakren ia pynbeit da ka lynti kaba jai jai, u Secretary jong ka HPC u la ong ba kane ka jingjia kam dei kaba shu jia ryngkat hynrei ka dei ka dak jong ka jingbym shngain ia kiwei pat ki kynhun jaidbynriew rit paid ha Jylla Meghalaya.
Ka jingkem briew ha kane ka jingjia ka pynpaw ia ka kam jong ki briew kiba pyrshang ban bsut ban pyntieng pynsmiej bad ka jingpyrshang ban pynsngap jar ia ki nongshongshnong ka Them Metor.
“Ngi pyntip sha phi da ka jingsngewkhia ba ym shem la don mano mano ruh na ka Sorkar Meghalaya, na u Myntri Rangbah bad kiwei kiwei pat ki ban pynrem ia kane ka jingjia bthei bom haduh mynta.
Ki nongialam sain pyrthei, kiba ju smat pynmih khubor pyrshah ia ki nong-shong shnong ka Them Metor man ka por, ki khlem pynmih wat shi kyntien ne wan iuhkjat ha ka thain ban pynpaw ia ka jingsngewkhia halor ka jingpynbthei bomb lane kyrshan ia ki nongshongshnong" ula ong.
U Singh u la iathuh ba ka Delhi Sikh Gurdwara Management Committee, Shiromani Gurdwara Prabandhak Committee bad ka National Commission of Minorities, National Commission for Human Rights kiwei pat ki kynhun ki la wan ban jngoh ia ka Punjabi lane kumba ki Sikh ki dang bteng ban iakhun ia ka hok ka jong ki.
“Kumta ngi kyrpad ia ka sorkar ha ka jinglamkhmat ka jong phi ba phin leh eiei ym tang ban tohkit ia kito kiba donkti ban pyntieng pynsmiej ia ki khar metor".
Ki nong shong shnong jong ka Harijan kim kwah eiei, hynrei tang ka jingshongsuk ban synñiang ia ka ioh ka kot jong ka jylla kumba la leh na kawei ka pateng sha kawei pat.
Kat kum ka jingiathuh jong u Singh, ka Sorkar Pdeng ka dei ban shim ia ka kamram ban bat ia ka ain bad iada ia ka hok bad jingshngain jong baroh ki nongshongshnong, kam pher ki dei na kano kano ka kynhun jaitbynriew ruh.
“Ka jingshimkhia bad tuklar ka jong phi, haba iadei bad kane ka mat kan pyntikna ia ka jing shong shngaiñ jong ki briew ha Punjabi lane bad ban phah khubor ruh pyrshah ia kito kiba pyrshang ban wanrah ia ka jingia sngewpher jaitbynriew".
New Delhi:Ka sorkar pdeng ka la pynhiar ia ka dor jong ka umphniang petrol bad Diesel da ar Tyngka.
Ka dor thymmai kan treikam naduh ka por 6 baje mynstep jong ka 15 tarik Lber, la iathuh ka tnad ministry of petroleum & Natural Gas.
Hadien ka jingpynbeit biang ia ka dor, ka dor thymmai jong ka petrol bad Diesel kan long ha Delhi na ka 96.72 sha ka 94.72, Mumbai na ka 106.31 sha ka 104.21, ha Kolkata na ka 106.3 sha ka 103.94 tyngka shi litre.
da long ba lah te pynhiar shuh kien sir ha last beit 85.00 ngan ong tang kane hiDa hiar makna myntoi re lada m pynhiar lang ia ka bai kali.
Shillong:Ki Pulit jong ka Ri-Bhoi ha ka sngi Balang, ki la ioh ban kurup biang ia ki bomb, ka pistol bad ki lama jong ka seng kiengatiar Hynñiewtrep National Liberation Council (HNLC) na ki bynta jong ka Ri-Bhoi District.
Ka jingioh kurup jong ki pulit ka dei hadien ka jingphla jong ki suba kiba la shah kem bad ialam lynti ia ki pulit ban pynlong jingkhynra ia ka Ïingsah.
Ki heh pulit ki iathuh ba kine ki jingjia ki la wan jia hadien ka jingtohkit ia ka case bala register hapoh ka Nong poh Police Station hapoh ka kyndon 120B/121A IPC pule lang bad ka kyndon 10/13/18 UA(P)Act bad ka kyndon 5/6 Explosives substance act.
U Superintendent of Police ka Ri Bhoi u pyntip ba ki tiar ba ioh kurup na kane ka Ïing ki kynthup ia kawei ka pistol, katto katne ki galatin stick, ki detonator, ki ignition fuse bad ki lama HNLC.Ha ka jingtohkit, ki pulit ki la shem ba ki nongialam jong ka seng HNLC na ri Bangladesh kila ai jingbthah ia ki dkhot jong ka Sleeper Cell ba kin pynbthei bomb ha Shillong bad Nongpoh.
Ki nongialam jong ka HNLC kila thong ban ai da ka song pisa kaba heh kynthup ki kali thymmai ia kine ki dkhot jong ka Sleeper Cell ba kin pynbthei bomb IED.U iathuh ba dei kane ka kynhun jong ki Sleeper Cell jong ka seng HNLC kiba ju pynher ia ka lama jong ka seng HNLC ha ki snem ba la leit noh hadien ba la ioh ia ka jingbthah na ki Nongialam jong kane ka seng na ri Bangladesh.
Ka jingtohkit mynta ka dang iaid shaid shaid ban nang lapdien shuh shuh ia ki kam ka Sleeper Cell ka HNLC.a witness to a rat is another rat.
….
African proverb.
Shillong:U MLA ka BJP uba dei ruh u myntri sorkar jylla, u bah AL Hek u la ong mynhynnin ka sngi, ba un iakren bad ki nongialam ka BJP seng kmie ban pyllait lut ia ka jylla Meghalaya na ka jingtreikam ka Citizenship Amendment Act ne CAA.Ha ka jingpynmih ka sorkar India ia ki kyndon ka CAA, la pyllait ia baroh ki jaka ba hap ha Sixth Schedule, bad kiba treikam ka Inner Line Permit.
Ha jylla Meghalaya kumba 1 percent eiei ki jaka kiba lait na ka Sixth Schedule kiba khot kum ki European Ward.
“Ngi sngew khia bad ngi la pan ban pyllait pura ia ka jylla Meghalaya na ka CAA bad kumjuh ha kiwei ki jylla ka thain shatei lammihngi ka India", la ong u bah Hek bad bynrap, “kin iakren biang ia ki nongialam ban pyllait noh baroh namar ba ki paidbah ki kham donkam ban ia kiei kiei baroh".
Haba kren mynta ka sngi, u bah Hek u la ong ba kum u nongialam ka party, u kwah ban pyllait ia baroh ka CAA ha Meghalaya bad ha kiwei ki jylla ka thain shatei lammihngi ka India.
Katkum ka jingong u bah Hek, ka jingpyllait ia ka CAA ha Meghalaya, kan pynioh kabu ia ka party ha kane ka elekshon MP sha ka Lok Sabha.
Shillong:U Nongialam ka Congress Legislature Party (CLP), u Bah Ronnie V Lyngdoh u la ong ba ka jingpyntreikam ia ka Citizenship Amendment Act (CAA) shwa ka elekshon sha ka Lok Sabha ka dei ka politik tat dor jong ka BJP ban pharia ia ki paidbah ha ka kyrteng jong ka niam.
U la ong ba ka seng Congress ka pynrem ia kane ka jingleh bad kan pyrshah ia kane ka aiñ jong ka Sorkar India, bad u la kyrpad ia ki paidbah ka ri India ba ki dei ban jied ia ka party kaba ailad ban mane blei laitluid, ka ban iada ia ka riti synshar bad ka ban pynneh ia ka synshar khadar paidbah.
“Ka CAA ka dei ka jingleh politik tad dor ka BJP, ban khring vote ha ka kyrteng jong ka niam", la kynnoh u bah Ronnie.
Haba kylli halor ka jingpynbna jong ka Sorkar India ba ia ka CAA la pyllait na ka jingpyntrei kam ha ki jaka ba hap hapoh ka Sixth Schedule, kynthup ia ka Jylla Meghalaya, u MLA ka Congress u la ong ba donkam ban pynpaw ia kane ha ki kyndon (rules) jong ka CAA, hangta yn sa ngeit ba la pyllait shisha ia ka CAA na ki jaka jong ka Sixth Schedule.
Shillong:U CEM ka KHADC barim uba dei ruh u nongïalam ka liang Ïatei bad u MDC ka UDP na Sohra u Bah Titosstarwell Chyne u la pynpaw ïa ka jingsngew khia kaba jur bha, lyngba ka phang ne motion kaba u la wanrah halor ka jinghiar ka ïoh ka kot bad ka jingkiew ka jingduk tasam bad ka khaïi pateng kaba la ktah ïa ka jakpoh uba tlot ha ka ïoh ka kot.
“Ka ïoh ka kot ha kine ki sngi ka la pyni ba uba riewspah u la nang riewspah bad uba duk u la nang duk.
Haba phai sha ki kam khaïi ne business ha jaka la jong la leh mynta da bun ki briew ba nabar.
Lah jyllei ka jingsengkam ki kompeni, ki dealer ba nabar hynrei ym don jingïarap eiei ïa samla, kumta ka Council ka dei ban don ka bynta ban pynïaid ne tehlakam ïa ka jingwan sengkam kiba nabar," ong u Bah Chyne.
U la kdew haba ïadei bad ka kam ka Kit ka Bah ne Transport u la ong ba bun na ki bus bad taxi kiwan nabar katba kiba na shnong lajong kim ïoh kamai shuh bad bun ki ud halor kane ka bynta.
Halor ka ïoh kam ïohjam bun ki samla ki ud ba kim ïoh jingtrei ha ki kompeni.
U la ong ba wat ba ka jylla ka don 80% ki nongrep, hynrei ha ka kam khaïi la bat da kiba nabar bad dei kine kiba bat ïa u shabi u lakam ka khaïi pateng ba sa hiar ka ïew die synsar mynta haduh 40% na ka 100%.
U la kyntu ba ka Council ka dei ban khot hajir ïa ka seng All Broom Stick Association bad lada kim lah ban pynhiar ïa ka dor dei ban pynduh noh ïa ka laisen khaïi jong ki.
Halor ka jingshah khang ka tih maw tih shyiap kane ruh ka la ktah bha ïa ki briew lajong kiba im kamai jakpoh bad na kadaw ba la shah khang ha la ri la jong ki la hap ruh ban shu kit tuh.
U la pynkynmaw ba ha ki por ba u dang long u CEM u la dep phah da ka jingthoh sha ka sorkar ban ailad ïa ka rukom tih maw kumba ju leh mynshwa kaba mut ban pyndonkam beit da u Lyngka, ka Belsha ym pat da ka JCB ne ki kor ba mynta khnang kiba im ha ka kam bylla shna ïing kin ym ïap ja.
Halor ka bam kum ka doh, ka pylleng, ka dohkha kaba bun hi hap wanrah na shabar duna ki briew lajong ki ban ri jingri ne buh farm.
U la ong ba nalor ka jingthaw aiñ ban ïada ïa ka jaitbynriew dei ruh ban pyrkhat ïa ka ïap ka im, ka kamai kajih ka jaitbynriew Khasi.
Shillong:U nongialam ka Congress hapoh ka Jylla, u Bah Ronnie V Lyngdoh u la khyrwit ia ka seng Trinamool Congress, da kaba kynnoh ba ka TMC bad ka Bharatiya Janata Party (BJP) ki lah ban don ka jingiapynbeit sop sop ban iatreilang hapoh Jylla West Bengal.
Kane ka jingkren u Bah Ronnie ka long hadien ka jingkynthoh u Nongialam ka TMC Meghalaya, u Dr Mukul Sangma ba ka Congress ka la pynbna ia ki kyrtong election sha Lok Sabha na Shillong bad Tura khlem da iasyllok lang bad ka TMC kaba don hapoh ka kynhun INDIA Bloc.
U Bah Ronnie u la ong, “Balei ka TMC kaba don hapoh ka INDIA Block kam treh iapynbeit lang ia ki 42 tylli ki constituency ban iakhun ha West Bengal, katba ka wad daw ka ka Meghalaya kaba don tang ar tylli ki constituency Lok Sabha".
U Nongialam ka Congress u la ong ba dei ki paidbah ban bishar, namar kumba ka paw ha kiwei ki Jylla, ia ki nongialam ba pyrshah ia ka BJP ka phah kthong da ka CBI bad ED bad IT, katba ha West Bengal kam shym la leh kumta.
Shillong: U heh ophisar IFS u N Luikham jong ka jylla Meghalaya u ba bat ruh ia ka kam kum u Chief Conservator of Forest (CCF) ka sorkar Jylla, u la dkhat jubor iala ka jong ka jingim da kaba sdien phasi hala ka jong ka iingsah jong u ha hajan Lady Keane college Shillong ha ka step sngi balang.
U Luikham, u dei u Ophisar Indian Forest Service (IFS) jong ka batch 2003.
U Luikham u ba la don 50 snem ka karta u la sdien phasi ialade ha ka por 7:30 baje eiei mynta ka step.
Ia ka met jong une u ophisar la pynkit noh sha Civil Hospital Shillong, ban pyndep ia ka post mortem.
Shillong: U Superintendent of Police ka East Khasi Hills District u Rituraj Ravi IPS, u la pyntip ba u heh Ophisar Indian Forest Service u ba bat ia ka kam Conservation of Forest ka jylla u N.Luikham u la shim ia ka jingim ha u tyllai phasi ha ka step jong ka 13 tarik Lber 2024.
Katkum ka kyrwoh jong u SP la pyntip ba utei u rangbah u ba la don kumba 50 snem karta u la shim ia ka jingim da kaba phasi ha iingsah kaba don hajan ka Lady Keane College College ha ka por kumba 7 baje mynstep.
Ia ka met ba sah jong utei u rangbah la pynkit noh sha Civil Hospital Shillong ban pyndep ia ka post mortem bad ka jingtohkit mynta ka dang iaid shakhmat.
Une u N.Luikham u dei na ka shnong Ukhrul District,ha ka jylla Manipur.
Hadien ba la dep leh ia ka post mortem ia ka met jong u heh ophisar ka IFS, la rah noh sha iing sah jong u hajan Lady Keane College ban pynlong ia ka jingleh burom sngewlem hashwa ban rah noh sha Manipur.
Katkum ka jingioh jingtip na kiba ha ing jong une u ophisar ki la iathuh ba ia kamet ba la phasi la lap ha kapor 7 baje mynstep, hadien ba ka lok ka la wan buh skul, ia kawei ka khun kynthei kaba dang 9 snem karta, la lap pat ba u la sdien ialade ha u tyllai phasi ha ka iing ba buh ia ka kali kaba don mar syndah bad ka iingsah.
Nongpoh:Mynhynnin ka sngi ka la don ka jingialang hapdeng u Bah Pyniaid Sing Syiem, CEM ka KHADC lem bad ki nongialam shnong bapher bapher ka dong Ri-Bhoi bad kiba don hapoh ka lama jong ka Synjuk ki Rangbah Shnong Ri Bhoi District, ha kaba ka jingthmu jong katei ka jingialang, ka long ban mir jingmut halor shibun ki bynta ban iada khyndew ka shyiap, ban pynneh pynsah ïaka riti ka dustur, ban pynkhlain ka rukom treikam ki nongialam shnong bad ruh ban pyntrei janai noh ia ka ophis ka KHADC kaba don ha Nongpoh.
Ia katei ka jingialang la pynlong ha District Library Nongpoh, ha kaba nalor ka jingdon u CEM, la sakhi ruh da ka jingdon u Bah Balajied Ranee, MDC ka Nongpoh, nangta u Bah BB Makdoh Chairman Synjuk ki Rangbah Shnong, Bah PB Sylliang Secretary, Bah Wanphrang Syiem Sirdar ka Elaka Nongpoh lem bad shibun kiwei ki riew rangbah.
Naka liang ki riew rangbah kiba la ai jingkren ha katei ka sngi kila pynsngew ruh ba lada donkam la dei ruh ban nang pynthymmai ïaki aiñ ka KHADC katkum ka jingïaid jong ka por, namar ka long kaba donkam shisha ban pynneh pynim ïaki riti ki dustur, ki kolshor tynrai bala buh naduh u longshuwa manshuwa namar kam myntoi ba ngin tip ïaka pyrthei katba ngim tip eiei ïaka tynrai lajong U Bah Pynïaid Sing Syiem CEM ka KHADC haba kren ha katei ka sngi u la pynpaw ba kitei ki mat bala kdew da ka Synjuk ki Rangbah Shnong kidei kiba donkam suda bad kular ban shimkhia ïaki naka bynta ka jingmyntoi jong ki paidbah khamtam ka jingpynkhlaiñ ïaka ophis treikam jong ka KHADC kaba don ha Nongpoh ba ki paidbah kim donkam shuh ban leit sha Shillong hynrei yn dang pynbun ki nongtrei bad ki jingtreikam hangne ha Nongpoh bad kiwei kiwei ki district.
Ha kaba ïadei bad ka riti ka dustur ka kolshor tynrai naka liang u bah Pynïaid u la ïaroh ïaka Ri-Bhoi District kaba dei kawei naki district kaba riew spah laka long haka riam ka beit ka bam ka dih bd kiwei kiwei, bad u la ong ruh ba ka long kaba donkam shikatta ïaki longdien ba mynta ba kin tip ïala ka jong ka riti dustur ka tynrai namar ka jingtip ïaka tynrai bad ka mynnor ka dei ka spah bah.
U la ong ruh ba kum ka KHADC kala buh ruh da ka bai bam (Scholarship) kumba 50 lakh sha ki samla kiba pynlong ka jingwad bniah ïaka riti ka dustur bad ka tynrai jong u paid khasi ba iar bad shen yn sa lah pat ban pynmih da ki jingthoh ba ki longdien ha kane ka juk ba mynta kin tip ïakaei kaba ki longshuwa manshuwa kila buh.
Khlem da pynduh ia ka jinglaitluid bad ka lad na ka bynta ki Muslim na India ba kin ioh ia ki hok jong ki kumba ki ju ioh bad pyndonkam naduh ba la ioh jinglaitluid ka ri bad kiwei kiwei ki briew jong ka India kiba bud ia kiwei kiwei ki jingngeit, ka CAA (Citizenship Amendment Act) 2019 ka la pynduna ia ka por ba donkam ban pan jingbit ban long ki briew jong ka India na ka 11 sha ka 5 snem na ka bynta kito kiba shah leh bein namar ka niam ha Afghanistan, Bangladesh lane Pakistan bad kiba la wan sha India ha lane shuwa ka 31 tarik u Nohprah, 2014 da ka jingthmu ban pyni ia ka jingsbun ha ka jingpeit ia ki kum ka jingsiew kylliang na ka bynta ka jingshah lehbein jong ki.
Kaei ka jingktah jong kane ka Ain ia ki Muslim kiba sah ha India?Ki Muslim ha India kim donkam ban khuslai namar ka CAA kam don kano kano ka bynta kaba ktah ia ka jinglong trai ri jong ki bad kam don jingiadei eiei bad ki 18 klur ngut ki Muslim ha India kiba don ki juh ki hok kum ki Hindu.
Ym don mano mano u trai ri u ban hap ban pyni ia kano kano ka kot ka sla ban pynshisha ia ka jinglong trai ri hadien kane ka Ain.
Hato don kano kano ka bynta ne ka jingiakut ban phah ia ki Muslim ba don beain ha ka ri sha Bangladesh, Afghanistan bad Pakistan?Ka India kam don kano kano ka jingiakut bad kine ki ri ban phah ia ki briew kiba don beain ha India sha kine ki ri.
Ka Citizenship Act kam don bynta bad ka jingphah leitphai ki briew kiba don beain hapoh ka ri bad kumta ka jingkhuslai jong katto katne ki briew ba kynthup ia ki Muslim bad ki samla pule ba ka CAA ka long pyrshah ia ki Muslim ka dei ka bym don nongrim.
Mano kito kiba don beain ha ka ri?Kum ka Citizenship Act, 1955, kane ka CAA ka ong ba ki briew kiba don beain ha ka ri ki dei kito kiba na kiwei kiwei ki ri kiba wan rung sha India khlem da don ki kot ki sla ba donkam na ka bynta kane.
Hato kane ka Ain kan ktah kumno ia ka Islam?Ka jingshah lehbein ki jaitbynbriew rit paid ha kine ki lai tylli ki ri Muslim ka la ktah bha ia ka burom jong ka niam Islam ha kylleng ka pyrthei.
Hynrei, namar ka Islam ka dei ka niam kaba ngeit ha ka jingiashongsuk shongsain, kam ai jinghikai shaphang ka jingisih / ka jingiaumsnam / ka jingleh bein namar ka niam.
Kane ka Ain ha ka jingpyni ia ka jingsngewlem ia kito kiba shah leh bein, ka iada ia ka Islam na ka jingshah ktah ka burom namar ka jingleh bein.
Hato don ka jingkhang lad ia ki Muslim ban pan ban long nongshong shnong jong ka India?Em.
Ym don ka jingkhang lad ia ki Muslim na kano kano ka bynta jong ka pyrthei ban pan ban long nongshong shnong jong ka India hapoh ka Section 6 jong ka Citizenship Act, kaba iadei bad ka jinglong nongshong shnong jong ka India.
Balei donkam ia kane ka jingpynkylla?Ban pyni ka jingsngew synei ia ki jaitbynriew rit paid kiba shah lehbein ha kine ki ri, kane ka Ain ka plié lad ia ki katkum ka deiriti ba sbun jong ka India ban ioh long nongshong shnong jong ka India na ka bynta ka lawei kaba kmen bad kaba riewspah jong ki.
Ban pynbeit ia ka rukom long nongshong shnong jong ka India bad ban tehlakam ia ka jingrung beain shapoh ka ri, la donkam ia kane ka Ain.
Kiei ki sienjam ba la dep jong ka Sorkar?Ha u snem 2016, ka Sorkar Pdeng ka la plié lad ia ki jaitbynriew rit paid na kine ki lai tylli ki ri ba kin ioh ia ki Visa ba jrong samoi ban sah ha India.
Hato ka don kano kano ka jingtehlakam ia ki Muslim na kano kano ka ri?Ka CAA kam pynduh ia ki ain kiba iadei bad ka jingkylla nongshong shnong.
Kumta, uno uno u briew ba kynthup ruh ia ki Muslim na kiwei kiwei ki ri kiba kwah long nongshong shnong jong ka India ki lah ban pan jingbit na ka bynta kane hapoh ki ain kiba la don lypa.
Kane ka Ain kam khang ia uno uno u Muslim, uba shah lehbein ha kine ki 3 tylli ki ri namar ka rukom bud jong u ia ka Islam, ban pan jingbit ban long nongshong shnong jong ka India hapoh ki ain ba la don lypa.
Shillong:U myntri rangbah ka jylla u Conrad K Sangma, u la ong ba kane ka sorkar kam shym la shongkli kti hynrei ka la iai trei khui ban pynbeit noh ia ka jingpynkynriah ia ki briew kiba sah ha Them Iewmawlong.
Haba kren mynta ka sngi, u Conrad u la ong ba ha kine ki sanphew snem, ki paidbah ki dei ban sngewthuh ba dei tang kane ka sorkar kaba la shim khia ban pynbeit ia kane ka kam hapdeng ka jingjyrwit jyrwat kaba shyrkhei haduh katta katta.
U la ong ba ha ka jingshisha, ka sorkar ka kwah ban pynbeit lada lah tang hapoh 24 kynta ruh hynrei namar ba la syrtap ki jyrwit jyrwat, ka la pynslem naduh ki kam mukotduma bad kiwei.
“Ha ka sien ba nyngkong hadien 50 snem, ka don ka sorkar kaba iai trei ban pynbeit bad ban pynkynriah ia ki briew basah ha Them Iewmawlong.
Haba ngi pyrshang ban pynbeit ia ki jingeh, ki don shibun ki jingjyrwit jyrwat bad hooid, ngi kwah ban pynbeit ia ka kam tang hapoh 24 kynta hynrei ki don ki daw balei ym lah ban pynbeit haduh 50 snem", la ong u Conrad.
Hynrei ha kajuh ka por, u la ong ba kane ka sorkar kan ym sangeh hynrei kan iai buddien ban pynthikna ba ia kane ia kam, yn pynbeit noh kloi bad mynta, ka jingiaid ka kam, ka la poi sha ka bynta kaba jan kut syndon.
Lah ban kdew ba ka sorkar jylla ka la rai ban pynkynriah noh ia ki briew kiba sah ha Them Iewmawlong sha kawei pat ka jaka naduh u snem 2018 hynrei kane ka kam, ka dang sahteng haduh mynta namar kiba bun ki kam jyrwit jyrwat khamtam ka kam mukotduma.
U la bynrap, “Ngi dei ban iaroh ia ki kam bad ki jingpyrshang kane ka sorkar ban pynbeit ia kane ka kam kaba la rben bha ka jyrwit jyrwat da ka lynti kaba jai jai.
Ngi dei ban peit ia ki histori, ki don shibun ki kam jyrwit jyrwat naduh ki kam mukotdoma bad kiwei bad na kane ka daw, ka slem ka kam ban pynbeit.
Ngi la don ha ka bynta ban pyndep ia ka kam bad nga pynthikna ia ki nongshong shnong ba ka sorkar kan leh ban pyndep ia ka kam".
Shillong:U nongïalam ka liang Ïatei ha KHADC u Bah Titosstarwell Chyne uba dei u MDC ka Sohra bad u CEM barim haba ïashimbynta ha ka jingïatai nia kaba kyllum halor ka mang tyngka kaba la wanrah da u CEM ka KHADC u Bah Pynïaid Sing Syiem ha ka sngi sdang ka dorbar mang tyngka u la pynpaw ba ka jingkwah jong kawei ka kynhun Garo ban ai jingithuh ïa ki Rangbah shnong Garo kiba don ha ki 54 tylli ki shnong ha thaiñ Ri Bhoi ka long ka jingma ïa ka riti synshar khaddar ka jaitbynriew Khasi.
U la ong ba lada ai lad ïa ki Garo ban long Rangbah Shnong kum ha kiwei ki shnong ne Hima kiba lah don la ki jong ki aiñ ne Act kan jia aïu ïa ki.
“Haba ïadei bad ka jingphah tuklar jong ki na ki bor kiba nabar haba ïadei bad ka jingkwah ban ithuh ïa ki kum ki Rangbah shnong, ka KHADC kam dei ban ailad satia ïa ki jingtuklar kiba wan na kino kino ki liang, namar kumba long mynta kine ki paralok Garo ki ïoh ïa ki kam pynroi kum ba ïoh kiwei kumta ym dei ban ïasuk ne compromise halor kane ka bynta," kyntu u Bah Titosstarwell Chyne.
Haba jubab ïa kane u Symbud CEM u Bah P N Syiem uba khmih ruh ïa ka Elaka u la ong ba na ka liang ka KHADC ne EC kaba mynta ka khlem pat ai jingithuh ïa ki Rangbah shnong Garo bad namarba ka thaiñ Marwet ka hab hapoh ka jingpeit jong ka Hima Mylliem kumta ka Hima ka la jied da ki Circle Rangbah Shnong.
Lah ban pynkynmaw ba na ka liang ka All Ri -Bhoi Garo Headmen Association (ARGHA) ha ryngkatlang bad ka All Khasi Hills Achik federation ki la leit ban ïakynduh ïa u Myntri Rangbah ka jylla u Conrad K Sangma ban pynpaw ïa ka jingsngew pyrshah halor ka jingithuh ïa u Rangbah Shnong ki Garo da katto katne ki kynhun hapoh ka thaiñ Marwet.
U President ka headmen association, u Nickel R Marak u la ong ba ki long ki nongshong shnong kane ka thaiñ mynta naduh ki por ba dang synshar ki phareng bad ki la don la u jong u Rangbah Shnong Garo hynrei mynta ka lah don kawei ka seng kaba la thoh sha ka KHADC ba kam dei ban ithuh ïa u Rangbah Shnong Garo bad halor kane hadien ba ki la ïoh ïa ka shithi na ka KHADC halor kane ka kam.
Kumta kane ka kynhun ka la leit ban ïakynduh ïa u Myntri Rangbah ka jylla bad ban kyrpad ïa u ban pynthikna ba ka riti dustur bad ka jingithuh ïa u Rangbah Shnong Garo kan dei ban bteng ha kine ki 54 tylli ki shnong.
Shillong:U MLA ka BJP u Bah Sanbor Shullai u la pynshai ïa ka ain kaba la dep ban pynbna da ka sorkar pdeng kaba la pynpaw shai ba ki jaka kiba hab hapoh ka khyrnit kaba 6 kiba kynthup ïa ka jylla Meghalaya kin lait na ka jingshah pyntreikam ïa ka Citizenship amendment act kaba la long katkum ka dorkhas kaba u la dep phah sha ka sorkar pdeng ha ka 19 tarik u Naiwieng ha u snem, 2019.
U Bah Sanbor Shullai u la ong ba u dei uba nyngkong u MLA ka BJP na ka thaiñ shatei lammihngi uba la rah ïa kane ka mat kaba ïadei bad ki jylla kane ka thaiñ shatei lammihngi ban pynlait ïa ki thaiñ riewlum na ka jingpyntreikam ïa ka citizenship amendment act.
U Bah Sanbor Shullai u la ai khublei ïa u Myntri Rangbah duh ka ri u Narendra Modi ba u la pyllait ïa ki jaka ki riewlum hapoh ka act bad u la ong ba tang ka party BJP kiba kren da ki MLA ka BJP na ki jylla kane ka thaiñ shatei lammihngi kaba la pdiang ruh da ka sorkar pdeng.
U Bah Shri Sanbor Shullai u la ong ba ka citizenship act 1955 lah dep ban pynkylla kham mynshwa da ka sorkar ka seng Congress bad ki jaka ki riewlum kim pat ju lait hapoh ka jingsynshar jong ka congress, hynrei ka sorkar BJP hapoh ka jingïalam jong u Narendra Modi u la pyllait ïa kine ki thaiñ riewlum napoh ka citizenship amendment act 2019.
U Bah Sanbor Shullai shuh shuh u la pynshai ba hapoh ka kyndon jong ka section 6(B) point no 3 jong ka bynta ba la bsut ka la pynshai bha ha kaba ïadei bad ka jingïoh long nongshong shnong watla ki don ki mukotduma kiba dang sah pyrshah ïa u.
Shuh shuh katkum ka citizenship amendment act 2019 ki kyndon kiba la bsuh ki la pynshai ba tang kito kiba rung sha India ha lane shwa ka 31 tarik u Nohprah 2014 bad hapoh kane ka clause ka por kaba rit ban sah kam dei ban duna ïa ka 5 snem ha ka jaka jong ka 11 snem kaba la kdew hapoh ka citizenship act 1955.
Kumta haba peit ïa baroh kitei ki kyndon u MLA ka BJP u la ong ba ka Meghalaya ka la leit pura na ki kyndon jong ka CAA.U MLA ka BJP u Bah Sanbor Shullai u la ong ba katkum ka jingtohkit na ki village council, welfare society bad kiwei ki seng ha ki non-schedule area ha Shillong ki seng ki la pyntip ba ki khlem ïoh ïaid lyngba kum kine ki kam sha u snem 2014.
Kumta ka long kaba shai ba ka CAA kan ym lah ban pyntreikam ha ki jaka Khasi bad Jaiñtia hills kynthup ïa ka jylla Meghalaya, naba ka sorkar pdeng ka la dep pyllait ïa ki jaka ba hab hapoh ka khyrnit ba 6 ka riti synshar ka ri India kumba la pynkylla.
“Ngi dei ban ai khublei ïa u Myntri Rangbah duh ka ri u Narendra Modi ji bad u Myntri ka tnat ki Kam Pohïing u Amit Shah uba la kynthup lang ïa ka kynhun ki khristan hapoh ka Citizenship amendment act 2019 naba bun ki khristan khambun kiba don ha Pakistan bad ri Afghanistan kin ïoh ka jingmyntoi na kane ka act.
Kumta nga kyrpad ïa baroh ki nongshong shnong ka jylla ba kim dei ban shah ïalam bakla ha kino kino ki seng saiñ pyrthei naba kane ka aiñ kam don jingïadei hapoh kane ka jylla Meghalaya," ong u Bah Sanbor.
Shillong: Ki pulit ka Ribhoi, ha ka jingpynmih khubor, mynta ka sngi, ki iathuh, ba hynnin ha ka por 6baje janmiet,  ki la ioh bat ia ka bolero pick up, kaba don ia u number ML 12 3243, ha ka surok Umsning Mawhati, ha kaba la niah, da U Damanbha Ripnar bad na katei ka kali, la ioh kurup, ia uwei u IED.Kat haduh ba thoh ia kane ka khubor, ki pulit, ki la ioh kem ruh ia 4ngut, ki dkhot jong ka HNLC, kiba la tip kum ki sleeper cell, kiba don jingthmu ban pynbthei bom IED ha Shillong bad ha Nongpoh, ha kaba la bthah ia ki ban leh kumta da kito kiba na Bangladesh.
Kiba shah kem, ki long U Damanbha Ripnar, uba la ju khot sin, U Shall Lapang, nangta sa u Robinis Ripnar, U Jill Tariang, U Shining Nongrum, kiba dei ki nongshong shnong jong ka Ribhoi District.
Na kitei, la ioh kurup ia 15 tylli ki gelatin stick, 167 tylli ki splinter, 1 u fuse wire, 3 tylli ki non electric detonator, kawei ka kali pick up bad 5 tylli ki mobile phone.
Shillong:Hadien ka jingbthei jong u wei u bom IED ha jaka ïeng bus,ha syndah jong ka Them metor ha Ïew Mawlong, ki pulit ki la ioh ban kem sa ia ki saw ngut kiwei pat ki briew kiba lah ban donkti ha kane ka kam beaiñ.
Kine ki saw ngut ki briew kiba la shah kem ha ki pulit jong ka East Khasi Hills ha ka jingkhynra ha ryngkat ki pulit jong ka Ri-Bhoi, ha kaba arngut kiba la shah kem ki dei na Umsning bad ar ngut pat na ki thain Nongpoh.
La iathuh ruh ba na kine ki briew, ki pulit ki la ioh ruh ban kurup ia ki tiar pynbthei.
Katkum ka jingiohlum jingtip, la iathuh ba kine ki briew ba shah kem ki don jingthmu ban pynbthei bomb ha Nongpoh.
Ki pulit ki dang pynlong ia ka jingtohkit ban lap dien sa ia kiwei pat ki briew kiba donkti ha kane ka kam.
Shillong: Ka tnat kam poh iing jong ka sorkar India, ka pyntip, ba ka Jylla Meghalaya, kan nym hap satia, hapoh ka jylli treikam jong ka CAA 2019 bad la pynshai ba ka ain jong ka CAA, kan nym ktah ia ki jaitbynriew rit paid riewlum kiba don ha ka jylla Meghalaya bad la ong shuh shuh ba ka CAA, kan treikam hapoh ka khyrnit ba hynriew jong ka riti synshar jong ka Ri India bad la ong b ki kyndon ban kham pynkhlain shuh shuh ia ki District Council, kiba hap hapoh ka khyrnit ba hynriew, ki dang iaid shakhmat.
Yn nym shah ia kine ki nongbuhai shnong, na kitei ki Ri, ban shong ban sah ha ki jaka ba hap hapoh ka khyrnit ba hynriew bad ka CAA, kan nym shu ai syrnot ia baroh kine ki nongbuhai shnong, ban long ki nongshong shnong, khlem ki sakhi sabut ba pura.
La ong shuh shuh, ba ka sorkar India, ka shim khia ban iada ia ka hok bad ka jingbit jingbiang jong ki jaitbynriew rit paid jong ka thain shatei lam mihngi bad ruh ban pynpoi ia ka roi ka par, lyngba ka Act East Policy.
Shillong:Haba ïadei bad ka jingbuh ryntih ïa ki Kur ki Jait hapoh ka thup ka KHADC na ka liang u EM Elaka u Bah P N Syiem, u la ïathuh ba ka jingwanrah ïa ka Clan Bill ka long ba ki Kur ne seng Kur kidei ban pynrung kyrteng ne Register khnang ban ïoh buh jingthoh bad ba kin ïoh ki jingïada.
Ïa kane u la jubab ïa ka jingkylli ba la wanrah da u MDC ka Liang Ïatei u Bah Jambor War, uba la kwah tip ïa ka thup ki Kur hapoh ki trai ri trai muluk jong u Khasi.
Kumjuh ruh u MDC ka Nongpoh u Bah Balajied Rani uba la kwah tip ïa ka jingïoh jingmynjur ïa ka Clan Bill ne ba ka EC kan pynmih da ka jingpynbna ba shipor khnang ba ka Council kan ïoh jingithuh ïa ki Kur.
Halor kane u EM Elaka u la ong ba ka EC kan sa khmihbniah halor kane la ka donkam ne em ban pynmih ka jingpynbna khnang ba kan ym ïatyngkhuh bad ki kyndon ka Clan Bill.
Haba ïadei pat bad ka jingkylli da u MDC ka Laban Mawprem u Bah Mitchell Wankhar halor ka jingpynbeit spel dak ïa ki kyrteng kur bad kumjuh ïa ka jingkylli bynrap u MDC ka Nongpoh u Bah Balajied Rani uba la ong ba ha kano ka rukom ka Council kan pynshong nongrim ban pynshisha ba kidei ki Kur Khasi namar ki don ki briew kiba pynkylla jait tang ban kam trai ïa ki jaka puta khamtam eh lyngba ka tang jait.
U EM Elaka u la ong ba lada shah ki kyndon, yn sa lah ban pynbeit ïa ki jingspel dak ïa ki kyrteng ki Kur.
“Ki kur kin hap ban register bad ngin pyrshang ban peit ïa ki kyndon ban ïoh bsuh bad ynda la ïoh ka jingmynjur bad pynlong aiñ ïa ka Khasi Lineage Act lah ban bsuh lang ïa ka Clan Administration bad haba ïadei bad ka tang jait ngin sa shim khia lyngba ka Law Department," ong u EM Elaka.
Shillong:U CEM ka KHADC u Bah Pynïaid Sing Syiem haba ïakren bad ki lad pathai khubor, u la kren da kaba shai ba ka KHADC kan ym ai jingbit ne NOC na ka bynta ban tih ïa u marpoh khyndew uba rem dor bha ha ka pyrthei u Uranium.
Ïa kane u la pynshai halor ka jingmih khubor ha kine ki sngi na kawei ka seng kaba la tip da ka North East Sunshine Trust (India) kaba la register ha Shillong ha u snem 2022 bad kaba ai jaka treikam ha ‘Kensington, Kynton-U Mon, Lad Nongkrem.
Kane ka NEST (India) lyngba ka Founder Trustee bad Chairperson Kong Elizabeth Matthews Nongbri, ka la phah da ka dorkhas sha u Dr Jitendra Singh, Myntri Khynnah ka Department of Atomic Energy, ka Sorkar India ba kyrpad ban pynim biang ïa ka kam tih Uranium ha Meghalaya.
Halor kane na ka liang u CEM u la ong, “Naduh ba sdang ka KHADC ka la dep kren da kaba shai ba kan ym ai jingbit la kidei ki kompeni shimet, ne ka tnat Sorkar jylla bad wat na ka sorkar Pdeng ban wan tih, ban khlong bad ban wadbniah ïa u Uranium uba don ha ka jaka ka KHADC khamtam eh ka Domïasiat West Khasi Hills District.
"U la ong bad pynthikna halor kane ka jingmut ba shisha ka KHADC ban ym ai NOC ban tih Uranium da kaba ong, “Ka KHADC kan sa phah da ka shithi ban pynkynmaw ïa ka sorkar jylla, ka Sorkar Pdeng ba ka KHADC naduh mynshwa bad haduh mynta ruh kan ïaibteng beit ban khang ïa ka kam tih Uranium.
".
Shillong:Da ka jingthmu ban pynkhlaiñ ïa ka jingïoh lum pisa ka KHADC bad kumjuh ruh ban khanglad ïa ka jingïoh khaïi laitluid ba beaiñ jong ki bar jylla hapoh u pud u sam ka KHADC, u CEM ka KHADC u Bah Pynïaid Sing Syiem u la ong ba kumba la leh ha ki por ba la leit noh, kumjuh mynta ruh tang shu lah kut ka Ïingdorbar Thaw Aiñ jong ka Mang tyngka ka KHADC ka Council kan ïaibteng biang ban leit khynra ïa ki laisen khaïi ha baroh ki jaka ka KHADC.“Watla ka long kaba eh ban leit khynra laisen khaïi khlem ka jingïatreilang bad ki nongïalam shnong namar ka jingduna ki pulit Enforcement, hynrei ka Council lyngba ka Trade department kan bteng biang ïa ka jingkhynra laisen khaïi," ong u CEM.Haba ïadei pat bad ka jingïoh jingtip ba ki don ki bar jylla ne kiba lah ruh ban dei ki bar ri na Bangladesh kiba la seng da ka ïew kaba thymmai ha Ichamati u CEM u la ong, “Ïa kane ngin ïatreilang bad ka Elaka Mawlong ba la don ki briew ba nabar jylla ne bar ri kiba la sdang ban seng ïew sha kawei pat ka jaka na Ichamati ka Council kan ym pyntip lano ngin leit hynrei kan ym slem shuh ba kan shu leit khang beit ïa katei ka ïew namar ki la seng ne leh kam khaïi khlem ka jingtip ka shnong, ka KHADC kumta ka la long beaiñ kane ka jingleh jong ki.
".
Shillong:Ka HNLC, ha ka jingpynmih khubor, mynta ka sngi, ka pynrem halor ka jingshah kem jong U bah Tarson Lymba, uba dei u dkhot jong ka seng HNYF, ha kaba ka seng, ka ong, ba ka dei tang ka jingkynnoh, kaba shu thok, ba u dei uba donkti ban pynbthei bom IEC ha Them Metor.
La ong shuh, da katei ka seng, ba katei ka dei ka jingleh mynleh jong ki pulit, da kaba ki shu kem naphang, haba kim tip satia ia ka jingshisha.
Ka HNLC, ka kren shai ba U bah Tarzan, u don bynta tang ha ka jingiakren iasuk jong ka seng bad um dei satia u dkhot lane u nongkyrshan jong ka HNLC bad u ju synran lang ia U bah Sadon, ha ka jingiakren iasuk jong ka seng.
La ong shuh shuh, da ka seng, ba lada u nongiakren iasuk, un shah pyndik ne sha kem, kumta kumno kiba don bynta, kin shaniah, ia ka sorkar, ha ka jingiakren iasuk, ong ka kyrwoh.
Ka HNLC, ka lyngngoh shibun, ba uwei pat, u bah Ebakordor Nongpluh ruh, u shah kem, haba u dei tang u nongsyntiat jong ki pulit.
Ka HNLC, ka kynnoh ba ka sorkar, ka la pyniap ia U bah Cheris, ki la rahbor ia U Sib Sing Syiem, nangta ki la pynher krad ia U Syiem Wickliff bad ki la pynim kordit ia kiba bun ki nongialam Hynniewtrep, kiba kim sngew iahap jingmut, ong shuh ka kyrwoh, na u bah Saiñkupar Nongtraw, General secretary cum Publicity secretary,HNLC.New Delhi:Ka sorkar pdeng ha ka jingialam jong ka parti BJP, ka la pynmih ia ka notification kum shibynta ban pyntreikam noh ia ka aiñ Citizenship Ammendment Act (CAA).
Kane ka rai la shim ha shwa ba ka model code of conduct (MCC) kan treikam hashwa ba ka elekshon Loksabha 2024 kan long.
Ka ministry of home affairs (MHA) lyngba u kyrwoh ba ki la pyllait ki la pynbna “Kane ka aiñ ka ban sa tip kum ka Citizenship) Amendment ) Rules 2024,kan ailad ia ki briew katkum ka kyndon jong k CAA 2019 ban kin pynrung kyrteng ban long ki nong shong shnong jong ka ri india.
Ka jingpynrung kyrteng kan long lyngba ka online mode ha ki website kiba la buh kyrpang.
Ka aiñ Citizenship Ammendment Act (CAA) ka dei kawei na ki kular elekshon jong ka parti BJP ha ka elekshon Loksabha 2029.
Hadien ba ka parti BJP ka la jop ha ka elekshon Loksabha 2019, kane ka aiñ ka la ioh jingmynjur hapoh ïingdorbar thawaiñ parliament ha ka 11 tarik u Nohprah jong u snem 2019,ha kaba ka la mih ruh ka jingpyrshah kaba jur bha ha kylleng ki bynta jong ka ri india.
Ka jingmih jong ka notification haba iadei bad ki kyndon jong ka long ban ailad ia ki poiwir na ri Afghanistan, Bangladesh bad Pakistan kiba dei na kynhun jaitbynriew Buddhist,Jain, Kristan,Hindu,Sikh bad Parsi.
Kine ki briew ki dei kiba la don ha india naduh ka 31 tarik bnai Nohprah 2014, kiba la phetrieh na la ki jong ki ri na ka daw jong ka niam.
Ka thong jong ka jingpyntreikam ia ka ain CAA,ka long ban ai jingiarap ia ki poiwir na ki ri ba marjan khamtam ia kito ki bym don ia ki kot ki sla kiba biang.
Da ki spah ngut ki briew ki la duh ei ia la ka jingim ha ka jingiakhih na ka daw na jingiakhun pyrshah bad ki pulit hadien ba la pdiang ia kane ka aiñ ha Ïingdorbar Parliament.
Shillong: Ki pulit, ki la kem ia arngut ki briew, halor ka jingbthei bom, kaba la jia ha Syndicate Bus Stand, Punjabi Lane, Mawlonghat, ha ka miet jong ka 9tarik Lber 2024.
Kiba shah kem, ki dei U Evakordor Nongpluh (26) na West Jaintia hills District, uba la shah kem na Shillong bad U Bah Tarson Lymba (58), uba dei na West Jaintia, uba la shah kem na Dawki.
Shillong:Ki pulit ka Nongbah Shillong ha ka sngi Saitjaiñ ki la hap ban leit pahara bad ban pynbeit ïa ka kynrum kynram kaba la mih naduh ka miet jong ka Sngi Thohdieng hapoh Keating Road Shillong.
Kane ka huri hura ka la mih hadien ba ka la don ka jingïabakla bad ki nongñiah tourist taxi kiba ïadei hi para Khasi.
Hynrei na katei ka jingïania la mih kynsan ki nongwei ki bar jylla kiba la kynnoh ba ki la ong ba ha kane ka jaka jong ki ym dei ban pynmih huri hura bad tang da kata ka kyntien kaba la pynpoi shaduh u pud jong ka jingïashoh ïadat.
Halor kane ka jingjia ha ka sngi Saitjaiñ pat na ka liang u President jong ka seng HITO uba la ïoh jingtip ba dei u para dkhot jong ka seng uba la ngat ha kane ka jingjia kumta da ka jingthmu ban leit ïapynbeit ïa kane ka kam kane ka jingïakynad ka la nang heh haduh ba la hap ban wan pynjai jai noh ki pulit.
La kynnoh ba la don bun ngut ki samla Khasi ki la mynsaw hadien ba ki la shah bom shah tied ha ki bar jylla.
La ïathuh ba napdeng kine ki samla Khasi kiba la shah bom shah tied, kumba 4 ngut ki la don ha Civil Hospital Shillong ban shah sumar.
Watla ïa ka jingtip kaba thikna ym pat lah ban ïathuh hynrei katkum ka jingïathuh kitei ki samla la ong ba kane ka la jia ka mied sngi Thohdieng ha kaba ka la don ka jingïatakhuh kali para Khasi hynrei katba ki dang ïakren pynbeit ne ïasuk, la mih kynsan ki bar jylla na Keating Road kiba la ong ba kim dei ban wan jylla ha Shnong jong ki.
Ha ka step kaba bud, kine ki samla Khasi kiba la leit da ka jingthmu ban ïakren pynbeit ban ïasuk hynrei la mih kynsan ki bar jylla kiba la rah da ki dieng ki nar rot bad bom naphang.
Ha kawei pat ka jingïoh jingtip kitei ki bar jylla kiba sah ha Keating Road ki la kynnoh badei ki samla Khasi kiba la sdang nyngkong ban pynmih ka huri hura.
Na kane ka jingjia la ong uwei u bar jylla uba la kam ïalade kum u hynmen jong u para jong u uba la shah shoh ha step sngi Saitjaiñ u la ong ba kane ka la jia ka mied Sngi Thohdieng ha kaba ka la don kawei ka kali kaba la khang lynti ïa u para jong u bad kam shym la don ka huri hura, hynrei ha ka step Sngi Saitjaiñ pat kitei ki Khasi kiba la don bun ngut kiba la thmu ban wan ïasuk hynrei ki la shoh pynban ïa u para jong u uba la mynsaw bad thiah ha Civil Hospital.
Napdeng kiwei kiba la mynsaw, uwei u dei u dkhot ka seng HITO ha kaba u President u Bah Donbok Dkhar uba la leit jngoh ïa u para dkhot u la ong ba seng kan ym ujor ejahar hynrei kan peit aïu ka aiñ kan leh halor kane.
Shillong:U kyrtong MP ka kynhun synrop Regional Democratic Alliance (RDA) jong ka UDP bad ka HSPDP, u bah Robertjune Kharjahrin, ula khot ia ka jingiatylli jong ka jaitbynriew ha kane ka kynti ban pynsawa ia ka sur ha ka dorbar bah ha Parliament.
Ka UDP bad ka HSPDP ha kane ka sngi Saitjain, ka la pynlong ia ka jingiatai bad iathir jong ki nongkitkam kine ki ar tylli ki party na Maw kynrew, Nongkrem bad na Mawryngkneng konstitwensi ha Smit, na bynta ban pynkhreh ia ka elekshon MP sha ka Lok Sabha na Shillong Parliamentary constituency.
Haba kren ha kane ka jingialang bad ki nongkitkam, u bah Robertjune u la ong ba kum ka jaitbynriew ka ban sei tang uwei u MP, ka donkam ia ka jingiatylli khnang ban iasaid ia ki mat ki jura jong ka jaitbyn riew.
Ki don kumba 40 ngut tam ki MP kiba dei na ka Schedule Tribe ha ka Parliament, bad lada ki iatylli ban pynsngew, kin lah ban thaw pyrthei.
“Ka jingsaindur ia ka RDA jong ka UDP bad ka HSPDP, ka dei ka jingmutdur ba suki suki ki party riewlum kin iatylli lut baroh.
Ka jingeh ki jingjynjar ba ka jaitbynriew ka mad, ka dei namar bym don ka jingiatylli kaba janai.
Ngin peit tang iano, ngin kynnoh tang iano, ha kaba kut, ngi hap ban ia peit khmat para ma ngi", la ong u Bah Robertjune.
“Dang lah ban mih uwei u MP nangne uba lah ban iasaid, ban pynkohnguh ia kiwei ki MP ha Parliament, ban ia u MP na seng rithor, u bym lah ban pynngeit tang ia ki para MP kiba na kajuh ka seng", u la bynrap.
U bah Robertjune uba dei u nongialam barim ka sengbhalang, bad uba la pyndep ia ka kyrdan riew said ain na skulbah NEHU, u la ong ba ka jingbym iatylli ki para seng riewlum, ka la pynlong ia kiwei ki seng nabar jylla ban ioh synshar ha kane ka jylla.
“Lada ki seng riewlum ki iatylli, ha ka MLA, MDC ne ha ka MP, ia ka jylla Meghalaya yn ioh ban synshar hi da ma ngi, katkum ka jingstad bad ka jingshemphang", u la ong.
Haba pynphai nia ia ka jingkren bad jingkynnoh jong kiwei ba ki seng riewlum kim lah ban leh eiei ha Parliament, u bah Robertjune u la ong, “Ka don ka jingngeit ha ki paidbah ba ym lah shuh ban synshar da ki seng riewlum hynrei ki seng riewlum kim kut tang ha Khanapara, ngi la poi shaduh Delhi.
Ka HSPDP ka la pynjop ia u bah Hopingstone Lyngdoh, ia u babu Bajubon, u Prof.GG Swell, bad kiwei.
Lada mynshwa, ki lah ban pynjop, hato ma ngi, ngim lah", la buh jingkylli u kyrtong ka RDA.Ula maham ba lada ki paidbah kim puson bha, ka jylla kan sa long kum ka Tripura ha kaba ki trai shnong kila kylla rit paid ha kiba nabar.
Hynrei wat la ka seng trai ri ka Tripra ka don tang 18 ngut ki MLA, hynrei ka la lah ban pyngkohnguh ia ka sorkar India ba kan iasoi ia ka soskular ba ka sorkar India kan ai ka jingiada bad jingithuh kyrpang ia ki hok tynrai jong ki trai shnong.
“Ngam iohi ban don kano kano ka jingeh ba ngin lah ban synshar hi dalade ialade lada ngi iatylli", ula bynrap.
Ka jingsahkut ki mat ki jura ka jaitbynriew kum ka jingpynrung ia ka ktien Khasi ha ka khyrnit ba phra ka riti synshar ka ri, ka Inner Line Permit, ka dei namar bym ioh ia u MP uba khlain ha Parliament.
“Ailad ia u MP seng riewlum na ka RDA, ban ioh sngew ia ka sur ka jaitbynriew ha Parliament, ym donkam ban iakynnoh iakynthoh", la ong u bah Robertjune.
Kumno kein yn iatylli wat phi ruh iapait bad ka KSU.Shillong:U Lamphang ka Ïingdorbar thawaiñ ka jylla u Thomas A Sangma, ha ka sngi Thohdieng, ula leit jurip biang bad lum ruh ïa ka jingïalang ban khmihbniah ïa ki kam halor ka jingpyntrei ïa ka ïingdorbar Thawaiñ ba thymmai ka Jylla ha Mawdiangdiang.
Ha katei ka jingïalang la ïadonlang u Myntri Rangbah ka jylla u Conrad Sangma, ki Symbud Myntri Rangbah ka jylla u Bah Prestone Tynsong bad u Bah Sniawbhalang Dhar, u Myntri ka tnat Bording u AT Mondal, u Myntri ka tnat PHE u Marcuise N Marak, ki Contractor, Design Associates bad ki heh ophisar na ki tnat bapher bapher.
Hadien ka jingwan jurip bad ka jinglum ïa ka jingïalang bishar kam, u Lamphang ula pynpaw ïa ka jingsngewhun ha kaba ïadei bad ka jingïaid ki kam ki jam jong ka jingtei ïa ka Ïingdorbar kaba thymmai.
Ula ban jur ba dei ban pynurlong ïa ka jingthmu ban pyndep ïa kane ka jingtei hapoh une u snem bad da ka jingkhmih lynti ban ïoh pynlong noh ïa ka Dorbar ha kane ka Ïingdorbar bathymmai jong ka jylla.
Nalor kane, u Lamphang ula ban jur ruh ïa ka jingdonkam ban peit ïa ka jingshngaiñ bad ban bud ryntih ïa ki kyndon ha ka rukom tei bad ban shna thikna khlem da ïapeiñ ïa ki lada jingïada.
Ula pynthikna ba katba ki dang ïaleh ban pyndep ha ka por kaba la buh, kam dei ban don pat kano kano ka jingpynbor ïa u contractor bad design associate kaban buh pat ha ka jingma ha kaba ïadei bad ka jingshngaiñ.
U Lamphang ula pyntip ruh ba u Myntri Rangbah, ki Symbud Myntri Rangbah kila pynpaw ïa ka jingsngewhun ha kaba ïadei bad ka jingïaid shakhmat ka kam jong ka jingtei ïa ka Ïingdorbar.
Nalor kane, ula pyntip ba la dep ban thied lut ïa baroh ki tiar kiba donkam ha ka Main Central Hall bad ula khmih lynti ba ki kam ki jam baroh kin long kiba ïaid beit ïaid ryntih ha ka jingpyntrei ïa kane ka project.
Shillong:Ka Meghalaya Police lyngba ka advertisement no PTS/CRB/RECR/2023-24 350 dated 6 March 2024 ba ki la dep ban pynmih ki la khot aplikeshon ia ki nong thep kam ban pyndap ia 2968 tylli ki kam ba lait ha ki tnad treikam bapher-bapher jong ka Meghalaya police.
Haba iadei bad kane kum shibynta ka jingtip jong ki paidbah bad kito kiba kwah ban thep ia kine ki kam ba ka jingpynrung kam la pyniaid da ka Central Recruitment Board da ka lynti khuid.
La maham ruh ia ki nongthep kam ba kim dei satia ban ngat ha kino kino ki jingpynbiej ban iarap pynrung kam.
Lada don kino kino ki jing sngew artatien bad kwah jingshai ki lah ban wad jingtip ba bniah na ka recruitment board da kaba phone ha u number 6033164273 ha ki por treikam ne shu phah e-mail lyngba ka email id policecetrg-meg@gov.
in.
Lane ki lah ban wad jingtip na ki police station ba ha jan tam jong ki lane ki ophis treikam jong u Superintendent of Police jong ki district ne commandant na bynta ban ioh ia ki ki jingiarap.
La pyntip ruh ka jingaplai ia kine ki kam kan long beit tang lyngba ka oficial website jong ka www.
megpolice.
gov.
in.
Shillong:U General secretary ka UDP u bah Jemino Mawthoh ula ther ia u MP ka Congress u bah Vincent H Pala, uba la mihkhmat la 15 snem na Shillong Parliamentary constituency hynrei ki mat ka jaitbynriew pat thylli.
U bah Jemino ula iashim bynta ha ka jing ialang jong ki nongkitkam ka UDP bad HSPDP jong ki lai tylli ki konstitwensi kynthup ka Mawkynrew, Maw ryngkneng bad ka Nong krem ha ka jing ialang ha Smit ha kane ka sngi Saitjain.
“U bah Vincent H Pala ula mihkhmat la 15 snem na ka Shillong Parliamentary constituency, ki paidbah ki dei ban bishar, kiei kita ki kam ba khraw ba u MP u la leh, u la kren ha Parliament na bynta ka ri bad ka jaitbynriew jong ngi", la ong u bah Jemino.
Haba kynthoh ba ka seng Congress, ka la nang tlot katba nang mih ki sngi, u bah Jemino u la ong ba ha kane ka elekshon MLA ba la dep, ka Congress ka don 5 ngut ki MLA kynthup tang 4 ngut na Khasi-Jaintia bad uwei na Garo, katba ka NPP ka jop 8 ngut na Khasi-Jaintia, ka VPP 4 ngut, ka HSPDP 2 ngut bad ka UDP ka jop 12 ngut ki MLA.“Lada iakhein ia ka jingjop ki party ha ka MLA elekshon 2023, ka UDP ka jop bun ngut tam na Khasi-Jaintia Hills.
Ngi don 12 ngut ki MLA ka UDP bad sa 2 ngut na HSPDP, ka jingiatylli mlon jong ngi, ngim artatien ban ioh ia ka jingjop ha kane ka kynti", la ong u General secretary ka UDP.Haba pynphai nia ia kiba kynthoh ia ka UDP kum ka party ba shu sdien bos, u bah Jemino u la ong ba, ha u snem 2013 ka UDP ka jop 8 ngut haba ka don ha ka liangpyrshah hynrei ha u 2018 ka hiar sha ka 6 ngut, bad ha u 2023 haba don ha ka liangsynshar, ka party ka la kiew sha ka 12 ngut.
“Ha ka jingshisha, ngi shong ha ka liangpyrshah, ngi khlem shong bad ngi khlem sdien bos ha u 2013-2018, ngi la wanrah shibun ki mat ha ka iing dorbar bad ha 2018, ngi khmih lynti ba ngin nang kiew shuh shuh, phewse, ka UDP ka hiar sha ka 6 ngut, ka HSPDP ka hiar sha ka 2 na ka 4 ngut", u la ong bad ula buh jingkylli, “Kaei ka jingkynnoh ba lada don ha tnum bos, kam myntoi ban kyrshan ia kita ki party?.
Te, kaei pat kaba jia ha u snem 2023, haba ngi don ha ka liangsynshar, na ka 6 ngut, ngi la kiew sha ka 12 ngut", la ong u bah Jemino.
U la ong ba lada kam don ka jingpynpait, ka UDP ka la ioh ban ialam ia ka bor synshar ha ka jylla bad kan long ka jingshngain ia ka jaitbynriew.
don’t compare mla with mp.
Shillong:Ha ka 9 tarik Lber 2024,ha ka por kumba 10.30 mynmiet uwei u bomb IED u la bthei ha jaka ïeng bus ha them metor,Ïew Mawlong, ha kaba u wei u briew u la mynsaw na ka jing bthei jong une u bom.
Kino kino kiba don kti ha kane ka kem beain kin ngat ha ka kyndon aiñ Unlawful Activities (Prevention Act) & Exclusive Substance, namar kiba donkti ha kane ka kam ki dei kiba don jingthmu ban hiar thma ia ka ri.
Kumta ka tnad pulit ka la kyntu ia kino kino ki briew kiba don jingtip haba iadei bad kane ka jingjia kin ioh ia ka buskit ba shilak tyngka, ha kaba ia ka kyrteng jong ki yn sa buhrieh bad ki lah ban phah ia ka jingtip lyngba da kaba ki phone ne WhatsApp ha u number 9366790273 lane phah da ka email ha u number specialcell.
ekh.
mlp@gmail.
com.
Shillong:Ki bor pulit jong ka East Khasi hills, ki la pynthikna ia u bom, ba la bthei ha ka miet sngi saitjaiñ hajan ka jaka ïeng bus ha them metor, Ïew Mawlong bad la iathuh ba ka jing bthei jong une u bom ka dei ha ka por kumba 10.30 mynmiet ha kawei ka ïing ba la ieh shrah.
“Ka jingjulor kala long tang ha katei ka jaka kaba don ka tin bad ki katto katne ki jingkhang iit kiba don marjan.
Ngi dang ap ban ioh ia ki jingtip kiba pura halor kane ka jingjia" ula ong.
Katkum ki jingtohkit la suba jur ba katei ka jingbthei ka dei na ka jingbthei jong u IED Bomb.
La iathuh ba uwei u briew, ula mynsaw, ha katei ka jingbthei bom.
New Delhi: Ha shwa ban pynbna ia ki tarik ka elekshon MP, ha kylleng ka India; hynrei U Arun Goel, uwei na ki Election Commissioner, ula iehnoh ia katei ka kam jongu, hynnin ka sngi saitjain.
La pdiang ia ka shithi iehnoh kam jongu, da ka President ka Ri, ka  Droupadi Murmu.
U Arun Goel, u don bynta bha, ha kaba pynkhreh ia ka elekshon Lok Sabha 2024 bad mynta, da ka jingiehnoh kam jng U Goel, kumta, ia ka kam pyniaid elekshon, yn hap ban kitkhlieh hi marwei, da U Rajiv Kumar,  Chief Election Commissioner.
U Arun Goel, u dei u IAS barim jong ka  Punjab cadre bad u shimti ia katei ka kam, kum U Election Commissioner, ha ka 21tarik Naiwieng 2022 bad u dei ban kut, ka por treikam jongu ha u snem 2027.
Shillong: 90 ngut ki dkhot ka seng congress ha Khliehriat, ki la pyniasoh sha ka seng BJP, hynnin ka sngi ha ryngkat ka jingplie ia ka ophis treikam jong ka party ha East Jaintia Hills District.
Hadien jong ka jingwan pyniasnoh jong u MLA barim ka Salmanpara u Winnerson D Sangma dang ha kine ki khyndiat sngi ba la lah bad ka jingwanrung jong ki dkhot thymmai na East Jaintia ka la nang pynkhlian shuh shuh ia ka party bad ha kine ki sngi ban sa wan yn sa nang sakhi shuh shuh ia ka jingrung ki kyrteng ba la kham paw ha ka politiks.
Ka don ka jingkhih napoh napoh kaba la nang pynksan ia ki rukom trei jong ka party hadien ba u Rikman G Momin ula jied ia ki nongkitkam kiba treishitom ban pynkiew ia ka seng.
Ym lah ban nujor ba ka seng BJP ka dei ka seng sain hima kaba heh duh ha pyrthei.
Ka jingtrei shitrhem jong ka kynhun jong u Rikam ka paw lyngba ka jinglah jongki ban pyniar ia ki shnat treikam jong ka seng ha man la ki konstituensi.
Haba kylli na ki nongrung dkhot thymmai kaei kaba pynlong iaki ba iehnoh ia ka seng congress uwei na ki ula jubab ‘Nga rung noh sha ka BJP hadien ba nga iohi ia ka jinglah jong ki nongkitkam ka party ban pynsngewthuh sha ki paidbah ia ki skhim bapher bapher jong ka sorkar BJP bad kane ka la pynktik ia ka mynsiem jong nga’.
Sa iwei na ki nongrung dkhot ila bynrap ‘ ba ha ki jylla ba synshar ka BJP ka roi ka par kala nang kiew ynda ia nujor bad ka jylla jong ngi bad ka la wan ka por ba ki paidbah ka jylla ki dei ban pdiang ia ka BJP kumba pdiang ia kiwei ki national party namar ka BJP kan sa nang iai synshar ha Delhi hapoh ka jingialam u PM Modi bad kan nym myntoi lada ka jylla jong ngi kam iasnoh kti lang bad ka party’.
Haba iakren bad u president u Rikman Momin ula ong ‘Ki paidbah hi ki dei ki nongrah khubor ia ki kambah baka BJP ka leh hapoh ka jingialam u myntri rangbah duh ka ri u Narendra Modi ban kyntiew ia ka ri bad ban kham sngewthuh shai ia kiei kiei baroh iakren bad kito kiba la ioh khiet ia u soh lyngba ki jingiarap babun ba la wan na ki skim u Modi bad shim ruh ia ki jingsngew jong kito kiba la iakynduh bad ki nongkitkam ka party kiei ki jingpynshai ba ki ioh kaba lah ban wanrah jingkylla ha ka jingim jongki’ki ei kita ki 90 ngut.
kim don kyrteng se.
Imphal: U Junior Commissioned Officer (JCO) jong ka Indian Army, ula shah rahbor na ka iing sah jongu, ha Thoubal District jong ka Manipur, ha ka sngi thohdieng; hynrei, la ioh ban pyllait im noh ia u, hadien 9 kynta.
La iathuh, ba ki don ki riew runar, kiba la leit rung ha ka jaka sah jong U JCO Konsam Kheda Singh ha  Charangpat Mamang Leikai, ha ka por 9baje mynstep  bad ki la rahbor ia u bad la iathuh ba kitei ki runar, ki leit rung da ka kali bad tan jubor ia U Kheda Singh hapoh kali bad ki sa phet bak, na katei ka jaka.
La ioh ban pyllait im, ia U Kheda, ha ka por 6.30 hynnin ka janmiet, ha kaba la leit ialam ia u, sha  Waikhong Police Station ha Thoubal district.
La iathuh, ba kitei kiba rahbor, ki dawa pisa na U Kheda Singh, namar ba ka la don ka jingshah byrngem jong kiba ha iing jongu, ha ki khyndiat sngi ba ladep.
Ki pulit, ki la pynlong ia ka jingleit thwet ia U Kheda Singh bad la talasi ia kiba bun ki kali, ha ka surok bah   National Highway 102 bad la iathuh ba utei u shipai, u dei uba don ha ka shuti, ha kaba ki runar, ki ioh lad ban leit rahbor ia u, na ka iing sah jongu.
Khyndiat sngi mynshwa, lah ban pynkynmaw ba uwei u heh pulit, ula shah rahbor, na ka iing sah jongu, ha ka 27tarik Rymphang 2024, ha kaba ki don kumba 200ngut ki ehrang, kiba leit rung ha ka iing sah jong U  Additional Superintendent of Police, U Moirangthem Amit Singh, ha Imphal West district, ha kaba ki la rahbor ia u.
Shillong:Ka jingwan rung u MLA barim u Winner D Sangma sha ka BJP, ka la phah ia ka khubor kaba shai ba kiwei ki MLA ka TMC wat u Dr.Mukul Sangma ruh, u lah ban rung lang.
U Winnerson uba dei u MLA barim ka Salmanpara konstitwensi, ula jop na ka Congress bad ula rung sha ka TMC shwa ka elekshon MLA ha u 2021 hapoh ka jingialam u Dr.Mukul Sangma ryngkat u bah Charles Pyngrope, bah George B Lyngdoh nalor kiwei pat.
Hadien ka elekshon, ka TMC kam shym la thaw pyrthei bad jop tang 5 ngut ki MLA kynthup saw ngut na Garo Hills katba uwei na Khasi-Jaintia Hills.
U Winnerson u la kam ruh ba nadien jong u ha ki khyndiat sngi yn sa don ruh kiwei ki nongialam ki ban sa rung sha ka BJP, hynrei u la kyntait ban iathuh kyrteng bad ban pynthikna ia ka jingrung u Dr Mukul.
U la ong ba hapoh ka jingïalam u Rikman kum u president ki paidbah, ha Garo Hills ki la sdang bun kiba pdiang ia ka BJP.Na ka liang u nongialam ka BJP uba dei ruh u MLA, u Bah AL Hek u la ong ba ka jingrung u Winnerson sha ka BJP ka pynpaw shai ba ka BJP kan jop ia ka MP election, bad kob ruh sa katto katne por kin don ki MLA barim bad ki MLA ba mynta ki ban rung sha ka BJP.U Dr.Mukul Sangma uba la jop naduh u snem 1993 u dei u MLA ba la rim tam ha ka iing dorbar.
Ula long u Myntri Rangbah ka jylla na u snem 2010 haduh 2018 ha ka por ba u dang don ha ka Congress.
Ka elekshon MP sha ka Lok Sabha ka lah ban long ha u Iaiong ban wan ha ka ri.
Shillong:U MLA barim ka Salmanpara, u Winnerson D Sangma ha ka sngi Thohdieng u la pyniasoh sha ka seng Bharatiya Janata Party (BJP), ha ka jingïalang kaba la long ha ophis jong ka party.
U Winnerson, u dei u briew uba iajan bha bad u Dr Mukul Sangma bad u dei u MLA barim uba la jop na ka seng Congress, bad ha u snem 2021 u la rung sha ka seng Trinamool Congress hapoh ka jingïalam u Dr Mukul ryngkat bad 10 ngut ki MLA ka seng Congress ha katei ka por.
Ia u Winnerson la pdiang sngewbha da ki nongialam ka BJP Meghalaya, ba kynthup u president u Rikman G Momin, ki MLA ba kynthup ia u Bah AL Hek bad u Bah Sanbor Shullai bad u Bah Mariahom Kharkrang nalor ka jingiadon lang kiwei ki nongialam ka party.
Haba kren hadien ka jingïalang pdiang burom, u Winnerson u la pynpaw ka jingsngewnguh ia u Dr Mukul Sangma bad ki nongialam ka Meghalaya Pradesh Trinamool Congress (MPTC) kiba la kyrshan ia u na ka por sha ka por.
“Nga la rai ban mih na TMC hynrei ngam mih na u Dr.Mukul Sangma, uba la kyrshan ia nga ha baroh ki por", la ong u Winnerson.
U Winnerson u la kam ruh ba nadien jong u ha ki khyndiat sngi yn sa don ruh kiwei ki nongialam ki ban sa rung sha ka BJP, hynrei u la kyntait ban iathuh kyrteng bad ban pynthikna ia ka jingrung u Dr Mukul.
U la ong ba hapoh ka jingïalam u Rikman kum u president ki paidbah, ha Garo Hills ki la sdang bun kiba pdiang ia ka BJP.“Hapoh ka jingialam u President u Rikman G Momin, ka jingpdiang jong ki paidbah ia ka BJP ka la nang suhsieng ha rilum Garo", la kam u Winnerson.
Ula kam ba kiba bun ki paidbah ka Garo Hills kin sa rung sha ka BJP shen shen.
“Kiba bun ki paidbah bad ki nongialam na Garo Hills kin sa rung sha ka BJP shen bad phin sa iohi", la ong u Winnerson hynrei, um treh ban jubab halor ka jingkylli la u Dr.Mukul un rung ne em sha ka BJP.Na ka liang u nongialam ka BJP uba dei ruh u MLA, u Bah AL Hek u la ong ba ka jingrung u Winnerson sha ka BJP ka pynpaw shai ba ka BJP kan jop ia ka MP election, bad kob ruh sa katto katne por kin don ki MLA barim bad ki MLA ba mynta ki ban rung sha ka BJP.rung phi shano2 bad mih syndon bad pan syndon ka jylla lajong.
nga buh kane ka jingkylli ia baroh ki khasi ba lah nang lah stad ba ha kano ka dur ma ngi khasi bad garo ngi sngew long kumjuh haba nadong shadon ngim don kita ki similarities.
naduh ka bam,dih,culture, ktien ter2 ngi long miles apart(lah pyndonkam khalish).
Hato ngin shu ailad ia kine tang namar ba ki long backward?11 lakh garo u ioh 1188 post pulit.22 lakh u khasi bad jaintia  un ioh 1187…Balei u khasi u loin ka jabieng haduh katne.
Ka ktien khasi ba dei ban ioh bishni kane ka MP Garo bad lah sngewthuh kine ki nym kwah ba u khasi un kiew palat.
NPP/UDP/HSPDP/Congress kine ngi dei ban bret noh shi syndon sha riat.
I Kong Enorilda Kharsyntiew iba dei i Nurse ba la shongthait jong ka H Gordon Roberts Hospital bad iba dei ruh I khun jong I (Late) Emsimai Kharsyntiew bad (Late) Monsing Nongrang iba sah ha Rynjah-Lumshngain i la khlad noh ha ka 8 tarik Lber, 2023.
Ka jingleit ontep ia i kan long ha ka 10 tarik Lber, 2023 ha u lum jingtep ka Balang Presbyterian Pohkseh ha ka por 3 baje janmiet.
Shillong:Ki nongdie dohsnam na Laitlyngkot ha ka Monolith Festival-2024 ba la pynlong ha Mawphlang, mynta ka sngi ki la pynpaw ba ka iew ka la kham iaid bha namar ki paidbah ki la wan ban ieng lain ban ia thied dohsnam.
Ka Monolith Festival ha Mawphlang ka la iaid mynta la ar sngi ka ba la sdang hynnin ka sngi, ha ka ba la wan ban plie pyrda da u symbud Myntri rangbah ka Jylla u Bah Prestone Tynsong bad yn pynkut lashai ka sngi saitjaiñ.
Haba ioh ban iakren bad ki nongshong die dohsnam na Laitlyng kot ki la ong ba ka iew mynta te ka kham biang bad ki nongthied ruh ki la wan bha ban mad ia ka dohsnam Laitlyngkot, namar ki la bna pyrthei ba ka dohsnam na Laitlyngkot ka long kaba bang haduh katta katta.
“Ki la ong ruh ba ki dang rah tang 8 kilo u dohsnam ban die, hynrei ki iohi pat ba ka iew ka la iaid bha bad haduh ban da dum ki la lah ban die lut baroh".
“Na ka liang ki paidbah kiba wan thied ki iaroh bha ia ka dohsnam namar ka long kaba la bang palat, bad ka long pher na kiwei ki dohsnam, hynrei ki ud pat ba ka dor ka la rem eh, bad ka jingdie rem ia kane ka dohsnam ka long namar ba ka bai dukan ruh ka la rem lypa," la bynrap ki nongdie dohsnam.
Ki la ong ruh, ba ka jingpynlong ia kane ka Monolith Festival ka ai jingmyntoi haduh katta katta ia ki, khamtam ki nongdie namar dei lyngba kane ka Festival ki paidbah na kylleng ki jaka kin tip ba don ka dohsnam kaba bang bha napoh Laitlyngkot khang ba kin wan ban thied shuh shuh ha ki sngi ban wan.
um I shongshit re lah pulom ka monolith festival.
Paidbah lah sngewthuh ka jing buit ka EC u bah Pyniaid + Pynshai=Syiem2.
Get ready for change.
U prah u lah ready ban take over iaka MDC.Sa overhaul lut iaka rukom treikam.
Shillong:Ka jingïalang jong ka Expert Committee ban khmihbniah biang ïa ka State Reservation Policy, Meghalaya kaba la thaw lyngba ka jingpynbna ka ha ka Notification NO.PER(AR) 49/2023/PT/3 ka 12 tarik u Nailur, 2023 hapoh ka jinglong chairman u Justice(Retired) Mool Chand Garg, ka la pynlong ïa ka jingïakynduh lang kaba nyngkong ha ka sngi Thohdieng.
Ha kane ka jingïalang ki heh ophisar jong ka sorkar jylla ki la ïadonlang.
Ha shwa kane na ka liang ka committee ka la pynlong ïa kiba bun ki jingïalang.
Na ka liang u Chairman bad ki dkhot ki la leit ban jngoh ïa ka ophis jong ka Expert Committee kaba don ha Building jong ka Assistant Commissioner of Food and Safety, Lachumiere, Shillong.
Ki dkhot jong ka committee ki la pynlong ruh ïa ka jingïalang ha kaba ka la don ka jingïalang kaba ki la ïasyllok halor ki kam kiba dei ban leh nangne shakhmat.
Ïa kane ka committee la thaw ban khmihbniah ïa kane ka reservation policy kaba mynta hapoh ka jylla Meghalaya.
Ïa ka jingïalang ka ban long hadien pat kan dei ha u bnai Ïaïong jong une u snem, 2024.
Shillong:Hadien ba ka mat khlong Uranium hapoh ka Jylla ka la pjah namar ba ka Sorkar Meghalaya bad ka Khasi Hills Autonomous District Council (KHADC) ki la dep khylliap noh ia ka lynnong jong ka kam tih Uranium, hynrei la mih kynsan kawei ka kynhun ba kam ba ka dei ka seng treimonsngewbha na Nongkrem, kaba la phah dorkhas sha ka Sorkar India da kaba kyntu ban pynim biang ia ka jingthmu khlong ia Uranium hapoh ka Jylla Meghalaya.
Kane ka seng ka dei kaba la tip da ka North East Sunshine Trust (India) kaba la register ha Shillong ha u snem 2022 bad kaba ai jaka treikam ha ‘Kensington, Kynton-U Mon, Lad Nongkrem.
Ia kane ka dorkhast ba ka NEST ka la phah la soi da kawei ka longkmie kaba la ai kyrteng da ka Kong Elizabeth Mathew Nongbri kaba kam ba ka dei ka Founder Trustee bad Chairperson.
Ia kane ka dorkhast ka la phah sha u Dr Jitendra Singh, Myntri Khynnah ka Department of Atomic Energy, ka Sorkar India ban kyrpad pynim biang ia ka kam tih Uranium ha Meghalaya.
Kane ka dorkhas bala ioh copy da ka dei kaba la phah ha ka 26 tarik u Rymphang, 2024.
Kat kum kane ka dorkhas, ka Kong Elizabeth Nongbri, ka la pynithuh ialade ba ka dei ka Khasi bad ka dei ka nongtreikam jong ka BJP naduh u snem 2015.
Ka la pynithuh ruh ba ka dei kaba iohlok shipai bad ba ka la bat ia ki kam ba kongsan hapoh ka BJP Minority Morcha bad ruh kum ka National Executive Member.
Ka la pyntip ba ha u Naiwieng 2023, ha ka Ex-Servicemen Convention ha Kurushetra, ka la iakynduh ia u Col Pravat Kumar Panda (retd) uba dei u Independent Director ka Uranium Corporation of India Limited (UCIL) bad une ula kren halor ka jingpynim pat ia ka kam tih uranium ha Meghalaya.
Haba pyntip ba u Uranium, u don kyrhai hapoh West Khasi Hills, ka kong Elizabeth kala iathuh ba ka NEST(India) kaba don ki briew ba ithuh ithaw ha ki shnong ki thaw bad ki stad ki jhad ban tih marpoh khyndew, ka lah ban pynurlong ia ka kam tih Uranium hapoh ka Jylla Meghalaya, kaba la pynduh pyndam ha u snem 2016 hadien ba ka Sorkar Jylla ka la pynkut noh ban ai jingbit ban shim wai ia ki jaka ha West Khasi Hills bala iateh kular hapdeng ka Sorkar Pdeng bad Sorkar Jylla ha u snem 2009.
Lah ban pynkynmaw ba ia ka jingthmu khlong ia u Uranium da ka UCIL la pyrshah jur ruh da kiba bun ki kynhun sengbhalang kiba don hapoh ka Jylla, kum ka KSU, FKJGP, HNYF, HYC bad kiwei, kaba la pynlong ia ka Sorkar Jylla bad kumjuh ia ka district council ban pynkut noh ia kane ka lynnong tih Uranium na kane ka Jylla, hynrei kyndit kynsan mynta ka sngi la paw pyrthei pat kane ka dorkhas jong ka NEST kaba lah ban ktah ia ka jingsngew ki nongshong shnong trai Jylla.
Mano ban ioh bun ki Kam sorkar, haba kumne? mynta ngi lah ioh roasted.
Shillong:Ka jinghiar dor u synsar ha kine ki sngi, ka la lynshop jubor bad pynmih ia ka jingdiaw mynsiem kaba jur ia ki 80 tylli ki longing, ha ka shnong Weikyian, kaba hap ha ka Elaka Nongjri, kaba don harum jong ka shnong Pynursla bad kaba dei kawei na ki shnong kiba shaniah ia ka jingim jongki, tang ha ka rep synsar.
Ha ka jingiakren jong U Rupang bad ki nongshong shnong jong katei ka shnong, ki iathuh, ba ka dor jong u synsar, ha kane ka snem, ka la hiar palat liam bad kaba long tang hapdeng ka T.4 haduh T.5hajar shi kwintal bad kane ka dor kam iahap eiei ruh em, na kaba long ha ki ar snem ba ladep, ha kaba ka dor jong u synsar, ka long hapdeng jong ka T.10 haduh T.13 hajar shi kwintal bad katei ka jinghiar palat jong ka dor, ka la buh jingeh ia ki nongrep jong katei ka shnong, namar ba ki pynlut por ialade baroh shisnem, naduh kaba pynkhuid, haduh kaba sumar ia ka bri synsar, nangta, sa kaba leit pom bad ka thad bad ka kit bad ka bailut, na ka bynta shi kwintal, la antad, ba kan poi sha ka T.6 lane T.7 hajar ha ka shi kwintal bad kumta kawei pa kawei ka iing, ha katei ka shnong, ka don ha ka jingduhnong, ha kaba katba nang bun synsar, ka jingduh, ka nang jubor lane ka jingbamram na ki dukan, ka jingpynlut ha ka bai bylla bad kiwei, ka la pynkylla ia kitei ki nongrep synsar, ba kin poi ha kine ki sngi, sha ka jingduk tasam.
Ha ka jingiakren bad une u nongthoh khubor, ha ki khyndiat sngi ba ladep, ki rangbah bad ki longkmie ki la pynpaw ba kin sa mad, ia ka jingkyrduh kaba khraw bha mynta u snem lada u Synsar hi um kiew dor bad ki la pynpaw ruh ba ha katei ka shnong ka jongki kam don shuh da kumwei pat ka lad kamai lait noh tangna u Synsar bad ka Sla Tyrpad ki ba long ki wei ki kamai ba kyrshan ia ka jingduk ha man baroh ki thliew ing, ki la pynpaw ruh ba dei lyngba u synsar ki sa ioh ban thied khaw, ban pynleit skul khun, ban thied jingdonkam ha la ka jong ka ing, bad dei tang ka kamai kaba ki ioh na u synsar kaba lah ban kynshan haba iadei bad ka lut ka sep na bynta ka jingdonkam lada wan ka jingkordit bad jingshitom bad kumta, ki da kyrpad ia une u nongthoh khubor, ban pynsngewlem ha ka sorkar kaba dei peit ia ka kamai kajih, ka iohnong ka duhnong jongki nongrep riewlum ba kan phai lem sha ki ba kin iarap wad ka lad ka lynti ban pynkiew lem ia ka dor u synsar.
U dak jingkylli (???) uba heh u long: Hato kum ki trai jylla ngi long ki briew kiba kumno ha ka jingñiewkor ia kano kano ka kam kaba ngi trei ngi ktah ne im ja.
Kane ka dei ka jingpynsngew ba ngi donkam ban puson haba ngi pule ia ka history ka jingiaid ka por namar kane ka dei ka jingkylli ban iatei na bynta ka jingshngaiñ ka imlang sahlang jong ngi kum ka Jaidbynriew bad ki trai jylla.
Ngi sakhi ia ka jinglynga bad jingiaksaid ki khun samla jong ngi ban iada ia ka jaidbynriew bad jylla na ka jingshah tyllup ha kiwei ki Jaidbynriew heh paid na kiwei ki jaka.
Kaei kaba ngi iohi ka long ba katba ngi dang ia ksaid ban iada na ka jingshah tyllup ha kiwei ki Jaidbynriew hynrei katta nang jyllei ka jingtuid kiwei ki Jaidbynriew sha kine ki lum baieit bathiang jong ngi.
Kaei ka daw kaba pynlong ba i kumba ngi dang ngam pynban katba dang ia ksaid.
Napdeng kiba bun ki daw, lehse ngi lah ban ong ba kawei na ki daw ka jingiai tuid kiwei ki Jaidbynriew sha kine ki lum baieit jong ngi ka dei ka jingkheiñ sting jong katto katne napdeng jong ngi, ba ngim ñiewkor satia ia ka kam kaba ngi trei ne im ja ban minot thob man la ka sngi, katba kiwei pat ki Jaidbynriew ki minot thob ban trei shitom ia kano kano ka lad kamai kajih ba ki iohlad namar ka jingkyrduh kam ha ki jaka ne shnong trai jong ki.
Kane ka plie lad ba kin ioh bat lut ia baroh ki jingtreikam bad ngi sa ong pat ba ngi kyrduh kam.
Ngi ju iohsngew ia ka jingiakren na ka por sha ka por da kiba pyntrei ia ki kam tei iïng tei sem bad kiwei kiwei ki jingtreikam ia ka jingkheiñ sting ki katto katne ki nongtrei haba ai kam ia ki.
Kane ka jingbym tista ne ñiewkor ia ki kam ba trei ha ka jingtreikam ba man la ka sngi ka ktah ia ka jingioh ban pyndep ia ki jingtrei ha ka por kaba biang bad pynlong ia kiwei ki Jaidbynriew ban ioh phrung khlieh ha ki jingtreikam bapher bapher.
Kane keiñ ka dei ka jingdkoh bad ka dawbah ba sa jyllei ki briew na shabar ka jylla ban ioh kam ioh jam bad klun ia bun ki lad kamai ha kine ki lum baieit jong ngi bad buh jingeh kylla pat ia ki khun samla jong ngi kum ki trai jylla.
Lada ngi kwah ba ki briew na shabar kim dei ban ioh kam ioh jam ne rung khlieh ha kine ki lum baieit jong ngi, ngi dei ban kyndit bynriew ba ki briew jong ngi ki dei ban minot tista khlem da pep trei than da ki bun sngi ne taiew bad ñiewkor ia ka kam ba ki trei ne im ja, khnang ba ki jingpyntrei ia ki kam bapher bapher kin iaid beit iaid ryntih khlem thut satia.
Lada ngi hi iwei pa iwei ngi pyndep hok bad janai ia kano kano ka kam ba ngi trei, ngim donkam ban da beh ia kiwei ki Jaidbynriew na kine ki lum jong ngi, hynrei dalade hi kin phet haba kim ioh kam ioh jam ban im ja.
Ngi sngewkmen ba bun na ki briew jong ngi ki lah sngewthuh ia kane ka bynta bad ñiewkor ban pyntyllun ha ka rukom kaba janai ia kano kano ka kam ba ki trei, hynrei dang don sa katto katne ki bym pat sngewthuh pura halor kane ka bynta ban ñiewkor ia ka kam ba ki trei la ka long kaba rit ne kaba heh.
Ka por ka la dei ba baroh na ngi, ngin kyndit bynriew halor kane ka bynta, namar ngi im ha kine ki sngi jong ka jingpur sted ki lad pathai khubor ban saphriang lyngba ka social media bad ktah kylla ia ka Jaidbynriew bad jylla lada ka sienjam ba ngi shim ban iada ia la ka Jaidbynriew ha ka jingsngew jong ngi ka long kaba dei, hynrei kiwei pat kin pyrshang ban ialam bakla da kumwei pyrshah ia ka Jaidbynriew jong ngi ryngkat ki jingkynnoh ba ngi isih ia kiwei.
Ngi im ha ka juk shai bad ngi hap ban iaid katkum ka jingkylla ka por.
Kumta ban iada ia la ka Jaidbynriew bad jylla ka dei sa tang ka jingñiewkor, burom bad minot tista ka jong ngi iwei pa iwei ia kano kano ka kam ba ngi trei da kaba pynduna ia ka jingpep trei palat ne leh bym suidñiew ia ki nongai kam khnang ba ki nongai kam kin shaniah ia la ki briew la jong, lym kumta ngin nym poi shano shano hynrei ngin nang iai ngam katba dang iakhun ne iaksaid ban iada ia ka imlang sahlang ka Jaidbynriew bad ka jylla.
U Rupert Murdoch, u heh spah, ha ka kam pynmih kotkhubor, ula don mynta 92 snem ka rta.
Ha ka sngi palei, ula pynbna, ba un ia thoh shongkurim bad ka samla jongu, ka  Elena Zhukova, ha u bnai Jylliew 2024.
Kane kan dei ka jingiathoh, kaba san jong U Murdoch.
U Murdoch, ha ka snem ba ladep, ula iateh ktien bad ka doktor sumar bniat, kaba la kylla long ruh ka nongkren ha ki prokram Radio, ka  Ann Lesley Smith, hynrei tang hadien shibnai, ula ia pyllait noh bad Lensey Smith.
Ka Zhukova, ka dei ka nong Russia, tangba ka la kynriah noh sha United States bad ka don mynta 67 snem ka rta.
Ka jingiathoh jong U Murdoch, kan dei ha  California.
Kham mynshwa, U Murdoch, ula ia poikha  bad ka Jerr Hall, ka model, kaba la iashong kham mynshwa bad U Mick Jagger, uba dei u nongrwai jong ki Rolling Stones.
Nyngkong eh, U Murdoch, ula ia poikha bad ka Patricia Booker, ha kaba ula don hynriew ngut ki khun na katei ka nongtrei ha liengsuin bad ula ia pyllait ha ki snem 1960.
Ka tnga ba ar jongu, ka  Anna Torv, kaba dei ka nongthoh kotkhubor, ha kaba ki la iashonglang la 30 snem kynthih, hynrei, ki la ia pyllait noh ha u snem 1999 bad hadien kata, u iashong bad ka Wendi Deng bad ki ia pyllait sanshyieng ha u snem 2013.
Agartala:Ka Seng sain pyrthei ba bun paid eh jong ka liang lyrshah ha Ïingdorbar Thawaiñ jong ka jylla Tripura, ka Tipra Motha Party, kaba la pynduh thiah pyn duh dem ruh ia ka sorkar BJP da ki jingiakhih ba khlem sangeh la palat shisnem jong ka, ka la leit ban kyrshan noh ia ka BJP bad iasoh lang ha ka Sorkar.
U Nongialam jong ka liang pyrshah hapoh Ïingdorbar Thawaiñ jong ka jylla Tripura bad Nongialam ka Tipra Motha Animesh Deb barma ha ka sngi Palei, u la bam smai kum u Myntri Sorkar jong ka jylla ha ryngkat bad uwei pat u MLA ka party u Biswa kety Debbarma u la shah thung kum u Myntri Khynnah.
Ka rai ban leit iasnohkti lang bad ka BJP-ka party kaba ka iakhun bha ban ioh jaka ha Tripura, ka la wan jia hadien ka jingiasoi ia ka soskular ba lai liang mamla hapdeng ka Sorkar Jylla, ka Sorkar Pdeng bad ka Tipra Motha ba long ha ka taiew bala lah.
Ka Tipra Motha Party ka dei ka parti ba la pynmih da u Pradyot Manikya Debburman, u khun syiem ka Tripura, ban iakhun ia ka hok jong ki paid riewlum ha jylla Tripura.
Kala mih nyngkong eh ban iakhun ia ka elekshon ha ka elekshon MLA ba long ha u snem bala lah.
Ka Tipra Motha kala pynieng 42 ngut ki kyrtong ba kynthup ia 20 ngut na ki constituency bala bhah tang sha ki riewlum.
Kane ka party kala jop haduh 13 seat bad ioh haduh 19.69% ka jingioh vote.
Ka jinglah jong kane ka parti ban ioh khur bun ki vote ha ka elekshon ka la pynlyngngoh ia kiba bun ki stad pyrman elekshon.
Hynrei ka parti BJP ka la bat biang ia u la kam synshar hadien ba ki la jop bad ioh thaw sorkar marwei ban pynduh noh ia ka jingphohsniew jong ka Tipramotha ban thaw sorkar, hynrei kiei-kiei baroh ki dang shu kylla kynsan ha ka taïew ba dang shu dep.
Hadien ka jingiasoh bad ka parti BJP ha ka sorkar u Pradyot Manikya Debburman u la pynshai ba ka parti jong ki kan bteng ban peit ngor haba iadei bad ka hok jong ki riewlum ritpaid watla ki don ha ka sorkar.
Ka jingmih noh jong ka Tipramotha, na ka liang pyrshah ka la pyntlot bad wanrah ruh ia ka jing shaiong ngain ia ki seng saiñ pyrthei ha ka liang pyrshah.
Hadien ba ka parti ba bun paid ha ka liang pyrshah bad ka parti ba bun tam ki dkhot hapoh ïingdorbar thawain ki la iatreilang ki party kiba don ha ka kynhun synrop jong ka Liang Pyrshah ki dei ka Congress bad ka parti CPI-M.Shillong:U myntri rangbah ka jylla u Conrad K Sangma, mynhynnin ka sngi, u la ther ia ki MLA ka liangpyrshah kiba shu dait bad thnum ia ka jingshim ram ka sorkar haba kim kwah pat ban sngap haba batai ia ki daw bad ki nongrim hapoh ka iing dorbar.
Haba kren sha ki lad pathai khubor, u Conrad u la kyntait ia ka jingkam ki dkhot ka liangpyrshah ba ka jylla kan dap da ka ram suda.
Haba batai ia kane ka jingshim rama ka sorkar, u Conrad u la ong ba ula dep batai hapoh ka iing dorbar hynrei kim treh ban shong ban sngap hynrei kila wad daw biang.
“Nga la dep batai ha ka jingjubab ha ka mang tyngka, ki dei ban shong hapoh ïing dorbar ha kato ka sngi.
Haba ki rah ia kane ka mat hynrei kim treh ban sngap bad hadien ba la jubab, ki rah biang ia kane ka mat, sa haei ngan batai ia ki", la ong u Conrad.
U la bynrap, “Ngam sngew eiei, lada ki dang kwah, kampher eiei, Ngan batai biang".
U la ong ba ka sorkar kam pyntreikam ia ki kam pynroi da ka ram hynrei ka jingioh pisa ka sorkar jylla na ka sorkar pdeng ka la kiew jur bha.
Ka bhah ba la ioh na ka khajna ka la kiew na ka 5 hajar klur tyngka sha ka 9 hajar klur tyngka bad ka khajna na ka jylla ka la kiew sha ka 4700 klur tyngka ha ki san snem ba la dep.
Ki ram ba shim na ki tnad kum ka World Bank, ka sorkar jylla ka hap siew tang 25 percent bad kaba sah siew ka sorkar pdeng.
Ka sorkar jylla ka la lah ruh ban pyntreikam bha ia ka pisa kaba la ioh bhah na ka sorkar India bad kumjuh ka jingpyntreikam ia ki kam pynroi ruh ka la kiew bunshah ia ki por ba la leit.
U la ong ba ka jingshim ram ka long katkum ki kyndon jong ka Reserve Bank of India bad ka sorkar kala buh thong ban pynpoi ia ka ioh ka kot ka jylla sha ka 10 Billion US Dollar ha u snem 2028.
Shillong:Ka Monolith Festival jong mynta u snem 2024,ba la pynlong ha Mawphlang, mynhynnin ka sngi sdang jong ka 7 tarik u Lber 2024, ka la long shisha ka ba la itynnad bad shongkun haduh katta katta ha ka ba da ki hajar ngut ki paidbah nong shong shnong na kylleng ki jaka, ki la wan ban tuid ha kane ka sngi bad ym tang ki Khasi bad Jaintia hynrei la wan sakhi ruh da ki briew kiba nabar ka jylla bad ruh ki ba nabar jong ka Ri.
Ha kane ka sngi sdang jong katei ka Monolith Festival la wan ban plie paidbah da u Symbud Myntri Rangbah ka Jylla u bah Prestone Tynsong ha kajuh kapor kum u kongsan, ha ryngkat ruh ka jingiadonlang ki Syiem na ki Hima, ki Myntri, ki Rangbah Shnong, ki Lyngdoh, ki MLA, ki MDC, ki nongshah khot sngewbha bad kiwei kiwei de ki riew rangbah ki ba la wan sngewbha ha kane ka sngi.
La sakhi ruh ia kane ka sngi sdang ia katei ka Monolith Festival, da ki jingrwai jingtem ka ba la pynsngewtynnad ia ki ba wan sngewbha.
U bah Prestone ha ba kren ha kane ka sngi kum u Kongsan u la ong ba na ka liang ka sorkar kan iatrei ryngkat ryngkat bad kine ki 3 tylli ki District Council.
U la ong ruh “Ngi shim khia ia kane ka kam namar ba ngi shem ba dei lyngba kine ki 3 tylli ki Council kiba don hapoh ka Constitution jong ka Ri India, ba mangi ki rit paid ngi iaineh ngi iaisah bad iai bit iai biang haduh mynta".
Na ka liang u Chief Executive Members ka KHADC u bah Pyniaid Sing Syiem u la ong, ba ka jingthmu ba la saindur ia kane ka Monolith Festival ka ba la sdang naduh u snem 2013 ka long ba lyngba kane ka mawbynna tamasa ka pyni ia ka jingriewspah jong ka jaitbynriew ka jong ngi ha ka ba iadei bad ka riti ka dustur, ka ba kynthup naduh ka synshar ka khadar tynraitynrai, ka aikur aijait sha ka kmie, ka bam ka dih ka kup ka sem, ka ktien ka thylliej, ka shad ka mastieh, ka lehñiam leh rukom.
“Lyngba kane ka rynsan ngin pyni ruh sha ka pyrthei baroh kawei ia ka jingriewspah bad ka jinglong kyrpang jong ka jaitbynriew Khasi, la ong u bah Pyniaid.
U bah Pyniaid u la pyntip ruh ba kane ka dei ka wat kaba lai ban pynlong ia kane ka Monolith Festival.
“Ka jingthmu bad ka jingangnud jong ka District Council ban pynlong ia kane ka Monolith Festival bad ngin phaidien ruh ia ka jaitbynriew jong ngi ba ka jaitbynriew jong ngi ka la don ym duna ia ka 200 snem lada ngi shim tang ha ka por ba wan ki Missionary ha kane ka ri ba ieid jong ngi".
“Ngi dei ban kynmaw burom ruh ia ki longshwa lan shwa ki ba la lah ban ialeh ban pynim ia ka jingithuh ka ba kyrpang ha ka Constitution jong ka ri India ka ba ngi ong ka Khyrnit kaba hynnriew lane kata ka Six Schedule, ka ba la ioh ban rung ban don ia ka District Council hapoh ka Article 244(2) bad 275(1), ka ba aibor iangi ka District Council ban shna aiñ ban ithuh ia kine ki riti ki dustur ki ba u longshwa man shwa u la hikai", la bynrap u bah Pyniaid.
“Kumta ngi dei ban burom ia ki longshwa manshwa ki ba la noh synñiang ia ka jaitbynriew bad khatam eh ba ngi ioh ia kane ka Sixth Schedule" ula ong shuh shuh.
Shillong:U symbud myntri rangbah uba dei ruh u President ka NPP Meghalaya ula pynsngew ia ki samla ka NPP ba kim dei ban tieng ia kito kiba kawang ktieh bad kynthoh kham tam na ka Voice of the People Party.
Haba kren ha ka jingialang ki samla NPP ha State central library, u bah Prestone ula ong ba mynta ka jingkynnoh jongki ka la kham kynjah hadien ba ka NPP ka la sdang ban iapyni nia, bad ula ong ba ka VPP lei ka don tang 3 ne 4 ngut ki nongkren katba ka NPP ka don da ki hajar ngut.
“Nga kyrpad iaphi ki khun samla wat thiah wat dem shuh, wat tieng wat smiej.
Mynta ka la sdang kynjah kato ka jingkawang ktieh jongki, namar mynshwa ngi ia sngap, mynta wat ia sngap shuh, ha dukan sha ruh kawang beit, ha surok ruh kawang beit", la ong u bah Prestone.
Ula bynrap, “ym dei ba nang tang maki, u thylliej jong ngi lei uba kham padiah shuh shuh ban ia ki ruh, maki lei ki don tang 3, 4 ngut ban kren, ma ngi, ngi don da ki hajar ka sap ban kren".
Ula ong ba kine ki paralok kiba shu hylla ha trai dieng, trai riat, ha surok, ka bym don jingmut eiei ruh em.
Ula ong ba ka VPP ka pyrshah ban kren Hindi bad lada ka jop MP, kan shu shong shabar ka Parliament baroh san snem namar ba ha Parliament baroh ki iakren Hindi lut.
Ha u Prah lada long sa kumno kumno ruh.
Lada ki paidbah kim jied ia u Prah, na bneng ka jingisynei u Blei kan pynjop donburom hi ia u Prah.
NPP tea ban kren pyrshah ia VPP la long thik kumba don jingduna ha bor pyrkhat namr ym don nongrimVPP kin da ther ia NPP ngam haduh thied snam namar ki kren ia jingleh kalea hi jongki briew ka NPP.Ka Twinkle Khanna, ka tnga U Akshay Kumar, ka dei kaba shim ia ka jait u kpa jongka, U Rajesh Khanna bad ha ki khyndiat sngi ba ladep, ka la thoh ha ka peij jongka, ha ka Instagram, da kaba ka pruid dak, ia katei ka kyrteng bad ka jait jongka bad ka sa thoh biang hapoh, da kaba ong “Kumar’s plus 1.
"Ka jingthoh jong ka Twinkle Khanna, ka don jingmut, namar ba ka sorkar, ka la thaw ia ka kyndon kaba thymmai, ha kaba ki kynthei, ki dei ban ioh ia ka jingmynjur jong u tnga jongki, lada jia ba ki kwah ban pynkylla ia ka jait jongki, sha ka jait kaba rim lane ka jait jong u kpa jongki, kumba ki ju leh, ha shwa ba kin ia poikha.
Shillong:Ka jingïakren pynbeit pud hapdeng ka jylla Assam bad Megha laya ha ka wat kaba ar la dang hap pynsangeh shu wa, ong u Chairman jong ka Regional Committee na ka bynta ka West Khasi Hills, u Bah Paul Lyngdoh ha ka sngi Balang da kaba ïathuh ba ki jingïakren ki la slem na ka daw ka jingduna ka jingjubab na ka liang ka Sorkar Assam.
U Bah Lyngdoh uba dei khmih ïa ka Langpih ka thaiñ West Khasi Hills kaba dei kawei na ki jaka kaba dang ïaid ha ka lynti ban ïakren pynbeit pud.
Kiwei ki shnong ki kynthup ïa ka Borduar, Nongwah-Mawtamur, Deshdoomreah, Block-II ha Ri Bhoi District; Block- I, Psiar – Khanduli ha West Jaiñtia Hills District.
Na ka liang u Bah Paul Lyngdoh ha kawei pat ka liang u khlem da la ïathuh lut halor ka jingïaid jong kane ka jingïakren pynbeit pud naba u la ong ba kin sa don kiba shim kabu namar ka ilekshon ka la janHaba ong ba ki donkam satang 2 sngi ban leit jurip ïa ki jaka hynrei la hap ban slem noh na ka daw ka jingbym pat jubab jong ka sorkar Assam.
Haba ong ba ka donkam satang 2 sngi ban pynlong ïa ka jingleit jurip jaka hynrei ka la don ka jingpynslem namar ka jingduna ka jingai ktien ne jubab na ka sorkar Assam.
U Bah Lyngdoh u la pyntip ba ha kawei pat ka liang, ka la don ka jingpynpaw ba ka Assam ka la mon ban shimbynta ha ka jingleit jurip ha u bnai Lber mynta u snem.
“Ha kawei ka bynta kaba ngi dei ban peit bha ka long ba kum kine ki jait kam kum ka kam ïakajia pud kan lah ban poi sha ka jingïatakhuh khamtam ba ki ilekshon ki la jan naba kin sa don kiba ïaleh ban kren ïa kane ka kam ban khring ïa ki nongthep vote ," ong u Bah Lyngdoh.
