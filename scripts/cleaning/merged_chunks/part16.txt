Ki trai dewiong ki dei ban da tih sawdong ia ka jaka buh dewiong da ka nala um khnang ba ka um dewiong kan nym tuid sha ki wahduid, ki wah, ki jaka rep, ki tyllong um bad kiwei kiwei de.
Katkum ka hukum u DC East Jaintia Hills la hukum iaki trai dewiong ba kidei ban tap da ka tarpaulin ia u dewiong ba la lum thup khnang ban lait na ka jingtuid pathar ka um dewiong.
Ki dei ruh ban shna ia ki jaka pynlang um (storage tank) ban tuid ka um na ka jaka lum dewiong bad ban pynkhuid ia ka um bala pynlang da ki dawai.
U Deputy Commissioner u la bthah ia baroh ki Waheh shnong, trai deiwiong, trai par ba kidei ban bud ryntih bad ban pynbiang ia kine ki nala bad bad pynthikna ba ka um dewiong kan nym tuid sha ki tyllong um bad ki jaka rep.
Ki dorbar shnong ki dei ban pynbna ia ki kyndon ba dei ban bud da baroh bad ruh ban submit iaka report shapoh Office ia ki kyrteng ki trai jaka, trai dewiong, trai par dewiong ki bym kohnguh ia ka jingbthah jong ka National Green Tribunal (NGT) Committee.
Ka Seiñ Kur Dkhar, West Jaiñtia Hills District ka ai khublei Behdieñkhlam ba suk ba kmen ia baroh ki Kur Ki Jait Dkhar kiba don ha West Jaiñtia Hills District.
Ka Seiñ Kur Dkhar ka ai khublei kyrpang ruh iaki raij bapher bapher bad ka Seinraij Jowai kaba la lah ban pynlong iaka Behdieñkhlam wat hapdeng ka saw ka sain na ka jingsaphriang ka khlam COVID-19.
Ka Seiñ Kur Dkhar ka ai ka kyrkhu kyrdoh ia baroh ki kur Dkhar ban kin ioh ka met kaba khoit kaba khiah krat, ban biang ka kamai kajih, ban ka im suk-im saiñ, im palei, tip kha-tip man bad tip briew – tip Blei ha ki sngi ki ïa ki ban nang wan.
Kane ka long katkum u kyrwoh bala phah u Ma Harwis C Dkhar, President, Seiñ Kur Dkhar, West Jaiñtia Hills District, Jowai.
Ka Seng Khasi Kmie,Shillong, ka pynpaw ïa ka jingkmen bad sngewsarong ba ka Seiñ Raij, Jowai, kum ba ju leh man la u snem, mynta ka kynti ruh kala rakhe ïa ka leh Niam Behdieñkhlam ha Nongbah Jowai ban beh thong ïa ka khlam ka ngoh khamtam, ha kane ka por ha kaba, kane ka tyrlep -tyrbun kala saphriang bad lyngshop ym tang hangne ha Meirilum-Meirisan Khasi-Jaiñtia baieit, hynrei, ha satlak kane ka  snieh pyrthei.
Ha kine ka sngi kiba long ka sngi ban pyndep ïa ki Niam ka Rukom, ha ryngkat ka nguh ka dem ha U Blei Trai kynrad U Nongbuh-Nongthaw kaban sa pynkut ha Aitnar, Jowai, ka Seng Khasi Kmie, Shillong, ka ai ka jingïaroh bad khublei kyrpang ïa ka Seiñ Raij, Jowai kaba la lah ban pynlong ïa kane ka Behdeiñkhlam wat hapdeng kane ka saw-ka sian bad ka ai ruh  ka kyrkhu-kyrdoh ryngkat ka duwai- ka phirat, ka kyrpad-kyrpon ha U Blei-Trai kynrad ba kane ka Behdieñkhlam,  ka Seiñ Raij Jowai  kan long kaba ïaid beit-ïaid ryntih bad kaba jop bad ba u khun bynriew ka Bri u Hynñiewtrep Hynñiaw Wasa un ïoh ka koit – ka khiah krat, ka im suk-im saiñ, im palei, tip briew – tip Blei ha ki sngi ki ïa ki ban nang wan.
Kane ka long kat kum ka kyrwoh na u President Seng Khasi Kmie u Rgh Don Kupar Dkhar.
U Myntri ka tnad Pule Puthi ka Sorkar Jylla u Ma Lahkmen Rymbui ula pyntip paidbah ba iaka result jong ka examine HSSLC 2020 kaba pyniaid da ka Meghalaya Board of School Education (MBoSE), Tura yn pynbna haka 9 tarik une u bnai.
Kane ka result kadei iaki khynnah kiba iakhun iaka eksamin HSSLC (Science,Commerce & Vocational).
Mynta u snem iaka result yn pyllait beit haka website jong ka MBoSE bad ym shym la shon iaka result haka kot mynta u snem.
I.U Deputy Commissioner, East Jaintia Hills District ula pynbna paidbah ba hadien ba la pyrkhat sani bha, bishar bniah naka jingduh ei shibun ki mynsiem briew, jingmynsaw jong ki briew bad ruh ka jingiap ki mrad bad ki jingri jingdup kum ki masi, ki blang na ka jing hap ha ki thliew ba tih dewiong kiba la shu ieh shrah ne kiba dang don dewiong la bthah ia baroh ki trai par dewiong ban ker ia kine ki krem ban lait na ki jingjia ba sngewsih.
Katkum ka jingshem da ka NGT Committee ba kine ki thliew dewiong ki long ki ba don jingma ha baroh ki liang lada khlem phikir da ki bor shnong bad kumjuh ruh na ka liang ki Malik dewiong ban ker iaki krem bala ieh shrah ne ki jaka tuh dewiong.
Ha ka ba iadei bad kane, la kyrpad bad bthah ia baroh ki waheh shnong ba katkum ka order na u Chairman ka NGT Committee, u Justice BD Aggarwal u la bthah ba dei ban ker sawdong daki jingker ia kine ki thliew dewiong ba la iehshrah bad ba dang don dewiong lane da kaba pyndap noh iaki bym donkam shuh da ka khyndew ban lait na ka jingma kaba ap ia baroh.
Shuh shuh ia kane ka jingker sawdong iaki jaka tih dewiong ne thliew ba tih dewiong ka shnong kadei ban pan ka jinglut na ki trai par, ki malik dewiong ba pyntrei iaka par dewiong ne da ka pisa shnong namar ba kadei ban shim iaki lad jing iada ia ki nongshong shnong, ki trai shnong, ki khun ki kti, ki khynnah khyllung, ki jingri jingdup kiba hap iaid lynti man la ka sngi sha kitei ki jaka ba don kine ki thliew dewiong.
U Deputy Commissioner u la bthah ia baroh ki waheh shnong ba ki dei ban pynpoi ka report sha Office treikam jong u hapoh ka 20 sngi khnang ba ka Office ka lah ban pynpoi ia ka report ryngkat bad ka kyrteng ki shnong sha ka NGT Committee kiba la leh ia ka kam kumba la bthah haneng.
Ka Jaintia Hills Autonomous District Council (JHADC) namar ka jingtyrkhong ka pla tyngka jong ka, ka angnud ban kyntiew noh iaka khajna Professional Tax naka T.2500 sha ka T.15000.
Ka  JHADC kala pynsngew ia kane ha u Lat ka Jylla dangshen haka jingiakynduh ia u ban dawa ban pynioh iaka bhah khajna na ki mar pohkhyndew kaba mar 50:50 na ka sorkar Jylla.
Haka jingiakren bad Winning Garland Sungoh ula ong ba “Ngi la ioh ka lad ban pynsngew ha u Lat ka Jylla ia shibun ki jingeh ka konsil bad kawei na kine ki mat kadei halor ka Professional Tax namar baka dor kaba heh duh kaba ka konsil ka lah ban kyntiew iaka khajna kadei T.2500 bad katkum ka jingiaid jong ka por ngi sngewdei ban kyntiew noh ia kane ka khajna sha ka T.15000.
" “Ban kyntiew ia ka khajna bad ban pyntreikam iaka, ka donkam ïaka sorkar pdeng ban pynkylla thymmai ïaka article 276 (2) jong ka riti synshar bad ngi la kyrpad ia u Lat ban pynsngew ia kane sha ka sorkar pdeng khnang ban pynbha iaka iarong pisa ka konsil," ong u ma Winning Garlang Sungoh, EM Taxation.
Ka Jaiñtia Students’ Movement (JSM) lyngba ka tnad Socio & Cultural Secretary ka ai khublei Behdeiñkhlam basuk ba kmen iaki khun u hajar ka Bri U Hynñiewtrep Hynñiew Skum.
Ka JSM kala ai ka jingkitbok kitrwiang ia baroh ki khun jong ka Seinraij Jowai bad kumjuh ka Seinraij Tuber bad kiwei kiwei ki Raij kaba ka jingpynkhreh ka dang iaid shait shait ban lehkmen Behdieñkhlam ba kin ioh ka met kaba koit kaba khiah bad ka roi ka par kaba kyrhai.
“To ai ba kane ka Behdieñkhlam kaba la ngeit ban beh iaka khlam bad ka jingsniew jong ka imlang ka shalang kan jop bad ban pynjem iaka jingpang khlam COVID-19 ha kane ka sla pyrthei.
Ngi ngeit ba U Blei nongbuh nongthaw un sngew iaka jingkyrpad kyrpon ki nongsharai niam bad ki riewngeit Niamtre khnang ba kane ka pyrthei kan ioh biang iaka koit ka khiah bad ka shongsuk shongsaiñ," ong u president ka JSM u Leningstar Rymbai.
Ka Federation of Khasi Jaintia and Garo People (FKJGP) -War Jaintia kala jied iaki nongkitkam thymmai jong ka 4 tarik une u bnai ha ka jingialang kaba long ha iing dorbar jong ka shnong Dawki.
U Dondee Khongsit, General Secretary FKJGP ula wan ban pynskhem iaki nongkitkam ba thymmai haka jingiadonlang u Tuesday Lytep president FKJGP Jaintia Hills nalor kiwei kiwei ki dkhot jong ka FKJGP bad u Alphonsius Khonglah uba long u nonghikai skul uba la ai jingkren jingsneng jingkyntu iaki nongkitkam ka thymmai ka FKJGP ba kin trei shitom na ka bynta ka miat ka bha ka imlang ka sahlang.
U nongialam barim ka FKJGP War Jaintia uba iadonlang u dei u Lasting Lamin Gadew, president ka seng HNYF Southern Riwar Border Circle u Tarzon Lymba, u Stelin Mukhim Secretary Dorbar Shnong Padu.
La pynlong ruh ka jingkynmaw burom ia i Presedent barim ka FKJGP (L) Polestar Syngkrem uba la treishitom bad synniang shibun sha roi ka par ka War Jaintia Ha kane ka jingialang nongkitkam thymmai la jied ia u Shlur Mukhim kum u President ka FKJGP War Jaintia, Vice President u Phyrnai Lymba, General Secretary-Reachingson Kongwang, Assistant General Secretary- Kynsai Khonglah, Organising Secretary-Rajan Mukhim, Assistant Organising Secretary- Wanmon Lyting, Information Secretary- Biker Lynshiang, Sports Secretary- Rash Surong, Assistant Sports Secretary- Ishmail Buam, Education Secretary- Farius Pohlong, Agriculture Secretary- Tngen Sumer, u Jim Mukhim kum u dkhot bad ki President bad ki Secretary jong baroh ki Unit kiba la long lypa ki dkhot ka Executive Committee.
Ha ka jingialang pynthymmai iaki nongkitkam la buh ka thong ban pynkhlain iaka rukom treikam jong ka FKJGP.Ka Seiñ Kyntu Seiñ Raij (SKSR) 12 – Daloi kala ai khublei Behdieñkhlam ia baroh ki khun ki hajar jong ka Seiñraij Jowai kiba shong ba sah ha kylleng ki jaka hapoh ka Jylla Meghalaya.
Ka SKSR 12 – Daloi lyngba u kyrwoh bala phah da u Rgh.
S Sari, Publicity Secretary ula ong ba “To ai ba kane ka lehniam Behdieñkhlam kan long kaba phuh ba phieng bad kaba jop bad lyngba kane ka jingleh niam kaba ngi ju leh shi sien shi snem ba kan beh ia kane ka khlam COVID 19 na kane ka Ri jong ngi.
Na kaliang ka Seiñ Kyntu Seiñ Raij 12 – Daloi ngi nguh ngi dem ngi kyrpad na ki blei ba hapoh kine ki 4 Sngi 3 Miet (4 sngi 3 Iaw) ba phin theh ia ki jing kyrkhu jyrdoh ia ngi ha ka jingim jong ha man la ki sngi," ong u Rgh, S.Sari Publicity Secretary Ka SKSR 12 –Daloi.
Ka West Jaintia Hills Taxi’s Owner and Drivers Association (WJHTODA) ka ai khublei Behdieñkhlam ia baroh ki khun ka Niamtre jong ka Seinraij Jowai.
Ka WJHTODA ha u kyrwoh ba kala phah kala ong “Ngi ai khublei kitbok kitrwiang ia phi baroh ki khun ka Niamtre.
To ai ba kane ka Behdieñkhlam mynta u snem kan wan rah ia ka jingkhyrkhu kyrdoh ia ka shnong ka thaw, ia ka Raij Jowai bad ruh ia ka jaidbynriew hi baroh kawei khamtam ha kane ka por ba jynjar na ka jingsar ka khlam.
".
Kumba la ngeit baka Behdienkhlam ka beh iaka sniew ka smeh bad ka khlam kumta ngi kyrmen ba lyngba ka Behdienkhlam kan pynjem iaka khlam Covid-19 ha baroh ka pyrthei ba u khun u briew un ioh ban im suk sain ha kane ka sla khyndew.
Ka Rotary Club Jowai kaba la kynjoh sha u mawmer ba 25 snem ka jingshakri ha rilum Jaintia kala pynthymmai iaki nongkitkam jong ka na ka bynta ka samoi treikam u snem 2020-21.
Kumba julong manla u snem haka 3 tarik u Naitung kala iaka jingialang jied nongkitkam ha Infinity Conference Hall, Mooralong, Ladthadlaboh, Jowai.
U VH Pala MP Loksabha ba long ruh u dkhot ka seng ha kaba ia ka jingialang laphiah ha ki ar bynta shibynta ba la pyniaid da u Rtn.
J.M.Pohsngap PHF President 2019-20 bad u Rtn.
S.K.Lato MPHF President 2020-21.
U Rtn.
Dr DI Kjam Director Vocational Service u la ai ki kyntien pdiang burom, u Rtn.
Rodolf E.Laloo PHF Secretary Rotary Club Jowai u la pynsngew ia ka jingtreikam ka seng na ka bynta u snem 2019-20 katba u Rtn.
Longda Bamon Jt.
Secretary u la ai ki kyntien khublei.
Shuh shuh laioh ruh ka jingkren ai mynsien is ki dkhot ka seng na u Rtn.
JM Pohsngap PHF, ka Asst.Governor MPHF Rtn.
Easter F Gatphoh kumjuh na u Rtn.
SK Lato MPHF President Rotary Club Jowai 2020-21.
Ia ka jingpynskhem ia ki nongkitkam ka seng la pyndep da u VH Pala ba long ruh kum u kongsan ha kane ka sngi.
Nalor u President Rt.
SK Lato la pynskhem ruh ia u President Elect Rt.
Montri Passsh PHF, Club Secretary Rtn.
Samehi Laloo RFSM, Jt.
Secretary Rtn.
Longda Bamon, Club Treasurer Rtn.
Lakhon Laloo, sergeant At Arms Rtn.
Damewothi Gatphoh, Club Service Director Rtn.
T.B.Tongper, Club International Director Rtn.
B.Lytan, Vocational Director Rtn.
Deibormi Too, Youth Service Director Rtn.
Riwotki Ryngkhlem bad u Community Director Rtn.
Longda Bamon.
U V.H.Pala haba ai jingkren u la iaroh ia ki kam ba bha ka Rotary International bad u la kitbok kitrwiang ruh ia ki dkhot barim bad kiba thymmai.
Shuh shuh la pynshongkun ia kane jingialang da ka jingpynkup burom ia ki dkhot ka seng da u Rtn.
AA Shullai, MDC JHADC bad ka Asst.Governor Rtn.
E.F.Gatphoh MPHF, AG.Zone X RID 3240.
C.Pynsakhiat Yeini Kyndiah July 4, 2020 Ha ka step Muchai dang step synñiaw, Ka sngi wa khatdooh ki soo sngi Lee ïaw.
Khon ka loompyrdi da ïa mih waroh, Khmat chynrang u ïalai cha ïung Langdoh.
Choh wa put ka boom ka Bhuri, Ïa pyllang paitbah ha myngkoi pyrdi.
Manda poi u Sangot Pakyntein wow Harnamooid, Ïoh u tyngkheiñ ïei por I samooid.
Dieñ she dieñ chan ha tympha ïong ki, Ngooh dem da’u Kñi ka loompyrdi.
Heitae ïoh u tyngkheiñ ïow snem ïow bnai, Ïoh u paan ïei kyrkhu ha pyrthai.
Na Myngkoi pyrdi hadooh wapoi ïung Langdoh, Wa ïa risa wa ïa kynhoi waroh waroh.
Khmat chynrang waki dieñ khlam Khian ha kti wa ksoh, Ïoh u lai li kyntiñ khnong cha ïung Langdoh.
U Harnamooid ïa ka boom heitae darah, Ïa ka Loompyrdi cha ïung Langdoh u ïah.
Chibet chipsoh u Chad ha ïung Langdoh manda poi, Ha ka sien wa nyngkong u e pyrnah na’u Dolloi.
Ïow klong ïow skoo u Dolloi da e kti, Ïoh u bujai u sarai da’u Kñi ka loompyrdi.
Ïa ki Blai ki Syiem wa ngooh wakhut wa tiñ, Dep neitae ïa ki Lee tylli ki khnong ïoh u kyntiñ.
Dep neini bait bait cha Myngkoi pyrdi, Ka sien wa nyngkong dadep chooh I.Ka niam da pyndep ka rukom ka jooh hi, Pher du ka ñia ka ïutang donhi.
U Harnamooid darah ïa ka boom naka jooh ka luti, Ha ka sien wa ar cha ïung Langdoh biang u lai I.Sa na’u Langdoh ïei pyrnah u e kti, Ïoh u bujai u sarai biang u Kñi ka loompyrdi.
I jooh I rukom pyndep kam ka sien wa nyngkong, Hajrong hi ki Hukum waki Adong.
Dep neini ïoh u sdang noh ka choh thyndai, Haman ki thyndai ïung ïei kyrkhu u paan naki Blai.
Kai parom donhi heini ïoh u khana, Ha’u ni u snem wada pher neiwa nachwa, Han kattae ai leh biang thij ki kaam niam waroh, U pynhun ïei mon ki Blai u diang ïei kyrkhu khyrdoh.
Ka tnad Excise bad ka kynhun special team na Shillong bad ki Pulit Khliehriat, East Jaintia Hills District kila ioh kurup palat 7000 litre ka kyiad phareng thok na ka iew Nongjri, East Jaintia Hills District mynta ka sngi.
Halor kane ka jingiohkurup kyiad thok kaba la suba khleh bad ka spirit la ioh kem ia uwei u briew uba dei uba bar jylla bad une u bar jylla ula ioh ruh ban pyniaid ia kine ki kyiad sha kiba bun ki dukan kyiad ha East Jaintia Hills.
Ha kane ka jingkhynra kyiad ki Pulit bad ka Excise nyngkong kila ioh kurup shuwa palat 3000 litre, hynrei haba tohkit bad pynlong shuh shuh ka jingkhynra na ki iing ki sem kba don marjan bad ka jaka kaba kila ioh kurup nyngkong kila ioh kurup sa palat 4000 litre.
Halor kane ka jingioh kurup kyiad ki Pulit ka East Jaintia Hills bad ka tnad Excise ki pynlong iaka jingtohkit.
U Deepak Kumar Palecha IPS, Superintendent of Police East Jaintia Hills ula ong “Kine ki kyiad thok dei kiba khleh bad spirit bad ban lap iaka jingshisha iaka jaka ba shna bad ki dawai ba khleh ia kine ki kyiad yn hap ban tohkit bniah.
".
Ka shnong Wah Shnong kaba hap hapoh ka shnong Mukha Ialong, East Jaintia Hills District kala hap ban shong haka jingdum mynta la shibnai lynter tang na ka daw bym lah ka MeECL ban maramot ia u transformer.
Ka Meghalaya People United Front-Mukhaialong San Shnong Circle haka jingialam u president bad u general Secretary u Juni Phawa bad u Ialamki Sana hadien ba kila ioh ka jingujor na u paidbah ka shnong leit ban ujor sha engineer ka MeECL, Moowakhu Khliehriat.
Halor kane ka jingduh utei u transformer u engineer ula ong ba la dep ban ujor sha Executive Engineer, Moowakhu.
Tang shu ioh u transformer ba thymmai ka ophis kan bujli noh.
Ka MPUF kala kyntu iaka ophis ban bujli noh kloi khnang ba ki paidbah ba thang bording kin ioh myntoi.
Ka Jaintia Students’ Movement (JSM) kan pynkup burom iaki samla kiba la pass haka kyrdan HSLC bad SSLC jong u snem 2020.
Ka JSM lyngba ka Education Cell kala rai ban pynkup bruom ia ki samla kiba pass bha kiba ioh 80 percent shaneng ha ryngkat 4 tylli ki distinction.
U Education Secretary JSM Western region u Nickson Sungoh ula ong ba ka JSM kan ai da ka khusnam bad ka syrnod sha baroh ki samla bad la kyntu iaki samla pule ban phah iaki certificate, mark sheet sha ka education cell ka JSM lane phone ha kine ki number (M) 7005463027 / 6001824031.
Kawei ka samla lud kaba kyrteng ka Riwanki Dkhar kaba dang 22 snem ka rta kala ngam jyllop haka thwei Sahksaw, Myntdu haka shnong Chamcham, East Jaintia Hills District haka Sngi U Blei.
Kane ka thei lud ka dei na ka shnong Moolamanoh bad kala leit kai sha katei ka jaka bad kiba haiing, hynrei kynsan kynsan kumno re kala btuid bad kala ngam jyllop.
Kane ka samla kadei kaba pule haka 4th semester haka kyrdan B.Ed ha USTM.Haduh bala thoh iaka khubor ym pat lap satia ia ka met jong kane ka thei lud.
U Deputy Commissioner, West Jaintia Hills District Garod LSN Dykes ula pynmih iaka hukum ban khang kit ne wanrah sniang na kiwei ki jylla bad ki district bapher bapher hapoh ka district.
U Bah Garod, ula pynmih ia kane ka hukum hadien bala pur ka jingiap sniang na ka jingpang khlam kaba suba ba dei ka African Swine Fever (ASF) sa sha ka shnong Nongtalang, Muktapur, Lamin bad Shnongpdeng kaba hap ha Amlarem Sub-Division, West Jaintia Hills District.
“Ban iada naka jingsaphriang kane ka jingpang khlam ki sniang sha kiwei pat ki shnong la khang iaka jingkit sniang tad haduh bala pynbna da kumwei," la ong ka ka hukum kaba la pynmih u DC.La khang ban wanrah ne kit sniang na kitei ki shnong sha kiwei pat ki shnong bad na kiwei ki shnong sha kitei ki shnong kiba shah ktah haka jingpang khlam sniang.
“Ka District Animal Husbandry & Veterinary Officer, West Jaintia Hills District, Jowai ka dei ban pynlong iaka jingpynshai paidbah halor ka jingpang khlam ki shnong bad ban hikai kumno ban iada bad ban pynkhuid iaki sem sniang bad tep iaki sniang kiba iap katkum ka kyndon," ong ka hukum u DC.Ban iakhun pyrshah iaka jingsaphriang jong kane ka khlam pule ia kane ka link:.
Ka Dorbar Shnong Mawryngkneng ryngkat u Sordar bad Secretary Shnong, mynta ka sngi kala leit ban ai khublei kitbok kit rwiang ia u samla Heiwanbha Dkhar khun jong i Bah Nassing Warlarpih bad i kong Lawanpyndap Dkhar hapoh ing sah jong u  ha Mawryngkneng Mission East Khasi Hills District, halor ka jingshah jied jong u ban leit shah pyntbit shuh shuh ia ka jingialehkai Football ha ka BOCA Juniors Football School Academy hapoh Bangalore India bad ha ka 22-08-2020 un sa mih na shnong Mawryngkneng ban leit sha Bangalore.
Ha ka jingim ialehkai jong u Heiwanbha, u la shah pyntbit ha ka  Academy jong ka Mawryngkneng Sports and Cultural Club naduh ka kyrdan U-12, U-14 bad ha ka Senior Team jong ka shnong ban ialehkai ha ka Second Division hapoh Polo ba la pyniaid da ka Shillong Sports Association bad ha u snem 2019 u la pyniasoh ruh bad ka Raitsamthiah Sports Club Shillong.
U Heiwanbha shah jied haka BOCA Juniors ka long lyngba ki trial hapoh Shillong bad ha  Bangalore ha u snem ba la dep bad un shah pyntbit shuh shuh kum u Mid-Fielder ha ka tei ka Academy.
Bad na ka liang jong ka Shnong Mawryngkneng kala kitbok kitrwiang ruh ia u Heiwanbha Dkhar ba un don hapdeng ka met ka phad kaba koit ba khiah bad un nang lah ban trei shitom bad ban sei ia ka sap ka phong kumba u Blei u la ai ha u bad ban wanrah ka nam ka burom jong ka shnong, ka district bad ka jylla baorh kawei.
U Nidamon Chulet, u waheh shnong jong ka shnong Mynkrem Shangpung ula shah jied kum u president ba thymmai jong ka synjuk ki waheh shnong jong ka Laskein Block.
U ma Nidamon ula shah jied u nongialam ba thymmai ka synjuk haka jingialang pynthymmai nongkitkam kaba long ha iing dorbar ka shnong Mowkaïaw haka sngi ba Ar.
Ka samoi treikam jong u kan long na ka bynta lai snem.
Nalor u Nidamon Chulet la jied Vice President ia Niawbait Ymbon, Secretary Sanki Lamare, Assistant Secretary Ramfelix Talang, Finance Secretary Danny Shadap nalor ki 10 ngut ki dkhot ka Executive Committee na ki shnong kiba hap hapoh ka Laskeiñ Block.
Ïaka jingïalang la pynïaid da kaba bud ryntih iaki jingbthah jong ka tnad ka koit ka khiah ban ïada na ka khniang jingpang COVID-19.
U President ka Synjuk u Nidamon Chulet haka jingkren ula pynpaw ïaka jingangnud ban trei ryngkat ryngkat bad ki Waheh Shnong kiba hapoh ka thaiñ Laskeiñ Block.
Ula khot bad wer iaki nongshong shnong ban iatreilang ryngkat bad ka Synjuk khnang ban lah ban pyniaid iaki kam shakhmat bad wanrah ka burom iaka dong bad thaiñ.
Ula kyntu ruh iaki paidbah nongshong Shnong ban long kiba husiar hakum kane ka por ban lait na kane ka khlam COVID.Ka shnong Sohphoh kala pynpaw ka jingsngewnguh sha ka kynhun ki nong kiewlum, ka West Jaintia Hills District Adventure Sport Mountaineering Club kaba la wan ban ai jingiarap ia ki ba duk ba rangli ha shnong Sohphoh ha ka 7 tarik u August 2020.
Kane ka seng ka la wan ban ai jingiarap da u khaw ia ki long iing ki ba duk ba kyrduh ki ba ia kynduh jingeh bha ha kum kane ka por.
Kine ki long iing ki ba kynduh jingeh, ki kynthup ia ki ba don jingduna ha ki dkhotmet, ki ba pang ba shitom, ki khunswet khunrangi bad kiwei.
U Sambor Surong president West Jaintia Hills District Adventure Sport Mountaineering Club bad ki dkhot jongka ki ba kynthup ia I samla Illuminate Surong bad u samla Wellborn Dkhar kila iadonlang haba sam iaki marbam.
U Symbud Waheh Shnong, bah Kishon Kharsahnoh ula pyniaid iaka jingialang kaba lyngkot bad la ioh ia ka jingkren na u Sambor uba la kyntu ia ki nong shnong shnong ba ki dei ban long ki briew kiba leh khuid, ki ba phikir, ki ba kohnguh ia ki kyndon ba la btah ka sorkar bad khamtam ban long ki ba kloi ban iarap ia ki para marjan ha ba ki ia kynduh jingeh.
U waheh shnong ka shnong Sohphoh, Ma Mutshwa Thabah ula ai khublei iaka West Jaintia Hills District Adventure Sport Mountaineering Club kaba la kner la ka kti jingiarap ban sam da ki marbam sha ki nongshong shnong bad kitbok kitrwiang iaki nongialam bad ki dkhot ka kynhun ki nongkiew lum bad kin ioh ka met kaba koit ka khiah bad ba kin nang lah shuh ban trei na ka bynta ka bha ka miat ka imlang ka sahlang.
Ka Khasi Student Union Namdong Unit bad Bamkamar Unit kila sam da ki mar bam sha kiba sah quarantine haka shnong Namdong bad ha Bamkamar.
Ka KSU Namdong kala leit aiti ia u khaw shhi byrni u khaw sha ki 6 ngut kiba sah quarantine ha Mukhnang SSA LP School West Jaintia Hills District.
La let ban aiti da u President ka KSU Namdong unit u Chanbor War bad ha ka jingiadon lang u General Secretary u Juhhi Tariang bad katto katne ki dkhot jong ka Unit.
Ka KSU Bamkamar Unit pat ha 9 tarik u Nailar 2020 ka la leit ban jngoh ia ki ba sah Quarantine hapoh ka shnong Bamkamar bad synniang da ka pisa bad u khaw 30 kg marwei.
La leit ban aiti ia une u khaw da u Elmiki Lynshiang president KSU Bamkamar, u Francis Suting leneral secretary KSU Bamkamar ha ryngkat kiwei kiwei ki dkhot.
Ka KSU kala leit ai jingiarap ia kine ki ba sah quarantine kum ka dak ban ai mynsiem ia kiba sah quarantine bad kitbok kitrwiang ba kin ioh ka met kaba koit kaba khiah.
Ka Sub – Divisional Officer (Supply) jong ka Amlarem Sub-Division ka la pynbna paidbah ba ia u khaw uba hap hapoh ka PMGKAY Scheme na ka bynta u bnai July bad August 2020 yn sdang ban pyllait noh sha kito ki longing kiba hap hapoh ka NFSA (AAY bad PHH) naduh mynta ka sngi haduh 14 th August 2020, kat kum kine ki kyndon harum (i).
AAY – 5 kilo shi khlieh (Ym donkam siew PISA) (ii).
PHH – 5 kilo shi khlieh (Ym donkam siew PISA) Lada don kino kino kiba shim da ka pisa ne ki bym ioh ia kitei ki mar jong ki,ki lah ban ujor ha ka ba soi kyrteng harum da kaba thoh shai ia ka kyrteng bad ka shnong jong ki khnang bay n lah ban pynshitom iaki.
Ka Dorbar Shnong Panaliar kala sdang da ka prokram pynkhuid shong baroh shisnem kaba la tip kum ka “Yearlong Cleaning Drive halor phang “To fight against COVID-19".
Ïa kane ka prorkam la sdang naduh ka Sngi U Blei ha kaba ki khun jong ka shnong Panaliar ha ryngkat ka Village COVID-19 Management Committee bad ka Village Defence Party (VDP) kila pynlong iaka jingpynkhuid shnong.
U Careme Phawa General Secretary Panaliar ula pyniaid iaka jingialang plie iaka prokram.
La ïoh ki jingkren lyngkot na u Waheh Shnong Panaliar u Riquoma Rq.Laloo ha kaba ha kane ka jingïalang la wan shim bynta tang katto katne ngut ki dkhot ka Executive Members bad dkhot VDP.U Riquoma Rq.Laloo haka jingkren ula pynsngewthuh halor ka jingkongsan ka jinglehkhuid haka jingim jong u briew khamtam ha kine ki por kumno ban ïada ïa u khñiang Corona.
Ula ïaroh ïaka Village COVID-19 Management Committee lyngba ka jingkyrshan ka Executive Committee jong ka Shnong ka la lah ban pynïaid shakhmat ïaki kam.
“Lada ym don ki nongïalam ka VDP kiba ïohi jngai ngin ym poi pyrkhat ïa kane ka Yearlong Cleaning Drive".
Ula ai khublei ïa baroh ki dkhot VDP naduh u President, Secretary, ki nongialam shnong bad baroh ki nongshong shnong.
U Rijukki Rymbai, Vice President, VDP Panaliar u la kyntu ïa baroh ki nongshong shnong ban pynkhuid ïa la ki jong ki phyllaw, ki rud ki kiar kumjuh ki lynti synkieng hajan iing jong ki shisien shi taïew ban iakhun iaka khlam COVID-19 bad ban pynneh iaka khuid suba ka shnong.
Ka Behdeiñkhlam jong ka Seiñraij Ialong kala poi noh sha kaba kut mynta ka Sngi u Blei da kaba bud ryntih iaka jingbthah jong ka sorkar ban iada naka khlam COVID-19.
Kane ka Behdeiñkhlam kaba la iashimbynta tang ki nongialam niam ka raij Ialong kila pyndep iaka nguh ka dem bad ka knia ka khriam baroh kumba ju leh, hynrei la pynsangeh tang iaka jingshad paidbah.
Ka Seiñraij Ialong kala sdang iaka niam Behdeiñkhlam naduh 1 tarik u Nailar bad mynta ka sngi kaba dei ka sngi khatduh la pyndep iaka lehniam Tyngkhain Bhang bad ka lehniam Knia Khlam kaba la leh ha Khloo Blai (‘Law Kyntang) kaba la tip kum ka Wah-Bhang.
Shuwa kane kala don ka jingshad da ki nongialam niam bad ki nongialam jong ki kyntoit bad ka seinraij Wahiajer ha tre pyrda bad la wanrah iaki 7 tylli ki rot.
U MLA ka Jowai ma Wailadmiki Shylla, u Ngaitlang Dhar bad u Dolloi ka Elaka Jowai ma Puramon Kynjing kila wan ban sakhi ia kane ka lehniam Behdeiñkhlam nalor ki nongialam ka seinraij Ialong bad Wahiajer.
I Kong Milna Lamin kaba shong basah ha Tympang Iawmusiang (Pohbangla Riatsasim), Jowai kala khlad haka 9 tarik August (Nailar) 2020.
Ia ka niam ka rukom yn pyndep haka 10 tarik August 2020 ha u lum jingtep ka Balang Unitarian Jowai haka por 3 baje nohphaisngi.
Kumba ju long manla u snem ka Seiñriaj Ialong kan pyndep iaka lehniam Behdeiñkhlam ba shisien shisnem jong ka lashai ka sngi ha tre pyrda Ialong bad mynta ka kynti la pynlong ia kane ka Behdeiñkhlam da kaba bud iaki kyndon bala bthah ka sorkar ban iada naka khlam COVID-19.
Ha kane ka jingpyndep iaka Behdeiñkhlam la iashimbynta tang ki nongialam niam ka raij Ialong.
La sdang iaka jinglehniam naduh 1 tarik une u bnai da ka Khrong Niam hapoh ka jingpeit bad pyniaid u Longdoh, uba long u khlieh ka niam haka Raij Ialong.
Ka Seinraij Ialong kala kyntu iaki paidbah bad kino kino ki briew kiba nabar shnong bad raij ba kim bit ban wan sha ka Behdeiñkhlam na ka daw ba hap ban bud iaki jingbthah jong ka sorkar ban iada bad iakhun pyrshah iaka khlam COVID-19.
Kumba ju long ba ha ka sngi pynkut iaka Behdeiñkhlam ki don haduh 12 tylli ki rong kiba wan poi ha tre pyrda na Seinraiij Wahiajer bad Ialong, hynrei ha kane ka kynti la shna da ki rong ki barit kiba long tang kum ki nongmuna bad bun ki bynta la pynlong tang iaka jinglehniam.
Ka JSU Central Body ka la pynpaw ia ka jingsngewsih shikatdei eh halor ka jingkhlad kyndit u Bah HS Shylla.
Ka JSU kala pynpaw ba ka jingkhlad syndet jong U Bah Shylla ka long ka jingduh nong kaba khraw ia ka ri bad ka jaidbynriew jong ngi bad ka long kaba eh ban sei kum une u khraw pyrkhat.
Kum u Myntri sorkar barim ka Sorkar Meghalaya u la sei madan ia ka bam sap haka kam ration card ha ki snem 1992.
U Bah HS Shylla ula long ruh kum u Deputy Speaker jong ka Meghalaya Assembly bad u CEM barim jong ka KHADC bad haduh ka jingkhlad jong u bat ia kum u Chairman Sur U Paidbah Hynniewtrep ne ka SUPH kaba ula suit la shor ban pynsngew sha ka Sorkar halor ka jingeh jong ki paidbah ki iakynduh hadien ka jingpynjari ia ka National Lockdown ban iakhun pyrshah ia ka jingpang COVID-19.
“Ka jingnoh synniang une u rangbah kalong shisha ka jingkyrkhu ia ka ri ka muluk jong ngi.
Ka seng ka phah ia ka khubor sngewlem sha kiba ha ïing ha sem bad ng ngeitskhem ba u Blei un pyntngen bad un aibor ia ka ïing jong u Bah Shylla," ong u kyrwoh bala phah da u Publicity Secretary JSU u Tricky Mukhim.
Ka Hynniewtrep Youth Council (HYC) haba phah iaka khubor sngewlem sha kiba haiing hasem jong u Bah HS Shylla uba la khlad noh na kane ka pyrthei haka sngi Thohdieng kala ong ba ka jingkhlad jong u kadei ka jingduh kaba khraw iaka jylla namar ba u dei u briew uba kren bad iaka hok bad nud ban mih shakhmat ban iakhun ia kano kano ka ishu jong jaidbynriew.
“Ngi dap da ka jingkyndit bad sngewsih ban tip shaphang ka jingkhlad noh jong u Bahdeng HS Shylla, uwei na ki nongialam ba shlur jong ka bri u Hynniewtrep.
Ka jingkhlad u Bahdeng ka shisha ka jingduh kaba khraw ia ka Jaidbynriew Hynniewtrep hi baroh kawei," ong u Bah Robertjune Kharjahrin, president, HYC.“U Bahdeng Shylla u dei rangbah uba don ia ka jingtip ba janai, ka jingnang bad ka jingnud.
U long u ba shemphang, uba treishitom bad uba nud ban kren ia ka hok bad ka jingshisha.
U dei u nongiasaid jong ka jaidbynriew hynniewtrep naduh ka por ba u long kum u nongialam sengbhalang bad u la sah ha iing byndi na bynta ka jaidbynriew da ki phew phew sien.
Kum u nongialam ha ka saiñ hima sima, u long uba shlur bad wei u la shim ia kano kano ka ishu u iakhun naduh ka mynsiem bad da ba bor bad jinglah baroh.
Ka jingangud jong u Bahdeng ban ioh ia ka ILP, ban pyrkhing iaka shongkha khleh, ban pynbeit ia u pud u sam bad ban iada bad pynkhlain ia ki dorbar trai ri khamtam ia ki dorbar kur ki long kiba shongnia bad kum ka seng ngin bteng ban buddien bad ban iakhun halor kine ki ishu," ong shuh shuh u Robertjune U Roykupar Synrem, general secretary, HYC ula ong “Wat hapdeng ka jingban jong ka jingshitom, ngi iohi ba ka mynsiem shitrhem  jong u na ka bynta ka Jaidbynriew kam lip ne sangeh.
Lyngba ka kynhun whatsapp group “Ka Sur u Paidbah ka Bri u Hynniewtrep" u la iakhun ban teh lakam ia ka jingpur sted u COVID-19 bad ban iarap ia kiba mad jingeh ha ka lockdown na kadaw ka khlam Corona virus.
" Ka HYC ka phah iaka khubor sngewlem sha baroh kiba ha iing ha sem bad kiba ieid ba thoin baroh jong u Bah Shylla bad buh ruh ka jingduwai ha U Blei ba don bor baroh ba un pyntngen ia ki hapdeng kane ka jingkahdum u lyoh.
I Babu Caldinus Pohrmen, u khun i (L) Siang Nem Pohrmen & (L) Anthony Riang Bareh ba shong basah ha Nongtalang Amlariang ila khlad noh haka 08.08.2020.
I Babu Caldinus i dei i nonghikai jong ka skul Shnongklor Nongtalang LP School.
Ka jingleit on tep ïa i kan long haka 09.08.2020 ha u lum jingtep ka Balang Catholic, Nongtalang haka por 1.30 baje nohphai sngi.
Uwei u nongshong shnong jong ka shnong Shangpung Pohshnong West Jaintia Hills District ula ioh ban pyllait im ia ka mrad kaba la jan duhjait bad kadei ruh ka mrad kaba kongsan bha kaba iarap haka ban pynioh iaka koit ka khiah jong ka khyndew.
Une u nongshong shnong ka Shangpung Pohshnong udei u Treilang Sutnga, ula ioh ban pyllait im iaka mrad kaba la tip kum ka ‘Rbai’ ne ka ‘Pangolin’ ha ka miet 7 tarik u Nailar (August) 2020 kaba la wan poi ha phyllaw iiing jong ki.
Ïa kane ka mrad Pangolin u Treilang ula aiti ha kajuh ka miet sha ka tnad kam khlaw Wildlife Division, Jowai, Jaintia Hills District.
Ka tnad Wildlife hadien bala dep pynlong iaka jingjurip iaka jinglong jingman bad ka koit ka khiah jong kane ka mrad kila pyllait noh shapoh ka khlaw kyrpang ka sorkar ka Narpuh Wildlife Sanctuary.
“Kane ka mrad ka dei kaba kyrpang bad ka hap haka kyrdan Schedule I jong ka Wild Life (Protection) Act, 1972.
Kane ka mrad ka dei kawei na ki mrad kaba la jan duh jait ha ka ri jong ngi na ka daw ba bun ki briew ki pyniap iaka ban pyndonkam iaka doh lane ia ka snieh jong ki da ka jingngeit bieij ba ka long ka dawai.
Hynrei kane ka dei tang ka jingngeit bieij ban shna pisa bad ka long kaba beaiñ ban siat, pyniap lane ban khaïi ia katei ka mrad lane ia ki bynta jong ka met jong ka.
Ia uno/uno lane kano/kano u/ka briew ba donkti ha kaba siat, pyniap lane ban khaii ia katei ka mrad lane ia ki bynta jong ka met jong ka yn pynshitom da kaba shah set phatok haduh 7 snem bad kan kynthup ruh ia ka kuna kaba yn duna i aka 25,000 tyngka katkum ka Ain ba la tip kum ka Wild Life (Protection) Act, 1972.
Kane ka mrad kadei kaba donkam bha ban pynneh pynsah namar ba ka bam ia ki kynja khniang, ki puit bad kumjuh ruh ia ki dkhiew “Natural Pest Controller and Soil Care Taker".
Ki dei ki jait mrad ki ba iarap ruh ha kaban pynsboh ia ka khyndew.
Ki riew ieit mrad kylleng ka pyrthei ki ia leh ban pynsngewthuh ia ki jingdonkam jong kine ki mrad bad ban iada ia ka na ka jingduh jait," la ong ka Sahep jong ka tnad Wildlife Division Heisa Lato.
Ka Ophis jong ka Divisional Forest Officer, Jaintia Hills Wildlife Division ka kyntu ia ki paidbah ba kin don ka mynsiem bad ai lad jingiada bad tyngkai ia kum kini ki jait mrad bad ia kiwei ruh ki jait mrad khlaw kynthup iaki sim ki doh ban im suk im sain ha ki jaka sah jong ki.
Ka Additional Deputy Commissioner, West Jaintia Hills District ka kong Rimaya S Manner kala pyllait paidbah iaka website jong ka skul St.Mary Mazzarello Girls Higher Secondary School haka sngi Thohdieng.
Ha ka jingpyllait paidbah ia kane ka website  la iadonlang ka kong Ida Rymbai District Informatic Officer, National Informatics Center West Jaintia Hills District, Sister Madona Lytep Principal, Sister Isabella Suja kaba long ka Former Provincial of Shillong Province bad Former Secretary jong ka Skul, Omprakash Yadap u nongsain dur ia ka website.
Ka kong Manner kaba leit skul ha katei ka skul kala ai ka jingiaroh iaka Principal jong ka skul, ki nonghikai bad baroh kila iabeh sha kane ka juk ban pyndonkam iaka internet badn shna iaka website ban sam jingtip sha ki kmie ki kpa nalor ba kan iarap ruh iaka bor pyniaid ka skul siew ban tda iaki bai skul bad kiwei kiwei.
“Ngi im ha kane ka juk jong ka technology kaba da ka pyndonkam iaka internet ngi ioh shibun ki jingtip," la ong ka kong Manner bad kala bynrap ba ka bor pyniaid jong ka skul kan pyndonkam ia ka website ban sam jingnang jingstad sha ki khynnah skul lyngba kane ka website ha kum kane ka por ba shah ktah bad ba hap ban shongiing haka jingiakhun pyrshah ban iaka khlam COVID-19.
Ia ka jingialang kaba mynta ka sngi la pyniaid da u Terence Sawain uba long u nonghikai ka skul, bad la ioh ia ki jingkren ai khublei na u bah Paulinus K nonghikai nalor ki katto katne ki kmie bad ki khynnah skul.
C.Pynsakhiat Yeini Kyndiah July 3, 2020 Hawa biang ka niam katkam ka Hukum, Hajrong ka Adong waman ka Dustur.
Wa sikai ïow bru wow tip ïow Blai, Ka luti I suk ha sla pyrthai.
Soo sngi Lee ïaw kine de dapoi ki,.
Dasmur I chnong I thaw ïong ka Boom ka Bhuri, Ïa ka niam Chad Behdieñkhlam u pdiang ika, Na ïung ha lait deiwa khooid wa suba.
Nadooh narim wa pynkyntang pynsarot, Hajrong ki hukum Adong u Tre-kirot.
Wow burom makhane sa ïa ki Blai chnong Blai thaw, Ïa kiwa dadep pynchong hajrong ka Bei Rym-aw.
Ha’u ni u 2020 won daman kamni, Dasah khanatang ha akher ki sngi.
Wapoor ka khlam waroh ka pyrthai, Sñiaw kamwa datkoh ki Hukum Adong Blai.
Ïa ki aiñ sorkar hap duk I u Kohngooh, Han ladymioh I u ïa chad kamwa jooh.
Wymem iwa tymbuiñ iwa duna, Sarin ka niam da pyndep hi I kamwa nachwa.
I ngooh I dem waman I swar Blai, Na’u thylliej Ksiar uwa dadep sai.
Ka Behdieñkhlam kam I pyrtuit ïong ka, Ïoh sakhiat ko u panang ïa kani ka chitom saja.
Ïa ka Behdieñkhlam daleh da ki khon ka niamtre, Ryngkat ki kaam niam wa pyndep wa e.
Wow paan naki Blai ïei kyrkhu khyrdoh, Han ïa pher I hei ngeit ïow ïa chait lang I waroh.
Wa-i-sa Sumer July 3, 2020 I kyntien  Ka Kchu ka Siang man i i kyntien Blai i wa ka Syiem wa booh dabooh ko dei maya ia i khon kynthai.
Lada chim i du yei kyntien hieh sniaw kam ki tiar kiwa juh pynemkam i ha ki yung chet ja ki yong i tangwa i kyntien ka Kchu Ka Siang mut ka kynthai yong ka iiung kawa em ka yukit kawa khia ha ki tympha yong ka kam KA BEI kawa sein dur ya ka long yung long sem yow heh u kmai ka kur ka jait ka wow pteiñ yei man kat kam ka kukum ka yong u Trekirot.
Ka Kchu ka Siang da e i pyrtuid iwa sarot tam ia ka kam ‘KA RI BLAI ‘ kawa da pynkham ia ka ha ki Kmai Yung nae ki Yung Blai iong kawon kawon ka kur.
Ka Niam Behdienkhlam man ko ka chad ñiam ka yong u khon Ynñiaw wasa  kawa man ka ia kdoh kular ha pyrdi u Ynñiaw wasa wa u Trekirot.
Heipor iwa da pynkhlad u Trekirot ia u Khadynru Wasa buh u Khynde ha bneiñ tae phah u yow Ynñiaw wasa yow chong u sah u cha sla khyndaw pyrthai heiwa da buh sarin u ia ki hukum da pyntasbah wan u sa ki adong ha waroh ki bynta ha ki nongrim yow bud, u sariah u syndong deiwa im Tip Bru Tip Blai tip kur tip kha Tip kynsai tip Pang rai, u Kamai iei Hok  dei wow pynheh ia ka nongrim yong Ka Sngi Kylliang ka Nong kylliang.
Kamtae ha ki 4 sngi 3 iaw iong ki sngi pyndep ia ka ñiam Behdienkhlam  i tae KA PYNSIN, KA MULONG, KA MUSIANG, KA MUCHAI kat kam ka kular wada kular u khon Ynñiaw Wasa yow e ya oo da ka chad kamtae da pyndep hok yeini.
Kamtae waroh ki khmat chynrang da chad da kmen dei mynsien iwa kmen i wa hun katkam i mon u Trekirot yow chad ha jrong i ktieh ha jrong i biar heiwon iwon i thaw i wa jakhlia tam wa daw pyndap u ha rupai yong u khon Ynñiaw wasa dei mynsien i yong Oo yow man ki ki wa cheit wa khiah.
Kamtae waroh ki khmat Chynrang da chad da kmen, nalor ini kam chi bynta i wow pyndep ya ka Niam, u Trekirot da hukum u yow Pa Pyrthat wow li buh ya ki Soo ngut chi payu , KA BON , KA TEIN , KA WET , KA DOH ki khon puri Blai ha kyllep lyer ha chnong Jwai.
Kini u chong kha chong man ki wa u khon Ynñiaw wasa Ynniaw wasung.
U khon ka Wet u Dong Sniriang hei chwar yong o da pynchong pynthiah ia ka ñiam ka rukom ha Jwai.
Ia ka Bon da pynchong ha khon Raij (Chilliangraij), ia ka Wet ha Panaliar Wah Synji, ia ka Teiñ da pynchong ha Dulong, ia ka Doh ha loom Langdoh Loomiongkjam.
Hadien wada dep pynchong pynthiah ya ki Soongut chi payu, hei chwar yong u Dong Sniriang wan dabuh ya ki 14 wasan, dabuh leh ya ki 8 kur 8 kmai yoh u man ka Ñiam ka rukom.
Ha ki khon Ñiamtre ia ka Ñiam da pynbynta ha ki 2 bynta.
Ka Ñiam yong Lang wa ka Ñiam yong Yung.
Ha ka Ñiam yong Lang da yah khmat da u Pa Dolloi wa ki 13 wasan hei wow pyndep ya waroh ki kam Ñiam wa yatoh wa ka chnong ka Raij.
Na pyrdi kini em KA LANGDOH kawa da pynkup ki dei kyrdan kam KA RI BLAI.Yow chim chwa ya ki kam KA LANGDOH.I bynta iwa nyngkong tam i iong ka Langdoh hei iatoh wa ka Ñiam Behdeinkhlam sdang i na ka Kbai Mooknor.
Mynda sdang ya ka Ñiam ka rukom ha u Nai Wisu u sdang nyngkong chwa da ka Kbai Mooknor.
I kamram ka Langdoh Ri Blai toh u pynbiang u pyntoh ia ki tiar Ñiam tiar rukom deilang wa ki wasan  ia waroh ki jing emkam na khmat ka iaw ka Syiem deiwa kynsai tam.
Ka Knia  Khang Mynda poi i por i samiut  wow pyndep ya ka kñia khang ha u bnai ynru ka kñia ka wow khang u kah ya kawa sih waroi yow lait ki u tia u tun chapoh i chnong i thaw i mut da khang da kah ia ki Soo Dwar Soo luti daw pyndep da ka kñia ka khriam ryngkat wei ngooh  i dem.
Hadien wa ki wasan dei lang wa ki waheh ka Raij Jwai da dep pyndep ia ka khrong ka tri na ki nong chong yaw ya kani ka muhor ka kynthiar na khmat ka yaw ka syiem, u rah ha yung ka Langdoh Ka Ri Blai deiwa booh hapoh u khri u trap wow e ya ka ngooh ka dem da u Dolloi dep tae pynkham yow khri ha kti ka ka Langdoh Ri Blai.
Knia Pyrthat Hei yatoh waka kñia pyrthat i kamram ka Langdoh toh ha ka sngi Hat yong u Nai Ynru waroh ki waheh wasian ka Raij ka chnong deilang wa ki 14 wasan da iawan cha yung ka Langdoh ka Ri Blai.
U Dolloi da rah ya ka muhor ka kynthiar kawa mih na i bri pyrthat da booh ha u khri dep tae pynkham ha kti ka Langdoh ka Ri Blai dei ngooh idem.
Ha ka step Mulong ka Langdoh chwa u kynrong ka sngi da chet ia ki 3 tylli ki tpu, u tpu ka Langdoh, U Dolloi, ka Raij Jwai.
Wow ioh ia ka sakhi ka satar na u Trekirot wa ha khlieh tam.
Lada mih i dak syntu i tae i mut wa phuh wa pheiñ ka Ñiam ka rukom iong ka chnong ka Raij, Iada mih ka dien khla i te mut wa em ki Blai chiroop kamjuh ileh wa eh i main i kun i pharang phalli, la mih wan ka dien hati itae i mut ki Blai ki Syiem emlang ki chirup.
I kamram ka Langdoh ha ka Ñiam Behdeinkhlam ha ki soo sngi le iaw Pynsin: – Ha kani ka step u Chutia chwa u kynrong i pyrthai da mih cha yung Langdoh Ri Blai wow li chim yow khoh u star iow lithuh iow khoo pyrnah na yung ka Weipun Wet na Wah synji wa nei iong ka Beipun Teiñ na Dulong.
Mynda poi ha yung Langdoh da pynieiñ ya u khoo ha chloor.
Neitae hadien wada dep ka bam tyngkong ki Wasan u pynkhuid yei rakud (Iung Chetja) haduh Trethlong.
Ki Sangot da pynbiang ya ki tiar ki tar wa pynemkam hei chet pyrnah.
Mulong: Em i bynta iwa kyrpang hei wow thap ya i pyrnah ha ki luwa.
Musiang: Pynkhreh pynkrum ia ki jingemkam nei bynta ka Muchai.
Muchai: Ha kani ka step ka Langdoh Ri Blai chwa u kynrong i pyrthai da chim yei Pyrnah narood tpai ryngkat wa ka ngooh ka dem yow e yei pyrnah ha kti yong u chutia wow pynkhreh ia ka bam Tyngkong.
Ha chitein sngi chwa wow pynhiar ia ka dein seh dein chan yong ka Beipun Bon cha ka Syiem Aitnar ka Langdoh da chim biang yei Pyrnah i Pyrjin narood tpai wow e ha kti u chutia iow pynkhreh ia ka bam tyngkong.
Kini man ki ki kam ka Langdoh Ri Blai kat kam wada wyrchaw na ka article wada e da ka Langdoh Ri Blai ha kawi na ki article wada pynmih ha puran sah nam yong ki Seiñlang Seiñraij Ñiamtre Shillong.
I KAMRAM KA KCHU KA SIANG HA KA NIAM YONG YUNG Ha ka Ñiam yong Yung em ka bynta kawa kyrpang kawa emkam u pyndep weiwa nei bynta u pyndep ya ki kam ñiam waroh  em u waheh yong ka yung uwa da buh dei pyrtuid kam U KÑI  ya ka kchu ka siang da buh dei pyrtuid kam KA RI BLAI.Kini pynar ngut toh u man ki kiwa biang u thylliej u sabar, kiwa khuid wa jngiar ha ka chong kha chong man iwa mut kiwa biang ka Kynsai Ka Pangrai ka Ratap ka Rabiang kamjuh ileh kiwa ye u bujai u sarai yei yong ka Niam ka Rukom yong ka Kur Ka Jait.
Kamtae ha ka Ñiam Behdeinkhlam em i bynta iwa khia iwa  ka Kchu Ka Siang yong ki Kmai Yung nae Ki Yung Blai em kam u pyndep ko.
Ha chwa u poi yong ki 4 sngi 3 iaw  waroh ki yung ki sem khamtam ki Kmai Yung wa ki Yung Blai  da ya bunkam hei wow pynkhuid pynjngiar ia i dwar i pchem  i Dhari, ki kamra waroh naduh i Tre thlong, i Chloor , i Rakud , i Kyndur wa  i palat  Kyndur wa kiwi kiwi haroh ki kamra ha ka nongrim wa i khuid i jngiar man i iwa bud ryngkhi ya i man Blai, tangwa iwa kongsan tam man i i ngeit yong i wa u Tre kirot daw wan yooh kjat kyrpang u kam ha kani ka por kawa da kular u ya u khon 7 wasa wa daw li peit li yoo u ya ki ha ki 4 sngi ki 3 yaw  yong ka Behdeinkhlam.
Kamjuh chwa u poi ka sngi Pynsiñ katae ha ka Khyllaw ka Ri Blai chiroop wa ki khon ki ksu ki yong ka kur daw li mih ki cha khmat ka iaw ka syiem nei bynta wow li pynbiang ki ya ki soh ki pe  ki bam ki dih kat kiwa ye u ioh nei bynta wow yoh u  e bam e dih ya ki sangia saret ha ka sngi Pynsin.
Mynda poi ha yung emkam u buh bha ya ki bam ki dih ha i kamra iwa biang yow lait u em kiwa toh kap.
KA SNGI PYNSIN : – Ka sngi SIANG hawa pyndep ieiwon i won i kam ñiam  em i jingmut.
Wa siang i mut wa e bam e dih, wa e ka chyllap ka chylliang  na kti ka Ri Blai nei bynta  waroh ki mynsien yong ki warim wa jah kiwa man ki sangia ki saret yong ka kur jiwa sein wa dang kiwa man ki longchwa ki manchwa  kiwa  ngeit i wada em ki ha chruh timun tidiang yong u Trekirot kiwa hei jingngeit i yong i kini waroh daw yah lang u Trekirot ki chiroop wa oo nei bynta u wan li peit li yoo u yow khon 7 wasa katwa ki wan yow wan rap wan diang ki yei bam iwa da pynkhreh kynsai  nei bynta yong ki  I ngeit i wa kat kam ka hukum Blai ha u Ynniaw  wasa WA I MYNSIEN YM EM U YAP I, I DOH DON HI WEI RYNYEIN  IWA DAW PYUT – I MYNSIEN IM I IANOM IANOM HEI PYRTUID KI SANGIA.Kamtae ka Ri Blai ha kani ka sngi naduh dang step u khreh u pynbiang ya ki jing emkam waroh dei ia kreh lang ki khon ki ksu ki khon ruit ki khon dein waroh wachat.
Ki tiar ki wow pynkhreh u man ki kamni hawah: Lada em wan ki wa kwah u siang Men Siang Pa ia ki katwa em kam u buh pliang.
Ia ki bam ki dih u thied kat kiwa ye u ioh  naduh ka ladaw bam khon ka ladaw bamdoh ki soh … u satruiñ u soh pyrdong u soh apple u saru u pe  u sa chram , u pathi u kwai , ka duma dih ka duma bam  ka wathang wa kiwi kiwi.
U siang toh ha Rakut(yung chet ja ).
u booh bam ha waroh ki pliang.
U pynbun ha kiwa bun.
Ha waroh ki pliang emkam u booh wei ja wa ka dakha dapatli , ki bam wa ki soh ki pe.
Lait noh ha ki khon lor wa hap buh i ja wa ka ladaw bam khon don hi.
Ya waroh ki pliang toh ki kamram ka Ri Blai u pyndep katwa ya kiwi tawan kam kiwa siang men nae siang pa ki khon ki kti hi wow pyndep.
Kawi ka bynta kawa kongsan bha kiwa ka kchu ka siang ka Ri Blai yong ka yung em kam u kynmoo ko toh wa hawa wan u TREKIROT wanlang u chiroop wa KA BON KA TEIÑ KA WET KA DOH kamtae ini i mynsien iwa ki khon u Ynniaw wasa  pynkhreh ki u e bam e dih leh pynkhreh ki i juh hi.
Ya bood lang ki wow TREKIROT deiwa yooh kjat ki ha KYLLEP LYER dep tae lai ki ha DUWAN ha yung LANGDOH.Hei step che kylla i mut ha ka sngi Pynsin da ia liwan ki jar jiar ki iiung kinei bhah i tae i daw u pynkhreh i kat iwa yoh i u e bam e dih ya ki.
Iwa kongsan iwa em kam u ksoh i toh yei por wow pyndep yei siang.
I tae toh wa ha chwa u li rah ki khon Raij ia ka dein khlam yong KA BEIPUN BON kawa khut ki KA SYMBOOD KHNONG waroh em kam u dep u e bam e dih neibhah wa chisien wa dalai li rah ya ka SYMBOOD KHNONG waroh ki sangia leh da ya bood lang ki ka tae ym em de wa wan rap ki kini ki bam.
Sa kawi wan ka bynta kawa pyndep hei por wa em ka Ñiam Behdeinkhlam toh ka E Bam E dih ia kiwa liwan ha ki Takur.
Ymtoh waroh ki yung, du ki kur donhi kiwa em kam kini.
Kini man ki ki kamram yong ka kchu ka siang ha ka niam Behdeinkhlam.
I BYNTA DA E DA PYNKHAM KAT KAM KA HUKUM BLAI IA KA KCHU KA SIANG DA PYNSAROT DEI PYRTUID ‘KA RI BLAI’ DA KA CHYLLAP CHYLLIANG SALONSAR YA PHI KI SANGIA SARET WAROH DEI CHAIT I KHIAH YA U YNNIAW WASA TO KYRKHU KYRDOH.E khublei Behdeinkhlam wasuk wa kmen ya waroh wachat ha ka nongrim yow beh u khalah khatai yei yong i kjut i sam khamtam i yong ka kjut khlam COVID 19 ha uni u snem yow yoh yei cheit i khiah iwa sarot tam liang la wa nang hieh.
Ki paidbah ha kylleng ki shnong kiba hap haka block Amlarem, Thadlaskein bad Laskein kila pynpaw ka jingbynniaw kaba khraw namar ba ki hap ban pynrung kyrteng ban ioh iaka skhim shna iing lyngba ka Pradhan Mantri Awas Yojana (PMAY).
Ha kine ki khyndiat sngi bun ki paidbah kila kyntait ban thep kyrteng ha ophis BDO Laskein, Thadlaskein bad Amlarem Block ban ioh ia kane ka skim shna iing hadien ba kila hap ban pynrung kyrteng Aadhaar ban ioh ai bad u Aadhaar number ha ka phorm ban ai sha ki BDO.“Mynshuwa tang ka EPIC card ruh kala biang ban ioh ia kane ka skim shna iing, hynrei mynta pat ban ioh iaka skim PMAY ki paidbah kin hap ban ai bad u Aadhaar, kaba bun ki paidbah kim pat shon dur Aadhaar bad kane ka lah ban wanrah jingduh jingmyntoi ia ki ba duk ba suk ban ioh myntoi na kane ka skim," la ong uwei u rangbah na ka thain Laskein uba la ong ruh dang bun ki paidbah kiba ym pdiang satia ia u Aadhaar.
Man ka sngi ki ophis Block kila dap da ki briew kiba shon Aadhaar.
Don ki paidbah kiba shon dur Aadhaar bad don pat kiba la leit phai thylli khlem pyndap iaki phorm ban ioh skim PMAY.Ka Khasi Students’ Union War Jaintia Circle mynta ka sngi hapoh ka jingialam u President Laitphar Syngkrem, General Secretary Lurman B Talang kila leit ai da ka dorkhat sha u Deputy Commissioner, West Jaintia Hills District halor kane ka jingpynrung kyrteng Aadhaar ban ioh iaka skim PMAY.U DC ula ong ba ia kane u hap ban pynsngew sha ka sorkar la ka dei ka ban long salonsar ban ai Aadhaar ban ioh myntoi na kane ka skim.
Ka KSU kala pynkynmaw ba ia ka Aadhaar card ha Jylla ym pat pdiang ia u da ki paidbah salonsar bad ka iing bishar ba ha khlieh duh ka ri ruh kala pynmih iaka hukum ba u Aadhhar um dei ban long ka rukom bad ban pynrung kyrteng ban ioh iaki skim sorkar.
Ka KSU kala kyntu ruh ia ka Sorkar Jylla ba ka dei ban ai ka hukum ne ka jingpynbna kaba thikna halor ka Aadhaar card bad ym dei ban ban pynbor ban pynrung kyrteng Aadhaar iaki paidbah ban ioh jingmyntoi na ki skim sorkar.
Ka kynhun United Democratic Alliance (UDA) kaba ialam iaka Executive Committee ha Jaintia Hills Autonomous District Council (JHADC) da ka jingiatreilang ka National People’s Party (NPP) bad ka United Democratic Party (UDP) kala kyntait mardor iaka jingkynnoh pyndonkam bakla iaka pisa jong ka konsil kaba la kot haduh T.2.5 klur.
Kane ka kynhun kaba ialam u ma Thombor Shiwat mynta ka sngi kala shong jingialang kyrkieh ban iakren halor kane ka jingkynnoh iaka EC da ki lai ngut ki MDC BJP ba kynthup ia u Krison Langstang, Lakhon Biam bad u Dawan Lyngdoh.
Ha kane ka jingialang la iadonlang baroh 25 ngut ki MDC kynthup iaki EM jong ka kynhun UDA bad kila pynrem jur iaka jingkynnoh khlem nongrim ki MDC ka BJP iaka EC kaba ialam u ma Thombor.
Kine ki 25 ngut ki MDC kila ong ba ka EC kaba ialam u ma Thombor kam shym la pyndonkam bakla iaka pisa ka konsil bad kam don kano kano ka jingjah pisa hapoh ka konsil.
“Ngi dang pyrshang kumno ban pynbha bad wad ki lad ki lynti ban pynmih pisa bad pynduna bha iaka rukom pynlut pisa haka konsil khnang ban lah ban pyniaid shakhmat iaki kam ka konsil kaba don hapdeng ka jinghiran ka ioh ka kot.
Kawei ka jingeh kaba hakhmat kadei ban siew iaka tulop jong ki nongtrei ka konsil kaba dei kawei na ki mat kaba ka konsil ka shem jingeh bad lada ngi pyndonkam bakla sa iaka pisa ka konsil shano kan ialam ia ngi," la ong u ma Thombor bad bynrap ba kane ka jingkynnoh ka long tang ka jingpynthoh bria ka EC kaba u ialam.
Ka Khasi Students Union (KSU), Narpuh Circle kala dawa na ka sorkar jylla ban pynioh ha jingiarap shipor da kaba shna iaka surok ha ki saw tylli ki shnong khappud India Bangladesh.
Ha u kyrwoh ba la phah da u President ka KSU Narpuh Circle bah KS Suchiang bad u General Secretary bah Sanatomba Bamon kila dawa na ka sorkar jylla ban pynioh lad jingiarap ba shipor iaki shnong khappud India Bangladesh ba kynthup iaka Lejri, Lailong, Huroi bad Hingaria da kaba shna ia u surok tang ba kin suk ka iaid ka ieng ha kane ka aiom slap.
Katkum u kyrwoh ba la phah ka KSU Narpuh Circle kala ong “Ngi pynrem jur iaka sorkar kaba leh bymsuidniew ia kine ki shnong ha kaba im hapdeng ka jingim kaba syrtok ban iaid haka surok ktieh bad surok khyndew haka aiom slap wat ha kane ka juk shai mynta.
Bun ki mynsiem kila duhei ha ka surok kaba pyniasoh ia kine ki shnong haka shitom shaja namar ba ki sahkut ka lynti ka synkieng.
" “Kine ki shnong ki kiba don palat iaka 5000 ngut ki nongshong shnong la ithuh iaki tang haka por elekshon da ki nongmihkhmat paidbah bad haduh mynta kine ki shnong ki im jynjar bad kordiet bad shadien ha baroh ki liang haka roi ka par," ong shuh shuh ki nongialam ka KSU bad iaroh ia u smala u Kynjaimon Amse u nongiasaid aiñ uba long shisha u myntoi ka imlang ka sahlang uba la mihshakhmat ban iakhun ban pynioh iaka hok u paidbah ha katei ka thain.
Soolangki Laloo July 2, 2020 30 tarik Nai Ynru wow sah kynmoo Khmat Bru Kat ki wa ioo.
Neibynta I chait I khiah wei khooid I pliah Dong Tympang da kit khia u kreh.
Dei iong Tre Yung u leh u kitkhia Chynna thaw yei wache wa thaba Emkam chooh chooh u pynjanai dei montyrna U man ya kiwi,  ka nongmuna wabha.
A Lok, a jor wa Lai wa wan, wa chongyaw chonghat Neini chakhmat Noh yei jhep I jakhlia dei wa syndong antad Ham Ong,  leh Kam wajooh wym em wa peit Ya saboi pathan iaphi u poi Cha walait.
Kynmoo I burom Wei nam wabha ka Chnong ka thaw u booh u siang Chong ko hei ye u wanrah yei khooid I pliah Yawmusiang.
Lada Kam kiwa Chong Chnong, ki chongyaw chonghat ye I u leh yeini Sah Khana parom wym wiar wym pleh hadien ki sngi.
Dong Tympang  Tia Chaphrang Kyntien e mynsien iaphi waroh lang Hapyrdi I kreh em ki waroh em kiwa bein Han kamtae leh, ham kein ham kein du ha chitein Kyntien pynkut heini u booh Ya warohlang salonsar I jooh.
Khon ka Chnong ka thaw yakrehlang em Kam i Duhai wohdong wohdaw Wei ya kdawkti.
Ka Dorbar Shnong Ladrymbai Dongwah, East Jaintia Hills District kala pynmih iaka jingpynbna paidbah bad kala bthah ia baroh ki briew kiba shongwai, kiba shong die dukan, kiba trei bylla bad kiba trei ia kano kano ka kam (business) ban register ialade haka dorbar shnong.
Ka Dorbar Shnong kala maham ba kino kino ki bym register ialade hadien ba la pynmih ia kane ka jingpynbna kin shah pynshitom katkum ka ain shnong.
La kyrpad ruh ia ki trai iing baroh ba kin sngewbha ban pyntip sha ka Shnong ia kiba wan sah wai ha ki iing lane dukan jong ki.
Ia kane ka rai ka dorbar shnong kala pyntreikam naduh mynta ka sngi.
Ka jingwan ther u slap kala wanrah ka jingshlei um ha ki katto katne ki bynta jong ka sor Jowai bad wanrah iaka jingjulor ki lynti synkieng bad ki surok shnong haka sngi Thohdieng.
Ka surok shnong kaba pyniasoh iaka Loomkyrwiang, Chutwakhu bad Chilliangraij bad mih sha Khimusniang ha Umwakah kala julor bad ka don haka jingma ban twa ne ngam shuh shuh ka khyndew na shapoh.
Ka khubor kaba iohlum ka iathuh ba hynne ka step haka por ba ther jur u slap ka um kaba la ksam na shapoh ka surok kala bthei bad mih sha surok kaba la wanrah ka jingjulor jong ka surok bad paw ka thliew kaba heh.
La iathuh ba ka surok kala shong synjor bad ka lah ban twa ha kano kano ka por.
Kane ka surok ka dei kaba la shna halor ka wahduid na shapoh bad la suba la bthei ki hume pipe na shapoh khyndew kaba la pynlong iaka um ban ksam sha surok.
U MDC jong ka War East ma Gilroy Tariang ula ai da ka dorkhat sha u Superintending Engineer jong ka Meghalaya Energy Corporation Limited (MeECL), West Jainita Hills District ban pyntreikam noh ïaka sub station kaba don ha Amlarem ban suk ki paidbah ban ïadei kam bad kane ka ophis.
“Nga u ba soi kyrteng harum naka liang ki paidbah jong ka 1-Amlarem Constituency LA, nga buh jingkyrpad rit ha khmat ka burom ba sbun jong phi, ban sngewbha ban phah pyntreikam noh ia ka Sub-Division jong ka MeECL kaba don ha Amlarem khnang ba kan pynsuk ia ki briew jong katei ka thain baroh namar haduh mynta ki briew na katei ka thaiñ ki hap wan shaduh sha sor Jowai lada don kino kino ki kam ki ba iadei bad ka Office jong ka MeECL," ong ka dorkat kaba la phah u MDC sha u Superintending Engineer ka MeECL.Katkum ka dorkhat u MDC ka War East ula ong ba da kaba pyntreikam ia katei ka sub station kaba la don lypa ha Amlarem khnang ba kan pynsuk ia ki paidbah ka thain war baroh kawei.
Halor ka u Superintending Engineer ka MeECL ma M Patlong, ula ong ba un shimkhia ban iakren bad ki bor ba halor.
Hadien ka jingud jingnam jong ki nongshong shnong ka shnong Namdong sha ka Khasi Students’ Union (KSU)- Jaintia Hillls halor ka jingdkhoh ka rukom ai jingshakri ka Namdong PHC, kaba dei kawei na ki jaka sumar kaba ai jingshakri ïaki paidbah ba shong bas ah ha ki shnong khappud Assam Meghalaya, kala hiar sha katei ka jaka sumar ban ïasyllok bad iamir jingmut bad ki doctor ba dei khmih ia kane ka jaka sumar sorkar.
Ka Namdong PHC ka la dei kaba mang ban kyntiew kyrdan sha ka CHC la bun bun snem , hynrei haduh mynta ym shym la plie paidbah wat ki jingtei na ka bynta ka aspatal la bun ba dep bad ki jaka sah ki doctor ki nurse ruh ki biang.
Kane ka jaka sumar ka biang naduh shadong ban kyntiew kyrdan iaka, hynrei ka sorkar kala leh klet ia kane ka hospital bad ban pynbiang iaki jingdonkam jong ka.
Ka KSU-JHDU bad ka KSU Namdong kala hiar sha kane ka aspatal haka 24 tarik une u bnai hapoh ka jingialam U President ka KSU Namdong Unit u Chanbor War bad ruh haka jingiasynran lang u President ka KSU Jantia Hills District Unit Ohibait Dkhar ba kiwei kiwei.
Ki nongialm ka KSU kila ioh ka lad ban kynduh ia U Doctor in-charge, U Dr Duchiang bad i CHO Kong Inspire Pohktai ban iakren halor ka jingeh ki paidbah kaba ki iakynduh na kane ka PHC.U Chanbor War president KSU Namdong, ula iathuh ba ba kine ki arngut ki khlieh jong ka PHC kila iathuh b aka donkam ban pynbiang iaki jingdonkam ka aspatal naduh ki nongtrei haduh ki tiar ki tar ban lah ban ai ka jingshakri kaba pura sha u paidbah.
Ka KSU kala  pynpaw ruh ba ki paidbah jong ka thaiñ hi ki lah angnud ban iohi noh ia kane ka kum ka Community Health Centre (CHC) namar ba katkum ka jingbun briew kane ka jaka sumar kala biang ki kyndon ban kan ioh iaka kyrdan CHC, kaba wat ki doctor ruh kila kubur ba kala dei eh ka por ban kyntiew kyrdan ia kane ka jaka sumar.
“Haba phai pat sha ka jingduna jong ka Human Resource lane ka jingduna ki staff ban iarap hakane ka PHC, Ka Seng ka dap daka jing sngewlynngoh ban tip ba tang uwei u Doctor ban kitkhlieh iaki jingdonkam baroh khamtam haba bun u paidbah ba wan shim dawai, bad kane ka lah ban pynlong kawei na ki daw ka jingdkoh treikam jong katei ka PHC.Ban shakri marwei kam dei shisha kaba suk bad ngi la rai ban ujor sha ka sorkar bad ka tnad ka koit ka khiah ban thung doctor ha kane ka jaka sumar bad ban pynbiang iaki nongtrei," ong u kyrwoh ba la phah u Chanbor.
Shuh shuh ula ong ba kali kit nongpang ne Ambulance, la lap ba kane ka jaka sumar ka don, hynrei kam lah ban ai jingshakri ne kit nongpang bad kane kan buh jingeh iaki paidbah haba ki don ki Emergency Case khamtam ha ka por miet kapor miet bad synia.
“Ka Ambulance ha kane ka jaka sumar ka don, hynrei kam don pat iaki tiar haka kali kum ki Oxygen ki tiar kiban iarap iaki nongpang haka jingiaid lynti haba shitom jur," ong ka KSU Ka KSU kala kynnoh ba Pharmacy kane ka hospital ruh ka don tang uwei u nongtrei bad ki paidbah ki iakynduh jingeh ban shim dawai na kane ka PHC.Shuh shuh ka KSU hadien ka jingiakren bad u Doctor kala pynpaw ka sngewlyngngoh ba bun ki paid nongshong shnong ka thaiñ ki don ka jingtieng wat ban wan Injek lane ban shim dawai ruh na kane ka jaka sumar bad ki paidbah ki duh bun ki jingmyntoi na ki lad jingiarap ba ai ka sorkar.
Ka KSU ka kyntu iaki paidbah ban wan shakhmat ban shah sumar bad shim dawai na kane ka aspatal khamtam ki longkmie kba pun ba kha ban myntoi ki khun ki kti jong ki bad ban ioh iaka met ka phad ka koit kaba khiah.
Ka KSU kala rai ban buddien iaka jingeh ka Namdong PHC bad kan leit pynsngew ia kane sha ki bor ka tnad ka koit ka khiah ban pynbiang ia baroh ki jingdonkam ka jaka sumar.
Ka jingwan ther u lap bah ba jur kala wanrah ka jingtwa khyndew haka surok bah National Highway 6 bad kane ka jingtwa khyndew kala wanrah ka jingsahkut kali kaba jur haka sngi Saitjain.
Kane ka jngjia twa khyndew kala jia haka por 9 AM haka shnong Lad Lum Tongseng shuwa ban poi ka Sunapur, East Jaintia Hills District Kane ka jingtwa khyndew ha kane ka surok kala pynthud iaka iaid ka ieng ki kali ba wan ba leit na Shillong, Jowai, Silchar bad kiwei kiwei ki jylla.
Haduh bala thoh iaka khubor ka jingsahkut kali ka dang jur bad ka bor pyniaid district jong ka East Jaintia Hills ruh kala shimkhia ban pynkhuid ïaka khyndew kaba la twa haka surok.
Ka synjuk ki nongniah bad trai taxi kamai-ka West Jaintia Hills Taxi Owners’ Drivers’ Association (WJHTODA) kala kyntu ia baroh ki trai taxi ba kin sangeh shuwa ban siew iaka tax Megahalaya Passengers and Goods Tax (MPGT) on Motor Vehicles tad haduh ba la dep ban pynbeit iaka rukom siew khajna bad ka ophis u District Transport Officer, West Jaintia Hills District.
U General Secretary WJHTODA, u Wanroy Jones Nongbri ula ong ba katkum ka jingpynbna ka sorkar jylla lyngba ka tnad Transport kala ai bor ia u DTO ban lum iaka tax MPGT naduh 1 tarik Naitung (July) kaba ki ju ioh ban siew shisien 3 bnai, hynrei mynta ki nongtrei katei ka tnad kila shim beit naka bynta shi snem bad kila leit ban iakren bad u DTO, Jowai.
Na kaliang ka WJHTODA kala pynpaw ka jingsngewkhia halor kane namar ba kila shah ktah bha haka kamai kajih hadien ba la pynjari iaka lockdown ha kine ki 3 bnai ban iakhun pyrshah ia u khlam COVID-19.
Ka synjuk kala ong ba ki shem jingeh bha ban siew ia kane ka tax ne khajna lada ki hap ban siew baroh shisnem bad kumta kila iakynduh mar mar bad u DTO, uba la pan por 10 sngi ban pynbeit ia kane ka kam.
“Ha kine ki bnai ba don ka lockdown ngi khlem kamai eiei bad ngi shem jingeh bha ban siew ia kane ka khajna bad ngi la kyntu ia u DTO ban peit kano ka rukom siew kaba biang eh ban lait ktah iaka ki trai taxi," la ong u secretary ka WJHTODA bad ula kyntu ia baroh ki trai taxi ban kin sangeh shuwa ban siew ia kane ka khajna tad haduh bala ai jingtip u DTO da kumwei.
Ka Akhil Bharatiya Vidyarthi Parishad (ABVP), Meghalaya kala kynmaw burom iaka lyngkhuh sngi iap ba 21 u Capt.
Keishing Clifford Nongrum uba la pha iaka jingiam haka thma Kargil.
Ka ABVP Meghalaya haka jingdonlang ryngkat u Bah H.Thabah, Incharge jong ka Rilbong Beat House mynta ka janmiet haka por 6.30 kila pynlong ia ka jingkynmaw burom ia u ne u riewshlur bad riewkhraw ka Ri, ha Rilbong.
U Capt.
Keishing Clifford Nongrum u dei u khun bashlur ka ka Jylla, uba khlad haka thma Kargil ha Batalik sector ha ka 1 tarik Naitung 1999.
U long u Army Officer jong ka 12 Jammu bad Kashmir Light Infantry ( 1997-1999) da ka jinglen lade bad jingshlur jong u ba lah ban ioh biang ia ka point 4812 jong ka Batalik Sector.
Ka sorkar India hadien ka jingkhlad jong u ka la pynkup burom riewshlur Mahavir Chakra kaba ar ha ka kyrdan riewshlur jong ka ri India.
Ha kane ka sngi kynmaw burom ka ABVP ka buh ruh ha ki jingduwai ia ki ba ha iing ha sem jong u ne u riewkhraw bad kyrmen ba ki khun samla ka ri kin ioh ka mynsiem ban bud iaki nuksa ba bha, jingshlur bad jinglenlade jong u naka bynta ka Ri.
Ka Meghalaya People United Front (MPUF) Laskeiñ Circle, ha u kyrwoh ba la ai da u P Suiam President, ula pynpaw ka MPUF ka ai iaka jingkyrshan ba pura ia ka jingdawa jong ka Synjuk ka Dorbar Shnong Shangpung, ban pynkynriah noh ia ka tnat treikam jong ka PWD North Division Jowai sha ka shnong shnong Shanpung West Jaintia Hills District.
“Ki ba bun ki surok bad ki jingtreikam jong ka PWD North Division ki hap hapoh Laskein Block, lada pynkynriah ia kane ka tnad treikam na Jowai sha shnong Shangpung ruh ym tharai ba kan don kano kano ka jingeh, hynrei kan pynjan shuh shuh iaki engineer bad nongtrei ban don hajan ki jaka treikam jong ki," ong u kyrwoh bala phah da u Suiam Ka jingwan kane ka ophis ha Shangpung kan pynsuk ym tang ia ki nongtrei ka PWD North Division, hynrei khamtam eh ia ki paidbah kiba donkam ia kane ka ophis namar ba bun hi ki kam jong ka dei bad ki padibah jong ka thain Laskein Block.
Ka MPUF- Laskeiñ Circle kala pynpaw ba ka ai ka jingkyrshan kaba pura iaka jingdawa pynkynriah iaka PWD North Division Jowai sha Shangpung.
Ki lai ngut ki BJP MDC jong ka JHADC kiba kynthup ia u ma Lakhon Biam ma Krison Langstang bad u ma Dawan Lyngdoh ki la lap ia ka jingpyndonkam bakla ia ka pisa jong ka Council haduh Rs.2,50,00,000/- tyngka (ar klur san phew lak tyngka) da u CEM ka JHADC Jowai.
“Ngi kwah ban pynkynmaw kumba la paw ha ki kot khubor ha ka 29 th Rymphang 2020 u CEM T.Chiwat u la pyndonkam bakla haduh Rs.4,00,00,000/- tyngka (saw klur tyngka).
Lada u CEM um pyndonkam bakla kumne ia ka pisa ka council naka por sha ka por kam long kaba eh ia ka council ban siew ia ka tulop jong ka JHADC Jowai," la ong ki MDC BJp u kyrwoh ba kila phah sha u syllad.
com Katkum u kyrwoh ki MDC BJP ki ong ba kane ka la buh ia ka Council ha ka jingeh kaba khraw namar kane ka jingpyndonkam bakla ia ka pisa ka Council ka iai bteng man ka por, kumta naka liang jong ngi ki MDC BJP ngi kwah baka jaidbynriew kan im lyngba ki riti ki dustur kiba ka Council ka don ngi pyrshah jur ia kane ka jingpyndonkam bakla ia ka pisa jong ka Council wat ha pdeng kane ka jingeh kaba khraw namar baroh ngi tip lada ka Council kam lah shuh ban siew tulop ia ki nongtrei jong ka kan duh kan dam noh ha kawei ka sngi, namar kane ka ktah ia ka jingtreikam ka ophis jong ka JHADC bad ia ka jiatbynriew jong ngi baroh kawei.
Kane ka jingpyndonkam bakla u CEM ia ka pisa ka Council naka por sha ka por ka la ktah jur ia ka jingtreikam ka Council, kumta ngi dawa na u CEM ka JHADC ban pynphai ia kane ka pisa khnang ban ioh siew tulop ia ki nongtrei bad kiwei kiwei ki jingdonkam ka Council.
Ka Khasi Students Union Namdong Unit kala pynpaw iaka jingsngewkyndit hadien ba la iohi sha ki lad pathai khubor kaba mih haka 29 tarik Jylliew 2020, “Ba shim khia bad buddien u MLA, kyntiew kyrdan ïa ka Namdong PHC sha ka CHC" bad la pynpaw ruh ba iaka Namdong PHC la dep pynkiew kyrdan naduh ka 10 tarik Kyllalyngkot 2020.
Ka KSU Namdong Unit kala pynpaw iaka jingkyndit ban iohi ia katei ka khubor namar katkum ka jingbuddien ka KSU kala lap ba ka PHC Namdong haduh mynta ka sngi ym shym pat la lah pynbna ba la pynkiew kyrdan iaka shaka kyrdan CHC.“Kumno la kam ba lah dep pynkiew kyrdan iaka PHC Namdong haba ka jingtreikam ka dang long kumjuh hi kumba mynshwa bad wat iaka jingdon ki Nongtrei ruh la lap ba ym pat iahap kyrdan ban ong ba kadei ka CHC " la ong u Chanbor War President ka KSU Namdong Unit.
“Ka Seng ka ai jingiaroh iaka Mynsngat-Khanduli Development Committe bad kumjuh ruh ia u Local MLA halor ka jingshimkhia ka jong ki ban buddien iaka jingdawa kyntiew kyrdan iaka PHC Namdong sha ka CHC, hynrei kim dei ban kmen tohhoh ia kane ka jingkam ba ladep pynkiew kyrdan iakatei ka PHC, hynrei kidei ban peit bad bishar bniah shwa iaka jinglong jingman bad iaka jingtrei kam katei ka PHC" la ong shuh shuh ka KSU.Kumba ka long mynta ki paidbah ka thain kim pat tip ba la dep kyntiew kyrdan iakatei ka PHC, wat naka liang ka sorkar ruh kam pat pynbna offcially ba lah dep pynkiew kyrdan iakatei ka PHC bad wat ka signboard kaba pyndonkam hakatei ka PHC ruh la pyndonkam daka kyrteng ka Namdong PHC hi ymdei Namdong CHC" la pynpaw ka KSU “Ka jingdon ki nongtrei bad ka rukom ai jingsumar hakatei ka PHC ruh ka dang long kumjuh hi bad ympat iahap ruh ban kam ba lahdep pynkiew kyrdan shaka kyrdan ka CHC" la pynpaw u kyrwoh naka KSU.“Hooid ym lah ban len ba ia u maw nongrim naka bynta ka jingthmu ban pynkiew kyrdan iakatei ka PHC lah dep ban plie naduh ka sorkar kaba rim kaba la ialam daka Seng Congress, hynrei ym shym pat pynbna pat ba lah pynkiew kyrdan iaka.
Lada ka jingpynkiew kyrdan iaka PHC ka long kaba shisha kumba la kam , ngi pynpaw shisha ka jingkmen halor katei ka bynta, hynrei ngim hun pat ban shu kut tang haka jingthoh, hynrei ngi kwah ban iohi ba katei ka PHC kan treikam pura nadong shadong kum katei ka CHC kaba pura" ong u nongialam ka KSU Namdong.
Lah ban pynkynmaw ba kane ka ne ka mat ban pynkiew kyrdan iaka PHC ka la sdang ban khluit dei hadien ba ka Seng KSU Namdong Unit ka la mih shakhmat ban dawa ban kyntiew kyrdan iakatei ka PHC hakaba myn haka 24 tarik mynta u bnai.
Ka KSU ka dang shu dep jurip iakatei ka PHC bad ka la dawa ruh lyngba ki lad pathai khubor ban pynkiew kyrdan iakatei ka PHC shaka kyrdan CHC.Hadien ka jingbit khlam COVID-19 u Branch Manager ka State Bank of India, Khliehriat Branch, ka KSU Jaintia Hills District Unit hynnin ka sngi hapoh ka jingialam u Shaniahskhem Dkhar, Assistant Finance secretary ka KSU Jaintia Hills District Unit lem bad u Pynshai Kupar Dkhar President ka KSU Nehu Unit bad kiwei kiwei ki dkhot ka KSU kila leit mar mar ban ia kynduh ia u Bah FM Dopth Deputy Commissioner ka East Jaintia Hills District ban dawa na u pyrkhing iaka leit ka wan na kawei ka jylla sha kawei pat bad ban pyndam shuwa iaka Inter State Transit Pass ban tem iaka jingpur ka khlam COVID-19.
Haka jingiakynduh bad u DC ka East Jaintia Hills ka KSU ka la ioh ban iakren sani bad bad iatai bniah halor kumno ki lad ban shim ban lait na ka jingsaphriang une u khniang, uba la pur sha East Jaintia Hills District na utei u Branch Manager ka Bank SBI.Haka jingiakren ki dkhot jong ka seng bad u DC la ioh jingtip ba na ka liang une u Bar jylla um shem la pyntip satia sha ka ophis u DC lane khamtam eh sha ki nongialam shnong iaka jingwan jong u shapoh ka district bad kane ka dei shibynta ka jingpynkhein jong une u bar jylla iaki kyndon ba la bthah da ka sorkar.
Ka KSU halor kane ka pynrem jur iaka jingbym kheiñ snep une u bar jylla iaka im ka iap u paidbah ka thaiñ dakaba shu wan sah khlem da pyntip sha ki nongialam shnong.
Ka KSU kala pynpaw ruh iaka jing sngewlyngngoh ban tip ba  une u bar jylla ula ioh rung laitlan lyngba ka Check Point Byrnihat hadien ba u wan na Guwahati khlem da bud ryntih ia ki kyndon ban iada na ka jingpang khlam.
Ka KSU kala pynpaw ba ka sngewphylla, kumno une ubriew u lait ban rung suk khlem da tip la u long uba shait ba khlain ne em? Kane hi ka pyni iaka jinglong tlot ki bor ba dei khmih ban pahara iaka iaid ka ieng ki bar jylla ba wan rung shapoh ka Jylla.
Shuh shuh haba iakren bad u DC la ioh jingtip ba une u briew dei uba lah shah test shwa, hynrei u leit phai biang sha Gawuhatai bad khlem leh test shuh haka por ba u wan biang sha ka jylla.
Ka seng ka la kyntu ruh ia U DC ban pynlong noh mardor ki jingtohkit bad ban wad bniah ba naduh naei u wan? bad bad no u lah ia kren bad iadei kam (contact tracing) khnang ban lah ban teh lakam iaka jingpur sted jong une u khniang bad kumjuh ruh ba ki paidbah ka thaiñ kin shongsuk khlem jingsyier.
U DC ula mynjur ban shim khia bad la pynpaw ba ka jingtohkit ka dang iaid shakhmat bad la pyntip ruh ba ia une u briew la buh ha Isolation Centre ia mynta bad u hap ban shong ha kine ki centre haduh da koit syndon.
“Ka office jong u DC kadei ban sangeh shisien don ban ai ki jingbit (Inter State Transit Pass) ia ki bar jylla kiba ban wan sha ka thaiñ EJH kumjuh ia ki VIP bad ki nong trei jong ka sorkar pdeng kiba hapoh ka thaiñ East Jaintia Hills kumba long mynta ba u ne u khlam ula sdang kiew sted bha ha ka jylla kaba marjan bad ngi ka jylla Assam," ong u kyrwoh bala phah ka KSU.Kum ban shu pynkynmaw ba ka seng lyngba ka tnat treikam jong ka, ka KSU Malki Circle haki bnai ba la dep ka la leit tuklar ruh ha kum kane ka jingjia ha kaba uwei u bar jylla uba trei ha SBI Administrative Branch Bawri Mansion um shym la bud iaki kyndon ba la bthah da ka sorkar hadien ba u la wan phai na Assam kaba long kawei naki jylla ha ki thain shatei lam mihngi ba bun bha ki ba ioh ia une u jigngpang, ka seng ka la leit ia kynduh mardor ia u AGM kane ka Bank bad ban phah mardor ban leh Quarantine.
Ka KSU ka kyntu ruh iaka office jong u DC kadei ban khang shwa shipor ia ka State Bank Of India (Khliehriat Branch) Nangta Ka office jong u DC lada ka lap ba une u bar jylla u pynkhein ia ki kyndon ain kadei ban pynshitom kum ki kyndon jong ka ain Ka KSU lyngba une u kyrwoh ka kyrpad iaki nong shong shnong ba kim dei ban tieng ia une u khniang bad ban iai bud ryntih iaki kyndon ba la bthah daka sorkar bad hakajuh ka por ka kyrpad bad kyntu jur iaki Dobar shnong, ki nongialam shnong bad ki Rangbah shnong hi ba kin sngewbha ba kin long kiba phikir bad ban buddein iakino kino ki briew kiba rung ba mih sha ki shnong ki thaiñ jong ki khnang ba kan nym don ka jingsngew sih hadein ha bud bad ruh ban im shngaiñ khlem jingsyier.
Ka KSU ka ai khublei ruh ia ka dorbar Shnong Khliehriat West Khamtam ia ka kynhun VDP jong ka Shnong Khliehriat West hapoh ka jingialam jong u Bah Joshwa Sajem kiba la treishitom ban wad bniah ia u ne u bar jylla uba dang shu wan trei thymmai hakatei ka Bank.
Shi bynta ban wanrah iaka khuid ka suba bad iakhun pyrshah ia u khniang jingpang COVID-19, ka Dorbar Shnong Tympang Iawmusiang ka la pynlong ka jingpynkhuid iaka Iawmusiang kaba dei ka ïitkhmih jong ka West Jaintia Hills District haka Sngi ba Ar.
Kane ka jingpynkhuid iew ka la sdang naduh ka por 10 baje mynstep, ha kaba ki nongshong shnong ryngkat ki nongshong dukan kila mih paidbah ban pynkhuid iaka Iawmusiang naduh ka surok, ki dukan bad ki jaka die jingdie nongshong die madan.
Ha kane ka jingpynkhuid shnong la pynlong ruh iaka jingsynreit dawai pyniap khniang bad ber iaki bleaching powder ha kylleng ki jaka paidbah.
Hashwa ka jingpynkhuid ka la don ka jingialang lyngkot ha kaba u Waheh Shnong ka Tympang Iawmusiang u Ma Edystone Shylla ula ong wat la kadei ka sien pyrshang kaba nyngkong, hynrei ka Dorbar Shnong ka don iaka thong kaba hakhmat eh ban pynneh iaka jingkhuid jingsuba jong ka thaw.
“Ka jingkhuid jingsuba ka long kaba kongsan haka jingim u briew ban ioh iaka met kaba khoit kaba khiah, nga kyrpad ia baroh ban iatreilang ban pynneh pynsah iaka jingkhuid jingsuba jong ka Iawmusiang, ka iitkhmih jong ka Jowai," ong u ma Edystone.
Ula kyntu ruh iaki trai dukan kumjuh ki nongshong wai haki bynta ka Iawmusiang ba kin sngewbha ban iatreilang bad ka Dorbar Shnong bad ka kali khat niut ka JMB bad ban bret iaki bniut haki trok bad ym dei ban bret kat shaba lap ba shem.
Ha kane ka jingpynkhuid iew la iadonlang ruh ki Waheh shnong ka sor Jowai kiba la pynshlur iaki briew, ki nongshong iew ba kin bret niut haki jaka bret niut bad ban kiar na kaba lum thup ha ki lynti synkieng ka Iawmusiang.
Photo credit.
Seimon Shylla.
Ki dkhot jong ka Synjuk Ki Rangbah Kur: Ka Bri U Hynñiewtrep ka pynpaw ka jingkyndit ka ba khraw ban tip ba u khliehduh nongseng ka synjuk, u Bah Hispreachering Son Shylla u lah khlad noh mynta ka sngi 7tarik Nailur, 2020.
Ha ka kyrdan kum u Shongknor Rangbah jong ka Khasi Hills Autonomous District Council u la trei borbah ban thawaiñ na ka bynta ban ïada ïa ka jaitbynriew Khasi bad shwa ba un shongthait na ka kam saiñ pyrthei u la seng ïa ka Synjuk Ki Rangbah Kur: Ka Bri U Hynñiewtrep ha ryngkat bad katto katne ki rangbah kur na kylleng ka Ri Khasi.
Shuh shuh, lyngba ka synjuk la pynphriang ka jinglong dkhot na kylleng ki thaiñ ban ïakit ïabah lang bad ki khun ki hajar ïa ka khia ka shon jong ka jaitbynriew.
Nalor ki aiñ katkum ki riti tynrai ki ba lah dep thawaiñ ha dorbar Khasi Hills Autonomous District Council, la thaw ruh ïa ka Clan Bill ka ba dang sahteng ban mynjur pynkupbor da u Lat ka  jylla.
Ka Synjuk ka ai ka khubor sngewlem sha ka longïing longsem jong u Bah H S Shylla bad duwai na ka bynta ka mynsiem ban jahthait ha ka jingsuk.
U Rangbah Hispreachering Son Shylla u dei u khlur ban sah kynmaw ha ka khana pateng jong ka jylla na ka bynta ki kam ba radbah ban pynneh ïa ka snap tynrai Khasi.
Ki ba kham kongsan na ka iktiar u rangbah khliehduh HS Shylla ha ka Khasi Hills Autonomous District Council, ki dei ba la pynkupbor ïa ka Seng Khasi kum ka shlem ba lah ithuh da ka aiñ ha jylla na ka bynta ban pynïaid ïa ka kam shongkha shongman bad ka Tangjait katkum ki riti dustur tynrai ki Khasi.
U Assistant Director jong ka Sports bad Youth Affairs ka Sorkar Meghalaya, Bah Peace Marbniang u la wan ban plie iaka klob ialehkai Adventure Sports and Mountaineering kaba la tip kum ka West Jaintia Hills District Adventure Sports and Mountaineering Club (WJHDAMC) haka shnong Mustem, West Jaintia Hills District haka sngi ba Ar.
Ka jaka treikam bad ka jaka hikai kane ka klob ka long naka shnong Mustem, West Jaintia Hills.
Kum ka dak ban plie paidbah ia kane ka klob la pynher ia ka lama jong ka haka jingialang kaba pyniaid da u Bah Mutshwa Thabah, ha jingiadonlang u President ka Club u bah Sambor Surong, u Waheh Shnong Mustem ma H Shylla, Secretary ma B Bang bad kiwei de ki dkhot ka klob.
U Bah Marbaniang haba kren u la ai ka jingiaroh ia u President ka Club ba lyngba ka jingtrei shitom jong u la lah ban seng ne wanrah ia kane ka klob hapoh kane ka District.
Ula ong ruh ba wat la u Sambor Surong u la ioh bun ki khusnam bapher bapher ha ka jingiadei bad ka jingioh pyllait im jong u ia ki para kiew lum, hynrei um shem sngew sarong u la sam bad ai pynban ia kane ka sap bad ka jingstad jong u sha kiwei ban pynshlur iaki ban ialehkai ha kum kane ka jait jingialehkai.
U Bah Marbniang, ula kitbok kitrwiang bad kyrkhu kyrdoh ia kane ka klob ba kan iai kiew sha khmat ha ka kam ialehkai bad ban pynmih ki khlur ialehkai na kane ka klob.
U Sambor Surong u la ong ba lyngba kane ka klob kin ai ka jinghikai iaki samla kiba angnud ban ialehkai haka adventure sports bad mountaineering.
“Da ka jingdon kane ka klob nga kyrmen ba ki khynnah bad samla kane ka thain kin ioh ka lad ban pynpaw sha ka pyrthei iaka sap ka phong jong ki bad ban ieng hala ki jong ki kjat," ong u Sambor.
Hadien pat la pynlong iaka jingthung dieng ha kane ka shnong.
Ka Synjuk Waheh Shnong Ri Jaintia (SWSRJ) kala pynpaw ka jingbynniaw halor ka jingai ID card kaba tang dep rukom ka Jaintia Hills Autonomous District Council (JHADC) iaki waheh shnong kiba kala ai sanad.
Ka SWSRJ kala kynthoh ba kane ka ID card kaba ai ka JHADC iaki waheh shnong kam don wat tang ka seal ne muhor ha baroh ar kylla ka ID card bad ka long tang ka kum ka kot song shana kaba ym don jingmut haei haei ban pyndonkam ia ka.
“Kane ka jingai ID card tang dep rukom ka JHADC ka pynpaw ba ki waheh shnong kim don dor ha khmat ka konsil.
Kane ka ID Card ka dor jong kalong T.100," la ong u president ka SWSRJ u Army Lypon.
“Haka jingshisha ka ID card ka dei ban kaba dei ban pynithuh ia u waheh shnong, hynrei ha kane ka dur kata ka jingpynkup bor iaki waheh shnong katkum ka Jaiñtia Hills Autonomous District (Establishment of Elaka and Village and Election, Appointment, Powers, Functions and Jurisdiction of Dolloi, Sirdar and Waheh Shnong) Act, 2015 ka long kaba lehnohei.
Ngi la pan ia ka ID na ka konsil ban pynsuk ia ka rukom treikam ki waheh shnong khamtam ha kum kane ka por ka saw ka sain ka jylla na ka jingiakhun iaka khlam Coronavirus kaba ki shem jingeh bha namar haba pynjari korphiw.
Ngi la dep ai iaka nuksa jong ki Id card ruh sha ka konsil, hynrei ka jingai jingmut jong ngi ym shym la pdiang," ong u nongialam ka SWSRJ.Ka Jaiñtia Hills Autonomous District (Establishment of Elaka and Village and Election, Appointment, Powers, Functions and Jurisdiction of Dolloi, Sirdar and Waheh Shnong) Act 2015), ka dei ka aiñ kaba la pynkup bor iaka JHADC ban jied bad ai bor iaki waheh shnong ban treikam katkum ka samoi treikam ka jong ki, hynrei haka jingiakhun iaka khlam COVID-19 ka paw ba kane ka aiñ ka JHADC ka dei kaba ym larkam namar ba wat ka synjuk waheh shnong ruh kim shaniah haka sanad kaba kila ioh na ka konsil kaba pynskhem iaka jinglong waheh shnong jong ki.
Kane kala paw tynkrein haba u Deputy Commissioner jong ka West Jaiñtia Hills, Ma Garod LSN Dykes ula hap ban ishu ID Card iaki waheh shnong khnang ba kin ioh ka jingithuh kaba paka haba leit ba wan ban iakhun iaka khlam COVID-19.
Ka sorkar Jylla haka jingiakhun pyrshah iaka khlam COVID-19, ka la ong ba ki nongialam shnong ne waheh shnong ki dei ki briew kiba jan tam u paidbah bad ka donkam ka jingiatreilang jong ki haki shnong bapher bapher la pynmih ruh ki kyndon ba ki iarap iaka sorkar.
Pynban ka ain jong ka konsil, kaba ithuh iaki waheh shnong katkum ka sanad kaba ai iaki kam don bniat haei haei bad u DC u hap ban ishu iaka ID card khnang ba ki waheh shnong kin ioh ka jingithuh, ong ki MDC ka BJP ki ba treilang bad ka sorkar kaba NPP UDP ha JHADC.“Ha kaba iadei bad ki ID card kadei ban ai da ka JHADC sha ki waheh shnong kiba la mynjur bad pynskhem lyngba ka sanad, bad da ka jingai ID card u DC, ka JHADC ka dei ban kyndit thiah noh khnang baka jingai ID card jong u DC kan nym long aiñ," ong ki MDC BJP Ki MDC ka BJP ba kynthup ia u Lakhon Biam, ma Dawan Lyngdoh kila dawa n aka executive committee kaba ialam u ma Thombor Shiwat kum u CEM JHADC ban pynbeit ia kane ka kam, khnang ba kan nym wanrah nuksa kaba sniew haka rukom pyniaid kam jong ka JHADC bad ka bor synshar district bad ban lait ka jingiatakhuh ha kaban pyntreikam iaka aiñ.
Kane ka ID card kadei kaba la shna hi da ka Synjuk ki Waheh Ri Jaintia bad katkum ki dak ki shin ka paw ba waheh shnong kiba la jied da u paidbah bad pynskhem da ka konsil kim don jingshaniah haka aiñ ka konsil.
Ka Federation of Khasi States (FKS), ka Federation of Khasi Jaintia and Garo People (FKJGP) bad ka East Jaintia National Council (EJNC) kila phah iaka khubor sngewlem sha kiba haiing hasem u Bah HS Shylla uba la khlad noh ha ka sngi Thohdieng.
U Adviser & Spokesperson, Federation of Khasi States, Bah John Kharshiing, ula ong “Ka long shisha ka jingduh kaba khraw ia ka Ri Khasi baroh kawei, ngi iai kynmaw ia ki kam kiba ngi la ia kynduh bad ia kren mynta da ki phew snem ym lah ban jer lut ia ki kam hangne hynrei sngewdei ban pynpaw ia ka jingsngewkhia jong i na ka bynta ka jingdonkam kyrkieh ia ka jingiada ka jaidbynriew ha kaba ngim lah ban klet ba i la long uwei na ki samla ba hakhmat 42 snem mynshwa kiba la ialeh shitom ban pyniatylli ia ki seng sain pyrthei ban ioh ia ka sorkar lai lama ha ki snem 1978-1979.
I la dei u nongmihkhmat uba kyrpang ia ka jaidbynriew Khasi ha kaba ngi lah ban ong ba i la long u nongmihkhmat u nongialam u nongthaw ain shisha ha KHADC uba la pruid dak ia ki katto katne tylli ki ain Hima /Elaka kumba ki paw mynta hapoh KHADC.Ngim lah ban klet ba i la long u Chief Executive Member, uba nyngkong ha ka history jong ka KHADC ban lum ia ka Dorbar Hima Mylliem hadien 18 snem ha ka 7 tarik Nailur 2018 (mynta dap ar snem thik ba i la lum ia ka Dorbar Hima Mylliem) ha madan polo, kaba i la iawer lang ia baroh ha ryngkat u khun u hajar ban ia mih ryntih bad khamtam ki kyntien jingkren jong i ha katei ka sngi ki long kiban sah kynmaw kum shibynta ban pynneh pynsah bad ban pynjanai ia ka Riti Dustur ka jaidbynriew.
Ngim lah ruh ban klet ia ka jingiasyllok ka jingsngewkhia ka jingiarap ka jong i dang shen halor kito kiba sahkut shabar jylla ban iarap ia kiba wanphai biang sha la ka Ri.
" Ka Federation of Khasi Jaiñtia & Garo People (FKJGP) ka pynpaw ia ka jingsngew kyndit bad ka jing sngew sih kaba khraw haduh katta katta halor ka khubor ka jingkhlad noh jong uwei na ki nongmihkhmat ba la rim ka jylla Bah HS Shylla.
“Ngim lah khlem da kynmaw ia u synniang jong une u Rangbah Nongialam uba la trei shitrhem ban tei bad ban iada ia ka jaidbynriew na ki jingma kiba ap hakhmat ia kaba ula pyni mynba u dang bat ia ka shuki Chief Executive Member jong ka Khasi Hills Autonomous District Council.
Kum u CEM, u Bah Shylla ula wanrah ia shibun ki aiñ ban pynim ia ka jinglong ba kyrpang bad ruh ia ka riti ka dustur jong ka Jaidbynriew kum ka nuksa ka jingwanrah ia ka Khasi Social Custom of Lineage (First bad Second Amendment) Bill ba kheiñ Bar Jylla ia ki Khasi ba ai jait Kpa bad kumjuh ruh ia ki khun jong ki Kynthei Khasi ba iashong kurim bad ki Bar Jylla, nalor ka KHAD (Khasi Social Custom of Clan Administration) Bill, 2018 ba tehlakam ia ka jingtuh jait jong ki Bar Jylla.
Watla kine ki Bill ki dang sahkut ban long aiñ hynrei ka jingwanrah ia ki da une u Rangbah ka pyni ia ka jingieid ia ka jaidbynriew bad ka jingpyrshang kumno ban wanrah ia ki lad ki lynti ban weng ia ki jingma kiba ap ia ka Jaidbynriew.
Ha ka jingbishar jong ngi, dei tang u Bah Shylla kum u Nongialam paidbah uba la pynsawa jam ia ka sur ban dawa ia ka Inner Line Permit hapoh ka Jylla bad ban pyrshah jur ruh ia ka Citizenship Amendment Act jong ka Sorkar Pdeng, kaba la iakhih da ki kynhun Sengbhalang bapher bapher baroh shikatta.
Ka seng ka phah ka jingsngewlem sha I Lok, ki khun ki kti bad baroh kiba ha iing ha sem.
Ngi don tang ki jingduwai ban tyrwa kum ha kane ka por ba U Blei un don ryngkat bad phi ban aibor ia phi baroh.
Ai ba ka mynsiem jong I bah Shylla kan ioh ia ka jingjah thait ka bym juh kut ha ka Hima Bneng.
Leit suk Bah Shylla," la ong Eldie N Lyngdoh Vice President FKJGP Shuh Shuh ka EJNC kala ong ba ka jingkhlad u Bah Shylla ka dei ka jingduh kaba khraw iaka jylla bad ka jaidbynriew baroh kawei.
Ka EJNC kala ong ba ym lah ban jer iaki kam u Bah HS Shylla namar ba kiba bun ki kam kiba ula leh ki dei ki jingmyntoi ka imlang ka sahlang.
Ka jingkhlad u Bah Shylla kam dei ka jingduh tang iaka iing ka sem, hynrei iaka jylla bad ka jaidbynriew baroh kawei bad kala pynpaw ba kan buh ha ka jingduwai ha U Blei un pyntngen iaka iing ka sem jong u Bah Shylla baroh.
Ka jingiap pang khlam ki sniang ha Rilum Jaintia kala kiew haduh 198 tylli, katba ka sorkar Jylla haduh mynta kam pat ban pynthikna la kane ka khlam ka dei ka African Swine Fever (ASF).
Ka khubor kaba iohlum na East Jaintia Hills tang na ka shnong Wapungskur ki sniang kiba la iap kila kot haduh 25 tylli.
Katba na War Jaintia ka jingiap ki sniang ha Lamin bad Sohkha Shnong kala kot 173 naduh u bnai Jymmang 2020.
Ha Wapungskur ha kine ki khyndiat taiew la report bala ioh haduh 14 tylli bad 2 tylli kila iap haka sngi ba ar bad 9 tylli haka sngi Balang.
Haduh bala thoh iaka khubor ki dang don ki sniang kiba shitom jur iathuh u Waheh Shnong ka Wapungskur, u ma Satly Ryngkhlem uba dei ruh u trai jong kine ki sniang kiba la iap.
Haba iakren bad u nongthoh khubor jong u syllad.
com, ula iathuh ba ka jingiap jong kine ki sniang ka dei ka jingduh kaba khraw ia u kum u nongri sniang.
“Haba biang ka iew haduh 20-22 hajar nga dang lah ban die iaki sniang kiba heh, kiba rit 3-4 hajar, hynrei kane ka jingkhlad kine ki sniang kala wanrah ka jingduh nong kaba la kot da ki lak tyngka," ong u ma Satly Ryngkhlem.
Ki doktor bad ki nongtrei ak tnad Animal Husbandry and Veterinary jong ka district kial wan shim nongmuna iaka snam bad pyndep ruh iaka post mortem ban pynthikna na kaei ka daw ba iap ki sniang.
Watla ka jingiap jong ki sniang kala nang nang kiew, hynrei ka sorkar haduh mynta kam pat lah ban pynthikna bad dang ap iaka report.
Ka Joint Action Forum (JAF) mynta ka sngi kala shim iaka rai ban ai por 14 sngi ïaka Jaintia Hills Autonomous District Council (JHADC) bad ka sorkar jylla ban pyndam iaka NOC jong ka kharkhana saiñ rnga dewiong ha Wah deinling, Elaka Rymbai, East Jaintia Hills District.
Kane ka kharkhana ka dei ka M/s Unique Industry Coke Factory, kala ioh NOC naduh u bnai Lber 2020 na ka JHADC ban shna ha Umdeinling kaba hapoh u pud u sam ka shnong Umsatai, Deinsatlang, Ladwahwapung bad ka shnong Pynurkba jong ka Elaka Rymbai.
Ka JAF kaba kynthup iaki saw tylli ki seng, ka SBYWA, JSM, JYF, NEIF bad saw tylli ki shnong ka Umsatai, Ladwahwapung, Deinsatlang, bad Pynurkba kila rai ban mih paidbah haka 17 tarik une u bnai lada ka JHADC bad ka sorkar kim pyndam iaka NOC ka M/s Unique Industry Coke Factory.
Ka Jaiñtia Hills Autonomous District Council (JHADC) kala ai NOC ia kawei ka kharkhana ban seng kharkhana sain rnga dewiong (coke) ha Wah Deinling, Elaka Rymbai wat hadien ba pyrshah ki nongshong shnong jong ki saw shnong bad ka seng Southern Border Youth Welfare Association (SBYWA) bad ka Jaintia Youth Federation (JYF).
Kaba phylla kalong ba halor kane ka jingai NOC ka JHADC sha kane ka kharkhana kaba la tip kum ka M/s Unique Industry Coke Factory, u MDC ka thain Bataw Lakadong u Dr Sankey Shangpung um don jingtip eiei, la ong u president ka SBYWA u S Shadap.
Kane ka kharkhana kaba la ai NOC ka JHADC ban shna ha Umdeinling ka hap ha u pud u sam ka shnong Umsatai, Deinsatlang, Ladwahwapung bad ka shnong Pynurkba jong ka Elaka Rymbai.
“Ki paidbah kila pyrshah jur ia kane ka jingai NOC ka JHADC sha kane ka kharkhana naka daw ba ki waheh shnong kila ai NOC khlem ka jingtip u paidbah," la ong u S Shadap.
Ka SBYWA bad ka JYF kala dep ujor ia kane sha ka executive committee kaba ialam u Thombor Shiwat kum CEM, JHADC haka 24 tarik u bnai Rymphang 2020 ban pyrshah iaka jingbuh kharkhana ha katei ka shnong bad la kynthoh ruh iaki waheh shnong namar ba ki khlem pyntip ia u paidbah, phewse ka EC u ma Thombor kala khlem bishar bniah iaka jinglong jingman ka jaka kala ai NOC haka 03-03-20.
U nongialam ka JYF J Pala ula ong b aka JHADC kala leh bor bad kam shym la khot ne pynsngew paidbah halor kane ka jingai NOC sha kane ka kharkhna sain rnga dewiong, kaba dei kaba beaiñ bad iuhroit iaka hok u paidbah nongshong shnong kitei ki saw shnong.
“Ka jingwan kane ka kharkhana saiñ rnga dewiong kan ktah jur iaka koit ka khiah u briew bad kumjuh iaki jaka rep bad ki tyllong um bam um dih kine ki shnong bad ki khynnah skul ha ki skul ba don marjan kane ka kharkhana," la ong u S Dkhar, general secretary ka shnong Umsatai.
Kine ki ar seng bad ki paidbah jong ki saw shnong kila dawa ban pyndam noh iaka NOC kane ka kharkhana bad lada ka JHADC ka leh bymsuidniew ki paidbah na ki saw shnong kila byrthen ban iakhih paidbah.
Ka Federation of Khasi Jaintia and Garo People’s (FKJGP) kala kynnoh ba kala lap ba ki bun ki Village Employment Council (VEC) kila pyntrei torti iaka skim bylla shispah sngi ne ka MGNREGS ha Rilum Jaintia.
‘"Karkum ka jinglap jong ka seng hadien ba kala leit jurip sha ki VEC’s ka don shi bun ka jingduna haka rukom pyntrei bad la lap ba VECs ki shu trei tang dep bad kam iahap ka jing lut jingsep bad ka rukom pyntrei bad ki shu pyntrei da ki tiar ki ba tad naduh ki maw ki shyiap bad dei na kane ka daw la lap ba ki jingtrei kiba la dep trei ki julor tang hapoh lai saw bnai," la ong u Tuesday Lytep president FKJGP.Une u nongialam ula ong ba ki don ruh ki VECs kiba la pyntrei kam hok ia kane ka skim bad kane ka ai jingmyntoi iaka shnong ka thaw bad ka imlang ka sahlang.
Ka FKJGP kala kyntu ia baroh ki ophis jong ki block development officer ha rilum Jaintia ba kin bud dein iaka jingpyntrei iaka scheme 100 sngi MGNREGA hadien bala pyllait iaki work order sha ki VECs bad ki BDO kim dei ban shu pdiang beit iaki bill kiba ai ki secretary, hynrei ki dei ruh ban leit jurip shwa sha jaka trei khnang ban jop ka jingthmu jong ka skim.
Ka bor synshar district ruh lyngba ka DRDA ka dei ban jurip khnang ba kino kino ki projek kin nym sah kut bad ba ki VECs kin nym ioh lad ban pyntrei torti ia kane ka skim kaba dei ka skim ban kyntiew iaka ioh ka kot jong ki nongshong shnong.
U District Magistrate, West Jaintia Hills Ma Garod LSN Dykes hadien ka jingpyrshah jong ki nongialam shnong bad sengbhalang ka thain War Jaintia ban plie iaka jingkhaïi bar ri hapdeng ka India bad Bangladesh lyngba ka kad khaii Land Custom Station, Tamabil, Dawki ula khot iaka jingialang ia baroh kiba don bynta haka 6 tarik une u bnai ha Amlarem.
Shuh shuh u District Magistrate ula pyndam shipor ruh iaka hukum kaba u la pynmih haka 6.7.2020 khnang ban pynbeit shuwa ia kane ka kam kaba lah ban ktah iaka shong suk shongsain u paidbah.
Ïa kane ka hukum la pynsangeh shuwa shipor tad haduh bala pynbna da kumwei pat, ong u District Magistrate ka West Jaintia Hills District.
U District Magistrate, West Jaintia Hills District, u Garod LSN Dykes ula ong ba ha kaba iadei bad ka kam khaii pateng bad ka ri Bangladesh lyngba ka Land Custom Station, Dawki yn rai hadien ka 15 tarik u Nailar 2020.
Ia kane ka rai la shim haka jingialang kaba long ha Amlarem ha ophis jong ka SDO (C) Amlarem Subdivision mynta ka sngi Palei.
La iadonlang ki nongialam shnong, dalloi bad ki sengbhalang ba kynthup iaka Khasi Students’ Union (KSU) War Jaintia Circle, ka Hynniewtrep National Youth Front Southern (HNYF), Riwar Circle, ka Federation of Khasi Jaintia and Garo People (FKJGP), War Jaintia Circle bad kiwei kiwei.
U DC ula ong ba ha kane ka jingialang la rai ban thaw da ka monitoring committee kaba ki nongialam shnong bad ki dalloi ruh kin long ki dkhot jong ka committee.
U Laitphar Syngkrem president KSU War Jaintia Circle, ula ong ba ka jingialang kala pdiang ia kane ka committee bad ula ong ba ka SDO Amlarem kan sa khot biang iaka jingialang ban pynbeit iaka rukom treikam kane ka committee khnang ban lah ban pyniaid beit iaka kam khaii bar ri lyngba ka LCS, Dawki katkum ki jingbthah jong ka tnad ka koit ka khiah.
Kumban shu pynkynmaw u Deputy Magistrate, West Jaintia Hills Ma Garod LSN Dykes hadien ka jingpyrshah jong ki nongialam shnong bad sengbhalang ka thain War Jaintia ban plie iaka jingkhaïi bar ri hapdeng ka India bad Bangladesh lyngba ka kad khaii Land Custom Station, Tamabil, Dawki ula pyndam shipor iaka hukum kaba u la pynmih haka 6.7.2020 khnang ban pynbeit shuwa ia kane ka kam kaba lah ban ktah iaka shong suk shongsain u paidbah ha katei ka thain.
Ka Jaintia Students’ Union, War Jaintia Circle kam sngew iahap iaka jingkhang iaka khaii pateng bad ka ri Bangladesh lyngba ka Land Custom Station, Tamabil, Dawki tang namar ka jingsyier iaka khlam COVID-19.
U President ka JSU War Jaintia Circle u Eddy Kery Pohtam bad u General Secretary u Kerrydiam Lamin ha u kyrwoh ba kila phah kila pynpaw ba “Ngi hap ban im ryngkat bad u khniang coronavirus bad lada ngi bud iaka jingbthah jong ka sorkar bad ka tnad ka koit ka khiah kam don jingeh ban plie iaka khaii pateng bar ri bad ka ri Bangladesh," “Mynta bun na ki nontreibylla naduh ki nongniah trok, ki nongtih maw, ki nongbylla sngi ba har rukom kiba shaniah tylli haka kam khaïi kamai kajih na ka jingkhaii bar ri bad ka ri Bangladesh ha War Jaintia bad ki kiwei kiwie ki thain ki la mad ia ki jingeh naduh bala khang na ka bynta ban iakhun pyrshah iaka khlam coronavirus," la ong u President JSU War Jaintia Circle u Eddy Kery Pohtam.
“Lada ka khaii pateng ka plie da kaba bud ryngkat bad ki kyndon kiba la bthah ka sorkar, ngam tharai kan buh jingma iaka shnong ka thaw bad ka jylla, namar ba ngim lah ban im khlem kamai kajih bad ngin hap ban im ryngkat bad une u khniang Coronavirus da kaba sumar ialade bad ban bud iaki kyndon ba la ai ka sorkar.
Kane ka jingshangeh ka jingkhaii pateng bad ka ri Bangladesh kala buh ruh ia ki nongkhaii (Exporter) ha ka jingeh kaba khraw tam naduh ban siew iaki ram haki bank bad ban siew iaka nong jong ki nongtrei, kumta lada bteng ban khang ne sangeh iaka jingkhaii pateng kan nang nang wanrah iaka jingduk jingkyrduh ym tang iaki nongkhaii, hynrei iaki nongtrei bad ka ioh ka kot ka jylla," ong u President JSU War Jaintia Circle u Eddy Kery Pohtam.
“Ka JSU ha kaba nyngkong kala pyrshah ia kane ka jingthmu plie iaka khaii pateng bad ri Bangladesh, hynrei haba ka sorkar kala kular ban pynbiang iaki jingdonkam katkum ki jingbthah jong ka MHA ban iada na ka jingpang khlam, kala rai ban ai ka jingkyrshan kaba pura ban iaid beit ka khaii ka pateng.
Kan long kaba eh lada ka jingkhang dam ka bteng khlem ki lad ban pynmih pisa ban ioh ban siew ia ki tulop ia ki briew kiba mih shakhmat, kata ki Doctor, ki Nurse, ki Pulit, ki nongtrei sorkar kiba iadei kam ban peit khmih ia ka leit ka wan ki briew kiba nabar bad kiwei pat.
Ngi donkam ruh ban pynbiang ia ki lad jingsumar kata ki Ambulance, ki Hospital, ki tiar ne ki kor sumar bad kiwei pat, hynrei lada ka sorkar ka hiran haka ioh ka kot kan buh jingeh ia ngi ki riewpaidbah namar ka sorkar ruh kan kyrduh haka ioh ka kot," la ong u General Secretary u Kerrydiam Lamin.
Ka JSU kala kren shai ba kam sngew iahap ban khang iaka jingkhaii bar ri ha LCS Dawki bad kala kyntu ia baroh ki nongkhaii bad nongshalan bad ki nongniah kali bad ki nongbylla ban bud ryntih iaki jingbthah jong ka sorkar bad ka tnad ka koit ka khiah ban iakhun pyrshah iaka khlam bad ban pyndkut ia u kynjri jingpur ka khlam.
Ki nongtrei jong ka Jaintia Hills Autonomous District Council (JHADC) hapoh ka lama JHADC-Staff Association ki la sdang sa da ka jingdeng lama iong ban pynpaw ia ka jingsngewkut lad halor jong ka jingbym ïoh tulop kaba la Phra bnai kynthih.
Haba iakren bad u President jong ka JHADC-Staff Association u Ma Johnson Pohrmen ula iathuh, ba ïa kane rai deng lama ïong la shim haka jingshong jingïalang kaba pynlong hadien ka dorbar lyiur jong ka JHADC kaba dang shu dep shen.
“Kane ka lama ïong ngin deng haba ngi leit trei ba kan long kum ka jingpynbor ïaka Executive Committee jong ka JHADC kaba ïalam da u Ma Thombor Shiwat bad ruh ka sorkar Jylla halor ka jingduh tulop jong ngi kumjuh ka arear kaba ngi dei ban ïoh".
Ula iathuh ba kane ka jingdeng lama ïong kan bteng katba kim pat ïoh ïaka tulop kaba sah mynta la Phra bnai.
“Wat lada ka konsil kam lah ban siew lut iaka tulop kaba sah 8 bnai, hynrei ngi dawa ba kan siew noh shwa tang 3 ne 4 bnai namar kumba long mynta ka la buh ïa ngi haka jingeh kaba khraw ban pynbiang ïaka jingdonkam jong ngi bad bun ki nongtrei ki la hap ban kit ram ban pyndap pynbiang iaka jingdonkam ha iing ha sem", la ong u President.
Banshan Ialari Lyngdoh August 5, 2020 Ngam kwah ban pynlut kai ïaka por jong phi ki nongpule.
Ngan batai beit ïa ka mat ba kongsan jong kane ka jingthoh.
Hynrei to, shuwa ban leh ïa kata, to ngin ïa phai dien sha kawei ka jingjia ha u snem 2018.
Ha ka lyngkhuh sngi ‘World Environment Day (WED) 2018’ lane kata ka sngi ba rakhe jingpynneh ïa ka mariang, u Myntri Rangbah, Conrad Sangma, ha ka jingkyntu ka jong u ïa ki samla ban pynduna ïa ka jingpyndonkam bor ding ilektik, u la ong, “If we can do this (save electricity) even for a day, it will, to a great extent, reduce pollution, help save energy and protect our environment.
" [Lada ngi lah ban leh kumne (ban pynduna pyndonkam ilektrik) wat la dei tang shi sngi ruh, kan ïarap shibun ban pynduna ïa ka jing pynjulor ïa ka mariang, kan ïrap shibun ban kunai ïa ka bording ilektrik, bad ban ïada ïa ka mariang].
U la ïalap ruh shiphang ka jingsniew jong ka ‘plastic’ bad ka jingdonkam ban ‘pynneh ïa ka mariang khnang ba ka lyer bad ki lum ki wah kin khuid kin suba’.
U la kular ba un ïaid da ka kjat na ïing sah jong u shaduh ka jaka treikam ha ‘secretariat’ kum ka jingnohsynniang sha kane ka kam pynneh mariang.
U ju smat ban pynbna khubor lyngba ka ‘social media’, kumta ha ‘Twitter’ u la thoh kumne, “Walked from home to office to celebrate.
It should be our agenda to reduce our carbon footprints.
Our actions today will define the future for our children.
" [Nga la ïaid kjat kum ka dak jingrakhe ïa ka ‘World Environment Day’.
Ka dei ban long ka thong ba hakhmat eh ka jong ngi ba ngin pynneh ïa ka mariang.
Ki akor ki jong ngi mynta, ki long ki dak jong ka jinglehbha na ka bynta ki khun ki jong phi bad ka lawei ka jong ki].
Wow! Kadei shisha ka jingkren jong u nongïalam ba don jingkitkhlieh na ka bynta ka mariang bad ka lawei jong ki khun ki jong ngi.
Hynrei, sngew thamula pade ba u khlem ong wat shi kyntien ruh pyrshah ïa ki nongtih mawshun, nongshalan diewïong tuh, bad kiwei ki heh saipan kiba don kti ban pynjulor ïa ka Ri Khasi-Jaiñtia ba itynnad eh ka jong ngi; ka Ri Ba Ieid ki Blei.
Ka lawei aïu kine ki nongpynjot mariang ki kular na ka bynta ki khun ki kti ki jong ngi? Ki riewstad ki ju pynïasyriem ïa ka jylli saiñ pyrthei bad ka suiñ bneng.
Kumba ki lyoh ha suiñ bneng kim ju long kiba ïaineh, kumta ka jinglong jingman jong ka saiñ pyrthei ruh ka ju kylla stet bha.
Kaei kaba ki nongïalam ki kular mynta, bunsien hi ka kylla khongpong.
Te da ngi ïa nujor ïa ka jingkren pynneh mariang jong u Myntri Rangbah ha u Jylliew 2018 bad kaei kaba jia ha une u Nailar 2020 ka ïapher baklybak.
Da ïapynsriem ïa ki jingkren bad ki kam ba paw, une u Myntri Rangbah ngi lah ban ong u dei u ‘riew arsap bad uba shukor.
Ngan batai sani bha ba balei nga kynthoh tohmet kumne.
Ha ka 15 tarik u Kyllalyngkot, 2020, ka kot khubor phareng, ‘The Shillong Times’ ka pynmih ïa kawei ka khubor kaba kynthoh, “(There are) more than 20 Coke Factories in Shallang, West Khasi Hills that claim to have valid documents and have fulfilled all formalities and norms before commencing operations through Single Window Agencies.
" [Ki don palat 20 tylli ki karkhana pynmih ‘coke’ (u ‘coke’ udei u diewïong ba la thang) ha Shallang, West Khasi Hills kiba kam ba ki don ïa ki kot ki sla kiba biang ba la ai da ka ‘Single Window Agency’ jong ka sorkar jylla].
Sngewbha kynmaw ïa ki kyntien ‘Single Window Agency’.
Ha ka 1 tarik u Nailar, 2020 ka mih sa kawei ka jingpynbna ka ki rmiang shyntur jong u Bah S.K.Sunn, u nongmihkhmat na Mawphlang uba kyrshan ïa ka Sorkar MDA, bad uba dei u Shongknor (Chairman) jong ka ‘Meghalaya Assembly Committee on Environment’, lane kata ka kynhun ba dei peit ïa ka jinglong jingman ka mariang ha ka jylla Meghalaya.
Ka mat ba kongsan ha kane ka jingbna ka jong u ka long, ‘Naduh u Nailar 2018, la bun bah ki karkhana ba shna ‘coke’ kiba la mih kum ki tit khlaw ha West Khasi Hills hapoh kine ki ar snem kiba kam ba ki la ïoh ïa ka ‘Single Window Clearance’ na ka sorkar jylla.
’ Sa shisien, kata ka ‘Single Window Clearance’ ka mih pyrthei biang.
Ha ka 1 tarik u Nailar, 2020 ka kotkhubor ‘The Shillong Times’ haba ïadei bad kane ka jingpynbna jong u Bah Sunn, ka la thoh, “The Meghalaya Assembly Standing Committee on Environment has taken cognisance of the mushrooming of coke factories in the Shallang belt of West Khasi Hills during the last two years as 16 new coke factories were given clearance to by the Single Window Agency.
" [Ka ‘Meghalaya Assembly Standing Committee on Environment’ ka la lap ba ki don bun bah ki karkhana pynmih ‘coke’ ha Shallang, West Khasi Hills ha kine ki ar snem.
Ha kine ki ar snem naduh u 2018, la mih thymmai haduh 16 tylli ki karkhana kiba la ioh jingbit na ka ‘Single Window Agency’].
Sa shisien, kata ka ‘Single Window Agency/Clearance’ kaba ai jingbit ïa kine ki karkhana, ka mih biang.
Ha ka ‘website’ jong ka tnat treikam ‘Commerce and Industries’ jong ka sorkar jylla, ka don kawei ka jingpynbna ba don u ‘notification number’ IND.49/2016/10, ba la soi ha ka 18 tarik u bnai Jylliew 2020, ha kaba la bthah ba u “Chairman" jong kata ka “Single Window Agency" u dei u “Chief Minister" jong ka jylla Meghalaya.
Ka kam jong kane ka ‘Agency’ ka long ban ai jingbit ïa kino kino ki briew kiba kwah ban seng ïa ki karkhana ha ka jylla Meghalaya, bad ban leh katba ban “expedite" lane ban pynkloi ïa kita ki ‘permission’ ne ka jingai jingbit.
Kane ka ‘Single Window Agency’ kam dei kaba thymmai ne kaba dang shu sdang ha u 2018.
Ka la don la kham slem bad uno uno u Myntri Rangbah ba don ha ka shuki, u dei u shongknor ne ‘Chairman’ jong kane ka ‘Agency’.
Kane ka ‘Single Window Agency’ ka lah ban khang lynti lane ai jingbit ïa kano kano ka kynhun lane u ‘riewshimet ba kwah ban plie karkhana kum ki karkhana pynmih dewbilat, tih mawshun, ne ki karkhana ba shna ‘coke’.
Te kumta, kino kino ki jingbit ba la ïoh naduh u 2018 haduh mynta u 2020, ki la ïaid lynti beit lyngba ki kti jong u Conrad Sangma.
Ha kum kine ki por, ngi don hok ban kylli ïa u, “Hato phi la ‘sanitise’ bha ïa ki kti ki jong phi?" Namar ba kum u Myntri Rangbah u ba long u Shongknor jong kane ka ‘Agency’ u dei ma u ba ai jingbit ïa haduh 16 tylli ki karkhana pynmih ‘coke’ kiba don ha Shallang, ka jaka ba bun bah u diewiong.
Hato u long shisha uta u nongïada mariang kumba u la kren ne udei u ‘riew arsap kylla jutang? Kum u Khlieh Duh jong ka Sorkar MDA bad u Shongknor jong kane ka ‘Agency’ u Conrad Sangma bad kata ka ‘Meghalaya Assembly Standing Committee on Environment’ ki dei ban ai jubab ïa kine ki jingkylli: 1.
Balei ka ‘Single Window Agency’ ka ai jingbit ïa haduh 16 tylli ki karkhana ‘coke’ kiba long ki tyllong pynmih ‘er-bih? Hato ka sorkar jylla ka la peit bniah bha shuwa, khamtam ha kaba ïadei bad ka jingpynjaboh ïa ka lyer jong ka shnong Shallang? 2.
Ka ‘State Pollution Control Board’ ka la bud thikna ne em ïa ka jingbthah jong ka Central Pollution Control Board da kaba pynkhreh ïa ka ‘Zoning Atlas’? [Ka ‘Zoning Atlas’ kadei ka kaiphod ba hap pynkhreh shuwa ban ai jingbit ïa kino kino ki karkhana.
Ka kaiphod kadei ban kdew shai ha kano ka rukom ka jingseng ïa ka/ki karkhana kan kthah ïa ka mariang].3.
U ‘Coke’ u dei u dewïong uba la thang haduh ba kiwei kiwei ki ‘chemical’ ba don ha u diewïong ki duh noh, bad u long u ba remdor bha.
Haba ka ‘National Green Tribunal’ ka la khang ïa ka jingtih diewiong ha ka jylla naduh u snem 2014, kine ki kharkhana ki wanrah diewïong nangno mo? 4.
Ban ïoh ïa u ‘coke’, hap thang ïa u diewïong ha ka jingkhluit kaba palat 1000 degree.
Kine ki 16 tylli ki karkhana ki pyndonkam da ki dieng, rnga ne da ka ‘gas’ ban thang diewïong? Da dei ba ki pyndonkam da ki dieng ne rnga, don ne em ki khlaw ba shah pynjulor? 5.
Uta u ‘coke’ la pyndonkam ha ki karkhana ba shna dew bilat bad ki karkhana shna nar ne ‘steel’.
Ka don mo kano kano ka jingïasuh buit bad ki karkhana ha rilum Jaiñtia ne Byrnihat? Ka don ne em kano kano ka jingïasuh buit hapdeng ki trai karkhana ‘coke’, ki nongïalam saiñ pyrthei, ki ophisar ki tnat treikam jong ka ‘Commerce and Industries’, ‘Forest’ ne ‘Mining’? 6.
Hato la don mo kano kano ka jingpynbor na uno uno u MLA, nongkhaïi, ne ophisar ban ai jingbit ïa ki 16 tylli ki karkhana ban seng ha kajuh ka jaka? Da dei ba long kumta, u kloi mo ban ‘cancel’ ne weng noh ïa ka hukum kaba u la ai khamtam namar ba kan kthah ï aka koit ka khiah jong ki nongshong shnong kiba hap ban ring mynsiem da ka ‘er bih? 7.
Da dei ba don ba pynbor, u kloi mo ban ‘quarantine’ ialade shi por bad ai lad ïa u Symbud Myntri Rangbah ban shimti noh ha ka jaka ka jong u, bad phah tohkit bniah shuwa ha ka CBI? Hato kane kadei mo kawei na ki daw ba u ieh syndet noh ïa ka kam ‘Member of Parliament’ jong ka Tura, bad jynrat sharud ïa ki nongialam Khasi ban shimti ïa ka shuki Myntri Rangbah? Kine ki dei katto katne ki jingkylli.
Hynrei hato un jubab mo? Hato u kloi ban batai kumno kine ki karkhana pynmih ‘erbih kin ïada ïa ka mariang? Hato un pynshai ïa kane ka jingleh arsap ka jong u? Ne un bud ka nuksa jong u Narendra Modi u bym ju jubab ïa ki jingkylli ba shong nia? Hato ki nongïalam saiñ hima kiba don ha ka Liang Pyrshah kin kren halor kane ne ka don kano kano ka jingïasuhbuit lang? Da dei ba u Myntri Rangbah um jubab, ngan ïai pynmih shuh kum kine ki jingthoh halor kiwei pat ki phang kiba kdew sha ki kam arsap ki jong u ban pynshai paidbah.
Nga buh jingkylli ruh ïa kito ki kynhun kiba ju mih madan ban ïakhun ban ïeng rasong ka hok kum ka ICARE, Shillong We Care, COMSO, bad kiwei de ki seng ba bun ki ‘Riewshlur ba ïakhun na ka bynta ka ‘jaidbynriew’, khamtam kito ba don ha West Khasi Hills.
Hato phin ïakhih pyrshah ha kane ka kynti? Ne phin shu ïa sngap jar namar ba u ‘coke’ u kham rem dor ban ïa u diewïong?.
Ka Sohphoh Integrated Village Co-operative Society (IVCS) kum shibynta ban iarap ia ki nongrep ha kum kine ki por ba ki ia kynduh shibun ki jingeh ha ka jingiadei bad ki iew ki hat naka jingiakhun pyrshah ban pyndkut ia u kynjri jingpur ka khlam Coronavirus, ka la shim ia ka sien jam ban lum ia baroh ki mar ki rep ha shnong bad ban pyniaid iew ia ki sha kiwei ki jaka kum sha ki jylla Tripura, Assam bad kiwei kiwei ki jaka shabar bad sha ki district bapher bapher hapoh ka jylla.
“95 na ka 100 ki nongshong shnong ha Sohphoh ngi im na rep ka riang, hynrei naka daw ka jingkhang khyrdep ka sorkar iaki shnong ki thaw ban iada naka jingsaphriang jong u khniang jingpang COVID-19 bun ki nongrep ki la klumar jingmut bala shah ktah ka iew iadie iathied watla kala dei ka por ban kheit iaki jingthung jingtep jong ki.
Ka jingpur sted ka jingpang Covid-19 bun ki briew ki sngew syier mynsiem ban leit ban wan khamtam sha ki iew ki hat.
Ngi na kaliang ka ka Sohphoh IVCS ban iarap iaki nongrep bad ban pynduna ka leit ka wan ki nongrep sha ki iew ki hat ngi la rai ban lum ia baroh ki marrep kiba pynmih ha shnong bad pyniaid iew ia ki sha ki iew ki hat," ong u Secretary ka Sohphoh IVCS bah Mutshwa Thabah Ula ong baka shnong Sohphoh ka pynmih bha ia ki jhur kum u Sohsaw, Sohkhia, Sohmynken Jhur, Soh ngang, Sohbaingon, Biskot bad kiwei kiwei ki jhur katkum ka aiom.
Ka Medical Superintendent jong ka Dr.Norman Tunnel Hospital, Dr.D Nongpluh kala iathuh ba u khunlung uba la bit khlam COVID-19 u shait u khlain katba nangmih ki sngi.
“Une u khunlung uba 10 bnai udei uba ju shah sumar ha aspatal bad u don ka jingtlot haka jingheh jingsan, haka 28 tarik haka por mynmiet ula wan thiah pang namar ka jingshitom haka jingring pynhiar mynsiem.
Ngi la shim ki nongmuna bad phah test bad haka 2 tarik Nailar la ioh ka report ba u bit iaka jingpang khlam COVID-19," la ong ka Dr.D Nongpluh.
Ka Dr Nongpluh kala iathuh ba nyngkong la hap ban pyndait tyndong lyer oxygen ia une u khunlung, hynrei mynta ula lait na kane bad ula pyni ki dak ki shin ba u kham ioh bor bad u don ka met kaba shait kaba khlain.
Ha kaba iadei bad ki lad jingiada n aka jingpur ka khlam, ka Dr.Nongpluh kala ong ba naduh ba wan thiah une u khunlung ki khlem pyniakhleh bad la pynthiah haka isolation ward bad kiba don haka kyrdan high risk bad low risk contact ki don ar ngut kynthup iaka kmie u ne u khunlung.
Une u khunlung u don haka kyrdan C-category bad u donkam ban don haka jaka sumar ban ioh ka jingsumar kaba paka.
Ka Dr.Nongpluh kala pyntip ruh ba ka bor pyniaid hospital kala pynbiang lut ia baroh ki lad jingiada na ka khlam COVID-19 bad ki paidbah ba wan shim dawai kim dei ban tieng ban syier bad ka hospital kala bud lut ia baroh ki kyndon bala bthah ka tnad ka koit ka khiah ka sorkar pdeng bad sorkar jylla.
Une u khunlung uba bit pang khlam u dei na kawei ka shnong ha East Jaintia Hills District bad ka jngbuddien nangno u iabit khlam ka dang iaid shait shait.
U kpa jong u don ka travel history (ka leit ka wan ne kiwei ki jaka sha kiwei), hynrei ula pyndep iaka quarantine.
U Chief Executive Member (CEM) jong ka Jaintia Hills Autonomous District Council (JHADC) ma Thombor Shiwat ula kular ha khmat ki nongialam ka Meghalaya People United Front (MPUF), East Jaintia Hills Unit ba nangne shakhmat ka Executive Committee kaba u ialam kan nym ai NOC shuh sha kano kano ka kharkhana thymmai.
U CEM ula ong ruh ba ba ki don hynniew phra tylli ki kharkhana thymmai kiba wan pan NOC na ka JHADC, hynrei namar ka jingpyrshah uba bun balang ka konsil kala pynsangeh shuwa ban ai NOC.U CEM ula ong ia kane ha ki nongialam ka MPUF, u president Michal Chyrmang bad ki nongialam ka Mukhaialong San Shnong Circle kiba la leit ban ai dorkhat ha u CEM mynta ka sngi ba Ar ban dawa weng iaki NOC jong ki lai tylli ki kharkhana sain rnga dewiong (Coke) naka JHADC kaba kynthup ha Elaka Rymbai bad ar tylli kiba hap hapoh Ka Elaka Sutnga East Jaintia Hills.
Ha kaba ia dei bad ka jingdawa pyndam NOC, u CEM ula ong iaki nongialam ka MPUF ba kalong kaba eh ban pynduh NOC ia kano kano Ka kharkhana, lada kata ka kharkhana ba pan NOC kala biang lypa baroh ki NOC na kiwei ki tnad Sorkar lane ki NOC na ki Dorbar shnong.
“Ka nongrim baka MPUF ka pyrshah ia ki kharkhana sain rnga dewiong ka dei namar ba ka pynjaboh iaka haw haw bad ka ktah ruh iaka khoit ka khiah u briew.
Ka jingwan jong kine ki kharkhana kam ai jingmyntoi iaka konsil bad wat iaki trai shnong, hynrei kine ki kharkhana ki shu pynjaboh iaka marriang," ong ka MPUF.‘Ka single window jong ka Sorkar Jylla ruh kam dei ban ai NOC klumar bad dei ban iasyllok bad ka JHADC bad ban khot iaka jingpynsngew paidbah shuwa ban ai NOC sha ki kharkhana," ong ki nongialam ka MPUF bad kala rai ban ai da ka jingthoh sha ka Meghalaya State Pollution Control Board (MSPCB) bad sha ka Sorkar Jylla.
Ka War East Elaka Satpator Fishing and Environmental Protection Association kala rai ban khang shuwa shipor ia ki briew kiba nabar shnong ban wan khwai ha Wah Lakroh.
Ka War East Elaka Satpator Fishing and Environmental Protection Association kala shim ia kane ka rai kum shibynta ban iakhun ïaka jingpur sted bad iabit jong u khñiang jingpang COVID-19 katba nang mih ki sngi.
U Secretary Embhah Chyrmang ka War East Elaka Satpator Fishing and Environmental Association ula ong “Da kawei ka jingmut la rai ban khang shipor ïaki briew nabar ka Elaka Satpator ban wan khwai haka wah Lakroh namar ngi syier iaka jingkiew sted jong kane ka jingpang khlam bad ban lait na kino kino ki jingeh ngi khang shuwa ia ki bar elaka ban wan khwai ha wah Lakroh.
" La kyntu ïaki paralok ba nabar ka Elaka ban ïaishah bad ka seng tad haduh bala pynbna da kumwei.
Ka kynhun jong ki sengbhalang bad ki nongialam shnong jong ka War Jaintia kila mih paidbah biang ha Tamabil, Dawki ban pyrshah iaka jingthmu sdang iaka khaii pateng hapdeng ka India bad Bangladesh mynta ka sngi.
Kine ki sengbhalang ki kynthup iaka Khasi Students’ Union (KSU) War Jaintia Circle bad South Central East Circle, ka Hynniewtrep National Youth Front Southern (HNYF), Riwar Circle, ka Federation of Khasi Jaintia and Garo People (FKJGP), War Jaintia Circle, katba ki shnong hapoh ka jingialam u Waheh Shnong Dawki Mankhraw Ryngksai, Waheh Shnong Lamin Golden Gashnga bad u Secretary jong ka Sohkha Shnong Forme Sumer bad kiwei kiwei kila hiar sha Tamabil Dawki ban pyrshah iaka jingkhaii pateng lyngba ka kad khaii Tamabil Dawki LCS.“Na ka liang jong ngi ki sengbhalang bad ki bor shnong ngi pyrshah jur ia kane ka jingkhreh plie jubor ka sorkar ia ka kad khaii Dawki LCS namar ba ym shym la pynbiang iaki lad jingiada na ka khlam Coronavirus," la ong u Lurman Talang, general secretary KSU War Jaintia.
Ki nongialam shnong ka thain war kila kynnoh ka sorkar kala thombor bad leh jubor khlem da kynjoh ktien iaki nongialam shnong ka War Jaintia ban plie iaka kad khaii bad bankhaii hapdeng ka India bad Bangladesh bad lada jia eiei ne pur ka khlam sha katei ka thain ki nongialam shnong ka War Jaintia kila ong ba kim don jingkitkhlieh.
Ka Additional Deputy Commissioner, incharge Amlarem Civil Sub Division ka kong JU Kharpuri kaba la hiar sha Dawki LCS kala iakren bad ki nongialam sengbhalang bad ki nongialam shnong bad kala ong ba kan pynsngew ia kane sha u Deputy Commissioner jong ka District, la ong u Laitphar Syngkrem president KSU War Jaintia Circle.
Ula ong shuh shuh ba haduh mynta na ka liang jong ki kim pat shah khot ban iakren halor ka jingplie khaii pateng bad ka Bangladesh ha u Deputy Commissioner West Jaintia Hills Dstrict.
Ha manla ki jingialang kiba la long ka KSU, FKJGP, HNYF bad ki bor shnong ha khappud India Bangladesh ki ieng ban pyrshah namar ka jingduna ki lad jingiada naka khlam COVID-19.
“Mynta ka sngi ngi la sakhi ba watla ka India kala thmu ban phah ne pynrung iaki kali kit mar sha Bangladesh, hynrei ka sorkar Bangladesh kala kyntait ban pdiang ia kitei ki mar namar ba kam pat long kaba la pynkhreh bad wat ki medical team ruh kam pat buh satia ha ka khyrdop jong ka," la ong u Laitphar bad bynrap baroh ki nongialam shnong bad ki sengbhalang kim pyrshah iaka jingkhaii pateng, hynrei ban pynbiang ia ki lad jingiada ban tem iaka khlam COVID-19.
U Rangbah Shnong jong ka Lamin Golden Gashnga, ula ong ba ia mynta dei ban khang shwa shipor ia ka khaii pateng bad ka ri Bangladesh bad wat pynbor iaki shnong ban mih paidbah.
Ula ong baka bor synshar district ka dei ban khot ka jingialang hadpeng ki sengbhalang bad ki nongialam shnong ban iakren sani halor kane ka kam plie khaii pateng bad ka Bangladesh.
Soolangki Laloo June 30, 2020 Sadu iwa eh, wa eh Kyntien ki waheh Kai din chei kop wym kop Chei pleh wympleh.
Juk Yi Kam Kani Ma-ai? Chilem u peit ioo Kam wa datam u Bru iow Blai.
Waroh Kat I wamut wamang Wym ioh de Kam wathrang.
Ain Bru nangmih ki sngi nangku Ain Blai, ioo Kam wow jem rngu.
Kat Cha wa pait sadu I pakhlat beit Dukha Iamrem I sniaw wow peit.
Tynjooh hi ma-ai, ini wa e u Blai? Iow tip u sniawthuh u Bru pyrthai.
Yei khia I Chon iow tip u thij u pyrkhat Hei longbru manbru dei wa syndong, antad.
A! Lada toh sakhiat I mon I khe u Blai Yein I ngooh I Dem dei Kyrpad wyrai.
Duhai kynrad, i eh I khor kamni Iamrem u Bru pyrthai hei tynjooh Wei wiarnar wiarluti.
Hawa kut Lada man beit kamni Yi’w ioh de u ong, hap hun I ki.
Pynkut hei sihbhah kambhah ka juk ka patein.
Mynta ka nongphai sngi haka por kumba 3:40 -4 baje eiei kala don jingiatakhuh kali hapdeng ka maruti alto kamai bad ka trok ha Soomer, Mihmyntdu, Jowai.
Ka khubor iohlum ka iathuh, kane ka maruti alto ML04C 7093 ka wan na Jowai bad ka trok kaba don u number NL01G 8133 ka wan na ka thain Ialong, hynrei haba la poi ha katei ka lad bypass ha Soomer kila iatakhuh bad julor phom ka kali alto.
La kynnoh ba kane ka jingjia kala jia hadien ba katei ka trok kaba iaid bakla ïaka surok.
Ia kine kiba mynsaw lai ngut kynthup u nongniah la pynkit mar mar sha jaka sumar.
Soolangki Laloo June 28, 2020 Knia Pyrthat, lehniam wa kyrpang kyntang Soo raij- Soo langdoh chirup deilang.
Ha Raij Jwai yei lehniam da pyndep Hei mon I khe u kynrad iow kyllep u sdep.
Chisien chisnem man i Chwa wow poi ki Le yaw Soo Sngi.
Yein I ngooh I Dem, I lehniam I knia Iow imsuk imsain u Niaw-wasa.
Langdoh ri Blai, Kam niam wa pyndep Sdang Dei Chet ya ki Tpu niam nadooh I step.
Chwa wow mih Li knia na Yung Langdoh Dei peit tpu wa ya  sakhilang waroh.
Wasan wow khoh wakit ha ryngkhi E wyrta Chula tymbut luti.
Iow tip u bna ki khon ka Raij ka Chnong U ya wanlang wan bi ha Loomkyndong.
Tympang u peit ya ka Duwan knia Tyngkong tymbet wa pynyein wa chna.
Kyntang I man sa ki tiar knia hajrong Ioosuk u peit, rukom pynthiah pynchong.
Bynta wa khatdooh iongka Da pyndep ha Madan sam sla.
Khon ka Raij ka Chnong wa yawanlang Khynnah waheh, khmat chynrang.
Chwa wow yapra na Madan Sam sla Le Raij- Le Langdoh waioh bhah ioh bynta.
Cha Raij Cha chnong ioh ki u rah Sarsuk u Sam jiar jiar I bhah.
Iow tyngkhein ya ki Kam niam ha Kani ka sngi Yutang yubat arliag em I.Hapyrdi u Doloi wow Kongwasan Chyrmang Yein pynap pynsniaw hakhap u waboon walang.
Sarin ka lehniam Knia Pyrthat kamni Malum mala e o haphi.
Kam wow kdar luti yei thij I pyrkhat iongphi Kat Ki Lok wa purae yeini I sur poitri.
U Deputy Commissioner, East Jaintia Hills District u pynbna paidbah ba ka jingshon dur Aadhaar ha ki Block kan sdang noh naduh ka 6 th tarik u July, 2020.
Kino kino ki ba kwah ki lah ban leit sha ki Block Ophis jong ka Khliehriat bad Saipung ha ka por long trei ban register ban ioh Token No.ryngkat ki kot ki sla (Certificate) ban pynshisha ialade ba ki dei ki nongshong shnong namar lada bun briew palat yn sa ai da ki Token bad buh da ka sngi lano U ne Ka kin wan ban lait na ka jingwan man ka sngi namar kawei ka machine ka lah ban generate kumba 20 ngut shi sngi.
Ki paidbah ki dei ruh ban bud ia ki kyndon ha ka ba iadei bad ki jingiada na ka jingsaphriang u khniang jingpang Covid-19 ki ba kynthup ia ka jingiajngai iwei na iwei kumba 3 phut, ban ym biah pathar ha ki jaka paidbah, ban sait khuid ia ki kti jongki man la ka por da ka um bad sabon lane sanitizer khamtam hashwa ba kin ktah ia ki khmat, khmut bad shyntur.
Shuh shuh, la da jyrhoh ne synriah ki dei ban tap ia ka khmut, shyntur da ki tissue paper lane jain rumal.
Kino kino kiba dang wan jingwan na ki shnong ba don une u khniang jingpang ha ki 14 sngi ba la dep kin hap ban leh ia ka Medical Screening bad self quarantine ialade.
Ka Khasi Students’ Union (KSU), Nartiang Modop Unit haka sngi Saitjain (27/06/20) ka la leit ban ia kynduh ia u Doctor Incharge ka Nartiang PHC u Dr R Pohsnem bad ia i Dr S Surong ban iakren naka bynta ka jingangnud jong ka Seng ban kyntiew kyrdan iaka Nartiang PHC shaka First Referral Unit Hospital.
Haka jingiakren bad kitei ki Doctor ka Nartiang PHC, ka Seng ka la pynpaw ba ka la dei ka por ban kyntiew kyrdan iaka Nartiang PHC namar ka Seng ka la lap iaka jinglong jingman ka PHC Nartiang ba ka biang lut ki jingdonkam haba ia nujor bad kiwei pat ki PHC kiba don hapoh ka Thadlaskeiñ Block.
“Ngi naka liang ka seng ngi kyrpad iaka Sorkar ban pynkiew kyrdan noh iaka PHC Nartiang sha ka FRU Hospital katkum ka jingdonkam jong ka por khnang ba katei ka PHC kan nang lah shuh shuh ban ai iaka jingshakri kaba paka bad janai iaki paidbah ka thaiñ" ong u Habanjop Raliang President ka KSU Nartiang Modop Unit.
Haka juh ka por ka KSU kala ai iaka jingiaroh ruh iaka jingtrei shitom ki Doctor, Ki Nurse bad kiwei pat ki nongtrei ka PHC Nartiang hakaba ki la ai iaka jingshakri kaba pynhun ia u paidbah ba wan donkam bad ruh naka liang ka Seng ka la kitbok kitrwiang ia baroh ki nongtrei ka PHC Nartiang ba kin nanglah shuh shuh ban ai iaka jingshakri kaba bha ia ki paidbah.
Ha kane ka jingleit kynduh ia ki Doctor la ia donlang ryngkat ruh ki nongialam ka KSU Jaintia Hills District Unit u O Dkhar President bad u Shaniah Dkhar Asst Finance Secy KSU JHDU.Ka jingialang kaba la thmu ban long mynta ka sngi hadpeng ka Joint Action Committee- ka synjuk jong ki nongniah bad trai trok, Jaintia Hills Cement Manufacturer Association (JHCMA) bad ka tnad transport kaban khlieh da u Chief Minister ka Jylla u Conrad K Sangma la ban pynkynriah biang namar ba u hap ban shong quarantine hadien ba ula wan na Manipur.
U Commissioner & Secretary incharge ka tnad Transport ula phah shithi sha ki nongialam ka JAC ba kynthup sha u president ka JHTOA, president MTU, president AJCCTA bad u president JHCMA ba ka jingialang ha kaba iadei bad ka dor thymmai ban kit ban bah ki trok la pynknriah sha ka 13 tarik u July (Naitung) 2020 haka por 4 pm ha Auditorium,Yojana Bhavan.
Ha kane ka jingialang yn iadonlang u Myntri Rangbah bad u Myntri ka tnad Transport bad la kyrpad ia baroh ki synjuk ban wan tang 15 ngut shi seng bad ban bud iaka kyndon social distancing ne ban don ka jingiajngai.
Kumban shu pynkynmaw kane ka jingialang kadei halor ka jingpynbna kaba la pynbna ka sorkar ha u bnai Kyllalyngkot (January) 13 tarik, 2020 halor ka bai kit bai bah thymmai ki trok ha Jylla.
Kawei pat ka khubor kalong ba ka Sorkar ka la pynkynriah ia kane jingialang namar bala pynjari lockdown mynta hapoh Guwahati ka ban kut haduh ka 12 July (Naitung) 2020 bad ki nongpyniaid jong cement factories ruh kim ioh ka lad ban wan.
Nakaliang ka JAC ka kyntu ia baroh ki dkhot jong ka JAC bad ki nongniah trok bad trai trok ba iai shah tad haduh 13 tarik Naitung ban ioh iaka rai kaba khatduh halor ka bai kit bai bah thymmai, la ong u Publicity Secretary ka JAC u Jersom Shylla.
Ka Hynniewtrep Achik National Movement (HANM) kala thaw tnad thymmai ha Laskein Block kaba la tip kum ka HANM Women’s Wing Laskein Block Circle bad kawei pat ka Iooksi Circle.
Iaka jingialang la pynlong haka community hall jong ka Iooksi haka sngi Saitjain kaba la pyniaid da u Comingsoon Dkhar ba long ruh vice president ka HANM East Jaintia Hills District bad la ioh ruh ki jingkren lyngkot na u Monkini Shylla ba long ruh chief organising secretary ka HANM.Baroh artylli ki tnad treikam la pynskhem da u Shaniahlang Suchen General Secretary ka HANM East Jaintia Hills District Ki nong kit kam ka HANM Iooksi circle ki kynthup ia u (1) president- Kamni Synnah (2) vice president- Wankloi Tangliang (3) general secretary- Alek Syngkon (4) public secretary- Silvelstar Tangliang (5) Assistant secretary.
-Shibormi Latam (6) Finance secretary-Right Sumer (7) Sport secretary-Jestpor Lathong.
Ki nongkitkam ka HANM women’s wing Laskein Block Circle ki kynthup ia ka Rikynti Lathong, president, vice president-Rijina Lathong, general secretary-Kyrmen Lyngdoh, Assistant secretary- Hamsilet Latam & 7 ngut ki dkhot executive member.
I Tbn.Lorenzo Hasting Challam ba shong ba sah ha Khimusniang, Jowai ila khlad noh haka 28.06.2020.
Ka jingleit on tep ia i kan long haka 30.06.2020 haka por 12 baje mynsngi ha u lum jingtep ka Balang Presbyterian Jowai.
Apporlet Shabong June 28, 2020 Ka  Shillong Sports Asociatiation (SSA), ka la shim ïa ka rai  ka jong ka bad kata ka long ba baroh ki lympung ïalehkai kiba dei ban long jong kane ka samoi ïalehkai kaba mynta u snem, la rai ban nym pynlong shuh noh shi syndon ïa ki.
Ka daw bah jong kane ka rai ban nym pynlong shuh ïa baroh ki division ïalehkai mynta ka samoi, ka la wan hadien ba kum ka jylla ryngkat ka ri bad satlak jong ka pyrthei, ki la mad ïa ka jingma kaba khraw namar ka jingwan ban lyngshop jong ka khlam jingpang Covid-19 ne Coronavirus.
Ïa ka rai jong kane ka jingpynangeh noh ïa baroh ki lympung ïalehkai, la shim ïa ka lyngba ka jingïalang ka Tournament Committee, kaba la long ha ka taiew.
U Hony Secretary jong ka SSA u bah S.S Rapthap, u ïathuh ba ka daw hi kaba pynlong ïa ka tournament committee ban nym pynlong shuh shi syndon ïa baroh ki division ïalehkai mynta ka snem ka dei na ka jingbym pat shah jong ki bor sorkar ban pynlong ïa kino kino ki jingïalehkai, ïa kaba kane ka rai, haduh mynta mynne ka dang treikam bad bym lah satia ban tip haduh lano yn weng iaka.
Kat kum ka almanak ïalehkai jong ka SSA ha man la ki aiom, ka juh sdang shwa ruih da ka kam ban renew ïa ki affiliation, bud pat sa ka Inter Club Transfer of Player, kiba long ki artylli ki kam kiba kongsan tam ba ka SSA ka juh pyndep, hadien kane, ka sa buh ryntih pat ïa baroh ki prokram ïalehkai kaba sdang shwa da ka U-18 Premier League, bud pat sa ka jingpynlong ïa kiwei kiwei pat ki division ïalehkai naduh ka Fourth, Third, Second, First bad khamtam  ka lympung ïalehkai kham pawnam ha ka jylla ka Shillong Premier League ne ka SPL.Lada shu ïa shim kyllum tang hapoh ka shi samoi jong ka jingïalehkai, ka SSA ka don da ki spah tylli ha ka shi samoi ka jong ka.
Hynrei ka mat kaba kham ktik eh ïa ka SSA ka long ba wat lada ka por ka la ailad ïa ka phutbol ha ka jylla ban lah ban sdang biang ïa ka, hynrei ka shieptieng ïoh ba mynta hi ka samoi yn nym lah ban pyndep lut ïa baroh ki league ne ki division ki jong ki, kaba da kylla kan kan ktah pat ïa kata ka rai jong ka jingïakiew ne hiar (relegation) jong ki kynhun ne klob na kawei ka division sha kawei pat.
Kumta haba la pynshong nongrim bha ïa kiei kiei baroh, da kawei ka sur ka rai na ka tournament committee lyngba ka jingïalang kaba mynta ka taiew ka long kan bha beit ban shu pynsangeh lut ïa baroh ki lympung ïalehkai naka bynta kane ka samoi jong mynta ka snem.
Ka Akhil Bharatiya Vidyarthi Parishad (ABVP), Jowai Unit haka 26 tarik kala leit ai da ka dorkhat ha u Deputy Commissioner, West Jaintia Hills ban dawa na u ban pynbun ïaki lad jinghikai ban kyrshan iaki samla kiba pule ha Deen Dayal Upadhyaya Community College, ha Wahiajer.
Ka Deen Dayal Upadhyaya Community College, ha Wahiajer kaba hap hapoh ka jingkhmih ka NEHU ka dei kaba sam jingnang jingstad haka kyrdan Skill Development bad Bachelor Vocation (B.Voc), hynrei kane ka college naduh ba la sdang ïaka ha u snem 2017 ka dang neh kumjuh khlem kino kino ki course kiba thymmai, ong ka ABVP, Jowai Ka ABVP west jaintia unit ka pynpaw ba ka lad ioh kam ioh jam ia ki khynnah jong ka thain ka long kaba duna bha ha Jaintia Hills.
Kumta ka por kala dei eh ban pynbha bad pynbun shuh shuh ia ki jait jinghikai ha kane ka college kata ban plie ruh ia ki jinghikai ba kynthup iaki electrician, stenographer, food processing, health care professional bad kiwei kiwei ban iarap bad plie lad ruh haka seng kam lajong.
Shuh shuh ka ABVP Jowai unit ka pynpaw ba ka jaka sah (hostel) ka dei ka ba donkam eh ha na ka bynta ki khynnah pule.
Ka kyrpad ruh ia ki bor ba dei peit ba kin pynbiang iaki academic building, hostel na ka bynta ki khynnah shynrang bad kynthei, ki guest house kumjuh ruh ki nonghikai kiba tbit ba kan pynmyntoi shisha ia ki ba wan pule bad shah hikai bad khnang ba ki ioh ia kine ki training kiba paka khnang ban ynda kila dep ban pule kin long shisha kita ki entrepreneur ne kita ki nongseng kam lajong ban pynmyntoi iaka imlang ka shalang bad ialade shimet.
Ka raij Jowai hapoh ka jingkhmih u Dolloi ka Elaka Jowai, Puramon Kynjing uba dei u khlieh ka niam rukom kila pyndep iaka niam Kñia Pyrthat haka step Sngi U Blei bad kane ka jinglehniam ka long kaba iaid beit iaid ryntih katkum ka rukom.
Kane ka lehniam Kñia Pyrthat ka dei ka rukom ba hap ban pyndep shwa ban poi ki saw sngi lai miet ka Behdienkhlam hapoh ka raij Jowai.
Ki waheh na ka Raij Chyrmang, Raij Tuber, Raij Ialong kila wan ban iuhkjat ha u lum Mookhai ban pyndep ia ka lehniam Kñia Pyrthat.
Kane ka jingleh niam kalong ban ainguh aidem shisien shisnem ia u Syiem Pyrthat bad ia u Mon Ryngklaw bad ruh kaba la hap ban leh ne pyndep shitaiew shwa ban poi ki sngi ki ia jong ka shad Ñiam Behdeinkhlam hapoh ka Raij ka Shnong.
Iaka lehniam kyrpang mynta ka step la pyndep hajan u Lum Mookhai da u Sangot Paswet, u Sangot Pakyntein bad u Sangot Pasubon haka jingiadonlang u Dolloi, u pator, u langdoh bad ki basan.
Hadien ba la pyndep iaka lehniam hajan u Lum Mookhai, iaka bynta kaba bud la pyndep ha madan bam knia pyrthat ha kaba u Langdoh Chyrmang ula wanrah iaka ka sla, u Langdoh Tuber da ka pyrnah pyrjin katba u Langdoh ka Raij Ialong da u khaw ban pyndonkam haba ai ai nguh ia u Syiem pyrthat.
Khatduh hadien ba la pyndep ia la ka jong ka bhah ka bynta ia kaba tam la song na ka bynta ban bhah lang iaki ‘Lai Langdoh’ ba kynthup ia u Langdoh Chyrmang, Langdoh Tuber bad u Langdoh Ialong.
Ka Ai Jingim Voluntary Blood Donors Organisation, Shillong ha ka jingiatreilang ryngkat ka Regional Blood Bank, Pasture Institute, Shillong bad ka Dorbar Shnong Thainthynroh, Lyngiong Lyngdohship ka la pynlong ia ka jinghikai ban pynshai halor ka jingdonkam ban ai snam ei ha ka 26 tarik u Jylliew, 2020 ha Seventh Day Adventist English Secondary School, Lyngiong.
Ka jingai jingpynshai ka bud ryntih ruh ia ki kyndon jong ka jingiajngai ne social distancing iwei ia iwei da kaba iashong jngai ha ryngkat ka jingpyndonkam ia ki jingdeng iada durkhmat ne ki masks bad ki jingpynkhuid kti ne hand sanitizer katkum ki kyndon ka tnat ka koit ka khiah da kaba don ruh tang khyndiat ngut ha katei ka jingpynshai namar ki kyndon jong ka jingkhang dam.
La ioh ia ka jingpynshai kaba bniah na i  Dr C Budnah incharge ka Regional Blood Bank Regional Pasture Institute, Shillong, iba la pynshai ba ka jingai snam kam don jingma eiei kumba don kiba ju tieng hynrei ka iarap ban pynkhuid ia ka snam jakhlia na ka met.
Shuh shuh i la batai ba kiba don ha ka met kaba shait ba khlain hapdeng ka rta ba 18 haduh 65 snem ki lah ban ai.
I Dr B Lato na ka National Health Mission ruh i la batai ba ka sorkar ka buh ia ka thong ba dei ban don ka mon sngewbha ban ai snam sha ka Regional Blood Bank khnang ban ioh pyndonkam ha kano kano ka por ba ki nongpang ki donkam ym ban shu bujli tang lada donkam na bynta  kiba ha iing ha sem ne ki paralok.
U bah Andreas Marwein u Secretary ka Seng u la batai ia ka jingshakri ka seng na ka por sha ka por ban ai snam sha bun ki nongpang kiba donkam snam bad pynshlur ia kiwei ruh kumjuh ban mih  shakhmat bad don ka  mynsiem kaba shlur khlem kano kano ka jingsheptieng.
U Ma Hamphrey L Ryntathiang u Lyngdoh ka Hima Lyngiong Lyngdohship u la long u Kongsan ha katei ka lympung ai jinghikai bad jingpynshai u ong ba ka kam ai snam ka long kaba donkam ban iarap ia ki para mynsiem kiba donkam snam ha kano ka por bad ym  dei satia ban don ka jingtieng bad pynpaw ruh u la ju ai snam na ka por sha ka por.
Kiwei kiwei pat kiba la kren ki kynthup ia u Bah Banraplang Kharbteng u Rangbah Shnong Thainthynroh, u Bah Staising Kharbteng bad u Bah Ditral Marbaniang Secretary ka Hima Lyngiong Lyngdohship uba la pyniaid ruh ia ka jingialang ha ka jingiadon ryngkat kiwei kiwei ki  Rangbah Shnong, Myntri B.Swer  bad ki nongshong shnong.
Ka jinghikai ka long kaba jop ha kaba ki nongshong shnong ki la mih shakhmat ban ai snam ei kynthup ia u Lyngdoh ka Hima, U Rangbah Shnong Thainthynroh bad kiwei kiwei ha ryngkat ki dkhot ka seng.
Ka Jaintia Students’ Union (JSU)- Central Body kum ba ka ju ieng pyrshah naduh ki por ba la dep ha duh mynta ka khyllipmat ruh ka dang ieng pyrshah iaka jingthmu bad jingdawa jong Ka Synjuk Ki Dorbar Shnong Shangpung ban pyn kynriah ia ka PWD North Division na jowai sha ka shnong Shangpung.
Ka JSU ka pynrem jur ia kane ka jingdawa jong kane ka synjuk namar ki jingdawa ki bym don nongrim tang khyndiat ruh.
U Lawyerson War, President ka Jaintia Students’ Union – Central Body ha u kyrwoh ba ula phah ula ong ba kum ba ngi iohi ha ki lad pathai khubor ba ka ne ka synjuk ka kam ba kane Ka Division ka peit tang iaka Laskein Block, hato tang na ka daw ba ka peit tang ia ki jaka ba hap ha poh Laskein Block un hap ban pyn kynriah sa ia ka ophis nalor ba ka subdivision jong kane ka tnad ka la don lypa ha Shangpung.
Hato ia ka PWD South Division ruh un hap ban pynkynriah noh sha Amlarem na mar ka peit ia ki jaka sha ka tei ka thain.
Ka JSU kala kynthoh bad buh jingkylli, Shano ka burom jong ka District jong ngi ha ba ia ki Head Office dang ia dawa ban pynkynriah na headquarters jong Ka District.
Hato tang ka Laskein block ki ba trei ki ba leit don don kam ha poh jong ka PWD North Division? Tang ki Contractor ba na Laskein block ki ba trei ha North Division? Kumno ki briew na kylleng ka Rilum Jaintia na I bynta ki kam iba barit ki hap leit pyn lut san sha duh sha Shangpung.
Kat ki nongialam Ka Synjuk ka Dorbar Shong Shangpung kim don ka jingtip bad jingshemphang ban pyrkhat ia kiwei ruh ba ki shu dawa klumar tang na Ka bynta Ka jingmyntoi jong ki.
Kane ka jingdawa kulmar ka jong ki kan sa wanrah ruh ka jingthud bad jingkulmar ia kiwei pat ki tnad treikam ka PWD kaba kynthup ia ka Ophis jong u Superintending Engineer PWD, ka Treasury bad ruh ia kiwei ki tnad treikam ka Sorkar ba iadei kam bad ka PWD.Ka JSU kala ong kumno kane ka Synjuk ka ong ba ka jingdon jong kane ka Division hapoh Jowai ka pynkhapngiah ia ka sor jwai, kat ki nongialam jong Ka Synjuk Ka Dorbar Shong Shangpung ki kynnoh klumar kim tip kino ki jaka ba khapngiah ha poh sor Jowai bad ha kano ka jaka ba kane Ka ophis Ka don.
Lada tang Ka jingpynkynriah ia kane ka ophis jong ka PWD North Division ka la lah ban pynkylluid ia ka Sor jowai naduh mynno Ka JSU ka la dep dawa ban dawa pynkynriah noh ia kane ka Ophis bad ruh kan um ap ia phi ki Synjuk naduh na shangpung ban dawa ia kane? Kane ka jingdawa kane ka Synjuk ka dei tang ka jingaidaw thok ban pynbiej ia ki briew jong Ka Rilum Jaintia baroh Ka Wei.
Kumta halor kitei ki nongrim ka JSU ka ieng pyrshah bad dawa na ka Sorkar Jylla ba kam dei ban sngap ia Ka jingdawa jong ki katto katne ki briew khwan myntoi shimet, hynrei ka dei ban sngap ia Ka Sur U Paidbah bad na ka bynta Ka jingbha jong ki ba bun balang.
U MLA jong ka Jowai u ma Wailadmiki Shylla ula synniang T.2lak sha ka Dorbar Shnong jong ka Tympang Iawmusiang Jowai.
Ia kane ka pisa ula aiti ha u Waheh Shnong Edystone Shylla haka sngi Saitjain ha ka jingialang ban plie iaka ophis ba pura jong ka dorbar shnong Tympang Iawmusiang, Jowai.
U MLA haba kren iaroh ia u waheh shnong ka Tympang bad ki dkhot shnong kiba la shimkhia ban shna iaka ophis shnong bad ban buh iaki IEC ne ki tynghung shnong kaba dei kawei na ki lad ban ai jingtip sha u paidbah ha kum kane ka por ba bun ki jingpynbna sorkar kaba ki paidbah ki donkam ban tip.
Ula iaroh iaki nongialam shnong kiba la snohktilang bad ka bor district ban iakhun iaka khlam COVID-19.
“Nga sngewsarong ba ka district jong ngi kala lait na ka jingiabit khlam bad kane ka jia long namar ka jingiatreilang jong ki shnong bad ki paidbah salonsar.
Nga ai khublei ruh ia kiba mih shakhmat ban trei naduh ki pulit ki nurse bad kiwei kiba trei borbah ban tem iaka jingiakhun pyrshah iaka khlam COVID-19," ong u ma Wailadmiki Shylla.
U Waheh Shnong ma Edystone Shylla haba kren ula iathuh ba kim shym la khot ia baroh ki dkhot shnong ha kane ka prokram namar ka jinghap ban bud iaki kyndon ba la bthah ka sorkar.
Ula ai khublei ia u MLA uba synniang iaka pisa T.2lak sha ka shnong bad u kyrmen ha ki sngi ban wan ruh u MLA un sa theh shuh shuh kiwei kiwei ki jingiarap na ka bynta ka roi ka par ka Iawmusiang kaba dei ka iitkhmih ka Jowai.
Ula iathuh ruh ba ka Dorbar Shnong Tympang Iawmusiang kala lah ban ia pynbeit ia u pud u sam ka shnong bad ka Dorbar Shnong Mynthong bad kane kan iarap shibun iaki ar shnong ban peit bad ban synshar hala u jong u pud u sam.
Ka dorbar shnong Tympang Iawmusiang kala ai iaka dorkhat sha u MLA da u bad ka jingai khublei la ai da u AK Lywait Secretary Shnong.
La wan ban sakhi ha kane ka jingialang plie iaka ophis shnong ka Tympang Iawmusiang da u president bad secretary synjuk waheh shnong Jowai u ma Alan Niangti bad u LD Lakiang nalor kloi dkhot shnong ba kynthup iaki longkmie longkpa.
Kawei ka Dkar kaba la tip kum ka Keeledbox Turtle kala wan poi ha phyllaw jong ka iing briew hynne ka step ha Jowai, ka district headquarter jong ka West Jaintia Hills District.
Kane ka Dkar (Keelebox Turtle) kala wan poi ha iing sah jong u ma HH Mohrmen, uwei na ki nongthoh columnist, uba long ruh u Environmentalist ha Riatsasim, Iawmusiang, Jowai.
Ka khun jong u ka Melanie Passah kala lap bad pyllait ia kane ka Dkar bad la aiti ha ka tnad kam khlaw Wildlife Division Jowai.
La wan ban shimti ia kane ka dkar da u ma S Law, Range Forest Officer, Umkiang.
Kine ki jait Dkar ka dei kaba mrad kiba lah ban im ha um bad ha ryngkew bad la suba ba ki im sah ha ki khlaw ba marjan ba don ki wahduid ha katei ka jaka.
Kane ka jaka ba sah u Ma HH Mohrmen, kadei ka jaka kaba ka JHADC kala pyrshang ban ai jingiada iaki khlaw ki btab, hynrei mynta pat la dap da ki iing briew bad sah satang katto katne ki bynta ba dang don ka khlaw ba ki wah duid kiba dang khuid dang suba kiba tuid sha Wah Myntdu.
Ka Heisa Lato, DFO Wildlife Division, Jowai kala ong kine ki Dkar- Keeledbox Turtle ki don ha kylleng ka ri India, hynrei ki hap haka thup jong ki mrad bala jan duhjait haka International Union for Conservation of Nature (ICUN).
“Ngin hap ban wad bniah kumno kane ka dkar ka wan poi ha kane ka iing," la ong ka Kong Heisa bad ka ong ba ha ka kane ka jingkhang khyrdep ban iakhun iaka khlam COVID-19 bun jait ki ba kyrpang bad kiba la jan duhjait la ioh pyllait hapoh ka District bad kine ki kynthup wat iaki skei, ki khla.
U Leningstar Rymbai president jong ka Jaintia Students’ Movement (JSM) ula ong “Ka sorkar kala dei ban buh noh iaka Police Out Post ha Barato ban tem iaki kam sniew bad ki kam thombor ka Assam ha kane ka shnong kaba don ha khappud bad ka Assam Meghalaya.
" “Ngi kyrshan iaka jingdawa jong ka dorbar shnong Barato ban buh Police Out Post ha Barato bad na kaliang ka JSM ruh ngin buddien ia kane ka jingdawa kaba la buh ha khmat ki Myntri Kam Pohiing bad ka Sorkar Jylla," ong u Leningstar haba kren haka jingpynkha iaka tnad JSM- Barato Zone haka sngi Balang.
“Lada wan ka Police Out Post ha kane ka Shnong kan wanrah shibun ki jingmyntoi ia u paidbah nongshong shnong bad kan don ka jingshong shngain ha ka thain Barato nalor kiwei ki shnong khappud kum ka Mukroh, Saba bad kiwei kiwei," la ong shuh shuh u Leningstar Rymbai Kumban shu pynkynmaw ba ka Dorbar Shnong jong ka Shnong Barato ha u Bnai Nailar 2019 kala wan ai da ka dorkhat ha u Myntri Kam Pohïing barim ka ka Jylla u James K Sangma.
Kane ka jingdawa out post ha Barato ka dei kabala neh da ki phew snem, hynrei haduh mynta kam don kino kino ki dak ki shin.
Ha kane ka jingthaw tnad thymmai ka JSM, kiwei kiwei kiba kren ki kynthup president JSM Eastern Region Shnalad Rymbai, Ka Bythygrace Dkhar haka jingialang kaba u Skhembhalang Dkhar u ba long u  Vice President.
Ki nongkitkam jong kane ka unit la kynthup President U Nishwa Dkhar, Secretary U Pynslemmi i  Paslein, Assistant Secretary U Tomansuk Lamare, U Education Secretary U Heingait i Sten, Publicity Secretary Ka Odashngain Lytan, Organising secretary Ka Pynibha Lytan, Financial Secretary Ka Shebamon Pala ia kiwei kiwei ki post la la aiti ha  ki nongialam katei ka unit ban leh ia kaba donkam kat kum ka jingsngewthuh jongki.
Ka Khasi Student Union (KSU) Laskeiñ Unit hadien ba kila ioh ka jingujor jong ki paidbah halor ka jingsniew ka jingkieng Rymphum Myntang Laskeiñ kaba iaid lyngba sha ki thaiñ Barato WJHD, ka la sniew bad buh ka jingma kaba khraw iaki nongleit nongwan.
Mynta ka sngi Balang ki nongialam KSU-Laskeiñ Unit hapoh ka jingialam u Firsterwell Phawa president KSU Laskein bad Secretary Marvicky Lyngdoh, ha ka jingleit jurip jong ki kila lap ba kane ka jingkieng ka la jot bad ka la peit thliew bad kaba lah ban wanrah ka jingma ha kano kano ka por ia ki paidbah nongleit nongwan.
U Firsterwell Phawa, u la ong ba katei ka jingkieng ka pyniasoh ia bun tylli ki shnong kum ka Barato, Maitdeing, Mukroh, Saba, Thangrain bad kiwei kiwei kala buh jingeh bad ka jingma iaki ba leit donkam ban leit jingleit sha ka office u BDO Laskein Block, kiba leit kamai kajih bad khamtam eh ia kiba pang ba shitom ban leit shim dawai sashin.
Kumta ka KSU-Laskeiñ Unit ka kyntu ia ki bor ba dei peit ban leh kloi ia ka ba donkam khnang ba ki paitbah ki ba shong ba sah sha lyngba katei ka jingkien kim ym shem shitom ha ka kit ka bah ka leit ka wan.
Ka Jaiñtia Hills Autonomous District Council (JHADC) kala byrthen ban leh da kaba tyngeh bad ban pynshitom ïa kiba leh benami bad ki bar jylla kiba khaii pateng bad trei bylla khlem ki kot ki sla kiba biang hapoh u pud ang ka konsil Ïa kane ka rai la shim haka jingïalang kaba la khot pynlong da u executive member dei khmih ïaka tnad Taxation bad ka Trading by Non-Tribal, u Winning G Sungoh bad ki nongïalam shnong ka Jowai haka sngi ba Ar.
U EM Incharge Taxation ula khot ia kane ka jingialang hadien ba ula lap ba ka khajna jong ka konsil ka lait rud shabar ka pla ka konsil na ki trading license, ka Non-Tribal Employee Service License, professional tax kumjuh ia ki briew kiba leh benami ne ban pynshah kyrteng haka khaii ka pateng ha baroh ar tylli ki district ka East bad West Jaiñtia Hills.
Ula ong ba da ka jingiatreilang ki ki waheh shnong kiba long ki briew kiba hajan tam jong ka konsil ki lah ban ïarap ïaka konsil ban lap iaki briew kiba leh benami bad iaki bar jylla kiba pyniaid iaki khaii ka pateng bad trei bylla beaiñ khlem kot khlem sla.
Ia mynta ka konsil kala ai por haduh 30 tarik Jylliew ban pynthymmai iaki trading license namar ka jingkhang khyrdep ne lockdown ban iakhun iaka khlam COVID-19.
“Ki Waheh Shnong ki don ka bor ban jurip bad ban pynthikna ïaki bar jylla kiba khaii bad trei ktah hapoh kano kano ka shnong ba kilah ruh ban jurip ïaki kot ki sla ki bar jylla naduh kla trading license, ka Non Tribal Employee Service License bad kiba ym siew professional tax sha ka konsil bad ban pyntip ruh lada don ki ba leh benami," la ong u ma Winning Sungoh “Ngi donkam ka jingïatreilang ki waheh shnong namar ka tnad Taxation ka duna nongtrei ban leit khynra ha manla ki dukan, kharkhana bad ki jaka iew ne ki jaka khaii pateng.
Lada lap ïa kino kino ki bar jylla kiba ym biang ki kot ki sla ki waheh shnong ki lah ban pyntip sha ka konsil bad  ngin  pynshitom ïaki ba leh beaiñ," ong u EM ka tnad Taxation ma Winning Sungoh Ki waheh shnong jong ka sor Jowai kiba don ha katei ka jingialang ki kynthup ïa u ma Edystone Shylla waheh shnong Iawmusiang, LD Lakiang waheh shnong Ladthadlaboh, u Ma Pyrkhat Shylla Waheh Shnong Mookyrdup, u Albert T Gatphoh waheh shnong Caroline Colony, RW Sdor  waheh shnong Loomsooiung Newhill bad kiwei kiwei.
Ki Waheh Shnong kila pynpaw ba ki kloi bad ai ka jingiatreilang bad ka konsil, hynrei bunsien ka dei ka konsil kaba leh klet ïaki waheh shnong kaba wanrah ïaka jingjyllei ki kam khaii beain bad ki bar jylla kiba trei khlem kot sla ha Rilum Jaintia baroh kawei.
Ka Ryntih Sports Club, ka la nang jan ialade sha ka thong ba kan ioh ba kan iakhun ha ka lympung ialehkai jong ka I-League, bad mynta ka dang pynkhreh ban pynbit pynbiang sa ia kiwei kiwei pat ki jingdonkam (licensing criteria) kat kum ba la pruid dak ia ki da ka All India Football Federation (AIFF).
Na ka liang u bah Manbha K Khongwir Secretary ka klob ryngkat bad u bah Samran R Syiem, nongaiktien jong ka klob ki iathuh ba sa artylli pat ki klob kiba iakhun lang na ka bynta ban ioh aireng sha kane ka lympung ki long ka Sudeva FC bad Sreenidhi FC.Ka samoi ialehkai I-League ba ka Ryntih SC lem bad artylli ki klob kiba la dep ban thong ban aireng ka dei naka bynta u snem 2021-22.
Kumban shu pynkynmaw ba naduh ka samoi kaba ka Shillong Lajong FC ka la hiar noh na ka I-League, ym shym la don shuh ki klob ialehkai na kane ka jylla kiban pyrshang ban iashim bynta ha kane ka lympung ialehkai, namar ka jia ryngkhat ba na ka liang jong ka AIFF kam shym la kren da kaba shai kdar ba ka kyrdan kaba kumno ba ka I-League kan don ha ka ri, hadien ba ka la wan ba kan mihpaw sa kawei pat ka lympung ialehkai ka Indian Super League ne ka ISL.Kane ka dei ka jingangnud jong ka klob la bun bun ki snem bad ka kyrmen skhem ba ha kane ka kynti kba mynta kan urlong noh bad ba kan wanrah ia shibun ka jingkmen bad khamtam ia u soh uba thiang ia ka klob bad ia ka jylla hi baroh kawei.
Shuh shuh kaba sngewtynnad ban pynpaw ka long ba ka Ryntih SC ka la rai ba ka jingiashim bynta ka jong ka sha kane ka lympung ialehkai phutbol jong ka ri ka long ba kan sei madan tang da ki rang ialehkai kiba dei nangne napoh ka jylla Meghalaya, kaba long artad kum ka thong ba kan iarap ha kaban kyntiew ia la ki jong ki rang ialehkai kiba kynsai jong ka jylla.
Ka klob ka pynpaw ia ka jingsngewnguh ia ki paid nongkyrshan ba  jong ka klob bad mynta ka kynti ka Ryntih SC ka pan biang ia ka jingkyrshan kaba radbah na ki paidbah nongshnong ka jylla, kumba ki la juh iarap ban kyrshan ha ka por ba la iakhun ia ka SPL ha u snem 2019 ba kin ia mih ryntih lang shriak ban iarap ban  ai mynsiem ia ka klob ha ka por ba kan iakhun pat ha ka I-League.
U Deputy Commissioner, East Jaintia Hills District, Bah FM Dopth ula phah wan mih ia baroh ki malik dewiong kiba thew ia u dewiong jong ki ban wan mih sha ka ophis treikam jong u.
Katkum ka jingpynbna kaba la pynmih da ka ophis u DC ka ong “Ha ka ba iadei bad ka jinglilam ne auction da ka Coal India Limited ia u dewiong u ba la dep pynmih ne sei lypa bad dep shim jingkhien (assessed) da ka ophis u jong u Deputy Commissioner, East Jaintia Hills District bad ia kaba lah dep mynjur ruh da ka Hon’ble Supreme Court.
U Deputy Commissioner u la kyrpad ia baroh ki trai dewiong ki ba la dep thew ba kin sngewbha ban wan mih sha ophis jong u khnang ba kin ioh ban shim ia ki kot ba donkam jong ki.
".
Uwei u samla ba la tip kyrteng Kynsai Naiang (17) ula iap ngam jyllop ha Wah Myntang haka Sngi U Blei Ka khubor kaba iohlum na ki Pulit ka iathuh ba kane ka jingjia iap ngam jyllop une u samla kala jia haka Sngi U Blei haka por kumba 1 baje ha ka thwei Lumkor, ka bynta jong ka Wah Myntang.
