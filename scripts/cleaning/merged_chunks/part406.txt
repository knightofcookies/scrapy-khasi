Thaiang)U Ma Singh Mulieh uba long teng u MLA ka Jowai Assembly Constituency u la khlad syndet ha ïingsah jong u ha Iongpiah, Jowai hynne ka step ha ka por kumba 5 baje eiei mynstep.
Ia ka met ba dangsah jong u la rah sha ïingkur sha shnong Ialong bad ka jingleit on thang kan long ha ka 12 tarik Jymmang (May) 2022.
Iathuh kiba ha iing jong u ma Singh Mulieh ba ka jinglehniam kan sdang kumba 10 baje eiei mynstep.
Ban iatip lang katto katne shaphang u ma Singh Mulieh.
U ma Singh Mulieh u dei u khun uba lai na ki sawngut ki khun jong u Woh (L) Son Dhar bad ka Men (L) Lakhi Mulieh.
Kat kum ka jingiathuh jong kiba ha iing la ong ba la kha ia u ha u bnai February 1949 ha shnong Ialong.
Ki kmie ki kpa ki la phah skul ia u naduh dangrit ha Moolang Lower Primary School Ialong.
Hadien ba u la pyndep ia ka jingpule Lower Primary School ha Ialong, u bteng ia ka jingpule Midle English (M.E.School) ha Mission M.E.School Jowai bad bteng ia ka jingpule High School (Secondary School) ha Marianhill High School Jowai bad ia ka Post Graduate (Bachelor of Art) na St.Edmund’s College, Shillong.
Ha shwa ba un paw pyrthei bad iashim bynta ha ka kam Sainhima Sima (Politic) u la long u Nonghikai skul kumba saw snem eiei (1975-78) ha Marianhill High School Jowai.
Ha ka juh ka por ha kine ki snem u la long uwei na ki Nongseng jong ka Sengbhalang ha Jowai, ia kaba la tip kum ka Jaintia Youth Welfare Association bad u long u President uba nyngkong jong kane ka Association.
Ha ka snem 1978, u la ia khun ia ka kam MDC ban mihkhmat sha ka ïingdorbar thaw-ain jong ka Jaintia Hills Autonomous District Council na ka Jowai North MDC Constituency da ka Tiket Hills State People Democratic Party (HSPDP) bad u la jop.
U la jop MDC saw samoi (term) lynter.
Ha kaba nyngkong u jop na ka Tiket HSPDP bad ha ki lai term pat u jop da ka Tiket United Democratic Party (UDP).
Ha kine ki snem ka jinglong MDC jong u, u la long ruh u Chief Executive Member (CEM) jong ka Jaintia Hills Autonomous District Council.
Ha ka snem 2003 u la iakhun ia ka MLA na ka Jowai Assembly Constituency bad u la jop.
U la long ruh u Myntri Cabinet (State Minister) bad bat ia ka tnat sorkar ba dei peit ia ka PHE, Industries Etc.
Nalor ka kam kum u Nongmihkhmat paidbah (MDC & MLA) u bat ruh ia kam President ka Sein Raij Ialong.
U ma Singh Mulieh u long u briew uba ieid ia ka jingnang jingstad bad u long uwei na ki Nongseng ia ka skul ki sawshnong kata Mihmyntdu, Ialong, Sabah, Umlarpang (MISU) M.E.School ha Mihmyntdu bad hadien ba la kyntiew ia kane ka school sha ka kyrdan Secondary  School la tip ia kane ka Skul kum ka  Mihmyntdu Secondary School, Mihmyntdu.
U ma (L) Singh Mulieh u long ruh u briew uba ieid bad sngewtynnat ia ka Sport & Games bad u la long uwei na ki Nongialehkai football jong ka shnong Ialong.
Ka jingkhlad syndet jong u ma Singh Mulieh ka long ka jingduh ym tang ia ka iing ka sem (Khun), ka iing ka sem (Kur) ia ka shnong ka thaw ka long ruh ka jingduh ia ka Ri Jaintia, ia ka State bad ia ka Jaidbynriew hi baroh kawei.
Wat lada u ma Singh Mulieh um don shuh, hynrei ki “MATTI" jong u ki paw tyngkrein bad ki sah kynmaw pateng la pateng.
da la iap te ai nam beit wat lada dei u sohpyut ruh.
Balei ngim long kiba jop?Ha jingsniew bunsien ngi ngop,Balei ngim poi sha ka thong,Ha man ki jingmareh thong?Daw tynrai dei bym iaishah,Ta ka daw hajuh ngi sah,Bad haba khlem kut jingmut,Khlem pat jop jingim la kut.
Lada phi kwah ia jingjop,To iai minot thop shi thop,Por kan poi shisien ka sngi,Pyrthei kan ithuh ia phi.
Jingiaishah long kaba kthang,Soh jong ka pat uba thiang,Ngin iohi ia step phyrnai,Ummat kin long mawlynnai.
Shillong:Ka SAM KHAMTI kaba dei ka seng khaïi jong u Bah Samborlang Diengdoh ha ryngkat ka jingïa treilang bad ka Kripa Foundation De-Addiction Center for Juveniles, Kripa, Victoria Senior Citizen Home, Kripa Foundation IRCA (Male Adu lts), Bethany Hospitals bad ka Meghalaya AIDS Control Society kan pynlong ïa ka 1st Medical camp ha kaba ïadei kumno ban lait na ka jingkyrni na ka kyiad bad u drok, ka jingpynrung kyrteng ïa ki kynthei na la palat 65 snem ka rta ban ïoh leit shong ha ki ïing ri tymmen bad ruh ka jingai dawai bad ka jingsumar ei ïa baroh ha ka 14 tarik u Jymmang 2022 ha Samkhamti Parking Lot ha Urkaliar.
Haba kren sha ki lad pathai khubor, na ka liang u Bah Samborlang Diengdoh u la ong ba ka jingshim jong u ïa kane ka sienjam ka long beit kumno ban pynphai pat ïa kiba la kyrni ha ki jingdih kiba sniew sha ka jingim kaba thymmai.
Ka jingjyllei kiba ngop ha u drok ka la shyrkhei bad dei ba ngi kwah ban wanrah biang ïa ka shongsuk ha ki ïing ki sem bad ki kmie ki kpa ba ngin pynlong ïa kane ka Free Medical Camp namar ka jingjyllei kiba kyrni ha u drok khamtam ki khynnah kiba hapoh 18 snem ka la long kaba i tieng u la ïathuh.
Shuh shuh u la ong ba ka jingpynlong ïa ka Free Medical Camp ha katei ka jaka ka long ba kino kino kiba kwah wan ïa syllok ne wad jingïarap kin sngew shngaiñ namar katei ka jaka kam dei kaba bun briew ne kaban tip paidbah.
Haba jubab ïa ka jingkylli la hato ka jingpynlong ïa ka De-addiction ne ka jingïarap ban lait na ka kyrni kum ki nongdih kyiad kam long thamula namar ïa lade u trei ha kane ka jaid kam u Bah Sam u la ong “Ngim ju pynshlur ïano ïano ban dih khlem jingkheiñ, hynrei haba dih ruh dih da nang ha ryngkat ka jingkit khlieh ïa la ka ïing ka sem, ka kam bad ka kamai kajih hi".
Haba bynrap lang ïa kane u Sherrard Wallang na Kripa Foundation, u la ong “Dei hadien ba ngi la peit sani kano ka jaka kaba paka tam ban pynlong ïa kane ka Free Medical Camp namar katei ka jaka ka la ker tawiar ruh da ki shnong bad ki kyntoit kiba la jyllei bha kiba la ngop ha ka jingdih pynbuaid.
U la ong ruh ba ha katei ka medical camp yn eksamin ïa kiba bun jait ki jingpang kiba kynthup naduh ka HIV, ka TB bad kiwei de ki jingpang".
Haba batai halor ka jingsumar ban lait na ka jingkyrni na ka liang u Sherrard Wallang u la ong ba ki eksamin yn leh beit khlem jingsiew hynrei ïa ki dawai pat tang kiba don ki Card BPL yn ai ei katba ïa kiba ym don pat ïa ki dawai yn ai ha ka dor kaba jem bha.
U Sherrard Wallang u la ïathuh ruh ba ka jingjyllei ki khynnah kiba hapoh 18 snem ha ka jingkyrni ka la long kaei kaei kaba i shyrkhei bad u la ïathuh ruh ba katba ki sngi ki nang ïaid ki khynnah kiba ka Kripa Foundation ka shim kat nang mih ki snem ka rta jong ki ka la nangrit nangrit.
Haba ïaroh ïa ka sienjam ba la shim da u Bah Samborlang Diengdoh u ban pynlong ïa ka free medical camp khamtam eh ban pynleit jingmut ban ïarap ïa kiba la kyrni ha u drok bad ka kyiad u la ong ba kane hi ka sienjam jong u Bah Samborlang ka dei ka kam kaba dawa jingïaroh.
Shillong:Ka HYC Seng Kmie ha ka dorkhas ba la phah sha u Myntri Rangbah ka jylla u Conrad Sangma ka la buh jingkylli ba hato kham kor ka Khalai ban ïa jingngeit bad ka Akor burom ha ka Jylla, khamtam ba bun ki jaka pule ki niam ki la synniang shibun ïa ki samla pule ka jylla ba kin roi kin san.
Ka Seng lyng ba ka dorkhas ka pynpaw ka jingpyr shah bad bym pdiang ia ka Sorkar Jylla kaba lah wanrah ïa ka Aiñ ban nym kheiñ beaiñ shuh ïa ki kam khalai ha ka Jylla lyngba kata ka Meghalaya Regulation of Gaming Act, 2021 bad kumjuh ruh ka Rules, 2021.
“Lyngba kane ka Aiñ, ka Sorkar Jylla ka lah plie war ïa ka lynti ban pynlong ïa ka Jylla ka jong ngi kum kata ka Jylla ha kaba ki briew kin tip noh kum ka “Gambling State" ne “Jylla ïa khalai," pynpaw ka HYC SengKmie.
Ka la ong ba ka Seng ka pynpaw ia ka jingkyrshan ïa ka kynhun ki Seng Balang bad kumjuh ruh ïa ka kynhun ki niam bapher bapher kum ka KJCLF bad ka SAFF kiba lah mih shakhmat ban pynpaw ïa ka jingpyrshah bad ban dawa ba dei ban pynduh pyndam noh ïa katei ka Aiñ.
Ka Seng ka pynpaw ba ym dei tangba ka khalai lane kita ki casinos ki long pyrshah ïa ka niam ka rukom hynrei khamtam ka long pyrshah ïa ka burom ka ijot longbriew manbriew (morality), kaba kum ka Jylla bad ka jaidbynriew la kheiñ kor haduh katta katta.
“Ngi pynpaw ruh ba kane ka Sorkar imat kam pyrkhat bha ba ka Khalai ka lah ruh ban wanrah sa kiwei ki jingsniew ha ka imlang sahlang, kum ka jingdih buaid naduh ki drok, ki kam awria bad kiwei kiwei ki jingsniew ha kitei ki jaka khalai.
Ngi pyrshah ïa ka jingkren ba ka Sorkar kam pat pyntreikam ïa katei ka Aiñ haduh mynta bad ba kin dang ïakren bad ïathir sani bha ha shuwa ban shim rai.
Kane ka long kaei kaei ka bym lah ngeit namar lada ka long kumta, ka Sorkar Jylla ka lah dei ban ïa mir jingmut ha shuwa ban wanrah ïa ka Aiñ hapoh Ïing Dorbar Thaw Aiñ bad ruh kam pat dei ban shna ïa ki Rules.
Hynrei kumba ka long mynta ka Aiñ lahdep shna bad kaba sah ka long tang ban jied ïa ki jaka ban buh ïa ki Casinos bad ban ïoh ïa ki kompeni ki ban pynïaid ïa ki jingïalehkai bapher bapher," ong ka HYC.Ka Seng ka dawa ruh na ka Sorkar ba lada ka kwah ban pynheh ïa ka jinglum khajna ka jong ka khnang ba kan leh ïa ki kam pynroi ha ka Jylla, ka dei ban shim da kiwei ki lad ki lynti ym da kaba pynlong ïa ka Jylla ka jong ngi kum ka jaka Khalai.
Ka seng ka dawa ba dei ban pynduna ka jingleh lut phut ban pynlut ha ki Festival kiba bapher bapher ki bym phoida eiei ïa ka Jylla, ban nym siew shuh kano kano ka jingsiew ïa ki MLA/MDC, Ex MLA/MDC/MP kiba bat kum ki Chairman, Co Chairman, Vice Chairman bad kiwei ha ki Board, Corporation, namar ba kitei baroh ki ïoh ïa ka tulop bad pension ka jong ki.
Ka la ong ba dei ruh ban wanrah ïa ka rukom treikam ka bym ailad ïa ka bamsap bampong ha ka Jylla (zero tolerance policy on corruption).
Dei ban tehlakam ïa ka khajna ba ka sorkar ka dei ban ïoh kan ym syrwa kai (leakage of Revenue) bad ruh ban tehlakam ïa ki kam benami kiba ailad ïa ki bym dei ki riewlum ban trei ban ktah khlem da siew khajna sha ka Sorkar.
Ka HYC ka la ong ruh ba ka Meghalaya ka la dep pynlong aiñ ïa kiwei ki kam khalai kum ka Lottery, ka siat khnam Tim ne Games of Arrow Shooting (Teer) bad kiwei ki jingïaleh nusib ne Games of Chance lyngba ka Meghalaya Regulation of the Game of Arrow Shooting and the Sales of Teer Tickets Act, 2018, bad ka Meghalaya Lottery Regulation Rules, 2019, kumta lada dang pynlong aiñ sa ïa kiwei kan ktah bha ïa ka imlang sahlang baroh kawei.
“Ka Sorkar kadei ban pynduh pyndam (Repeal) ïa kane ka Aiñ bad ka Rules ha kaba ïadei bad ka Khalai bad ba kan thaw da kiwei pat ki lad ki lynti ban ïoh lum khajna na bynta ka Jylla," ong ka dorkhas ba la soi da u Bah Roy Kupar Synrem, General Secretary HYC CEC.Shillong:Ka HYC Seng Kmie ha ka dorkhas ba la phah sha u Symbud Myntri Rangbah ka jylla u Bah Prestone Tynsong, ka la ong ba la ïoh jingtip ba ha ka jingïalang kaba la long dangshen hapdeng ka committee ka sorkar bad ki nongmihkhmat ka Harijan Colony (Them Ïew Mawlong) hapoh ka lama Harijan Panchayat Committee (HPC), ki nongshong shnong ka Them Ïew Mawlong ki la mynjur ban kynriah na ka jaka lada ka sorkar ka pdiang katto katne ki kyndon ba ka Sorkar kadei ban ai kumba 200 Sq Meter bad ki ïing ba bha ha ka jinglut ka sorkar jylla sha manla iwei pa iwei i longïing ha Them Ïew Mawlong sha kiwei ki jaka kaba hapoh ka Shillong European Ward.
“Ngi don ban ai jingmut ba ki jingdawa ka HPC ka long kaba phylla, ka bym don jingmut bad long kaba beaiñ pura.
Ngi tip ba ka Sorkar jylla ka la ïa mynjur bad u Syiem ka Hima Mylliem ha kaba ka sorkar ka la shim jinglong trai ïa ka jaka ha Them Ïew Mawlong.
Ka sorkar ka la siew ruh katto katne ka pisa kum ka bai lutksan ïa katei ka jaka bad ka la mynjur ruh ban ai jingmyntoi kaba mih hadien ba la dep pynbha ki lad pynroi na katei ka jaka ha ki por ban wan.
Kumta ka la shai baroh kawei ka khyndew kadei jong ka sorkar ym jongno jongno kynthup ïa kiba sah bad kata ka HPC," ong ha HYC hapoh ka dorkhas.
Ka Hynñiewtrep Youths’ council (HYC), ka la ong ba la sngewthuh ruh ba don kiba sah ha Them Ïew Mawlong kidei ki nongtrei ka SMB bad kiwei ki tnat sorkar bad dei ban kynriah ïa ki sha kino kino ki quarters sorkar, kajuh ka aiñ kaba treikam ïa kiwei ki nongtrei sorkar kiba trei ha ki jaka bapher bapher ka jylla kadei ban treikam lang kum ka jingai ïa ka House Rent Allowance bad ym dei ban shah ïa ki lad sumar kyrpang ne kano kano ïa ki.
“Lada ka sorkar ka rai ban aiei ka khyndew ka ïing ei sha kine ki briew, ngi sngewba baroh ki nongtrei sorkar kin dawa kajuh hadien habud bad kane kan thaw ïa ka jingeh kaba khraw ïa ka sorkar jylla bad kumjuh ruh ïa ki paidbah ka jylla kiba ju siew bad synniang sha ka pla tyngka ka sorkar (State Exchequer).
Kaba ar, tang kiba trei hapoh SMB bad kiwei ki tnat sorkar kiba dei hok, baroh kiwei pat dei kiba sah be-aiñ ha Them Ïew Mawlong.
Kumta ka jingkylli ban pynkynriah kam dei ban paw, klet shaphang ka jingai jaka ei bad ïing ei.
Ïa ki dei ban pynkynriah na katei ka jaka katkum ki kyndon aiñ.
Kano kano ka jingshim rai bakla ka sorkar halor kane kan sa mih ka jingsngew kaba sniewbha ha ki por ban wan naba manla uwei pa uwei u nongshong shnong bym don khyndew ka shyiap jong ka jylla kin sa sdang ban kurup ïa ki jaka sorkar.
Kumta ngi dawa ba ka sorkar jylla kam dei ban pdiang ïa kum kine ki kyndon kitei ki briew ne ka HPC," ong ka HYC Sengkmie ha ka dorkhas.
Shillong: Ka jingïalang pynskhem ïa ka NPP Nongthymmai Block kaba la pynlong mynne ha Nongthymmai Indoor Stadium ban pdiang ha kaba la wan ïa shim bynta da ki heh ka NPP ba kynthup ïa u National Vice President ka NPP u Bah Prestone Tynsong, u State President u Dr WR Kharlukhi, u State Working President u Ma Sniawbhalang Dhar nalor kiwei pat ki nongkit kam ba ha khmat eh jong ka NPP.Ha kane ka sngi ka NPP ka la pynbna ruh ïa ka kyrtong ka seng kaban ïakhun na kane ka Constituency ïa ka Dr Jesmine M Lyngdoh.
Haba kren hadien ba la pynbna ïa ka kyrteng jong ka, ka Dr Jesmine ka la ai khublei kyrpang eh ïa ka NPP kaba la bynshet ha ka ïa ka tiket party ba kan ïakhun na kane ka constituency.
Ka Dr Jesmine ka la ong ba dei da ka jingïarap lang u Hymmen jong ka U Bah RG Lyngdoh, ka hynmen jong ka ka Dr M.Ampareen Lyngdoh bad u kurim lem bad ka khun jong ka kaba la long u rishot bah ban pynlong ïa ka ba kan rung sha ka jylli ka saiñ pyrthei.
Ka Dr Jesmine ka la ong ba kum ka kyrtong ba ynda ka la jop ka buh thong ban rat dyngkhong ïa ka jingduk ha ka constituency, ban ïarap ha ka ban pynmih ki lad kamai da kaba ïarap ïa ki khynnah ba kin pyntbit ha ki Vocational Training bad kiwei de ki ki lad pule ban ïohkam ïohjam.
Ka Dr Jesmine ka la ong ruh ba ka nongpynïasoh jong ka sha ka NPP ka dei hadien ba ka la ïohi ïa ki kam radbah jong ka sorkar hapoh ka jingïalang u Conrad Sangma kum u Myntri Rangbah ka jylla.
Haba kren ha kane ka jingïalang na ka liang u MP Rajya Sabha uba dei ruh u State President ka NPP u la ong ba ïa ki kam radbah ka sorkar baroh ki nongshong shnong ka jylla ki hun lada peit ha kaba ïadei bad ka jingmynjur ïa ka rai mynjur lang ïa ka ILP, ka jingphah ïa ka sorkar ban kynthup ïa ka Ktien Khasi bad Garo ha ka eight schedule bad sa ka jingïaid shakmat ha ka ban pynbeit ïa u pud u sam ka jylla.
U Dr WR Kharlukhi u la ong ba dei tang kane ka sorkar kaba leh da ki kam ban wanrah ïa ka jingsuk kaban neh junom ym kum kiwei ki sorkar kiba hun beit ha ka Status quom katba ka jylla pat ka nang duh ïa ki jaka putam man ka khyllipmat sha ka jylla Assam.
U Dr WR Kharlukhi u la ther tyngeh ïa u Dr Mukul, namar ka jingkwah leh politics ïa kane ka kam ïap kam im ka jylla.
Haba bynrap lang na ka liang u Bah Prestone Tynsong u la ong ba ka NPP ka don ïa ki nongïalam kiba kynsai bad kiba tbit ban ïalam ïa ka jylla bad u la ong ba dei na kane ka daw hi ba ka NPP ka nang khlaiñ kat nang mih ki sngi.
Shuh shuh u la ong ba ka dei tang ka NPP kaba kren shai beit ïa ka tiket ïa ki kyrtong ym kum ka Congress kaba ym ju don ba thikna mano ban ïoh tiket bad wat ki sitting MLA ruh ki ngat ha kane ka apot u la ong bad shuh shuh u la ong ba da kane ka jingleh ka NPP u thikna ba kiwei ki seng kin bud nuksa na ka NPP.Haba kren hadien ba kut ka jingïalang halor ka jingdawa ki dkhar Harijan ban ai jaka ka sorkar ïa ki lada ka mut ban pynkynriah na ka liang u Bah Prestone u la ong ba ka sorkar da leilei ruh kan ym leh katba ki dawa hynrei kat ïaid kat kum ki lynti kiba dei bad kiban ai jingmyntoi ïa ki trai muluk nyngkong eh u la ïathuh.
Shuh shuh haba jubab halor ka jingïakhih ki nonghikai na ka liang u Bah Prestone u la ong ba ka sorkar ka la khot ïakren ïa ki nonghikai la slem wat la ym dei ba khot da ki Myntri namar ïa ki ophisar ruh dei ka jingbthah jong ka Sorkar ban ïakren bad ki.
COLOMBO: Ka iing sah jong U  Mahinda Rajapaksa, myntri rangbah duh ka Sri Lanka, ka la shah thang ingkhong mynta ka sngi, kaba don ha ka nongbah Kurunegala, kaba don shatei sepngi jong katei ka Ri.
Ka jingthang ia ka iing jong U Rajapaksa, ka dei, hadien ba U Rajapaksa, ula hiar shuki noh, kum u myntri rangbahduh jong katei ka Ri,na ka daw jong ka jing ia khih kulmar kaba jur, namar ka jingduk tasam jong katei ka Ri, ha kine ki sngi.
Kham mynshwa, ki riew paidbah, ki la thang ingkhong ruh ia ka iing jong U Saman Lal Fernando, uba dei u mayor jong ka Moratuwa bad nangta sa shibun ki iing jong kiwei pat ki MP, kiba la shah thang ingkhong ha ka ding, mynta ka sngi.
Ki nongiakhih kiba kynthup ia ka  Inter-University Students Federation (IUSF), ki ia mih paidbah bad ki la shoh ia U MP jong ka Sri Lanka, U  Podujana Peramuna.
La iathuh ba arngut ki riew paidbah, ki la shah siat  iap mynta ka sngi bad sa san ngut ki la mynsaw jur, haba ki leit tur sha ka iing sah jong U   Chairman ka  Weeraketiya Pradeshiya Sabha.
Ki don ruh da ki spah ngut, kiba mynsaw ha kiwei pat ki jaka iakhih paidbah mynta ka sngi.
Mynta ka miet, la pynjari ia ka korphiw ha baroh kawei ka Ri, ban khanglad ia ka jingiakynad kaba nang khie jubor, ha ki khyndiat sngi ba ladep.
Bhopal: Ka jingduh ding, lane ka jingtlot palat ka bor ding, ka la pynpulom ia shibun ki kam ki jam jong ki briew; hynrei ha kawei ka jingjia ha Ujjain District jong ka Madhya Pradesh, ka la kulmar sa ka jing iathoh shong kurim, na ka jingtlot palat jong ka bor ding ha katei ka shnong.
Katei ka jingjia, ka dei hynnin ka sngi U Blei, ha kaba ka nong iathoh, ka leit iathoh, ia u lok uba bakla bad katei ka dei namar ba ka tlot palat ka jingshai jong ka ding ilektrik.
La iathuh ba U Rameshlal, u don arngut ki khun kynthei ka Nikita bad ka Karishma bad kitei ki dei ban ia poi kha ha kajuh ka sngi, ia U Dangwara Bhola bad U Ganesh, kiba dei arngut ki shynrang na ki ar tylli ki longiing bapher.
Kitei ki kynthei, ki dei kiba dang shah tap da ki jain na khmat bad nangta ki riam jongki ruh, ki long da kijuh ki jain bad kumta, ym shym don ba iohi satia, ba ki la pyndep bakla ia ka jinglehniam ia poi kha bad uwei pat, u bym dei satia, uba dei ban long u tnga jongki.
U nong pyn iathoh ruh, ula pyndep ia ka niam ka rukom, tangba da u shynrang, u bym dei hok satia.
La lap ia katei ka jing pyniathoh, ba ka bakla, ynda haba kitei ki tnga, ki leit ialam sha iing ia ki tnga jongki bad hangta, ki sa lap ba ki la iathoh bakla.
Hynrei, ynda haba la la lap ia katei ka jing bakla, la lah ban pynbeit noh, da kaba ki pyn iathoh biang, ha ka sngi kaba bud, da ki shijur kiba iadei hok.
Wat ki heh saipan ne company kiba la thied lut ia ki jingialeh sports ha ka pyrthei kim lah ban pynim ia ka jinglong jingman ki kam ialeh sport ha Meghalaya.
Ha kine ki phew snem, wat la ngi la khlong kput bad kamai spah na u dewiong, mawshun bad kiwei ki markhlaw, ngim shym la lah pat ban tei ia ki jaka ialeh sports kiba paka lymne seng ki team football kiba khraw bad ba khlai da kata ka spah kaba ngi la lum.
Hadien ba ka Sorkar Meghalaya la thaw ia ka single window policy ha ka snem 1997, da ki phew tylli ki kharkhana dew bilat ki la ioh lisen bad kiwei de ki nongkhaii na sha bar Jylla ki la lah ban seng kam hapoh ka Jylla ryngkat bad ki jingkyrshan ha ka dur ka subsidy.
Ha ka snem 2013, ka Cabinet Committee on Economic Affairs ka la ai subsidy haduh 89.09 klur tyngka ia kawei ka kharkhana dew bilat ha Meghalaya katkum ka Central Capital Investment Subsidy Scheme 2007.
Kaei pat ka jingioh nong jong ka Jylla? Ka jingnoh syniang jong ki kharkhana ne ki nongkhaii lyngba ka Corporate social responsibility ka long kaba duna than eh.
Niuma ki kham sbun ban ai sha ki seng sai hima bad ha ka election 2018-19 katto katne ki karkhana pynmih dew bilat ki la noh synniang haduh 4.22 klur tyngka sha ka seng Bharatiya Janata Party.
Une u nongthoh um iahap jingmut satia ba ki heh saipan kin thied bad pyniaid lut ma ki ia ki kam ialeh sport.
Katkum u Michael P.Kerrigan, “ym lah ban pynlong ia ki nongialeh sport tang kum ki mar ki mata, ban iadie-iathied bad pyniaid iew tang na ka bynta ka jingioh nong shimet jong ki nongkhaii bad ki heh saipan khlem don shuh ka jingburom ne jingiew kor ia ka burom-ka ijot ka longbriew manbriew.
Ym lah ruh ban iew ia ki paidbah kiba ieid ia ki jingialeh sport kum ki nongbam.
Ka nongrim ba dei ban jop beit da kano kano ka rukom, ban kamai bad lum spah naphang na ki kam ialeh sport ka la pynkha shibun ki kam bamsap bad ki kam thok kam shukor.
Ki nongialeh sport ki dih da ki dawai ban pynkhlai jubor ia ka met, ki thok ki thak bad iapynbeit lypa mano ban jop bad mano ban rem bad kumta ter ter.
"Ha kine ki 50 snem, lada don kino kino ki khana jingjop ha ka liang ka jingialeh sport ha ka Jylla, ka dei ka jinglah bad jingtrei shitom jong ki riewshimet bad ki kynhun jong ki nongshong shnong bapher.
To ngin shim nuksa na ka football, ka jingialeh sport kaba paw nam tam ha ka Jylla, ka dei ka jinglen lade bad jingtrei shitom jong ki riew shimet kaba la kyntiew ia ka football hapdeng ki jingduna bad jingeh kiba bun.
Ki club shnong ruh ki la noh syniang shibun ha kaba kyntiew ia ka football ha ka Jylla, tangba mynta kiba bun ki la shah iehnoh bei ha ka Sorkar.
Hoid, ki riewshimet ruh ki la mih shakhmat ban shimti bad pyniaid ia ki football team, tangba ym shym la kynthup lang ia ki club shnong ha kane ka rukom pyrkhat kaba thymmai.
Kumta ka jingpyniaid bad ki kam ialeh sport baroh ha ka Jylla ki pulom ha ka jaka ba kin kiew shaphrang.
Katkum ka Riti Synshar ka Ri India, ki kam ialeh sport ki hap hapoh ka jingkhmih jong ki Jylla bad ki Jylla ki don ka bor ban thaw ki ai na ka bynta ban pyniaid bad kyntiew ia ki.
Kumta ha ka snem 2008 ka Sorkar Meghalaya ka la thaw ia ka sports policy bad la pynwandur biang ia ka ha ka snem 2019.
Nalor kiwei ki jingthmu kiba la pruid dak ha ka policy, katto katne lah ban kdew hangne bad kita ki long kumne; ban thaw ia ki jaka ialeh sport kiba paka ryngkat bad ki jaka shong jaka sah bad kiwei ki jingdonkam, ban pynmih ia ki briew kiba tbit ban pyniaid ia ki kam sport, ki nonghikai bad khamtam eh ia ki nongialeh sport, ban pynrung ia ka jingialeh sport kum kawei na ki subjek hapoh ki skul, ban thaw ki lad ioh kam ioh jam na ka bynta ki nongialeh sport, ban wad bad ai jingkyrshan pura ia ki samla kiba don sap ha ki jait jingialeh sport ba pher bad khamtam eh ban pynshlur bad kyrshan ia ki kynthei ban iashim bynta ha ki jingialeh sport.
Kane ka policy ka kdew ruh ia ki 37 tylli ki jait jingialeh sport ha ka Jylla bad ba ka Sorkar kan shim khia ban kyntiew ia ki katkum kine ki kyndon; kawei, ka dei ban long ka jingialeh sport kaba kongsan ha ka Ri India baroh kawei, kaba ar, ka dei ban dei ka sport kaba paw nam ha ka Jylla, kaba lai, ka dei ban dei ka sport ba ki nongialeh ki lah bad don jingkyrmen ban khur takma bad kiwei de ki kyndon.
La bhah kyrpang ruh 5% na ka bynta ki nongialeh sport ha ki skul, college bad university.
Naduh ka snem 2006, ka Sorkar Jylla ka la dep bhah kyrpang 2% na ka bynta ki nongialeh sport ha ka thung kam thung jam ha ki kam Sorkar, katkum ka hukum No.PER AR 150/88/152 dt 30/10/2006.
Kawei kaba kongsan ka long ba ka rukom jied ia ki nongialeh sport kam dei ban long kaba lah shilliang bad ka jingbhah kyrpang ha ki jaka pule bad ka thung kam thung jam ka dei ban long ia baroh khlem ka jingpyniapher jait ne kyrdan.
Ha kine ki phew snem kiba la leit noh, katno ngut ki nongialeh sport ki la iohkam ne ioh rung skul ne kolej ne university?Wat la ka Sorkar Jylla ka kob bad kam ba kan pynbiang thikna ia ki jingdonkam bad ban pynurlong ia ki jingthmu, pynban ka jingpyniaid ia ki kam ialeh sport bad ki jingialeh sport ha ka Jylla ki troi bad hiar haduh katta katta.
Ki club shnong ki iaksaid man la ka snem ban pynmih pisa bad pynbiang ia ki jingdonkam jong ki.
Ki seng ialeh sport (Association) jong ki District bad ka Jylla ki khrong bad mareh na kawei ka jaka sha kawei pat ban pan jingiarap ban pynlong ia ki tournament kiba shi sien shi snem.
Kumta kiba bun ki jait ialeh sport kum ka Badminton, Table Tennis, Karate, Judo, Boxing bad kiwei ki nongialeh ki kyrshan hi da lade ia lade.
Nalor nangta ki jaka ai jinghikai bad jingkilan met ruh kim biang satia bad kane ka ktah haduh katta katta ia ki nongialeh sport ka Jylla kiba mih khmat ia ka Jylla ha ki lympung sha bar ka Jylla.
Wat ka nongbah Shillong ruh kam don satia ki jaka ai jinghikai kiba biang bad ngan ai nuksa ki nongialeh Badminton ka Jylla ki don tang ar tylli ki jaka ai jinghikai, kawei ka Tirot Sing Indoor Stadium ha Lachumiere bad kawei pat ka J.N Sports Complex ha Polo.
Kaba sngewsih ka long ba ka Sorkar ka la rai ban pynpra bad pynkylla noh ia ka Tirot Sing Indoor Stadium sha ka iing ophis jong ka Sorkar, kaba la ai kyrteng ka Tirot Sing Bhavan.
Ka J.N Sports Complex pat ka Sorkar ka la shim ia ka na ka bynta kiwei pat ki jingdonkam ki bym iasnoh bad ki kam sport.
Baroh shikatta la pyndonkam ia ka kum ka jaka iew vote election bad jaka sah jong ki shipai ki pyrton.
Nangne shakhmat hangno ki nongialeh Badminton kin shah hikai bad kilan met?Ka kynrum kynram ha ka rukom pynsah ia ki nongialeh sport kiba iashim bynta ha ka Meghalaya Games 2022 ha ki jaka kiba torti bad jakhlia, ka iathuh shai kdar ia ka jinglong jingman bad jinghiar kyrdan ka rukom pyniaid ia ki kam ialeh sport ha ka Jylla.
Niuma ka Meghalaya State Olympic Association (MSOA), ka seng bah jong ki seng ialeh sport ha ka Jylla, bad ka Sorkar ki dei ban ai jubab.
Ka Meghalaya Games 2022 ka la kut mynta bad khlem pynslem por ka MSOA bad ka Sorkar ki dei ban ai ka kaiphot kaba shai kdar bad ai jingkhei sha ki paidbah halor ka jingpynlut pynsep baroh.
Kawei na ki jingdkoh jong ka Sports Policy ka Meghalaya ka long ka jingthaw ia ka Committee kaba heh ka ban khlieh da u Myntri Rangbah lem bad ki Myntri jong ki 14 tylli ki tnat treikam ka Sorkar kum ki dkhot.
Katba ki nongialeh sport pat kim don bynta ei ei bad la shu batai ba ka Sorkar ka lah ban pynrung ne thung ia ki kum ki dkhot.
Kaba thikna ka long ba 90% na ki dkhot jong ka Committee bad ki babu Sorkar jong ki tnat bapher ki ban rai ia ki kam ialeh sport, kin dei ki briew ki bym don jingtip ei ei shaphang ka sport bad ki bym nang ban ialeh sport.
Nalor ba ha kiba bun ki seng ialeh sport ki la don lypa ki nongkitkam ne nongpyniaid ki bym dei ki nongialeh sport lymne kiba tip shaphang ki kam Sport, kane ka Committee jong ka Sorkar kan nang wanrah jingeh bad nang pyntroi shuh shuh ia ki kam sport, ha ka jaka ban weng ia ki.
Kaei ba ka Sorkar Jylla ka lah ban leh na ka bynta ka jingmyntoi jong ki nongialeh sport bad ki kam pyniaid ia ki sport ka long ban thaw ka ai kaba bha bad ban pyntreikam hok ia ka.
Ha kajuh ka por ki seng ialeh sport naduh ki club shnong, ki seng ialeh sport ha ki District bad ka Jylla ki dei ban pynthymmai bad pynkylla dur ia ka rukom treikam halor kine ki nongrim (i) ba ki nongialeh sport ki dei ban khlieh bad long ki nongialam jong ki seng ne club (ii) ban pyniaid ia ki kam sport da ki briew kiba tip bad kiba la pyntbit ialade (iii) ban plie lad bad jied ia kiba tbit na kiba tbit tam bad khlem leh shiliang khmat iano iano ruh bad (iv) ban don ka rukom treikam kaba khuid ba suba bad kaba ai jingkhein.
Shillong: Ka seng Khasi Sohiong Pyllun ka la leit ban iakynduh kyrpang, ia u Prof.Rakesh Sinha, MP, myn ha ka sngi, Robibar ban kyrpad jingiarap na u.
Ka seng Khasi sohiong pyllun, ha ka jingiakynduh ia u MP,  ka la kyrpad ia u ba un kner lang ki jingiarap ia ka seng, na ka bhah jongka sorkar India na ka bynta ban ioh tei ia ka iing seng khasi (auditorium) jongka Sohiong pyllun.
Na ka liang ki nongialam niam na Sohiong pyllun ki la pynsngew ruh ha u, ia kiba bun ki jingeh ba ka niam khasi haki thaiñ sohiong hi baroh kawei ka ia kynduh.
U secretary u la pynsngew ruh ba haduh mynta ka Seng Khasi Sohiong Pyllun kam don wat tang ka ïingseng ban lum ban lang ia ki khasi kiba bat ba ksoh iala ka jongka niam.
Ka sengkhasi Sohiong pyllun kaba peit ia palat 36 tylli ki tnad seng kiba dei naduh Nongspung sha Diengiei bad na Mairang shaduh Rangshken.
Ka Seng Khasi Sohiong pyllun ha ka jing Ia phylliew jingmut, da ki bunsien halor kane ka jingeh ka la wad ki lad ki lynti kumno ban ioh noh laka jongka ïingseng.
Kumta da kawei ka jingmut,  la ia kut jingmut ban leit iakynduh bad u MP Rakesh Sinha,  une u mp u dei u ba kloi ban noh jingiarap ia ki seng niam lane ia ki shnong ki thaw kiba don ka jingeh haba iadei bad ka song pisa.
“Haba ia kren bad u, u la kular ruh ba un leh shitom ban pynurlong iaka jingdawa jong ngi" ong ka kyrwoh khubor.
Da me la pyndep ia ka jingpule bad me la ioh kam ngan khang leh aiu.
Ban phut noh ia ka sner jong me haba me la don sner leit long hi lih" ong u kpa“To pa nga la sngewthuh bad ngan nym pynlehnohei ia ka umsyep jong phi.
Kum u samla briew hapdeng ka jingbun ki thapbalieh hateng-hateng la ikwah bat tangba kumne khlem kamai yn nud hi pa?" ong u khun bad u wiat sha ka Rikynti kaba shu sngap kum u stoshu.
“Kata kein kaba nga ong ha me wat pat kyrkieh namar ki thapbalieh shane ruh ki bym kai kiba shu ap lano kan plie ka lad" ong u kpa bad ka rkhie.
“To nga ap khmih lynti ia kata ka por bad nga tharai phi bad i mei phi kham noh ka mon ia i thapbalieh khasi" ong u Hiram bad buh noh ia ka phun“Ha…ha…ha" rkhie pashait ka Ri tang shu buh u Hiram ia ka phun“Wa! mano ba ktik ia phi" peit pynkhih khmat u Hiram ia ka Ri“Ym don ba ktik hynrei ki kyntien jong phi ki kham smiej ban ia ka kti"“Ym tang katta ho" ba ngan da kren jrong lei lei te phin shu iap ler artat“Balei phi thok ia la u kpa?" kylli ka Rikynti“Hap thok ban im.
Ba ngan iathuh ba nga don ha park katta lashai tharai nga lah da poi iing noh" ong u Hiram bad u bsuh baroh artylli ki kti ha pla jaket.
“Shisha seh?" kylli leh kyndeh ka Ri“Hooid kein, phi tip shwa ba ngan wan shane ki la sneng la kraw la biang ia nga.
Na kata ka daw nga hap thok watla nga sngewthuh ba kam dei ban thok ia la ki kmie ki kpa" ong u Hiram da ka jingkhia mynsiem“Bah Hiram, phi dei u briew uba bha namar ka jingiatiplem jong phi ka long kaba khlain.
Jin da dei kiwei kiwei kim patiaw ei ei ruh em bad kin ong pynban sa leh aiu ba kim iohi ruh" kren iaroh ka Rikynti“Nga pyrkhat ka jinglut ka bai leit bai wan, ka bai pule, bai bam bad kiwei kiwei ka dei hok ba i pa in ong kumto mynne" ong u Hiram bad u dem ban shong ha ka jaka ba bun phlang.
“Ym dei tang ma phi hynrei ma nga kumjuh.
Ngi shong ha kajuh ka lieng" ong ka Rikynti bad ka sei ia u chip bad bitor umsoh“Bah bah wat dom ngan ong phi dei u briew uba don sap ban kren biria wat ia la u kpa ba bsa ruh katto he, jin da ha kiwei pat lei te ngam nang ong shuh" ong ka Ri bad ka plied ia u chip ban bam.
“Ka sap biria shaei ngan leit bret" ong u Hiram“Pyndonkam hok ia ka ha ka por kaba dei ban long ka jingsngewtynnad na ka bynta kiba bun.
Tangba da kham husiar" ai jingmut ka Rikynti bad ka dih ia ka umsoh“Ngam da sngewthuh bha phi mut shaei?" kylli bniah u Hiram“Phi i teng teng haba don ki riew biria ha kano kano ka kam ka long sngewtynnad namar ba ioh rkhie.
Ynda la palat than pat ki briew kim sngewtynnad shuh bad tang shu iohi ruh ki salia" pynshai ka Rikynti bad ka shan tmoh stai“Nga mynjur ia ka jingong jong phi" ong u Hiram bad ka wiat samrkhie“Ade! lah 5 duna shi powa … ianoh ia" ong ka Ri bad ka ieng naba shong bad iaid sha ka lynti ban leit sha phalor“To ianoh kata.
Phi iohi kumno ia kine ki briew hangne.
Baroh uba wan hangne u dei u heh paid.
Ma ngi pat long tang arngut hi para khasi.
Hato ym donkam ka jingbun paid" tynjuh kai u Hiram ia ka“Nga lei lei nga ong ba imat la dei ka por ba naduh shnong haduh jylla la dei ban ai khusnam ia ki longkmie ba kha bun khun ban roi ha ka jingbun paid kum ka jaidbynriew Khasi-Pnar" ong ka Ri bad ka bat ieid ia ka sopti u Hiram“Phi te la dei ka khraw pyrkhat na ka bynta ka jaidbynriew.
Tangba ka ktien ka ong sdang shwa na lade" ong u Hiram.
Nga ai hangne harum ia ki katto katne ki point ki ban iarap ban pyniapher ia u kophi arabica na u kophi robusta U kophi arabica                     U kophi robustau dieng u jrong haduh kumba 1.
U dieng u jrong tang kumba20 phut 10 phutU soh u saw iong ne stem 2.
Ka rong u soh ka long sawsyngiang bad ka thoh sawjngem haba u la ih bhaU dieng u kham ieng beit 3.
U dieng u long sriem ia ka shatri,ki tnat ki dem sha khyndewKi sla kiba shalyntoin 4.
Ki sla kiba heh bad kiba ran sti.
(elliptical or oval with pointed tip)U Kew Nepal u long u jingthung uba dang wan shen sha ki ri lum Khasi-Jaintia jong ngi.
U iapher shibun na utei u kew uba nga la thoh ha ka lynnong kaba khadlai.
Utei u kew uba ha ka lynnong kaba khadlai u dei na ka ing kur jong u kba, u barli, ki krai bad kiwei-kiwei ki jaid phlang.
Hynrei u kew Nepal um dei na ka ingkur ki phlang (Germineae family), hynrei u dei na ka ingkur u rubab (rhubarb), u jarain bad kiwei-kiwei ki jingthung kiba iapher bak lbak na ki phlang.
La khot u ‘buckwheat’ ia u lehse namar ba ki German ki pyndonkam ia u kum u kew bad namar ba ka dur jong u shyieng ka long kum ki symbai jong u dieng beech, bad kumta ki khot ia u ‘buchweisen’ ha ka ktien German haba la kylla sha ka phareng buckwheat.
Dei na kane ka daw lehse ba ki Khasi ruh ki khot ia une u jingthung u kew.
Nga sngewdei ban khot ia u u kew Nepal namar ba la wallam nyngkong ia u sha ri khasi da ki shipai kiba wan na Nepal bad namar ba nga kwah ban pyniapher ia u na u kew uba shisha.
Imat don ar jaid (species) ki kew Nepal ha ka pyrthei kiba ki kham thung bha: uwei na ki ki khot Fagopurum esculentum, bad uwei pat uba ki khot Fagopyrum tartaricum ha ki kyrteng saians.
U esculentum imat u long uba ki rep ha Germany bad kiwei kiwei ki ri Europe; la leit rah nyngkong ia u sha kito ki ri na China ha kaba ki la rep ia une u jingthung la slem.
Imat une u mih nyngkong ha China bad ha ki khap lum Himalaya.
U tartaricum pat imat u mih nyngkong ha ki lum Himalaya.
Une u kham jrong ban ia utei u esculentum, hynrei ki sla ki kham rit , ki syntiew ki kham rit.
U Sir George Watt u ong ba u tartaricum u long u jingbam uba kham bha ban ia u esculentum namar u donkam bun ka umphniang bad kham khyndiat ki ksai kiba kham eh ban tylliat.
U kew Nepal u long u jingbam uba bha shibun na ka bynta ka met u briew.
Ynda la tylliat ia u symbai jong u, u ata uba ioh na u u long syriem ia u ata uba ioh na u kew, u kham lieh ruh palat ban ia u ata na u kew.
Haba twad ia u ata jong u ruh lah ban sngewthuh na ka jingjlih jong u.
Ia u stait (middlings) uba ioh na u ruh lah ban ai ia ki masi khem dud, namar u long u jingbam uba bha na ka bynta jong ki.
U Kew Nepal u long u jingthung uba lah ban jrong kumba 3 phut, bad uba don shibun ki tnad.
Ki syntiew ki don ka rong kaba lieh hynrei kaba la suit rong da kaba saw.
Ka lyngkha u kew Nepal ka long kaba itynnad.
U symboh u kew Nepal u long kum ka khoh kaba lai dong bad uba lieh-bthuh ne iong ka rong.
Ki sla ki long ka dur dohnud bad ki jrong kumba ar haduh saw inshi bad kiba snoh ha u jyntang sla uba jrong ruh kumba shi inshi haduh saw inshi.
Ki sla jong u tartaricum ki kham nep ban ia u nam pliang.
U kew Nepal u long bha ha ka jaka kaba kham khriat bad kaba sngem.
Lada ka bneng ka kham shit ha ka por ba u dang san kam da pher eh, hynrei ha ka por ba u phuh syntiew ka long kaba sniew eh na ka bynta jong u.
Une u jingthung u lah ban met tang hapdeng 8 ne 10 taiew.
U lah ruh ban long ha ki jaka kiba jrong naduh 4000 phut haduh kumba 14000 phut.
U lah ruh ban long ha ki bun jaid ki khyndew, tangba u kham long bha ha ka khyndew kaba sbur bha lane wat ha ka dew shrah lada ka don shibun ka sboh pyut jong ki jingthung (humus).
Lada ka khyndew ka sboh eh, une u jingthung u lah ban kyllon (lodge) ynda u la san bha.
Namar ba u long bha wat ha ki khyndew kiba duna ka sboh, namar kata la ju khot ia u u jingthung jong ki nongrep kiba duk.
Une u jingthung um lah shah ia u thah.
Ia une u jingthung lah ban thung haba kut u June lane ha kaba sdang u July.
Ynda puh bha ia ka lyngkha bad la weng ia ki niut ki nier baroh ki sa thung ia u symbai ha u nur rit iba lah ban pruid da ka lyngkor desi, lane lah ban shu ber sha ka khyndew bad hadien kata sa tap ia u symbai da kaba rung ka kynja kor kaba ki khot ha ka ktien phareng ‘harrow’ (kynnoh harro).
Lah ban thung tang kumba ar tin umphniang sharak (8 gallon) u symbai ha ka shi ekar.
Kane kan pynmih pat kumba arphew shah u symbai.
Ia une u jingthung ki ju thung khnang ruh ban pynbha ia ka khyndew.
La um dei na ka iing kur jong ki dei bad kiwei kiwei ki jingthung kiba lah ban pynroi ia ka naitrojen, hynrei namar ba u lah ban shim jingbam da kaba jem na ka khyndew kaba sniew, kane ka jingbam ynda u la pyut une u jngthung ka lah ban long pat ka jingbam jong ki jingthung kiba bud ia u.
Nalor kata namar ba u tap bha ia ka khyndew, u pynlong kham sbur bha ia ka ynda la ot ia u.
“Ba ka khun kynthei jong nga kam sakma ka jingim bad ka mynsiem ngam suk hi tdot" kren khia thew u kpa“Te ngi kwah ba ki khun baroh la ki kynthei ne shynrang kin im suk im sain wat lada kim da riewspah eh ruh" bynrap sa ka kmie“To ngim bun ktien shuh hynrei ngi shaniah ha phi khun.
Wat ju leh lyndet na ngi ki kmie ki kpa ba kam ju bha" kren pynkut u kpa bad u ieng ban leit thang duma sha dpei ba dang meh ka ding hur hurBa dei ka sngi nyngkong ban leit sdang trei, u kpa u la leit on ia la ka khun bad kwah ban iakren bad ka trai nongaikam“Kong Santi, nga sngew thylli ban shu phah wan tang ia ka khlem da wan lang.
To sneng to pyni lem bad mai lem ia ka lada ka leh balain ne biria than.
Nga kum u kpa nga kit khlieh haduh katta katta ia ka ba ka dei ka khun kynthei" ong u bah Bruton“Sngew tynnad shibun eh ia ka jingong jong phi bad ngan leh kumba phi ong ym ba nga isih hynrei namar ka jingbha jong ka hi.
Tangba hangne ym rat da bun shynrang namar ka dei ka dukan suhjain kynthei" ong ka kong Santi da ka ktien ba jem jai jai.
“To nga ruh ngan nym bun ktien bad ngan leit noh" u ong bad u mih noh na dukan ban leit sha jingtreiLynter lynti u pyrkhat ba ka jingkit ka la nang kham sting namar u khun nyngkong u la don jingmih, kane ka khun ba-ar ruh kan sa ioh la i bai bylla kam pher wat kam pat dei kaba heh hynrei ka la lah ban pyndap na ka bynta ki jingdonkam lajong lah lait ban ai.
Kum u kpa uba kit hok bad pyrkhat hok ia la ka iing u la iai ngam jylliew la ka jingpyrkhat ba hadien habud ki khun jong u kin long kiba khlain tyrpeng.
Wat hapdeng ka jingshah peit ibein hynrei ka mynsiem jong u ka iaw ban nym aili hynrei ban trei shitom bad ban nang iai thaw lad kawei ka khun hadien kawei pat.
“Bah Bruton, ma phi u briew uba trei hok shisha ma nga sngew tynnad bha ia phi.
Kato khun phi ka la nang heh bad ma phi hikai bha ba kin nang ban wad pisa bad ma phi lait na jonjar" ong u malik katba ki dang ia dihsha sngi lang“Ma ngi shonrang hap trei shitom hi kato lok kham aram.
Ka dustur Khasi jong ngi phi lah tip hi ym dei?" ong u BritonLYNNONG – 5Ka jingiadei paralok hapdeng u Hiram bad ka Rikynti ka la nang kham jan kham jan katba nang iaid ki por.
Ka jingsngew jan para khasi hapdeng kiwei pat ki jaitbynriew bad ka rta ruh ka la dei ban ialuh ne don paralok kum ka jingpyrshang na ka bynta ka junom.
Ka dei ka sngi thohdieng bad tang shu wai klas u Hiram u la iawer ia ka Rikynti ban leit bam lyer pyngngad ha kawei na ki park ba don ha kata ka sor.
Tang shu rung na phalor bad u mut ban ialam ia ka Ri sha kawei ka jaka ba itynnad bad kham duna briew la pah ka phun jong u bad haba u la peit u dei u kpa jong u“Me don shaei?" kylli u kpa ha ka sur rangbah“Nga don ha iing pa bad nga mut ban pule kot" jibab thok u khun“Ish! kumta te ka biang kein" iaroh u kpa bad ka rkhie“Minot bha mo khun bad wat ju biej ia ki rongphong ne ki jingsngewbha shato, kynmaw la ka iing, la ka jingpule" ong u kpa bad hamar kata ka por u iohsngew ia ka jingsynriah ka Rikynti“Kumno nga iohsngew ia ka sur synriah ka kynthei" kylli u kpa“Em, ba nga dang iaid ban leit painkhana don kein ki kynthei ba iaid najan" jubab thok u khun“Peit ho lih, ioh me thok ba nga phohsniew ba me bat syntiew ha kti" ong biang u kpa bad u Hiram u la jan rkhie ba sngew sammut“To seh pa wat mutdur eh kumta.
Ka dang biang pat em ba nga shu bat hynrei ngam pat kheit" biria sa u Hiram“Nga u nongbsa nga hap kren em mem tip haduh katno ka jingkhia ka jingkit ia me shato.
Da me la pyndep ia ka jingpule bad me la ioh kam ngan khang leh aiu.
Ban phut noh ia ka sner jong me haba me la don sner leit long hi lih" ong u kpa.
Shillong: Ka Meghalaya & Greater Shillong Progressive Hawkers and Street Vendors Association, ka seng ki nongdiemadan ka la pynlong ia ka jingpynkhuid ia ki jaka ba ki shong die jingdie bad kamai jakpoh naduh ka por 8 baje mynstep ha ka 9tarik Jymmang 2022.
Ki dkhot bad ki nongdiemadan baroh ha kylleng ki jaka ka Nongbah ki la iashim bynta shit rhem.
Kane ka jingpynkhuid ka long kum shi bynta na ka jingthmu ka seng ban pynlong ia ka Sor kaba khuid bad ba itynnad.
Ka seng ka kloi ban iatreilang na ka bynta ka jingkhuid, jjngitynnad bad jingshngain ka Nongbah bad ka Jylla.
Sa kawei ka mat ba kongsan ba ka seng ki nongdiemadan, ka MGSPHSVA, ka la shim khia bad shong pyrkhat ka dei kumno ban iakhun pyrshah ia ka jingma jong ka plastic bad shen ka Seng kan sa pynbna bad thaw ki lad ki lynti kumno ban leh.
Ha kajuh ka por ban pynneh ia ka mariang bad ban kamai jakpoh khlem thut.
Ka seng ka ai khublei ia baroh ki nongdiemadan, ki dkhot kiba la iashim bynta ha kane ka jingpynkhuid mynta ka sngi.
Ka seng ka ai khublei ia ki tnat treikam ka Shillong Municipality bad Fire Service kiba la iasnoh kti lang, ong ka kyrwoh na ka kong Shane Thabah, General Secretary, MGSPHSVA.S.K.N“Nga sngew dei, nga sngew dei…" napdeng u paitbahU nongialam ia ka Dorbar u la ieng.
“To kumno phi sngew paitbah ?" U la kylli“Ka dei ka dei…'" La sawa ka surU Secretary uba ialam u sngewthuh ba ka jingmynjur ka long kaba ia ryntih shisha kumta u la pynjai jai noh ia ka Dorbar.
“To haba phi la mynjur ban weng, mynta baroh kiba don hangne, phi dei ban soi la ki kyrteng khnang ba kan long ka sakhi mo.
Phi mynjur ia kata? La ong biang u Nongialam“Hooid ngi mynjur.
" La sawa ka Sur.
“To khublei, mynta haba la weng ia u Bah Let na ka kam Rangbah Shnong iano pat ngin jied thymmai.
?" La kylli biang u SecretaryJak la kynjah ka sur, hadien katto katne sekhon la ieng uwei na ki Dkhot ka Dorbar Shnong bad u la tyrwa.
“Thung noh da i Bah Shanbor.
"“Ka biang ka biang, ngi mynjur" La sawa ka Sur na u paitbah.
Hadien kata u Secretary uba ialam ia ka Dorbar, u la ieng ban pynpaw biang.
“Paitbah haba kumta, phi la mynjur ba i Bah Shanbor in long u Rangbah Shnong bathymmai jong ngi.
? U sngap shiphang“Hooid hooid.
" La mynjur baroh.
Haba la ioh ka jingmynjur, u Secretary u la pynkut ktien da kaba ong“To mynta ngin hab ban soi paitbah ia kane ka jingmynjur ba ngi la weng noh ia u Bah Let na ka kam Rangbah Shnong bad ngi la thung thymmai ia u Bah Shanbor ha ka jaka jong u.
"“Hooid ngin soi…" La mih ka jingmynjurKumta ki nongialam ba hakhmat ka Dorbar Shnong ki la hiar sha baroh ki Dkhot ba poi Dorbar ban phah thoh ia ka kyrteng bad phah soi ruh.
Hadien ba la dep leh kumta u Secretary u la khot ia u Bah Shanbor ban ai katto katne ka jingkren hakhmat ka Dorbar.
Hadien ka jingkren lyngkot jong u Bah Shanbor la pynwai noh ia ka Dorbar ha ryngkat ka jingkyrkhu kyrdoh bad khublei kti ia u Rangbah Shnong bathymmai.
Kane ka kam ba la pyndep ha kane ka sngi ka la poi wat ha ka tyndong shkor jong u Bah Let, lyngba ki dkhot ka long iing jong u.
Haba ia ka kam Rangbah Shnong mynta la bynshet ha u Bah Shanbor, baroh ki nongshong shnong ki la kmen namar ki tip ba u long u briew uba bha bad uba lah.
Shi ngi hadien ba la shah jied Rangbah Shnong i Kong Lumspah bad u Bah Shanbor ki la thaw ka jingkhawai barit ia baroh ki nongialam shnong ne ki dkhot jong ka Executive Committee ka Dorbar Shnong ha iing jong ki.
Ha kane ka jingkhawai, u Bah Shanbor u pynpaw ka jingsngew nguh bad ruh u la pynpaw hangne ia ki kam kiba u buh thong ban leh haba u la don ha ka bor hapoh shnong poh thaw.
Kawei na ki kam ba hakhmat eh ka long ban pynneh ia ka shong suk shong shngain, kaba ar ka long ban wanrah ia ki kam pynroi na ka Sorkar, kaba lai ka long ban pynioh ia ka dulir ba skhem ha ka kam jaka puta bad kaba saw ka long ban kyntiew ia ka jingnang jingstad.
Haba u Bah Shanbor u la pynbna ia kine ki mat treikam baroh ki la ia thap kti.
Hadien ka jingpynbna u Bah Shanbor u la khot ka jingiatrei lang bad ruh u la ai lad ban pynpaw eiei napdeng ki dkhot ia la ka jingsngew halor kata ka jingiohi jong u.
Kat uba ieng u ai ka jingiaroh bad ka jingkular ban iatrei lang.
Ka jingkhawai ka la long shisha kaba kordor ha kaba na ka liang ka iing u Rangbah Shnong ka la pynkhreh janai kum ki riewshai.
Don na pdeng ki ba wan sha ka jingkhawai kiba la pynpaw ba ka lah long thik kum ka jingkhawai ha ki jaka sor.
Ki nong shong shnong kiba iaid ba ieng nangta ki la lyngngoh bad ka sngi babud don kiba nud ban kylli ki sa tip ba ka dei ka jingkhawai u Rangbah Shnong bad ki Nongialam Shnong.
Kane ka khubor ka la pyndiaw bad pyndom jur ia kiba ha iing jong u Bah Let.
Ki la rah ruh ia ka khubor shaduh ka tyndong shkor jong u Bah Let ba un tip.
Hynrei watla ki dom ne ki diaw ruh, na ka liang ka iing jong u Bah Let kim don bor eiei shuh ha ki kam shnong namar jan baroh ki nongshong shnong haduh ki nongialam Ki la don lut ha ka liang u Bah Shanbor mynta ka kynti.
Ka khana ka la poi ruh ba kiba u Bah Let u la babe jur halor kaei kaba kiba ha iing jong u ki leh, kaba la pynduh bad pynjah burom ia ka longrynieng jong u bad ka iing Ka sem hi baroh kawei, pateng pakit.
Shillong: Ka seng Hynñiewtrep Achik National Movement (HANM) Land Protection Cell mynta ka sngi ka la dawa na ka sorkar jylla ba ka dei ban pyndam noh mardor ïa ka notification jong u snem 1951 kaba dei ka notification ba ïa ka Block I bad Block II yn aiti noh ha ka nongpynïaid jong ka Mikir Hills.
Haba kren bad ki lad pathai khubor na ka liang u Bah Lamphrang Kharbani u President ka HANM u la ong ba “Ha ka snem 1951 la seng ïa ka United Mikir and North Cachar Hills District, bad la ot ïa ka Block I bad Block II na ka Jowai Civil Subdivision bad la pyniasnoh bad ka Mikir Hills da ka order u Governor ka Assam, No.TAD/R/31/50/149, dated 13th April, 1951.
La leh ïa kane ymdei namar ba kitei ki jaka ki dei ki jaka Karbi, hynrei tang na ka bynta ban suk ka jingtrei kam (administrative convenience) ha kata ka por".
Haba pynshong nongrim ha ki kot ki sla bad ki jingtip ba la ïoh na ki heh sorkar bad ki riew rangbah ba ngin ym duh ïa ka Block I bad Block II dei ban pyndam noh ïa katei ka notification namar lada im katei ka notification ngi thikna lupa ba ngin duh sa ïa ka Block I bad Block II ong shuh shuh u Bah Lamphrang.
Haba kren halor ka jingïasoi soskular sngewthuh jingmut ne MoU da ka sorkar Meghalaya bad Assam na ka liang u Bah Lamphrang u la ong ba ka dei ka jingleh kyrkieh ka sorkar tang ban ïoh myntoi bad ban ïoh nam.
Ngi ïaroh ïa ka sienjam ba ka sorkar ka shim ha kaba ïadei bad ka jingpynbeit pud hynrei ka jingleh kyrkieh jong ka keiñ kaba ngim ïahap ong u Bah Lamphrang.
Haba kren halor ka jingjyllei ki biria (meme) ïa ki nongïalam saiñ pyrthei ka jylla u Bah Lamphrang u la ong ba ka long kaei kaei kaba ka seng hi kam mynjur namar ka ktah ym tang ïa ka ijot jong ki hynrei kan ktah lang ïa ka ijot jong ka jaidbynriew bad ka jylla hi baroh.
“Sahngeh noh ka shna cartoon bad kynthah khlem raiñ ïa u Bah Prestone, Bah Metbah bad ïa u Ma Lahkmen namar kine ki dei ki doh ki snam jong ngi hi bad lada phi don kaei kaei kaba phim hun ïa ka rukom treikam jong ki leit kynduh markhmat namar ki long kiba la kloi ban sngap" kyntu u Bah Lamphrang.
Nga tharai ki babun ki kloi eh ban leit kynduh ne ai jingmut iabun kie2 kiba donkam ban ia kren markhmat.
tang ba eh pat kalong ioh Kim Shah ki nong mihkhat jong wat Tang ban rung ha phalor ruhKa dei kata Ngim dei ban kynthoh ne pynrem ne pyn long kamkai iano2, Lada ngi kwah ban ai jingmut leit kynduh markhamat.
Hooid ngi ïaroh iaka Sorkar baka shim iaka seiñjam ban pynbeit pud nmar bun ki jaka ngi duh noh dei nakadaw ki sorkar ba mynshuwa kim shimkhia iakane.
Ngi dei ban ai jingmut ban iarap kumno ban nang pynjanai shuh2 iaki kam hapoh ka Jylla dakaba ai ki jingmut ban lah ban kyntiew khambha iaka jylla.
Kham bun hi ma ngi ki Khasi ialade Ngim lah ban leh eiei, hynrei dala leh kiwei pat ngi bishni ban sdang saka pynthoh Bria ne beiñ da kumne kumtai.
ki khasi jong ngi te ki im tang ha ka bishni dang la long heh kumjuh hi kinlong.
Shillong: Ki nonghikai adhoc, hapoh ka synjuk Federation of All School Teachers of Meghalaya (FASTOM) mynta ka sngi ki la pynlong biang ïa ka jingïakhih ha khmat Secretariat namar ka jingmynthi ka sorkar ban sngap ïa ka jingdawa jong ki.
U Babu Mayborn Lyngdoh R, u nongai ktien ka FASTOM u la ong ba kaba pynbor ïa ki nonghikai ban shim ïa kane ka sienjam ka dei beit namar ka jingbym kheiñ snep jong ka sorkar ïa ki.
Ka jingïakhih kaba ki nonghikai ki la pynlong ka long beit ba ki kwah ban kynduh markhmat bad u Myntri Rangbah ka jylla ïathuh u Babu Mayborn.
La ar palat shibnai naduh ba ngi ïakhih hynrei ym pat don satia ka jingïakynduh bad ki Myntri Sorkar bad lada ngim ïa kynduh mynta ka kynti ïa u MR ngin ym treh ïakren shuh bad ki ophisar sorkar, ïathuh u Babu Mayborn.
Shuh shuh u la ong ba lada ka sorkar lyngba u Myntri Rangbah kam kwah ban ïakynduh bad sngap ïa ka jingdawa jong ki kin pynlong da ka jingïakhih kaba kham tyngeh ha kane ka sngi palei ban wan ,da kaba thiah bad sah miet ha khmat syndon ha khmat Secretariat bynrap u Babu Mayborn.
Lada ka sorkar kam lah ban weng tang ïa ka jingeh kaba rit eh la i artatien ba kan lah ban leh ïa kiwei ki kam ong u Babu Mayborn Lyngdoh.
Ngi la ai ka jingïatreilang da kaba leit shim klas biang bad ban leit kheiñ mark(evaluation) hynrei na ka liang ka sorkar kam pyni satia ïa ka jingïatreilang ong u Babu Mayborn.
Nongpoh: Ha ka sngi ba u samla Lambokstarwell Marngar, President ba rangbah ka KSU, u la wan ban pynthymmai ia ki nongkitkam jong 8 tylli ki shnat treikam ka KSU kiba hap ha Nongpoh Circle, u la ban jur halor ka jingthmu ka sorkar ban sdang biang ia ka jingpyntrei ia ka lynti rel sha ka jylla bad uba la pynpaw shai da kaba ong ba ka KSU kan nym ailad ia ka lynti bad lada ka sorkar ka kwah eh ia kata ka lynti rel, ka la dei ban pynkloi shwa ia ka ILP.Utei u nongialam ba hakhlieh ka KSU, u la ong ba ka KSU ka pyrshah ia ka lynti rel naduh ki snem 1980 bad haduh mynta mynne ruh ka dang don ha ka nongrim ban pyrshah beit bad da lei lei kam lah ban pdiang ia ki jingpynbiej ka sorkar.
“Lada ka sorkar ka kwah palat ia kata ka lynti rel, ka la dep ban pynkloi ha ka ban pynlong ain shwa ia ka ILP hapoh ka jylla, kaba dei ka mat jingdawa ka seng naduh ki snem 1980 bad haduh mynta kam pat urlong satia, khamtam ha u snem 2019 ba baroh ki nongmihkhmat ki lah pdiang ia ka ILP lyngba ka resolution ha ing Dorbar Thawain" ong u Lambokstarwell Marngar.
U la ong ruh ba kat haduh mynta ka seng kam kwah ban iakren halor ka mat lynti rel, namar ka seng kam lah ban ia pein ia ka Jaitbynriew na ka bynta ka jingmyntoi shimet jong no re da kaba pyndonkam ha kyrteng jong ka roi ka par.
Lada ki leh jubor ngin ruh ngin pyni da ka bor bad ka ban sa long biang kumba la jia ha u snem 2017 bad kaba la pynlong ia ka North East Frontier Railway ban sangeh shisyndon halor ka jingpyntrei ka Steshon Rel ha Ronghona, Byrnihat.
Ha kaba watla ki la don shibun ki dkhot ka seng kiba la shah kem halor katei ka jingjia, hynrei kat haduh mynta kim pat kynran dien bad kiba la long kloi ban len ialade, na ka bynta ban pyrshah ia ka lynti rel hapoh Ri Khasi, u la bynrap.
Ia katei ka jingpynthymmai ia kitei ki 8 tylli ki shnat treikam la pynlong ha Dorbar Hall Sajer, Nongpoh, kitei ki shnat treikam ka KSU kiba hap hapoh ka Nongpoh Circle, ki kynthup ia ka Mawroh Unit, Umjari Unit, Mawdiangum Unit, Saiden Unit, Mawphrew Unit, Nartap Unit, Langpohdon Unit bad ka Umsaw Nongkharai Unit.
Nalor u samla Lambokstarwell Marngar, kiba la donlang ha katei ka sngi, ki kynthup ia u samla Eric Nongkynrih Asst.General Secretary KSU CEC, u samla Ferdynald K.Kharkamni President KSU NKHD, u samla Lambok Joseph Rymbai Vice-president KSU NKHD, samla Lester Nongbet Organising Secretary KSU NKHD, samla John Lyngdoh President KSU Nongpoh Circle lem bad kiwei.
Nongpoh: La katto katne snem ba ki paidbah ha shnong Umsawnongkharai, ki la mad ia ki kam ba huri hura halor ki kam shnong hapoh katei ka shnong, hynrei hynnin ka sngi Saitjain, ia kitei ki kam huri hura lah lah noh bad pynbeit, namar ki ar-kynhun kiba don hapoh katei ka shnong, mynta ki la poi sha ka jingiakren sngewthuh jingmut bad kiba la shim ruh ia ka rai ba nangne shakhmat kin iatrei ryngkat ryngkat na bynta ki kam shnong kam thaw.
Ha ka kyrwoh kaba la phah da u bah Tony Shylla, u rangbah uba la shah jied kum u Secretary ka shnong bad uba la shah rem tang da 5 vote hakhmat u bah Angelus Sun, uba la long mynta kum u rangbah shnong ka Umsawnongkharai, la ong ba naduh ka sngi jied rangbah shnong kaba dang shu dep shen, la mih ar kynhun hapoh katei ka shnong, kata ka long hapdeng ka kynhun kiba kyrshan ia u bah Angelus Sun bad kiba kyrshan ia u Tony Shylla, hynrei hadien katei ka jingialang, kitei ki arkynhun ki la poi sha ka jingiasngewthuh jingmut.
Ka Kyrwoh na u bah Tony Shylla, ka la pynpaw ruh ba u bah Angelus Sun, hadien ba u la jop kum u rangbah shnong, um shym la lum jingialang ban thaw ia ka Executive Committee hapoh ka shnong bad kaba la pynlong ia ki paidbah ba kin iamih madan ban pyrshah ia ka jingbym thaw EC u rangbah shnong.
Hynrei tang katto katne sngi, u bah Angelus Sun u la khot jingialang, ha kaba ka jingialang ha ka 4/5/2022 kam shym la poi shano shano, hynrei ha ka jingialang kaba la long hynnin ka sngi Saitjain, ka jingialang ka la long kaba iaid beit iaid ryntih khlem da mih ki huri hura bad kaba la lah syndon ban thaw ia ka Executive Committee bad jied ia ki member ka shnong, ha kaba ha katei hi ka sngi la jied ia u bah Tony Shylla ba un long kum u secretary ka shnong.
Ha katei ka sngi, ka la don ka jingia khublei kti kaba mar kylliang na baroh ar Liang mamla ki paidbah nongshnong bad kiba la iashim ia ka rai ba kin treilang na bynta ki kam shnong la ha ka iap ka im ha ka shitom ka shipa bad ha kiwei kiwei ki bynta.
Kumta kane ka sngi ka dei ka sngi sah jingkynmaw ia kane ka shnong kaba la don ia ki kynrum kynram la bun bun snem, pynkut ka kyrwoh.
Shillong: Ka seng kieng atiar ba shah kheiñ be-ain ka ULFA-I ha ka sngi saitjiañ ki la siat ïa arngut ki suba nong syntiat pulit Assam bad ruh jong ki shipai ha ka camp jong ka.
Ha ka kyrwoh jongka, ka la ong ba ka jingsiat ïap jong ka la long hadien ba ka seng ka la thikna ba kine ki arngut ki dei ki nongsyntiat jong ki pulit bad ki shipai ki dei kiba ju syntiat pyrshah ïa ka seng.
Ha ka kyrwoh jong ka seng lyngba ka video ba la ai da u nongïalam jong ka u Paresh Barua u la ong ba kine ki ba shah siat ki kynthup ïa u Dhanjit Das bad u Sanjib Sarma.
Shuh shuh u la ong ba ka seng ka siat ïap ka dei namar kine ki nongsyntiat ki la phla ba dei ki pulit bad ki shipai kiba la phah ban pynïasoh bad ka seng khnang ban ïoh jingtip ïa ka ktem ba ki lehnoh ki rieh tngen ha ki kylleng ki jaka.
“U Dhanjit Das bad u Sanjib Sarma ki pynïasoh bad ka seng ruh ha dien ba ki la ïoh jinghikai na ki pulit bad ki shipai bad ki bud ruh thik kat kum ka jingbthah jong ki pulit bad ki shipai ban syntiat ïa ka ïaid ka ïeng bad ka jing treikam ka seng" ong u nongïalam ka ULFA-I.Shuh shuh ha ka kyrwoh lyngba ka video la ïohi ba kine ki arngut ki la kyntu ïa ki samla ka Assam ba kim ban trei na bynta ki pulit bad ki shipai na ka daw ki sbai rupa pyrshah ïa ka ULFA-I.Katba na ka liang u Myntri Rangbah ka jylla Assam u Himanta Biswa u la kam ba ka tnad pulit kan ym phah briew satia ban leit sha bar ri namar ka jylli treikam jong ka ka dei na bynta ka jylla Assam ym palat ïa kata.
Kumban shu pynkynmaw hangne ba u MR ka jylla Assam hadien ba u la bam smai kum u MR u la khot ïa ka seng ULFA-I sha ka miej jong ka jingïakren ïasuk na bynta ban pynneh pynsah ïa ka shong suk shong saiñ ha ka jylla Assam.
Tura:Ka Garo Hills Autonomous District Council (GHADC) ka la pynkhreh shait shait mynta ban ïoh shi lyngkhot ka jaka na ka sorkar pdeng ha nongbah Delhi ban ïoh pynïeng ïa kawei ka ïing paki khnang ba ki Garo kiba leit sah pule ne kiba trei bad kiba leit shah sumar ne leit donkam kin ym pyrwa shuh ïa ka jaka sah jong ki.
Dang ha ka taïew ba la dep u CEM ka GHADC ha ryngkat ka jingsynran lang u Chairman jong ka High Powered Committee Rakesh A Sangma ki la her sha nongbah Delhi ban ïakynduh bad u Myntri khynnah ka tnad housing and urban affairs jong ka sorkar pdeng u Kaushal Kishore ban pan shi lyngkhot ka jaka na bynta ban ïoh tei ïa ka ïing basa jong ka konsil ha ka nongbah synshar ka ri India.
Ha ka jingïakynduh jong u CEM ka GHADC u la ong ba ka jingïakynduh jong ki bad u Myntri ka long ban kyrpad ba un ai shi lyngkhot ka jaka sha ka konsil khnang ban ïoh pynïeng ïa ka ïing ba nyngkong eh jong ka konsil shabar, ka ba kane ka jingpan jaka jong ki ka long khnang ba kito kiba leit sha Delhi ban shah sumar ne leit pule kin ym donkam ban pyrkhat khuslai ïa ka jaka sah jong ki.
U la ong ruh ba ka jingrem ka bai sah ha nongbah Delhi ka buh jingeh shi katdei ïa ki paid Garo ban kan long ka jingmyntoi ïa ki lada ki don la ka jong ka ïing basa.
Haba jubab la hato kane ka lah ban long namar ka jylla Meghalaya ka la don ka ïing ha Delhi u CEM ka GHADC u la ong ba lada ka Bodoland Terrestrial Council bad ka Karbi Anglong Autonomous District Council wat la ka jylla Assam ka don la ka jong ka jylla kan eh aiu na bynta ka GHADC.Shillong:U MDC ka Mylliem Konstitwensi bad u nongïalam ka seng Congress u Bah Ronie V Lyngdoh, u la ong ba ka seng ka pyrshah jur ïa ka MoU ba la ïasoi hapdeng ka Meghalaya bad Assam ban ïa pynbeit ïa ki 6 tylli ki jaka ïakajia pud namar ka jylla Meghalaya ka khlem pan jingmynjur na ki bor hima, nongsynshar sh nong, ki paidbah.
Ha kajuh ka por u la ong ba wat la dei ban ïoh jingmynjur, na ki nongsynshar hima ne ki bor pynïaid shnong hynrei sngew sih pat ban ïohi manla ka por ha ki lad pathai khubor ba mih ki jingshah kynnoh ba kine ki nongsynshar hima ne ki Myntri kiba ju pynneh dustur dei maki pat kiba pyn kheiñ.
“Haduh katno ki briew kin shaniah wat lada hap ban ïasyllok bad ki, wat la ym baroh, ban ïa pynbeit pud namar la ïohi ba tang 2 ne 3 ngut ki Myntri Hima ki la shim ka rai ban die khyndew ka shyiap khlem ka Dorbar Hima," ïa kane u la pynpaw halor ki jingshah kynnoh ha ki por ba la leitnoh ba bun ki jaka raid, jaka hima, ne jong ki kur ba la don katto katne ki Syiem, ki Myntri Hima kiba die ki jaka khappud khlem da ïoh jingmynjur hynrei leh hi katba mon.
“Ym don uno uno u Myntri u ba long trai ïa ka khyndew ka shyiap, lada u Myntri u mihkhmat na ka Kur u hap shim jingmut ne mynjur na kato ka Kur bad hato kito ki khlaw ki btap, ki jaka jong ka Ri raid ne Kur ba ki die ki la shim jingmynjur na ki ne em, ym don hok uwei ruh u Myntri ne u Syiem ban leh kumta.
Kaba sngewsih ka long ba kine ki nongsynshar hima ne shnong kiba dei kiba la buh da u longshwa manshwa ban long ki nongri nongsumar ïa ka riti dustur ym tang ïa ka khyndew ka shyiap, hynrei dei maki pynban kiba leh dewthala kiba pynkheiñ ïa kiei kiei kiba u longshwa manshwa u la buh," ong u Bah Lyngdoh.
U la ong ruh ba ka jingïoh mon kum kitei ki nongsynshar hima ban ïoh leh katba mon ka lah ban long ba ki ïohi ba ka District Council kam leh eiei ne pynshitom ïa ki katkum ki kyndon aiñ.
Shillong: Ka Marynthing – Ka snap paka mynnin ka sngi ka 7tarik, jymmang 2022 ka lah ioh ban pynkut noh ia ka rynsan iakop pyni riam Khasi tynrai 2022 ha ka jingdon sakhi u samla Pynshai Rani, Publicity Secretary Khasi Students’ Union (KSU) u ba lah wan long kum u kongsan ha katei ka sngi, bah ES Majaw u trai ka Ri Khasi Book Agency kum u symbud kongsan, u samla Shanbor Khongjah uwei na ki nongkitkam bahakhmat ka Seng Khasi Sengraij uba long u nongshah khot kyrpang bad kiwei pat ki nongshah khot sngewbha.
Ha katei ka sngi, kaba la long ha Khasi National Durbar hall, la sam ruh ia ki khusnam sha ki Nongjop baroh bad ia Nongjop ba nyngkong kum ka Lahduh ha ka Jingiakop pyni riam tynrai ka dei ka samla Monalisa Wankhar, kaba lah iohrah ia ka Khusnam bad ka buskit song pisa kaba 15,000 /- , ka nongjop ba ar, dei ka Lidaris Lyngdoh Lyngkhoi, kaba lah iohrah ia ka Khusnam bad ka buskit song pisa kaba 10,000/- bad u nongjop ba lai u dei u heprit Dasanjanai Rani, uba lah ioh rah ia ka Khusnam bad ka buskit song pisa ba 5000/- nalor kitei ki don sa 10ngut kiba ioh ia ka consolation prize kaba 1000/- marwei kata ka Valarie Nongkhlaw, ka Rifellda Langstang, ka Lili Mary Khyndeit, U Alfonso Jaiden Khongwar, ka Daisy Kharsyntiew, ka heprit Naphisabet Chyne, ka heprit Deiti Fairy Nongdhar, U Ruki Toi, ka heprit Sara Dkhar bad u heprit Damangkyrpang Nongdhar.
Ha shuwa ban sdang ia ka jingsam Khusnam lah ioh shuwa ka jingkren lyngkot ia u symbud kongsan, Bah ES Majaw (Trai ka Ri Khasi Book Agency) ha kaba u la pynpaw ia ki kyntien kordor kyntien shongsbai kiba ai mynsiem ia ka marynthing- ka snap paka ia ka jingpyrshang shitrhem ban trei ia ki kam babha kiba kyrsiew thiah shisha ia ka jaitbynriew bad khamtam ia ka jinglah katei ka kynhun ki samla ban pynlong ia kane ka rynsan iakop pyniriam Khasi tynrai 2022 kaba jop bad iphuh iphieng.
Shuh shuh u bah ES Majaw, u lah ai mynsiem ia ki samla ha katei ka sngi ba ki dei ban pynneh ia la ka jong ka riam Khasi tynrai bad iala ka jong ka ktien ka thylliej ka akor ka burom bad ban ialeh nabynta ka hok longtrai jongngi kum ka jaitbynriew da kaba pynpaw ba kum ka jaitbynriew ngi don ia 3tylli ki bynta ba Kongsan ban pynithuh kyrpang ia ngi kata ka long ka snam, ka ktien bad ka deiti kolshor.
Kine ki lai tylli ki long kiba khraw bad ba kongsan eh haba u Blei nongbuh nongthaw u lah ai kyrpang hynrei lada ngin husiar bha ngin sa jot namar ki don shibun kiba ap thap ban knieh noh ia ka hok longtrai jongngi na kata ka daw ngi dei ban lok kiba adkhar bad phikir bha da kaba sumar sukher bad ban pyneh ia la ka jong ka riti ka dustur haba ngi ong ngi ieid ia la ka jong ka Ri, na ka liang utei u riew rangbah, u lah pynpaw ba ka Ri kadei ka khyndew ka shyiap bad ka khyndew kadon ha nga bad phi kumta lada ym nang ban sumar ia kaba u Blei u lah ai ia k jaitbynriew, kumta khlem pep ka jingtim bad jingjot kan wan ka hap ym tang ha ngi hynrei kaba kham kordit ha ki pateng bahadien.
La bynrap shuh shuh da kaba ong ba ngim dei ban ailad ia ki nongwei ba kin wan knieh ia ka khyndew ka syiap, ban pynjaboh ia ka snam ban ban tuh noh ia ka ktien bad ka kolshor tynrai jongngi, u lah pynkynmaw ruh ia ka jing kren u John F Kennedy President barim ka America kaba ong " Wat ong aiu ka ri kan leh na bynta jong ngi, hynrei to kylli aiu phin leh na bynta ka Ri", u lah pynkut da kaba ong kane ka bynta kaba ka marynthing- ka snap paka ka pyntyllun ka long ka ba donkam bha ia ngi kum ka jaitbynriew bad ka don ka jingkyrmen kaba Khraw ban kyrsiew thiah biang ia ngi kum ka jaitbynriew kumba u myllung Soso Tham u ong “Sashisien kin win ki maw, sashien kin khih ki khlaw" bad i ai khublei kyrpang eh ia ki samla kiba la pynkhie im biang iaka riam ka beit tynrai u Khun Khasi kaba lah sdang shah tyllep ha ki riam nongwei ba kynsha bad khlem akor.
Katba, na ka liang u samla Pynshai Rani, Publicity Secretary KSU uba long u kongson ha katei ka sngi u la ong ba ka marynthing- ka snap paka ka long kawei na ki nuksa kiba bha tam nabynta ban pynneh pynsah bad pyneh rngiew ia ka riam ka beit bad ki deiti tynrai u Hynñiewtrep Hynñiewskum, shuh shuh u lah pynpaw ba na ka liang jong ka seng KSU ruh ki ju pynlong ia kum kine ki jait rynsan ha ka liang ka riaw ka siaw ka put ka tem bad ka riam ka beit khnang ban kyntiew ia la ki jong ki paradoh parasnam bad ban pyneh iala ka thymmei bad ka snap tynrai ba kyrpang jongngi kum ka jaitbynriew, bad u lah pynpaw ia ka jing ai khublei kit bok kit rwiang ia ki samla nongpyniaid ka marynthing- ka snap paka ia ka jingmih shakmat jongki ban pynneh pynsah ia ka deiti tynrai u Hynñiewtrep lyngba ka juk teknoloji ban pyntyllun ruh ia shibun kiei kiei kiba ai jingmyntoi ia ka jaitbynriew bad khamtam ka jing pynlong ia kum kane ka rynsan iakop pyni riam Khasi tynrai da kaba ong ba kum ki jait rynsan ki wanrah ka jingmyntoi kaba khraw namar ki nong ia shim ki lah ban pyni sarong iala ka jong ka riam ka beit tynrai na ki dong ki thaiñ bapher bapher kaba pynpaw ia ka jingriewspah ka riam ka beit jongngi ki Khun Khasi-Khara.
U lah pynkut da kaba ong ba ka jingmih ka marynthing- ka snap Paka ka long shi bynta kum ka kabu ksiar ba ngin ithuh ia ka ia ka riam ka beit na kylleiñ ki shnong ki thaw, ki dong ki thaiñ bad pynpaw sha ka pyrthei ia ka jingriewspah ia ka jingriewspah jongngi bad khamtam eh ban hikai ia ki samla ba kin nang ban ieid ban tyngkai iala ka jong ka Ri Hynñiewtrep ka Jaitbynriew Khasi-Khara.
Kyntang iawai u samla Pynshai Rani sa shisien u la ai khublei kitbok kir rwiang ia ki samla bad ka marynthing- ka snap paka ba kin nang kiew nangkiew irat shaphrang ha ki kam kiba bha eh nabynta ka jaitbynriew, u lah pynkut da kaba ong “Ka riam ka beit kadei ka atiar ban pyni ia ka jinglong kyrpang jong ka jaitbynriew namar ba ka burom ka akor bad ka ijot ka jong ngi ka jaitbynriew ka pyni ia ka riam ka beit namar lada ngi tbeh noh ia ka rongphong pyrthei ka mut ba ngi i beiñ noh ia ka rympei lajong kaba ka mei ïawbei bad u pa Thawlang saiñdur ha ngi naduh nyngkong ki sngi".
Ka jingkren khatduh ia u samla Shanbor Khongjah, uwei napdeng ki nongkitkam ba pawkhmat ka sengkhasi sengriaj da kaba u lah pynpaw ia ka jingsngew bynniaw ia ka jinghiar dor jong ka riam Khasi ha kum kane ka juk ba mynta ha kaba na ka liang jongngi kum ka jaitbynriew ngi niewpoh bad ibein iala ka jong hynrei ngi sngew sarong ban tyrneng rongphong ia ka jong kiwei.
Na ka Liang utei u samla u lah ong ba kiba bun na ki samla jongngi kiba pule ne trei sha bar jongka ka Ri Khasi ki lehraiñ ban phong ia ka jaiñsem ka kyrshah hynrei ki sngew khyllew ban pyrthuh bud ia ka riam ki nongwei kaba pyllait lut ia ka met ka phad bad i khlemraiñ.
Shuh shuh u samla Shanbor Khongjah u pynpaw ban jer ia ka jingriam kiba pher bapher katkum ki dong ki thaiñ bad ki khor ki khriam kiba don ha ka rynsan u Hynñiewtrep Hynñiewskum.
Khatduh u lah pynpaw ba ka jingmih ka marynthing- ka snap paka kan sa kyntiew shisha nangne shakhmat ia ka Riam ka beit bad ka akor burom ka Bri u Hynñiewtrep.
Hadien ba lah pyndep ia ka jingsam ia ki Khusnam sha ki nongjop lah ioh ka jingkren pynkut ia katei ka rynsan iakop pyniriam Khasi tynrai 2022 na u bah Micky Jones Kharbangar da kaba pynpaw ba la seng nyngkong eh ia ka marynthing- ka snap paka ha ka 1tarik, nailar 2019 nabynta ka jingthmu babha ban bsut ia ka mynsiem ieid Ri, ban ieid iala ka deiti tynrai bad ban ai ki kyntien Sneng kyntien Khraw nabynta ban tei ia ka lawei ki Khun samla ka Ri ka jaitbynriew.
Ha ka juh ka por u lah pynpaw ba ka marynthing- ka snap Paka ka pynpaw ia ka jingsngewnguh ia i Paiem Ainam Manik Syiem bad ka Dorbar u syiem Hima Mylliem namar ka jingai jingithuh kyrpang (Special Recognition ) ia ka marynthing- ka snap paka kum kawei na ki rynsan ka ban pynneh pynsah ia ki riti dustur, ki kolshor tynrai ka Bri u Hynñiewtrep kumba lah buh lasat da u Ñi ki tymmen ki san naduh hyundai hynthai.
Khatduh ka marynthing- ka snap Paka lyngba u bah Nang-oo Sari ka pynpaw ia ka jingai khublei sngewnguh ia baroh kiba lah iarap pynlong ia kane ka rynsan iakop pyni riam Khasi tynrai 2022 kaba iphuh iphieng bad kaba jop, u lah pynpaw ia ka jingsngewnguh bad ai khublei ia baroh ki nongiashim bynta, ki nong iarap synñiang bad khamtam eh ia ka Khasi Students’ Union kaba lah ai ka jingkyrshan kaba ratbah ia kane ka rynsan iakop pyni riam Khasi tynrai 2022 jongka marynthing- Snap Paka.
Nongpoh: Uwei u rangbah uba la 32 snem ka rta na ka shnong Pahamsyiem, la ong ba u la jah rngai hapoh ka khlaw Nongkhyllem Wildlife Sanctuary ha ka por ba u leit ban khwai doh hapoh katei ka khlaw lem bad ki paralok jong u.
Katei ka jingjia ba jah utei u rangbah, ka la jia ha ka 30 tarik u Iaiong, ha kaba ma u lem bad arngut ki paralok jong u, ki la leit ban khwai hapoh kawei ka Wah kaba don ha khlaw Nongkhyllem, hynrei ha kaba kum katei hi ka por, utei u rangbah u la jah rngai kynsan bad khelm da tip shuh shano u don.
Kitei ki arngut ki paralok jong u, ki la pyrshang ban wad ia u, hynrei haba ki lap shuh, ki sa pyntip sha ki ba haiing utei u rangbad bad sha ki bor ka shnong Pahamsyiem ruh kumjuh.
Haba la tip paidbah halor ka jingjah utei u rangbah, ka la don ka jingmih paidbah ban leit wad ia utei u rangbah, hynrei haduh ba la thoh ia kane ka khubor, la ong ba ym pat lap satia shano u don.
Shillong: Kane ka dei ka kali kaba kit ia ki mashin khleh rong, ka la kylla ha ka step jong ka Sngi Saitjain, ka 7tarik Jymmang 2022, ha ka surok khongdong ha Mylliem.
Ha ka jing iakren  bad, ki nongbud jong katei ka kali, ki iathuh ba katei ka kali, ka wan na Laitlyngkot, tangba kim shym la iathuh shai satia, shaei ba katei ka kali ka mut ban leit buh ia katei mar.
Shillong: Ka Ephphatha Society (ka Seng treimon sngewbha na ka bynta ki briew ba duna ha ki dkhot met), ha ka 6tarik Jymmang 2022, ka la sdang ban pynlong ïa ka Workshop kaba ar sngi halor ka phang “Problems and Development of Adolescence Persons with Disabilities" la pyn bynta ïa kane ka phang ha ki saw bynta bad la wan ban pynshai da ki saw ngut ki Resource Person na ki saw tylli ki Department; U Dr.H.Suting D.M.H.O.Shri.S.Kamar D.M.C.SSA.Shri.S.Sympli na D.S.W.O bad ka kong R.Sariang na I.C.D.S.Ha kane ka prokram la wan ban iashim bynta da ki 29 ngut ki briew kiba duna ha ki dkhot met kiba la wan na ka Shnong Lumshken, Iapmala, Suchem Mulieh, Wahsarang, bad la synran ïa kine ki briew ba don ka jinglah ba kyrpang da ka kmie jong ki.
Ïa kane ka Workshop la pyniaid da U bah H.U.B Bang uba long ruh u Media Operator ka Society, ha ka jingiadonlang u President, Secretary bad ki dkhot ka Ephphatha Society lem bad u Rangbah shnong ka shnong Lumshken, Suchen Mulieh, Secretary Shnong Wahsarang bad ki dkhot ka shnong Lumshken.
Ia kane ka Workshop la bei pisa da ka Office u Deputy Commissioner East Jaiñtia Hills District, ong ka kyrwoh na U bah Meker Ksih, u dkhot ka Ephphatha Society.
Shillong: Ha kawei ka jingjia aksiden kaba la jia ha ka miet sngi saitjaiñ jong ka 7 tarik Jymmang ha Mawlai Petro pump ha kaba kawei ka trok 10 shaka kaba kit mawshun kaba don ïa u Registration number ML 05 X 6251 kaba thmu ban leit sha Guwahati ka la tynrah bad ïuh ïa ka thuk thuk kaba don ïa u Registration number AS 01 AX 9860.
Ha kane ka jingjia la sakhi ba ka thuk thuk ka la pra beit phum hynrei u nongñiah ka thuk thuk um shem la lei lei, naba u la ïoh ban kynthih noh ha shuwa ba ki shaka ka trok kin ïoh ban iuh ïa u.
Shillong:"Na Meghalaya duna palat ki samla kynthei bhabriew kiba ïashimbynta ha ka Miss Femina Miss India kumta haba ïohsngew shaphang kane ka jingïakren hapoh ka jaka ba pynlong ïa kane ka rynsan ïakob thei bhabriew nga la sngewdiaw bha," ong ka Miss Gargee Nandi, Miss Global 2020 haba kren ha ka prokram leh burom ïa ka da ka Monitoring Cum Implementation Committee (MCIC) ka 19th South Shillong Constituency ha ryngkat lang bad ka Dorbar Shnong Laban ban pynpaw ka jingsarong ïa ka Gargee ba ka la shahjied mynta ban mihkhmat ïa ka jylla ha ka jingïakob Miss Femina Miss India 2022.
Kum kaba la im la kha la heh la san hapoh Laban ka Nandi kum kaba trei ha ka imlang sahlang ka la ong ba ka long kaba kloi ban ïarap ïa ki thei bhabriew ka jylla la ka long ha kano kano ka bynta ba ïadei bad kane ka kam.
Kum ka Miss India Global 2020 ha ka jingïakob ba la bei tyngka da ka Talentica ka la ong ba ka jingleh isynei ka sdang na la ïing kumta ka long kaba kloi kumno ban ïarap ïa ki para samla kynthei ban leit sha kino kino ki jingïakob thei bhabriew.
Katba u MLA bad u Myntri ka sorkar jylla Bah Sanbor Shullai haba pynbna jingïarap pisa kaba T 1 lak ïa ka Nandi u la ong ba na ka liang ka kompeni Jetwings ka long kaba la kloi ban ïarap ïa ki 300 tam ki samla pule ka constituency kiba la shah pynkup burom dangshen bad pynpaw ruh ka jingkitbok bad kyrmen ba ka Gargee kan wanrah burom ïa ka ïing ka sem bad ka jylla Meghalaya ha katei ka jingïakob ka ban sa long shen ha Calcutta kaban dei ruh ha ka jingpyrshang kaba lai bad khatduh.
La pynïaid ïa ka jingïalang da u Rangbah Shnong Bah E L Kharwanlang, la ai khublei da u Social Secy Dorbar Shnong Laban Bah Vernon E Syiem ha ka jingdonlang u MDC barim Bah Ricky Shullai bad kiwei kiwei.
Shillong: Ka kynhun jong ka Seng Khasi Un-aided school, mynta ka sngi, ka la ai ia ka dorkhas sha U Rakesh Sinha, MP ka seng BJP bad ha katei ka dorkhas, ki la kynnoh ia ka jingshah iehbein bad ka jingshah niewbein jong ki skul seng Khasi, ha ki bor sorkar, ha kaba ai jingiarap  bad pynrung ia ki skul ban ioh SSA, RMSA, Adhoc, Deficit Grants.
“Ki don ki seng kiba la palat 15 haduh 20 snem ka rta, hynrei, kim shym la ioh jingiarap eiei, na ka sorkar bad na ka tnat pule puthi ka sorkar Jylla" ong ka kyrwoh, ba la soi da U bah P Rani Chairman bad U Dr S Khongthohrem, Secretary, Seng Khasi Forum of Un Aided School.
Ha ka jing iakynduh U Proff Rakesh Sinha, ula kular, ba un iakren ia kane ka mat jong ka jingshah lehbein ki skul Seng Khasi bad ka sorkar Jylla bad kumjuh ruh ia ka sorkar India.
Shillong: Ban pynkut ia kane ka samoi iakop pyni riam tynrai ba nyngkong, na ka liang ki nongpyniaid jong ka Marynthing-Ka Snap Paka, ki la rai ban sam ia ki khusnam jong ki nongjop lashai ka sngi ka 07tarik Jymmang 2022 ha Khasi National Dorbar Hall, Mawkhar Shillong ha ka por 2baje nohphai sngi.
Kumta la kyrpad ia baroh ki nongjop bad ki nongiashim bynta ba kin sngewbha ban wan khnang sha katei ka jaka ba lah buh.
La pyntip ruh ba lada ki nongjop kim lah ban wanshim ia ka khusnam dalade ki lah ruh ban phah da kiba haiing hasem.
Lada ki nongjop kim lah ban wanshim hi ia ki khusnam, yin ailad ia ki ban wan shim hapoh lai sngi na ka jaka treikam jong ka Marynthing, ha Jaiaw Pdeng.
Ha kawei pat ka khubor, la pyntip, ba U Syiem ka Hima Mylliem, ula pyntip mynta ka sngi, ba ula ithuh ia ka Marynthing- Ka Snap Paka.
U Syiem ka hima Mylliem, u ong ba katei ka seng, ka don ia ka jingthmu ban pynneh pynsah, ia ki riti dustur, ki kolshor tynrai, kumba la buh da u ni u kong.
Khun dap shynrang ka jaitbynriew jong ngi,Hapdeng ki jingtynjuh ki ieng ialeh na bynta la ka ri;Ki jingshahbom shahtied ki ba ha rukom,Ki mait shaphrang khlem jingkynran dien jingeh ki thom,.
Cho:mynsiem shynrang mynsiem ieid riMynsiem ka jingaiti na bynta ka riRi khasi Kam shngaiñ dei jingdon jong phiMait shaphrang Thom ki jingeh khlur ka ri.
Ki riew ieid ri phi long shisha,Jingshah leh beiñ ka jaitbynriew phi iadaKa ïing byndi ka dei ka skul bah Jing phiPhim salia ban shah namar la ka ri.
Ka mynsiem ieid ri phi don shisha,Phi ieng da mynsiem shynrang hapdeng ka thma,Ban imsuk ka pateng ban wan,La jingim phi aiti ban Shakri ia la ka jong ka ri.
Ka tnga, kaba la shem sohsat ha ka jingiadei bad u tnga jongka, ka la shah bat tnga jubor, haduh 79 sngi kynthih ha u nongpeit nusip bad katei ka jingjia, ka dei ha Balasore district jong ka jylla Odisha.
Katei ka briew, ka la ujor sha ki bor pulit, ba ka la shah leh jot shi katdei, ha u tnga jongka bad nangta ha ki kong kynsi jongka bad ha katei ka jingshem jynjar sat, ka la leit sha utei u nongbeit nusip bad utei ula kam, ba lada un bat tnga ia ka 79sngi kynthih, kumta ka jing ia kynad ha iing jongka, kan duh jait shisyndon.
Katei ka briew, ka la ujor pyrshah halor katei ka jingshah leh beijjot jongka, ha ki pulit ha Jaleshwar, ha kaba ka la ujor pyrshah ia u tnga jongka, ia utei u nongpeit nusip, ia ki kmie ki kpa jongka bad kumjuh ia u para jong u tnga jongka.
Kitei ki shijur, la iathuh ba ki don ia u khun shynrang uba dang ar snem ka rta.
Katei ka tnga, ka la ujor ba ka la shah bat bor la 79 sngi kynthih, ha utei u nongpeit nusip, uba la tip kyrteng U SK Taraf, na ka shnong Kakhara, ba Balarose bad katei ka la iathuh sha ki pulit ba ka ju don ka jing ia mai iatim bad ka jingshah lehbein jongka, ha ka kiaw bad ki para kynsi, naduh ba ka ia shong tnga, ha u snem 2017.
Halor katei ka jingjia, ka iathuh ba ka ju iathuh ia u tnga jongka, hynrei, utei ruh um ju shah shkor satia.
Dangshen, u tnga jongka, ula leit sha kawei pat ka nongbah, na ka bynta ban plie dukan bad kumta, ka kyiaw jongka, ka la leit ialam sha utei u nongpeit nusip bad utei u la pynthikna, ba katei ka jing ia nia ia dait hapdeng katei ka tnga bad ka kyiaw bad ki para kynsi, kan duh jait shi syndon, lada kan sah bad u, na ka bynta katto katne sngi.
Wat la katei ka tnga, ka la pyrshah ia katei ka jingbthah jong ka kyiaw jongka, hynrei, ka kiaw, ka la pynbor, ba kan shong bad utei u nongpeit nusip bad hangta, ka la shah set ha kawei ka kamra bad ka la shah bat bor man ka sngi, haduh 79 sngi kynthih.
Ha ka 28tarik Iaiong 2022, ka la ioh ia ka mobile phone jong utei u nongpeit nusip bad mar kumta, ka la pyntip sha ki kmie ki kpa jongka, ha kaba ki la pyntip sha ki pulit bad ki pulit, ki la ioh ban pyllait im ia ka, na katei ka jingshah set bad shah bat bor ha utei u nongpeit nusip.
Nongpoh: Myn hynnin, ha ka por 3 baje ei ei nohsngi, ki pulit ka Ri Bhoi, ki la ioh ban kem ia 6 ngut ki briew na ka ri Nigeria, kiba dei ki briew kiba la shah kynnoh ba ki la donkti ha ki kam pyniap briew ha Mumbai bad kiba la thmu ban phet sha Bangladesh, da kaba pyndonkam ia ka lynti iaid na Meghalaya.
Ka tyllong khubor ka iathuh, ba ka jingioh ban kem ia kitei ki 6 ngut, ka dei hadien ba ki Pulit ka Meghalaya, ki la ioh ia ka jingpyntip na ki pulit ka Mumbai, kiba la pyntip sha ki pulit ka jylla halor ka jingdon ki 6 ngut ki birew na Nigeria, kiba la shah thwet eh ha ki pulit Mumbai, haba iadei bad ki kam pyniap briew bad kiba la pyrshang ban phet rieh na ka jylla Maharashtra.
Ia kitei ki 6 ngut, la ioh ban kem ia ki na Lad Umsaw, Ri Bhoi, ka jaka kaba ki pulit ka jylla ki la pynapshrip bad ia kitei ki 6 ngut ki briew na Nigeria, la ioh ban kem ia ki na kawei ka Sumo kaba don ia u number ML-10-B-9779.
Kitei ki 6 ngut ki briew na Nigeria, ki dei kiba la shah thwet eh ha ki pulit Mumbai, katba ka case kaba ki la shah pyngat ha Waliv Police Station CR Case Number 481/2022 under sections 302/364/201/323/143/147/149 IPC kiba dei ki case halor ki kam pyniap briew.
La ong ba ka jingpyndonkam da kitei ki 6 ngut ki briew na Nigeria ban iaid lyngba ka Meghalaya, ka dei namar ba ki thmu ban phet India sha Bangladesh lyngba ka Dawki.
Shillong: Ka Khasi Jaintia Christian Leaders Forum, kaba dei ka kynhun ki nongïalam ki balang khristan hynne ka sngi ka 6 tarik u jymmang 2022 ki la leit ban iakynduh ia u myntri rangbah ka jylla u Conrad konkal sangma ban pynsngew ha kaba la dei bad jingthmu ka sorkar ban pynlong ain ïa ka kam khalai ha ka jylla.
Haba kren sha ki lad pathai khubor, hadien ba kut ka jingïalang na ka liang ki nongïalam katei ka kynhun ki la ong ba ki pynpaw ïa ka jingbym sngew ïahap namar lada pynlong aiñ ïa ka kam ïa khalai kan long kum u symbai ki kam sniew ha ka imlang sahlang ka jylla kaba lah ban wanrah ïa ka jingujor ki ïing ki sem bad kiwei ki kam sniew.
Shuh shuh ki la ïathuh ba na ka liang u Myntri Rangbah ha ka jingiakren bad ki u la ong ba na ka liang ka sorkar kam pat rai ban iaid shakhmat bad ka tei ka bynta hynrei kam dang don ha ka jingïakren kaba sani bhah bad ki paidbah ha shuwa ban shim ïa ka rai.
Nongpoh: Ki la don shibun ngut ki nongialam ka NPP Nongpoh Block, ha ryngkat ki nongkyrshan ba radbah ka Party, hynnin ka sngi ki la shim ia ka rai ba kin mihnoh na ka Party NPP bad kiba la leit ban pyniasoh noh ialade sha ka UDP.Ki nongkitkam ba hakhmat jong ka NPP bad kiba la pyniasoh noh ialade sha ka UDP, ki kynthup ia u bah Augustine Wahlang President NPP Nongpoh Block, nangta u bah Tiplem Lymphuid, uba long kum u General Secretary, ka kong Dolis Mallai, President Women’s wing, u bah Arvingstone Syiem, President Youth wings,  u Ebanesar Shylla, Workong President Youth Wings, u samla Stanwell Manih, publicity Secretary lem bad shibun ngut kiwei pat.
Ia kitei ki nongialam ka NPP kiba la pyniasoh ialade sha ka UDP, la wan ban pdiang da u Bah Brolding Nongsiej, MLA ka UDP na Mawthadraishan, ha ryngkat ka jingdon u bah Jemino Mawthoh General Secretary UDP, u bah Donbok Khymdeit President UDP Ri Bhoi District, u bah Allantry Dkhar Vice President UDP central body, u bah Balajied Ranee  MDC Nongpoh, u bah Andrias Syngkli President UDP Nongpoh Circle, Micheal Kharhunai Secretary UDP Ri Bhoi District, Bathok Nongmalih President UDP Jirang Circle, Don Sumer Working President Ribhoi District bad ka Kong Pretty Kharpongrope  President Women’s Wing Central Body lem bad kiwei ki heh ka UDP.Nongpoh:Da ki hajar ngut ki paidbah na ki shnong bapher bapher hapoh ka Mawhati Constituency, hynnin ka sngi ki la leit ban sakhi ia ka jingleit pyniasoh HSPDP ka Kong Iva Kharbani, bad ka ban sa aireng ha kane ka Ilekshon 2023 na Mawhati Constituency.
Ha katei ka jingialang paidbah, kaba la pynlong hapoh ka shnong Umwieh snieh, Mawhati, la iohi ba nalor ka jingdon da ki hajar ngut ki paidbah kiba la bud ia katei ka Longkmie, la iohi ruh ba ki la don shibun kiwei pat ki riew pawkhmat na Mawhati, kiba la donlang bad kiba la shim ia ka rai ba kin sa ai ka jingkyrshan ia ka kong Iva Kharbani ha kane ka Ilekshon ban sa wan bad ruh ba kin pynjop don burom ruh ia ka.
Na ki heh ka HSPDP kiba la donlang ha katei ka sngi, ki kynthup ia u bah KP Pangniang President ba rangbah ka HSPDP, nangta u bah PB Sylliang President ka HSPDP Ri-Bhoi, u bah Khraw Marwein General Secretary lem bad shibun kiwei pat.
Haba shim kyllum ia ka jingkren jong baroh ki nongialam ka HSPDP ha katei ka sngi, ki la shim ia ka rai ba kin iatrei shitom ban pynjop don burom ia ka kong Iva Kharbani ha kane ka ilekshon 2023 na Mawhati Constituency.
Shillong:Ka jingïalang jong ka kynhun myntri kaba la long mynhynnin ka sngi ka la pdiang bad mynjur ïa ka mang pisa ba 98 Million Dollar kaba kot kumba Hynñiew spah klur tam (7,53,71,60,204) ba la bei tyngka da ka BRICS New Development Bank ïa ka projek ba la tip kum ka the Meghalaya EcoTourism Infrastructure Development Project (MEIDP).
Ïa kane ka project la mang na bynta ban kyntiew ïa ka jingtei bad ban shna thymmai ïa ki ïing bad kiwei dei ki jingdonkam na bynta ki kam jngohkai.
U Myntri Rangbah u la ïathuh ruh ba ka Sorkar ka mynjur ïa ki kyndon ban pyntreikam ha kaban ai ïa ki syrnot jingphynshisha ïa ka kamai kajih bad ka jingdon jingem jong kito kiba hap ha ka thup Economic Weaker Sections khnang ban ïoh bhah ha ka pule puthi bad ka ïohkam ïohjam ha ki jaka pule bad ki kam ka sorkar pdeng ïa kito kiba ym ïoh bhah na ka bhah SC, ST bad OBC bad kiwei de ki bhah kyrpang.
Haba kren halor ka Roster System na ka liang u Myntri Rangbah u la ong ba ka sorkar ka la aiti beit ha ka Chief Secretary (CS) ban leh ïa kaba donkam bad u ong ba na ka liang ka CS ka la pynkhreh ban jubab ha khmat ka ïing bishar bad u ong ruh ba kane hi ka kam kam dei ka kam kaba suk kaba lah ban dep ban pynkhreh namar ka dei hi ka kam kaba jyrwit jyrwat.
Haba kren halor ka jingbym don ka Minority Commision ha ka jylla na ka liang u Myntri Rangbah u la ong ba ka sorkar ka dang pynkhreh ban leh ïa kaba donkam halor kane ka mat.
Babu Kular KhongjiremMar sien shimti kane ka sorkar MDA hangne ha jylla jongngi, ki paidbah ki khmih lynti shisha bad don jingkyrmen ruh ia kane ka sorkar khamtam ba la ialam da u Conrad Sangma uba long u khun rangbah jong uwei na ki nongialam bakhraw ha ka sain hima sima(political leader),u (L) P A Sangma.
Ki paidbah ki kyrmen shisha ia ka lawei ba phyrnai ha ki liang baroh.
Phese,ka jingangnud bad jingkyrmen ki paidbah ka la kylla long pynban da khongpong hadien ba kane ka sorkar MDA hapoh ka jingialam ka NPP ka la treikam mynta kumba saw snem tam ei ei.
Don bun bah ki jingdkoh bad jinglehbor bad thombor ba kane ka sorkar ka la shukor, shim kabu bad hikai bakla pynban ia ki paidbah ba bun ba lang.
Ka issue ILP bad Ktien Khasi bad Garo la dep mynjur(passed) da kane ka sorkar ha Assembly ban pynkmen bad pynshongshit ia ki paidbah bapli ha kito ki por, hynrei,kane ka mat ILP ka la sdang ban lip noh pynban bad ka mat ban pynrung ia ka ktien Khasi ha ka khyrnit kaba phra ka la pynkylla pynban sha ka ktien Hindi mynta.
Kine ki nongsynshar ki nang ban leh buit tuh hakhmat u paidbah hynrei nadien pat ki tynrah da kumwei pat.
Kat ka jingmynjur solonsar da ka Assembly baroh kawei khlem lerkam ka la long shisha ka jingshah rkhie bein hakhmat ka pyrthei baroh.
Hynrei, kine ki nongialam pat ki la dep kam trai lypa ba ki paidbah ki dei lypa ki nongkynti jongki bad,hana,ba ba kin jop lut ia ki seat baroh na man la ki constituency jong ka jylla ha ka Election 2023.
Ka mat ban pynkynriah ia ki Harijan ha them Mawlong kaba ki kular ha kato ka por ban pyndep ne pynkut tang hapoh shibnai, mynta pat ki la sdang leh kyllain jylbi khnang ban tep eit miaw ia la ka iwtung hakhmat u paidbah.
Katba batai maki(namar kim dei ki biej),ki paidbah kin shu sngewdei lut nadong shadong.
Ka kam aiu kata ban shu ai jaka ei hapdeng sor(European Ward) Shillong da ki phew akar sha ki Harijan bad ban pynshna ing lem ruh ia ki da ki 300 ing tam ei ei ia ki.
Ka jingiakhih ha ka por ba shah siat iap u Bah Che(Cheristerfield Thangkhiew) kaba ima bad i shyrkhei bha hynrei ki nongialam kane ka sorkar ka pyneh hi triang ia ka sur u paidbah bad mynta pat,bun ki la sdang sa ban ‘ia bam bad ia nguid pat ia la prie lajong’ namar ka jingshalak bad jingsian buit jong kine ki nongialam kane ka sorkar MDA.Kane ka sorkar kam ju salia bad kam ju sngap satia hi ruh iano iano wat ia u paidbah hi ruh,i kumba kam dei ka sorkar ba la jied da u paidbah(elected govt.
).
Dang shen,mih sa ka mat khaii beain ia u dewiong bad kane ka pisa,don kiba ong,ba, la pyntuid shaduh Manipur,Assam etc.ban pynjop election ia ki katto katne ngut ki MLA hangto.
Lada kata ka dei shisha,kata,ka pisa ka jylla la pynlut bad pyndonkam pynban sha kiwei pat ki jylla ha ka jaka ban pyllut(invest) ha la ka jong ka jylla lajong.
Ki kam khappud lei kaba i shyrkhei bha.
Kat kiba mut ban pyndam ne ialeh pyrshah ban pynphai biang ia ki jaka ba la iohei da ka Assam sha Meghalaya kin shah nion bad shah leh kput haban da jem jai artad.
Wat ka District Council kaba dei ka bor ban pynneh pynsah bad iada ia ka hok longtrai ki nongshong shnong ia ka khyndew ka shyiap ruh kim shah satia ba kan ialeh pyrshah ia kaba la dep rai.
Lada dei shisha ba kita ki MDC ki ia kylla ktien ne kylla jutang shisha kumba thoh ha ki kot khubor,kata, kalong kaba ma bha.
Kaba kham shyrkhei eh ka dei ka jinghikai bakla jong ki nongialam jong kane ka sorkar ia la ki MDCjongki hapoh ka jingialam ka party NPP namar tang shi sngi ar sngi la phah kylla ktien bad phah kylla jutang noh ia ki jingiarai jongki.
Ban kylla ktien ne kylla jutang ym tang ba ka bam bad dait kylla ka ktien bad jutang hok hynrei ka long ruh kaba sang iap sang im bad kaba ma hi ruh hadien ha bud ia ka lawei jongki,ia ka ing ka sem jongki baroh lada ki leh shisha kumta.
Sa ka jingwanrah jongki ia ki kam ia Khalai(gambling) ha kane jylla tip briew tip Blei jongngi ka la phalang lypa shaei kane ka sorkar ka thmu ia ka jylla jongngi.
Hynrei,donbok ba ki nongialam Niam bapher bapher ki pyrshah lut ban pynlong kam ia khalai ia kane ka state jongngi namar baroh baroh ki tip kum ka “Christian state".
Lada ka christian state kan sa kylla long noh kum ka gambling state kan long lypa ka jinglehrain hakhmat ka pyrthei.
Wat la ki kynhun Niam ki dawa pyndam ia katei ka ain,ki nongsynshar pat kin nym sngap satia hynrei kin iaid beit shakhmat kumba ki leh ia ka ka sur u paidbah ha kito ki por bad ki nongiakhih khappud mynta.
Ha ki kam ki jam ba pyniaid ka sorkar,ki nongialam Niam kin hap hapoh kine ki nongsynshar pyrthei (Ministers) hynrei, ha ki kam Niam pat,kine ki Nongsynshar pyrthei kin long hapoh kine ki nongialam Niam.
Ngin dang ia peit shwa,jop ne pyndem ki politician ha ki nongialam Niam ne pyndem ki Nongialam Niam ha ki politician halor kane ka kam iakhalai.
Shillong: Ka Shillong All Faiths Forum (SAFF), ha ka jingialang jongka, hynnin ka sngi, ka pyrshah jur, halor ka jingthmu jong ka sorkar jylla, ban pynlong ain, ia ka jing iakhalai.
Na ka liang ka SAFF, ka sngew ba ka  Meghalaya Regulation of Gaming Rules 2021, kaba la pynrung shuh sa ka  subsection (1) Section 29 jong ka Meghalaya Regulation ofGaming Act, 2021, kan nang ailad ban plie ia ki jing iakhalai bapher kum ki  casinos, ki ktem iakhalai ha kylleng ka jylla bad ka ban pynmih ia ki kam pyntriem ba har rukom bad ka ban pynjah burom, ia ka kyrteng ka jylla hi baroh kawei.
Ka SAFF, ka pdiang, ba ka donkam, ka jing ioh kamai kaba kham bun jong ka jylla, tangba ka dei ban wad da kiwei pat ki lad ki lynti, lait noh, na ka kam ia khalai, ong ka kyrwoh na  U Revd.
Dr.P.Lyngdoh, President bad U bah Noor Nongrum, Joint Secretary, SAFF.New Delhi:Ka India, ka kren pyrshah jur, ha lor ka kaiphod jong ka World Health Orga nisation (WHO), ka ba ai jingkhein, halor ka jingiap jong kiba pang khlam covid 19, ha ka Ri.
Na ka liang ka WHO, ha ka kyrwoh mynta ka sngi, ka pyn tip, ba ha U Kylla lyngkot 2020, haduh U Nohprah 2021, ki don 4.7 million ngut lane 47lak ngut tam kiba iap na ka khlam covid ha ka Ri bad katei ka dei palat shiphew shah, na ka jingkhein ba la ai da ka sorkar India bad kaba long kumba 3 bynta, na baroh kiba iap ha ka pyrthei baroh kawei.
Ka jingiap briew na ka khlam covid ha ki ri ka pyrthei, ka long 15 million ngut bad kaba long palat ar shah, na kaba la ioh jingkhein na ki sorkar bapher jongka pyrthei, kaba long 6 million ngut.
Ha u snem 2020, ka India, ka ai jingkhein, ia ka jingiap kaba long 4,74,806 kaba la shim, ba ka dei ka jingiap kaba bun bha, kaba long palat, na kaba la shim jingkhein, kat kum ka Civil Registration System.
“Ka India, ka pyrshah jur, halor ka jingshim jingkhein jong ka WHO, ha kaba la shim ia ki jingkhein jong ki 17 tylli ki jylla, na ki katto katne ki website bad ki lad pathai khubor bad ba ki shim na ki lad lum jingkhein jngki hi" ong ka kyrwoh na ka Ministry of Health and Family Welfare said.
Nongpoh: Ka HNYF na Ri Bhoi, ka la aiti da ka song pisa sha u Samla Gabriel Nongrum, u samla uba don jingduna ha ki khmat, hynrei uba la shah jied ha ka Indian Blind Football Team ban leit iakhun sha ka jingiakhun sha England.
Ia ka song pisa kaba la iarap da ka HNYF sha utei u samla, la aiti da u bah Marcus Marten, President ka HNYF NR, ha kaba u la ong ba ka daw kaba la pynlong ia ka seng ba kan shim ia katei ka sienjam ban iarap ia utei u samla, ka long kum shibynta ban kner lem ki jingiarap sha utei u samla, uba la shah jied na ka kynhun ialehkai ka ri ba un mihkhmat lyngba ka Indian Blind Football Team ban leit iakhun ha ka jingialehkai phutbol sha England.
Nongpoh:Shi bynta na ka jingpynkhreh bad ban pynkhlain ia ka Party na bynta ka ilekshon 2023, u bah Isynei Hinge, uba long kum u Adhoc Secretary ka Congress ha Umroi, nangta u Samla Apbor Nongrum lem bad kiwei, kiba dei ki nongkyrshan ba radbah ka Congress ha Umroi, myn hynnin ka sngi ki la pynlong ia ka jingialang ban pdiang sngewbha ia ki spah ngut ki longkmie longkpa bad ki samla kiba kwah ban pyniasoh ialade sha ka Congress ha Umroi Constituency.
Haba pdiang ia kitei ki longkmie, longkpa bad samla, la sakhi da ka jingdon u Ma Vincent H.Pala, MP bad uba dei ruh u President ka MPCC, nangta u bah PN Syiem, Working President ka MPCC, u bah Charles Marngar, MDC Mawhati lem bad shibun ki heh nongialam ka Congress ha Ri Bhoi, ha kaba ka jingpdiang ia kitei kiba la kwah ban pyniasoh sha ka Congress, la pynlong hapoh ka shnong lumsohpieng Bhoirymbong.
Ki riew kiba kham pawkhmat na Umroi Constituency bad kiba la pyniasoh ialade sha ka Congress, ki kynthup, ki kynthup ia u bah G.S Shadap, u nangta u bah Josaia Shadap, bah Rangkynsai Rympei lem bad shibun kiwei pat.
Lyngba katei ka jingwan pyniasoh da kitei ki briew kiba la kham pawkhmat ha katei ka thain, ki nongialam ka Congress lem bad kitei kiba dang shu wan pyniasoh thymmai, ki la shim ia ka rai rangbah ba kin trei shitom ba la kumno kumno kin pynjop beit ia u kyrtong jong ka Party, u ban sa ieng na katei ka Constituency, kaba dei ruh ka Constituency kaba ju pynjop ia ki kyrtong jong ka Congress.
Shillong: U President jong ka BJP Meghalaya u Bah Earnest Mawrie, mynhynnin ka sngi u la pynher shithi sha u Myntri ka tnad pule puthi ka sorkar pdeng ban kyrpad na u ba ka tnad pule puthi ka sorkar pdeng kan pynjlan ïa ka jingaplai ïa ka CUET.Ha ka shithi ba la phah sha u Myn tri la ong “Ka rai ka NEHU ban pyntrei kam ïa kane ka eksa min ban ioh leit pule ha kane ka skulbah bad ki kolej ba hap ha ka jingpeit jingkhmih jong ka" bad kumba long mynta lei ‘tang khyndiat ngut eh na ki kiba la peiphang ïa kane ka eksamin’ la ong ka shithi sha u Myntri ka tnad pule puthi bad shuh shuh la kdew ba ka jinglyngkot than ka por ban pynrung kyrteng ban ïoh ïakhun ïa kane ka eksamin kan buh ïa ki samla pule namar tang khyndiat ngut eh kiba lah ban bteng ïa ki jingpule ha ki kyrdan BA, BSc, BCom bad kiwei de ki jait jingpule ha ka kyrdan undergraduate ong ka shithi ba la phah da u President ka BJP Meghalaya.
Shuh shuh ka BJP Meghalaya ka kdew ba ka jingduna ki jaka thoh ïa kane ka eksamin kan buh jingeh ban pyndep ïa ka jingthoh eksamin namar ka jingbun kiban pas ïa ka klas ba 12 katba ka jaka thoh eksamin pat ka duna shaba palat.
“Ha ki bnai Jylliew bad Naitung kan mih pynban ka jingkulmar kaba shyrkhei namar ha kine ki bnai ki kolej ki shait pynrung khynnah pule ha ki jaka pule jong ki bad kane ka lah ban poi sha u pud ba ka shongsuk shongsaiñ ruh kan thut" la bynrap shuh shuh u President ka BJP ha ka shithi jong u.
Kumta ka BJP da kaba pynshong nongrim ha kitei ki mat kiba la kdew ka la kyrpad ïa u Myntri ban peit lem ïa kane ka jingeh da kaba pynjlan biang ïa ka tarik aplai khnang ba kane hi kan long ka jingmyntoi ïa ki samla pule pynkut ka shithi.
Shillong: Ka ophis jong ka Deputy Commissioner East Khasi Hills ka la pynlong ïa ka prokram ai jinghikai ïa ki samla kumno ba kin pynkhreh ha ka ban ïakhun ïa ki eksamin ban long ophisar (civil service examination) ha St Anthony’s College, Shillong.
Ha kane ka sngi la ai jinghikai na u Ophisar ka sorkar jylla u Bah K.T Nongsteng, MCS uba dei ruh u BDO ka Mawphlang.
Ha ka jinghikai jong u, u la ai buit kumno ban pynkhreh ban ïakhun ïa kane ka eksamin khamtam eh jong ka MCS bad MPS.Ki lad pathai khubor ka Russia, ki kam, ba ki shipai ka Ukraine, ki pyndon kam da ki bor ksuid bad ba katei ka bor ksuid jongki, ka dei kaba ki leh ha ka ktem jong ki shipai ha Ukraine.
Ki shipai ka Russia, ki pynthikna ia kane, ba ki lap ia ki muhor jong u soitan lane kaba ki ong “satanic seal" bad ia kitei ki muhor, la lap ha ki kynroh jong kawei ka ktem ki shipai Ukraine, kaba don ha ka shnong Trekhizbenka ha Luhansk.
Na ka liang ka lad pathai khubor jong ka Russia, ka RIA Novosti, ka kam ba kitei ki muhor, ki dei ruh kiba la tah da ka snam bad kiba pyni, ba ki shipai Ukraine, ki dei kiba mane ksuid.
La ong ruh ba kitei ki nongbud ksuid, ki ju tah da ka snam, ha ki tiar ialeh jongki, namar ba ki ngeit ba katei ka nang pynkhlain ia ka bor jong u briew bad nangta ka kham pynbeit kti ruh, haba ialeh pyrshah ia ki nongshun.
Ka lad pathai khubor jong ka Russia, ka RIA Novosti, ka kam ba ki shipai Ukraine, ki pyndonkam da ka snam, kaba dei kum ka dak jong ka jingmane ksuid jongki.
La ong ruh ba ha ka ktem ba heh duh kitei ki shipai Ukraine, ki thoh da ka snam, hadien ba ki duh noh ia ka Donbas, ha kaba ia ka kyrwoh khubor, kaba ki pyllait paidbah, ki don da ki dak snam suda.
Ka thain shatei lammihngi ka dei ka khyrdop jong ka India sha ka South-East Asia bad sha kiwei kiwei ki jaka: President Kovind.
Nongpoh:U Conrad K.Sangma, Myntri Rangbah ka sorkar jylla, mynhynnin ka sngi u la hiar sha Byrnihat ban leit iashimbynta ha ka SHG Mega Event kaba long ha madan Byrni hat bad shwa kata u Conrad Sangma, u la leit ban plie paidbah ia 2 tylli ki surok kiba la tei ha Byrnihat, nangta leit buh Mawnong rim ban tei ia ka Multi Facility Center jong ka Ri Bhoi ia kaba yn sa tei ha Byrnihat.
Kitei ki artylli ki surok kiba la leit ban plie da u Conrad Sangma, ki kynthup ia ka surok rong ha shn ong Lum Nong thym mai kaba la tei ha ka jinglut kaba la kot T.1 klur tam, ka surok ro ng na surok bah lyng ba ka Iew Byrni hat sha Madan ka BSA, kaba la tei ha ka jinglut kaba T.90 lak bad katei ka Multi Facility Center yn sa tei ia ka ha ka jinglut kaba T.60 lak.
Na ki jingkren u Conrad Sangma ha katei ka sngi, kaba u leit plie surok bad buh Mawnongrim, u la iaroh eh ia u bah Sosthenes Sohtun, MLA Jirang bad uba la ong ba ka jingpoi shibun ki skim pynroi ha Jirang, ka dei namar ka jingtrei shitom da u MLA, namar u trei khlem shongthait ban pynpoi ia ki skim pynroi hapoh ka Konstitwensi.
“Tang ha kine ki 4 snem tam ba u Bah deng Sohtun, u la long kum u nongmihkhmat ka Jirang, ka jingwan kynduh jong u ianga kum u Myntri Rangbah, ka la palat ia ka 300 sien bad ha ka jingwan kynduh jong u ka long beit tang kumno ban ioh ia ki skim pynroi na bynta ka jingmyntoi ki paidbah hapoh ka Constituency" ong u Conrad K.Sangma.
U Conrad K.Sangma, u la ong ruh ba ki paid ka Jirang Constituency, ki la donbok shishi ba ki la ioh ia u nongmihkhmat uba sngewrit bad uba trei shitom na bynta ka jingmyntoi ki paidbah, khamtam eh na ka bynta ban wanrah ia ki skim pynroi bapher bapher bad kiba long shisha ka jingmyntoi ia ki paidbah.
Nongpoh:Ha ka sngi kaba u Conrad K.Sangma, u la hiar sha Byrnihat ban leit iashimbynta ha ka SHG Mega Event bad ruh ban leit ban plie paidbah ia ki surok bad Mawnongrim ban tei ia ka Multi Facility Center, u la pynbna paidbah syndon ba ia ka Byrnihat PHC, shen yn sa kyntiew kyrdan noh ia ka sha ka kyrdan CHC.Ia ka Byrnihat PHC yn sa kyntiew noh ia ka sha ka kyrdan CHC ha kine ki khyndiat taiew ban wan, ong u Conrad K.Sangma.
Haba iadei ba katei ka jaka sumar, u Conrad K.Sangma, u la ong ba ka la dei hok eh ban kyntiew kyrdan noh ia ka, namar ba ka dei ka jaka sumar kaba la hap ban peit ban khmieh ia ki phew hajar ngut ki paidbah na ki shnong kiba don ha katei ka thain.
U la ong ruh, ba ka nongrim kaba la pynlong ia ka sorkar ba kan shim ia katei ka sienjam ha ka ban kyntiew kyrdan ia katei ka Byrnihat, ka dei ruh hadien ka jingdawa da u MLA ban kyntiew kyrdan noh ia katei ka jaka sumar, ba ka la dei hok shisha ban kyntiew kyrdan noh, namar ba ka dei ka jaka sumar kaba la hap ban ai jingshakri ia shibun ki paidbah.
Shillong:Ka Khasi Authors’ Society (KAS) kaba dei ka kynhun ki nongthoh Khasi, mynhynnin ka sngi, ka la pyntip paidbah ha ka dorbar pyllun jong ka ba ka la thung ïa ka kynhun ki riew shemphang ha ka ktien Khasi ba kin bud dien bad tih bniah ïa ka jingpyndonkam ïa ki kyntien Khasi, ka rukom spel dak bad ka sur kynnoh khnang ban pynmih ïa ka dikshoneri, na Khasi sha Khasi bad ïa kane ka kam la pynkhamti ha ka Prof.Badaplin War lem bad ka kynhun, ban pyntyllun ïa kane ka kam.
Haba kren sha ki lad pathai khubor na ka liang ka Prof Badaplin, ka la ïathuh ba ïa kane ka kam ka la sdang shait shait ka jingbud dien bad tih bniah khnang ban tip lah ban pynriewspah bad pyndonkam ruh ïa ki kyntien Khasi bad ka rukom spel dak bad ka rukom kynnoh ha ka rukom kaba dei bad kaba ryntih.
“Ha kane ka jingwan bniah ngin wad ruh ïa ki ktien na kiwei ki dong ki thaiñ ka ri khasi ban pyndonkam lang ha ka ktien thoh ktien pule bad bad shim kylliang ne thaw ktien thymmai ruh khnang ban pynriewspah ïa ka ktien Khasi" ïathuh ka Prof Badaplin War.
Shuh shuh ka la ïathuh ba kane hi ka jingwan bniah na ka liang ka kynhun jongka, kaba la bynshet da ka KAS kin pyndonkam da ka bor jingstad mynta ban tyngkai ïa ka rukom kynnoh jong ki ktien.
Kat kum ka jingïathuh jongka, ka la ong ba kane ka jingwad bniah kan long ha kiba bun ki lyngkha ka thoh ka pule kaba kynthup naduh ki jingthoh ha kot bad kiwei ki bynta kiban pynneh ïa ka la riti kum ha ka kam pynmih ïa ki tiar tem tiar put, ki phlim bad ki kam shtah dur bad kiwei de ki bynta.
“Ngi angnud ba la kumno kumno hapoh ka lai snem ngin pyndep pura ïa kane ka kam" bynrap shuh shuh ka Prof Badaplin War.
Katno ka long kaba sangsot ia ki paidbah nongshong shnong jong ka khapud tamabil dawki border bad ki shnong kiba marjan la jan dap 2 bnai mynta, ka light ba thikna ym juh ioh da ki taiew ngi im ka thang mombati ne torch light.
Mynta kin shna san shiphew minit kan neh bad yn sa lip noh ynda ia kren bad ki lineman ki ong ba la rim bad pyut ki tiar ki tar, ym lah leh ei ei shuh.
Kaba phylla pat ka bill light thik thik ka poi kumno kein kim don ka jingiatip lem ban pynshitom ia ngi kiba siew da ka pisa ki illegal connection byllai, ki transformer barit ka capacity kumno kein kin lah ban kit.
Ngi ki ba shong ha khappud ngi shu shong syier ha ki por miet ngim kwah ba ka miet kan poi namar ka jingdum tliw tliw mano bad shano u paidbah un leit iam bad ud.
Ki khynnah skul ki rangbah kynthei bad shynrang kiba pang ba shitom.
Shillong: Ka jingleh torti jong ka company jio, ka la long shaba palat bad mynta ka sngi ka seng HYC Amlarem unit ka la lap ia ki kor ki bor ba pyndonkam ha u tower jong ka Jio ba ki bun hi kiba la sniew noh bad la shu ieh kumto, khlem pynshna shuh kaba la pynlong ban duh network khah khah ha Amlarem subdivision.
Ka seng ruh ka la lap ba u don uwei u battery ba la pyndonkam da artylli ki company kata ka jio bad airtel kaba la pynlong ia kine ki network ban tlot shuh shuh namar don tang uwei hi u battery, bad um la ban kit ia baroh ar ki network; khamtam ka jio tang shu lip ka light ka network ruh ka la jahnoh, da ka jing thut ka network ka la ktah shibun ia ki briew ka Amlarem subdivision bad baroh kawei bad khamtam eh ka ktah wat ia ki bank ki hospital bad ki office bapher bapher kiba don hapoh ka Amlarem subdivision kiba pyndonkam network lajan man ka sngi.
Kumta na ka liang ka seng ka dawa ba ka company jio, kan maramot noh shisyndon ia ki kor ki bor kiba la duhnoh bad pyndonkam noh la u jong ka battery, khnang ba ka network kan nym pynthut shuh nangne sha khmat.
Shillong:Haba iadei bad ka “Common University Entrance Test" u Myntri Rangbah ka jylla u la pynshai, haba u ïakynduh ïa u Myntri ka tnat pule puthi jong ka sorkar pdeng u Dharmendra Pradhan ka sngi Nyng kong la pynsngew ha u ba kane ka eksam ka long ba hap ban leh na ka bynta baroh kito ki kolej kiba la pynïasoh bad ki skulbah jong ka sorkar pdeng.
U MR u la ong kumba ka long mynta ki don ki kolej kiba jngai palat ïa ka 200 km na NEHU kito ki samla pule kim juh phoh sniew ruh ban leit sha NEHU, ki kwah ba kin don ha ka Kolej kaba ki pule, ka jingkylli ka long balei kito ki samla pule ki hap ban leit thoh ïa kane ka CUET Eksam.
Ha ka jingïakynduh, u Myntri ka sokar pdeng u la ong ba baroh ki Kolej kiba pynïaid da ki riew shimet ne kiba bei pisa da ki sorkar jylla, ne kiba ka sorkar ka ai kano kano ka jingïarap pisa ïa kito ki Kolej, kito ki samla pule kiba thmu ban pule ha kito ki juh ki kolej kim don kam ban thoh ïa ka CUET eksam.
U Myntri ka sorkar pdeng u la ong ba na ka bynta kito kiba thmu ban leit ban pule sha ki skulbah jong ka sorkar pdeng, ne sha ki Kolej ba pynïaid ki skulbah jong ka sorkar pdeng ki hap ban thoh ïa kane ka CUET eksamin, kum ka skulbah NEHU ka don ïa ka Agriculture College, Law College kiba kwah pule ha kine ki hap ban thoh ïa ka CUET eksamin.
U MR u la ong ba kiwei pat ki Kolej kiba pynïasoh bad ka NEHU la ki dei jong ka sorkar jylla, ne jong ki riewshimet kito ki samla pule ba pule ha kum kine ki Kolej kim don kam ban thoh ïa kane ka Eksamin.
Kumba ka long mynta kumba 90% na ki samla pule kim donkam ban thoh ïa kane ka eksamin.
Kumba ka long mynta kane kam long wat ha ki snem ban wan ruh, kumba long, ka sorkar pdeng kam shym buh por ha kaba ïadei bad kane ka bynta, kiba hap ban thoh ïa ka eksam kan long tang na ka bynta kito kiba kwah ban leit pule sha ki kolej kiba pynïaid da ka NEHU, kiwei kim donkam ban thoh ïa kane ka eksam.
Shillong: U Conrad K Sangma, myntri rangbah ka jylla, u iathuh, ba ula leit jngoh dalade hi, ia ka jaka sah jong ki nongialehkai, kiba shim bynta ha ka jingialehkai Meghalaya Games.
“Nga la leit peit dalade hi, ia katei ka jaka ban peit bad ka dei ka jingjia, kaba isangsot shibun.
Nga la bthah ia ki briew sorkar, ba kin leh stet bad kyrkieh, ban pynbeit ia katei ka jingdkoh bad ka jaboh jabain" ong U Sangma, haba thoh ha ka peij jongu, hynnin ka miet.
ki nongialam ka MSOA.ki dei ban hiar shuki noh…lym kumta yn don jingshaniah shuh.
NEW DELHI: Ka jingkyrduh kam ha India, ka kiew stet ha kine ki sngi, ha kaba ha U Iaiong ba ladep, ka kiew sha ka  7.83% na kaba long 7.60% ha U Lber, ong ka kaiphod jong ka  Centre for Monitoring Indian Economy (CMIE).
La iathuh, ba ka jing kyrduh kam, ka jubor bha ha ki nongbah, ban ia kaba long ha ki nongkyndong.
La lap ba ha ki nongkyndong, kiba duh kam, ki la nang hiar, na ka 7.29% ha U Lber sha ka  7.18% ha U Iaiong; katba ha ki jaka sor, ka kiew sha ka  9.22% ha U Iaiong, na kaba long 8.28% ha U Lber.
Ka jingdon ki briew kiba duh kam, ka bun tam ha Haryana, da 34.5 percent, nangta bud sa ka Rajashthan da 28.8 percent bad kiba duh kam, ki duna eh ha Himachal Pradesh, da 0.2 percent, katba ka   Chhattisgarh, ka long 0.6%.
Ka CMIE, ka ong ruh ba kito kiba treikam, ki la hiar da 3.8 million ngut ha U Lber 2022, ha kaba baroh kiba khlem kam, ki la poi sha ka 428 million ha ki phra bnai ba ladep.
La ong ruh ba kiba trei kam, ki la nang hiar da 1.4 million bad baroh kiba khlem kam, ki don mynta 396 million, kaba hiar shi katdeu, naduh U Jylliew 2021.
La iathuh ruh ba ki don mynta 900 million ki nongshong shnong, kiba la ngiah ban wad kam, namar ba kim ioh lad satia, ban trei haei haei ruh, ong ka kaiphod jong ka CMIE.Shillong:Ki dur ki la saphriang mynhynnin ka sngi, halor ka jing jaboh jong ka jaka sah bad ka jaka leit shabar jong ki nong ialehkai, na bynta ka Meghalaya Games.
Halor kane ka mat, U bah John F Kharshiing, Working President & Co Chairman Working Committee jong ka Meghalaya Games, u iathuh ba ki la leit jurip lem bad ki field officer ka Jawaharlal Nehru stadium ka organising committee bad la rai ban ym pyndonkam ïa ki paiñkhana kiba la don jingthut ha kaba ki dei kiba khlem pyndonkam lah slem bha bad kiba yn pynpra noh, ha kane ka jingpynthymmai kaba dang ïaid mynta.
“Hadien ba la ïohpdiang ki dur ki la pynlong ïa ka jingjurip mardor bad lap ba ki dei ki dur ki paiñkhana ha kaba la bthah ïa baroh kiba ïalehkai ban ym pyndonkam.
Ha ka jingjurip ha ka 2 tarik Jymmang, 2022 ha ka por 7.20 baje janmiet ngi la lap ba la don ki nongïalehkai kiba la pynpait ïa ki jingkhang ba la khang tala jong ki paiñkhana ba khlem pyndonkam," ong biang u Bah John F Kharshïing.
Ym tang katta, ka jing saphriang jong kitei ki dur, ka la pynlong ia U Conrad K Sangma, myntri rangabah ka jylla, ba un thoh ha ka twitter bad u ong “La iohi ia ki dur, kiba dei bad ka jaka sah jong ki nong ialehkai jongngi ha Shillong.
Ka dei ka bym lah satia ban pdiang.
La bthah ia ki nongpyniaid, ba kin leh eiei bad pynbiang noh mardor".
U Pastor Kyrsoi Pyrtuh, ha ka jing pynmih khubor, ula ong “Kum u nongshong shnong uba ieit sports bad uba angnud ba ka Jylla kan kiew ha ka sports nga sngewbitar bad pynrem jur.
Ka MSOA ka dei ban shim ka jingkitkhlieh bad kan hap ai ka statement bad ka white paper halor ka jingpynlut pynsep bad jingpynkhreh na ka bynta ka Meghalaya Games 2022 hadien 14 sngi ba pynkut ia ka Games".
La ong biang, ba ki dur kiba pynpaw ia ka jinglong ki jaka sah ka bym koit bym khiah bad kaba i khning ia ki nongialeh sports ka iasyriem bad ka jingtorti ka jingpynkhreh ia ka common wealth Games ha Delhi ha ki snem ba la leit noh.
Ka paw shai ba ki sports body kum ki MSAO bad kiwei kim don jingthmu ban kyntiew ia ka sports, hynrei ki sngewtynnad tang ban phuh ialade bad muja ia dawa shimet ha ka sngi pynhap pyrda, pynkut U Pastor Kyrsoibor.
Shillong:Haba kren ha ka jingïalang paidbah ba la khot da ka Joint Action Committee ki Stone Crusher’s Owner’s Association, Quarry Owner’s & Worker Association kaba dei ka synjuk ki trai parmaw par shyiap bad ruh ki nongbylla ba im ja na kane ka kam kaba la pynlong ha Madan Kynton U Mon, Laitkor ban ïatai halor ka jing shah khang tihmaw tih shyiap bad ha ka kane ka jingïalang paidbah la wan shim da u Myntri ka sorkar jylla u Bah Banteidor Lyngdoh, u MLA ka Nongkrem bad uba dei ruh u nongai buit jong u Myntri Rangbah ka jylla u Bah Lambor Malngiang bad u MLA ka Mawryngkneng, u Bah Pynïaid Sing Syiem.
Ha ka jingkren jong u, u la kular ba un shimkhia ban pynthikna ba ka sorkar lyngba ka tnad Forest kan kham pynjem ïa ki kyndon kaba ka teh ïa ki par maw, namar kane kan pynïap thngan ïa kiba bun kiba im ja na kane ka kam.
Ha ki por kiba la leit nga la ong ïa u ophisar ba lada phi mut wan khang ïa kiba trei parmaw rah lupa bad ka kali kit nongpang namar da u tyrnem shoh maw ngan tied ïa phi, ong u Bah Lambor.
Shuh shuh na ka liang utei u MLA u la ong ruh ba kampher lada ka sorkar ka khang ban tihmaw, hynrei sdang biang noh ban trei ïa kane ka kam bad lada ki wan byrngem ne ai ki notice eiei wat shim, ong beit ba kin leit ai ha u MLA ka Nongkrem.
Shuh shuh u la bynrap ba ka kam tih maw kaba ki tih ha kane ka thaiñ kam dei satia kaba pynduh mariang namar ka dei kaba tih tang da ki shniah ki tyrnem u la ong.
“Man ka por ka sorkar ka ong ïeng ha la ki kjat bad ynda ki la ïeng ruh ka khang hi ma ka" ong u Bah Lambor.
Na ka liang pat u Myntri ka sorkar jylla u Bah Banteidor Lyngdoh u la ong ba ka sorkar kam dei ban pynthut ïa ka kamai ki nongbylla sngi namar dei ma ma ki ba long sohpdung ha ki kyndon jong ka bad ba ka liang jong u u la kular ban kren ïa kane ka mat khnang ba ki paidbah kin ym mad jingeh namar u ong ba ka kam tihmaw tih shyiap ha ka jylla ka dei ka kam kaba la sdang naduh la slem bha.
Haba kren sha ki lad pathai khubor na ka liang u President ka JAC u Bah Diswelroy Kharkongngor u la ong ba ki nongtih maw kim dei ban khuslai ïa ki kyndon sorkar hynrei ban sdang trei biang namar ka jingkular ki nongmihkhmat paidbah kata u Bah Pynïaid Sing Syiem, u Bah Banteidor Lyngdoh bad u Bah Lambor Malngiang ban kit khlieh hi ïa kane ka kam.
La sakhi ha kane ka sngi ïa ka jingwan tuid ki paidbah kiba im ja na kane ka kam bad da kawei ka sur ki la rai ban sdang trei biang noh ïa kane ka kam long katba long.
Shillong:Mynhynnin ka sngi ka 1st Battalion Meghalaya Police Shillong ka la pynlong ïa ka jingrakhe ïa ka jingdap ba sanphew snem, naduh ba la sdang ïa ka kaba la pynlong ha Mawïong bad ha kane ka sngi la wan long kongsan da u Myntri ka kam poh ïing ka sorkar jylla u Ma Lahkmen Rymbui bad la wan sakhi lang da ki ki heh pulit ba kynthup ïa ka special DGP ka Kong Idashisha Nongrang, ka Commandant ka 1st Battalion Kong CA Lyngwa bad kiwei de ki heh pulit bad ki shakri sorkar.
Haba kren kum u kongsan Ma Lahkmen Rymbui haba ai jingkren ha ka rakhe lyngkhuh snem ba sanphew u la ïaroh ïa ka kam shakri bad ka mynsiem len lade ki pulit na kane ka Battalion.
Shuh shuh u la ong ba ka jingkylla ka juk ka la ktah ruh ïa ka rukom tohkit ïa kino kino ki kam sniew bad ki kam be-ain da kaba pynkynmaw ruh ba ka Supreme Court ka la hukum ba ki thanat pulit ki dei ban pyndait ki CCTV camera, ban shondur bad ring dur bad da buh jingthoh tiak pat tiak haba ki pyndep ïa kino kino ki kam tohkit haba jia ki kam sniew.
“Ka don ka jingbym shniah jong ki paidbah ïa ki pulit ha ka imlang sahlang tangba la jar katta ruh nga kop ba dei da ka jingdon ki pulit ba ngi don hapdeng ka shongsuk shongshngaiñ ha ka jylla" ong u Ma Lahkmen.
Haba kyntu ïa ki samla kiba kwah ban long pulit u Ma Lahkmen u la ong “Ban long pulit kam dei tang ka kam ban ïoh kamai hynrei ka dei ka kam shakri bad ka kam kaba kyntang ruh na kata ka daw donkam ïa ka mynsiem shakri ban rung ha kane ka kam".
Shuh shuh u la bynrap ba ka jingtyrwa ka HNLC ban wan ïakren ïasuk bad ka sorkar khlem kino kino ki kyndon ka la dei kawei na ka sienjam kaba khraw sha ka shongsuk shongshngaiñ ha ka jylla ong u Ma Lahkmen Rymbui.
Nongpoh:La 10 sngi kynthih ba kawei ka Karkhana shna plastik kaba la tip kum ka Shiv Polymer Factory kaba don ha 15mer (Assam Side), ka la kem ding bad kaba la bam duh ia baroh ki jingdon jingeh hapoh katei ka Karkhana, hynrei mynta la ioh jingtip pat, ba la don uwei na ki nongtrei uba trei hapoh katei ka Karkhana, u la jah rngai bad kat haduh mynta ym pat tip satia ba u don shaei.
Ha katei ka Karkhana, kaba la pluh mynta ka miet 22 tarik u Iaiong, la ong ba ki don kumba 300 ngut ei ei ki nongtrei, ha kaba na kitei ki 300 ngut baroh ki la lait phet ha katei ka por ba pluh kynsan katei ka Karkhana, hynrei tang utei uwei u nongtrei ia kaba la tip kyrteng kum u Rahul Mandal, u la jah naduh katei ka miet ba la jia ha katei ka jingpluh hapoh katei ka Karkhana.
U Pankaj Mandal, uba dei u hymmen jong u Rahul Mandal, u la iathuh ba utei u para jong u, tang mar ia jia katei ka jingpluh ding hapoh katei ka Karkhana, u la pyntip sha u kpa da kaba phun bad ha ka jingiakren, u kpa u la btah ia u Rahul ba u dei ban mih noh ha katei ka jaka, khnang ban lait na ki jingmynsaw, hynrei tang katto katne por ba kiba haiing ki la pyrshang ban phun biang ia u, la pynpaw pynban ba ka phun jong u ka la Switch Off bad kaba la pynsngewsih eh ia ka iing ka sem hi baroh kawei.
Haba iadei bad ka jingjah klep jong u Rahul, kiba haiing jong u, ki la pyntip sha ki Pulit ka Sonapur Police Station, khnang ba kin iarap ha ka ban wad lem ia u Rahul Mandal, uba la jah kynsan naduh katei ka miet ba la jia katei ka jingjia pluhding ha katei ka Karkhana kaba don ha 15mer.
Haba ong “Ka Kmie" ka dei ka kyntien kaba lyngkot bha bad kaba tang shikynnoh hynrei haba pyrkhat pat ia ki jingmut jong ka katno ki long kiba jylliew haduh katta katta ia kaba ngam lah ban shemphang lut khamtam leilei haba ong ka KMIE katno ka long kaba sngewthiang, sngewieit, kaba da sngewdonburom sat kata ka kyrteng ba ki kynthei ki kup ha la ka long rynieng jong ki.
Ka long ruh ka kyrteng kaba khraw bad kaba donburom tam lah ban ong, ia kaba ki kynthei ki ioh, bad ka long ka kyrteng bad ka jingthaw ba la thaw phylla da U Blei.
Haba batai bad thoh lyngkot ia ki jingkren u Bishop Thompson shaphang ka Kmie u ong kumne: Haduh katno kiei kiei ki iasoh lang ha kiei kiei kiba sngewtynnad ha kane ka kyrteng KMIE , Ka jingphuhsamrkhie, ia ka jingkhih jingksar i khyllung, ka peit samrkhie ia ka jingrwai jingshad jong ki khun, ka peit sngewsarong ia ka jinglong samla ba bhabriew ki khun, ka ap kyrmen ia la ka lawei ka longrangbah bad longtymmen jong ki, ia kiei kiei kiba pynjahthait ia ka jinglong tymmen jong ka.
Ka syrpai syrpud, ka doh, ka dait, ka ai dud ai thiang, ka kynud ka kynoi, ka nam ka burim, ka don ha kane ka kyrteng KMIE.Lada wad bniah ia kane ka kyrteng bad kat kum ka jinglong jong ka, ha nga hi nga shem tang kawei ha ka jinglong jong ka kmie kata ka dei ka JINGIEIT, dei ka jingieit ka ba pynhun ia kaei kaei ka jingkwah bad ka ju pynpaw ia ka jingleh bha ha la ki khun ki kti, ka jingiapli noh ia la ki khun, ka jingshah shitom, ka jingshaniah lut, ka jingsbun, ka jinghikai, bad ka jinglen lade, ki don ha kane ka kyrteng.
Ka ktien ka ong " The hand that rocks cradle rules the world" ka kti kaba kynoi khun ka synshar ia ka pyrthei baroh kawei.
U Dr.R.A Torrey u ong: Ym don kyrdan ba don burom tam ha py, bad ka jingkhot kaba halor tam nalor ka burom bad ka jingkhot ban long ka kmie, wat kane ka Baibl ba nga bat ka pynkup burom bakhraw ia ki longkmie.
Ka ju hikai ia la ki khun naduh ba ki dangrit eh ha kata ka jinghikai babha, ka ju batai ia kiei kiei ki jinglong khraw ki jong u Blei bad ba kin ieit bad tieng burom iu Blei, ka ju hikai ia ki khun kumno ban pule lyndet ia ka baibl, ka ju hikai kumno ban duwai, ka ju hikai kumno ban ieit bad ban sngap ia ki jinghikai, ka ju hikai kumno ban kren ban burom ia kiba la heh la san, hynrei hadien ba ki la kham heh pat kum ka kmie kaba riewblei ka ju hikai ia ki khun da kaba phikir shwa ia lade, kam ju ai lad ba ki khun kin peit TV lane ki programme ia ki ba kumne kumtai (byrkiew byrkaw) , ka ju hikai ban pyniapher ia ka sngi U Trai bad ka sngi poh ia, ka ju hikai ban duwai shwa ban thiah shwa ban khie, shwa ban bam, ka ju hikai haba ki donkam dei ban da pan da ka ba ong Mei ne Pa nga kyrpad sngewbha phin ai kata kata, ka ju hikai ban smat sha jingiaseng, ka ju hikai ban ym hylla ha jingiaseng, ka ju hikai ia ki khun ban minot sha skul bad ban pule kot, ka ju sneng ia ki da u dieng sympat haba tamsneng, ka ju hikai ban kiar na ki paralok ba sniew, kam ju don jingshah shiliang ia la ki khun haba ki leh bakla, (namar ka jingpynshah ia la ki khun ka ju kynton rnga ba rhem ia ki kam ba sniew) ka ju kiar bad phikir ruh ia lade ha ka ktien ka thylliej ba ka kren khnang ba ki khun ki ym pyrthuh bud lane ha ka kam ka jam ba ka trei, ka ju hikai ia la ki khun ha kata ka lynti bad ka akor ba bha ba ki dei ban iaid, bad kam ju pynbitar ruh ia la ki khun ka bsa pjiah da ki jinghikai ba bha bad jingsneng U Trai.
bad bun kiwei pat ki jinghikai ba kordor jong ka kmie ba riewblei ia kiba ngam lah jer ne thoh lut hangne.
Hikai ia u khynnah haba u dang khynnah khnang ba un ym kynriah wat haba u la tymmen.
Ka Kmie ha ka jingshisha ka don ka bor ban pynbeit pynkdor ia ka jinglong ki khun, ka lah ban ialam sha U Blei ne sha u soitan, sha bneng ne sha dujok, sha jingkmen ne sha jingsngewsih, sha jingkhlain bor ne sha jingtlot bor, namar shwa ba kan kha ia i khyllung i don hajan u dohnud jong ka , kumta haba ka la kha ka kdup ia i hapneh jong ka, kumta ka dei kaba don ha jan i khyllung.
Ka kynthei kaba stad ka tei ia la ka iing halor u mawsiang, hynrei kaba biej ka lied noh ia ka.
Khublei Shibun.
Shillong: Ka jingialang jong ka Khasi Jaintia Christian Leaders Forum (KJCLF), ka la iakren, halor ka jing pynbna jong ka sorkar jylla, ban pynlong ain noh ia ka jing ia khalai ha ka jylla.
Katei ka jingialang, ka ong ba ka jing ia khalai, ka dei kaba pynjot ia ka imlang sahlang ha kiba bun ki lad bad katei ka plie lad ia ki kam tuh, ki kam thok, ki kam pyniap briew bad kumta ter ter bad ka ialam sha ki kam pyntriem ha ka dih ka bam, ka jing ia khaii met bad sa kiwei de ki kam pynkulmar shnong bad ki kam pyn iajot shi tnga shikhun nalor kiwei de.
La ong ba ka jingthmu ban pynlong ain, na katei ka kam ia khalai, ka long kaba long pyrshah bad kaba ktah jur ia ka imlang sahlang.
Ka KJCLF, ka ong ba ki riew sain pyrthei, kiba peit lapmiet ban kamai spah, ki peit tang ia ka pisa, kum ka jingthmu ba kongsan jongki.
Ka KJCLF, ka dawa namarkata, ba dei ban weng noh shi syndon ia katei ka ain pynlong jing ia khalai jong ka sorkar Jylla, ong ka kyrwoh na U Rev EH Kharkongor, Secretary, KJCLF.Shillong: Mynta ka janmiet U Conrad Sangma, myntri rangbah ka jylla, ula thoh ha ka twitter, ba  U Dharmendra Pradhan, u myntri ka pule puthi ka sorkar India, ula pdiang ia ka jingai jingmut jong ka sorkar jylla, ban pyllait shwa ia ki  kolej, ki bym shym la bei pisa, da ka sorkar India bad kumjuh ia ki kolej, kiba pyniaid da ka sorkar jylla bad kiba pyniaid da ki riew shimet, na kaba ialeh ia ia eksamin CUET bad U Sangma, u shim, ba kane ka la pynduh noh, ia ka jingsngewkhia jong kiba bun ki samla pule ha ka jylla.
Ha kawei pat ka liang, u Myntri ka tnad pule puthi mynta ka sngi u la pyntip ba hadien ka jingïakynduh jong u Myntri Rangbah ka jylla bad ki ophisar sorkar pdeng ban pan jingpynshai halor ka CUET.Hadien ka jingïakynduh na ka liang u Ma Lahkmen Rymbui u la ïathuh ba na ka liang ki ophisar ki la ïathuh ba na ka liang ka tnad pule dangle ka sorkar pdeng ka la ïathuh ba ki khynnah kiba kwah ban pule ha ki kolej ba pynïasoh (affiliated colleges) bad ki skul bah ka sorkar pdeng kim donkam satia ban pyndep ïa ka CUET, hynrei tang kiba thmu ban pule ha ki skul bah, ïathuh u Ma Lahkmen Rymbui.
Kito ba la dep siew pat kumno kin lh….
Nongpoh: Ki kni lem bad ki rangbah jong ka Kur Khymdeit ha Ri Bhoi, hynnin ka sngi Saitjain, ki la leit ban thungdieng ha kawei ka Law Kyntang jong ka Kur kaba don hapoh ka shnong Umkon, Ri Bhoi District.
Ha katei ka sngi, kaba kitei ki rangbah ka Kur Khymdeit ki la leit ban thungdieng hapoh katei ka Law Kyntang, la ialam da u bah Donbok Khymdeit, kni ka kur Khymdeit, nangta u bah Flying Khymdeit, President, u bah Sterin Khymdeit lem bad shibun kiwei pat.
Haba iadei bad katei ka jingleit ban thungdieng hapoh katei ka Law Kyntang, ki rangbah ka Kur Khymdeit, ki la ong ba katei ka kam thungdieng jong ki, ka long kum shibynta ban pynneh pynsah ia ki khlaw ki btap bad khamtam eh haba iadei bad katei ka Law Kyntang jong ka Kur.
Ka Kur Khymdeit, ka ai ia ka jingkhublei kaba kyrpang eh ia u DFO Social Forestry, Nongpoh, namar ba u la lah ban ai sngewbha haduh 400 tylli ki tynrai dieng bad kaba ka Kur Khymdeit ka la ioh ban leit thung ha katei ka Law kyntang.
Ngi donkam shisha kum kine ki ‘riew rangbah kiba pyrkhat ia ka lawei bad kiba shim ia ka sien jam kaba bha eh ban pynneh pynsah ia ka mei-mariang bad ka khlaw ba kyntang ba la buh da u long-shuwa man-shuwa jong ngi.
Nang iaid shaphrang Kur Khymdeit.
Nongpoh: U bah Jason S.Mawlong, MLA ka Umsning Constituency, u la leit ban plie paidbah ia ka sem ap kali (Passenger Shed), kaba don ha shnong Iewmawlong, ia kaba la tei da Nongpoh Town Committee lyngba ka Grand In Aid Scheme jong ka Urban Affairs ha ka jinglut kaba la poi kumba T.2 lah tam.
Kiba la donlang ha katei ka sngi, ki kynthup ia u bah S.Langstieh Engineer ka tnad Urban Affairs, nangta u bah Rayonald Kharkamni Secretary ka NTC, u bah Vicky Syngkli Rangbah Shnong ka Iewmawlong lem bad kiwei.
Nongpoh: Ka la don ka jingialang jong ka Party HSPDP ha Umsning Auditorium Hall bad katei ka jingialang, ka dei ban pdiang ia ki katto katne ki riew kiba la pyniasoh ialade ia ka HSPDP, kaba long ruh kum shibynta ban pynkhlain ia ka Party na ka bynta u snem 2023.
Ia kitei ki riew rangbah kiba la pyniasoh ialade sha ka HSPDP, la wan ban pdiang da u bah KP Pangniang President ka HSPDP, ha ryngkat ka jingdon u samla Sandondor Ryntathiang, President Youth Wing ka jylla, u bah PB Sylliang President ka HSPDP Ri-Bhoi, u bah Khraw Marwein General Secretary lem bad shibun kiwei pat.
Shillong: Mynhynnin, ka sngi, ka 30tarik Iaiong 2022, la thaw ia ka Seng trei mon sngewbha jongki samla LAI SHNONG (Suktia, MAWSIANGEI, NONGLA, DIENGSIAR, Mawkliaw, Mawlatang, TYRNGEI, SOHKHMI)Sohra Syiemship.
Ka jingthmu ki samla ka long ban prat lynti, ia ka jingsah dien sahdum ka thaiñ lai shnong ha bun ki liang bad la ai kyrteng, ia katei ka seng, da ka Lai shnong youth welfare organisation, Sohra Syiemship.
Ka dor jong u buiam lyer shet, ka la nang kiew stet ha kine ki sngi, ha kaba ka dor jong u buiam, uba 19 kilo, ka la kiew da T.102.50 mynta ka sngi bad ka dor jong shi buiam, ka lyer shet, kan long T.2355.50, na kaba ju long T.2,253.
baroh shi katta.
Mynta ka dor jong u buiam, kaba 5 kilo, ka long T.655.
Ha ka 1tarik Iaiong 2022, ka dor u buiam, kaba 19 kilo, la pynkiew dor da T.250 bad kham mynshwa, ha ka 1tarik Lber 2022, la pynkiew dor da T.105 shi buiam.
U Himanta Biswa Sarma, myntri rangbah ka Assam, ula kren shai, hynnin ka sng, ba u kyrshan tyngeh, halor ka jingthmu ban pyntreikam ia ka  Uniform Civil Code (UCC) bad u da ong, ba kawei pa kawei ka kynthei Muslim, ka da kwah eh ia katei ka ain, ban pyntreikam noh.
“Kam don kano kano ka kynthei Muslim, kaba kwah ba u tnga jongka, un leit rah sha iing, sa 3ngut kiwei pat ki tnga.
Kylli ia kano kano ka kynthei Muslim.
Ka UCC, kam dei ka mat jongnga, hynrei, ka dei ka mat, ia baroh ki kynthei Muslim" ong U Sarma.
U Sarma, uba don ha New Delhi, u ong ba ka UCC, ka dei ban treikam, na ka bynta ban iada ia ka hok jong ki kynthei Muslim.
Ka jing iakren halor ka UCC, ka paw bha ha kine ki sngi, hadien ba U Pushkar Singh Dhama, myntri rangbah ka Uttarakhand, ula thaw ia ka komiti ban peit bniah, halor ka jingtreikam jong ka Uniform Civil Code.
Kumjuh ha UP, U Danish Azad Ansari, uba dei u myntri sorkar jylla, uba dei ruh ialade uba na ka jaitbynriew Muslim, u iathuh ba un thaw ia ka kynhun, bn peit bniah halor ka jingtrei kam jong ka  Uniform Civil Code.
Na ka liang ka  All India Muslim Personal Law Board (AIMPLB), ka shim ba katei ka jingthmu, ka long beain bad kaba thew ban leh niewbein ia ki rit paid, ha ka Ri.
Ka Uniform Civil Code, ka hap ha ka article 44 jong ka riti synshar ri, ka don jingthmu ban pyntreikam ia ki ain, kiba ktah ia u briew shimet, wat la u dei na kano kano ka niam bad katei kan treikam ia ka shongkha shongman, ia ka jing iaphet tnga, ka jingting khun, ka jingioh pateng bad wat ka jingshimti ia ka hok nongkynti.
Khliehriat: Ki paidbah ka Shnong Umlaper, ki la ia mih mynta ka sngi ban leit pynpra syndon ia ka kynroh ba la kynroh da ka Amrit Cement kaba hap hapoh ka Shnong Umlaper East Jaintia Hills, Elaka Rymbai.
Ka jing leit pynpra ia katei ka kynroh, ka dei namar ba katei ka Company ka la khang ia kawei ka lynti shnong kaba hap iaid napoh ka Company.
Na ka liang jong ka Shnong ki la dep ai da ka jingthoh sha ka Company ha kaba iadei katei ka kynroh, hynrei ka Company kam sngap.
Hadien ba ka Company kam sngap, na ka liang ki paidbah kim banse ban pyni da ka kam.
Haba iadei bad katei ka jingleh ka Amrit Cement, na ka liang ka seng FKJGP-EAST JAINTIA HILLS ryngkat bad ka FKJGP-Khliehriat Circle, ki pynrem jur ia ka jingkhang ka Company, ia ki lynti kiba la don lypa naduh mynbarim ia kaba ki paidbah ki juh pyndonkam.
Na ka liang ka seng ki wan ai jing kyrshan ba pura ia ki nongshong shnong ka Umlaper mynta ka sngi bad ka seng ka maham ruh ia katei ka Company ba kam dei shuh ban khang nangne shakhmat iaki lynti jong ki paidbah.
Shillong:11ngut ki MDC jong ka seng NPP, ki la phah jingthoh sha U Chief Executive Member jong ka Khasi District Council, ha kaba ki pynpaw, ba ki myn jur ia ka jing iasoi soskular hapdeng ka sor kar Meghalaya bad ka sorkar Assam, ha kaba iadei bad ka kam pynbeit pud bad ki kren shai ruh, ba kin nym don bynta satia, ha kaba mudui ia katei ka kam sha kashari.
Katei ka jing thoh, ka ong shuh sh uh, ba ka jingkren jong U Bah Jambor War, Vice Chairman jong ka Border Commit tee, ka dei kaba bakla, namar ba ka rai, ka long ba kam dei satia ban leit ujor sha kashari, hyn rei, la aiti sha ki Hima bad ki kynhun shimet, ba kin leh ia katei ka kam, lada ki sngew bit.
Wat nym pynsngap ia ka jingpyrshah jong ki.
Tur beit sha ïing kashari ban nym duh la ka riLada ka Stieh bah ka jaitbynriew, la pynstang da kine ki MDC.to Tip ba ka Shuki ba phi shong kam dei ka ba junom.
ka jongiarap bad jongiada ia ka Khyndew ka Shyiap Ka Jaitbynriew Jongngi Kan long Sa tang kita kiba Ka Jaitbynriew ka don ha Khmat, bad Ka shuki shadien.
Shillong:U Symbud Myntri Rangbah ka jylla u Bah Prestone Tynsong uba bat ruh ïa ka tnad bording ka sorkar jylla, mynhynnin ka sngi u la ïathuh ba ka sorkar pdeng ka la kular ban pynlait ïa ka pisa kaba 1292 klur tam sha ka sorkar jylla.
Haba ïathuh ïa kane na ka liang u Bah Prestone, u la ïa thuh ba ha ka jing ïakynduh jong u bad u Myntri ka Power Ministry ka sorkar India u RK Singh u la ai ïa ka jingkular ba ka sorkar pdeng kan pynlait noh ïa ka ram kaba ka dei ban siew sha ka MeECEL kaba kot 192 klur tyngka.
Shuh shuh u la ïathuh ba na ka liang u Myntri ka sorkar pdeng u la ïathuh ba ka sorkar ka la ai ruh ïa ka jingmynjur ïa ka jingtyrwa ban mang pisa lyngba ka Revamp Distribution Service System (RDSS) ban pynjanai ïa ka rukom sam bording bad ka jingpynmih bording ha ka jylla bad ha kane ka song pisa la mang kumba 1100 klur tam.
U Bah Prestone u la ïathuh ruh ba ka ha kane ka skim RDSS kan kynthup ïa ka jingpynpoi lait sha ki shnong, ka jingpynlut na bynta u smart meter, ka jingpynïoh transformer thymmai bad kiwei de ki kam na bynta ban pynjanai ïa ka ka jingshakri ka tnad bording ka sorkar jylla.
Ha kaba ïadei bad u smart meter na ka liang u Symbud Myntri Rangbah u la ïathuh ba ka sorkar ka don ka thong ban pyndait lut sha baroh 7 lak tam ki ïing ba pyndonkam bording ilektrik.
Shuh shuh u la ïathuh ba na ka liang ka sorkar pdeng ka la mang ba la kumno kumno ruh ka jingpyndait smart meter sha ki saw lak tam ki long ïing ha kane ka shisnem shiteng.
Shuh shuh na ka liang u Bah Prestone u la ïathuh ba dei da ka jingpyndonkam da u smart meter ba ka jingshakri ka MeECEL kan kham janai bad kan kham pynsuk ruh ïa ki paidbah ba thang bording.
Kat kum ka jingïathuh u myntri ba une u smart un ai jingkheiñ thik ïa ka bai bording bad ïa ka jingkheiñ bad ka por siew yn sa ai jingtip beit ha ki mobile phone.
Na ka liang u Myntri u la ïathuh ruh ba ka jingpyndait smart meter kan dei beit kaba khlem donkam siew namar ka sorkar hi kaban buria ïa kane.
“Na ka liang jong nga nga khot ïa ka jingïatreilang ki nongsynshar shnong bad ki paidbah ha kane ka bynta khnang ba kan long ka jingmyntoi hi ïa ki paidbah" ong u Bah Prestone.
Guwahati:U Jignesh Mevani, U MLA ka Gujarat, ula lait jamin mynhynnin ka sngi bad ha ba kren sha ki kot khubor, mar ia lait jamin, U Mevani, ula kynnoh ba ka sorkar BJP, ka pyndonkam da ka met jong ka kynthei briew bad pynbudnam ia u bad katei ka dei ka kam khawpud, ula ong.
Katei ka jingkren jong U Mevani, ka dei hadien ka jing shah kynnoh, ba u ktah kti, ia kawei ka pulit kynthei jong ka Assam.
“Ngan nym pyndem satia ialade" ong U Mevani.
La kem ia U Mevani, ha ka 25 tarik Iaiong, hadien ba ula lait jamin, na ka tweet jongu, kaba u kren pyrshah ia U Narendra Modi, myntri rangbah duh ka Ri.
“Ka jingshah kem jongnga, kam dei satia ka kam kaba rit.
Ka dei lyngba ka jingbthah jong ka ophis u myntri rangbah duh" ong U Mevani, ha ki nongthoh khubor.
“Nga dang sngew sarong ia ka tweet kaba nga la thoh.
Ha ka tweet, nga la ong ia u myntri rangbahduh, ba un pynneh ia ka jingsuk, namar kine ki jing ia kynad kiba har rukom bad kum u nong India, nga don ka hok ban kren ia kane.
Kum u nong mihkhmat paidbah, kaei ka dei ka kamram jongngi? Ka dei ia u paidbah, ba un pynneh ia ka jingsuk bad ka dei ruh kata kaba nga leh" ong U Mevani.
“Ha ka jingjia kaba ar, ki la shu thaw ia ka jing kynnoh, kaba ki pyndonkam da ka kynthei.
Kane ka sorkar, ka dei ka sorkar khawpud, ba ka pyndonkam da ka kynthei pyrshah ianga.
Ka kam khawpud kaba ki la leh" ong utei U MLA na Gujarat bad u da ong, ba kane ka jingleh, ka dei na ka daw, ba ka elekshon ha Gujarat ka la jan.
“Kane ka dei ka jingthmu ba shyrkhei bad kane kam pyn sngew tynnad satia ia ki Dalit, ha Gujarat.
Mynta ki dang peit ia kane bad ki BJP, kin hap siew dor ia kane, ba baroh ar tylli ki jingjia pyrshah ianga ki dei kiba shu thaw bad shu thok" ula ong shuh.
Shillong:Ka Federation of All School Teachers of Meghalaya (FASTOM) myn hynnin ka sngi ka la pyntip ba ka la rai ban pynjynsur shipor ïa ki jingïakhih jong ka kata ban sdang biang ban leit ai jinghikai ha ki skul ne leit kheiñ mark (evaluation) bad kiwei de ki kam naduh ka lah sngi u Blei haduh ka sngi Thohdieng jong ka taïew ban wan.
Kane ka rai jong ka FAS TOM ka dei hadien ba na ka liang ka sorkar lyngba u Additional Chief Secretary Education u la ïathuh ha ki nongïalam ka syn juk ki la kynduh ban wad jingtip halor ka jingïaid sha khmat ka jingdawa jong ki.
Haba pynshai halor kane ka sienjam ba ki la shim na ka liang u Babu Andrew Lyngkhoi, uba dei u Secretary ka FASTOM u la ïathuh ba dei hadien ba ki la kynduh ïa u Bah DP Wahlang ba ki sa shim ïa kane ka rai.
U Babu Andrew u la ïathuh ba hadien ba na ka liang utei u ophisar u la ïathuh ba na ka liang ka tnad ka la leh ïa kaba donkam kata ban phah noh ïa ka file na ka miej jong u sha ka miej u Myntri Rangbah kumta na ka liang ki nonghikai ki la rai ban ailad shi taïew ba ka sorkar kan pyndep ïa ki jingdawa jong ki ha ryngkat ki kyndon ba lada kam lah ban pyndep hapoh ka shitaïew na ka liang jong ki kin sa pynlong biang ïa ki jingïakhih kiba kham tyngeh.
Haba pynshai halor ki mat kaba ki nonghikai ki dawa na ka sorkar na ka liang u Babu Andrew u la ong ba kumba long mynta ka jingdawa ki nonghikai ka dei ban kyntiew tulop ym shuh ban kyntiew sha ka kyrdan Deficit.
Haba pynpaw ïa ka jingbynñiaw ïa ka jingmutlop ka sorkar na ka liang u Babu Andrew u la ong ba kum u Myntri ka tnad pule puthi u la ong ba ka jingkhang ka plie ban ïakren bad ki nonghikai na ka liang ki nonghikai ki la pynpaw ba kane ka jingkren u Myntri kan ym kut tang ha ki kot khubor hynrei un da pyni da ki kam.
Haba bynrap lang ïa kane na ka liang u Babu Deningroy Marweiñ uba dei u President ba thymmai ka FASTOM u la ong ba kumba ka sorkar ka kyntiew lem ïa kiwei ki nongtrei jong ka bad ïa ki nonghikai ha kiwei ki kyrdan ka dei ban peit lem da ka juh ka rukom ïa ki nonghikai ad-hoc.
Shuh shuh u Babu Deningroy u la ong ba ka jingkyntiew tulop ba khatduh ka sorkar ïa ki nonghikai ad-hoc ka dei naduh u snem 2016 hynrei naduh utei u snem kam ju don shuh kano kano ka jingkyntiew tulop katba ki mar ki mata ha ïew ki la kiew lut.
Kumta na ka liang u President ka FASTOM u la dawa na ka sorkar ban don lem ka mynsiem briew ban peit bad weng ïa ka khia ka shon ki nonghikai.
Shuh shuh na ka liang ki nongïalam ka FASTOM kk ki la kyrpad ïa ki para nonghikai ban sdang leit biang ban ai jinghikai ha ki kamra klas bad ban kheiñ mark ne pyndep kino kino ki kam kiba ka sorkar ka bynshet.
Shillong: Ka seng Hynñiewtrep Integrated Terrestrial Organization (HITO) mynta ka sngi ki la leit ban buh ïa ka shithi ha u Myntri Rangbah ka jylla ban pynpaw ïa ka jingpyrshah ïa ka rai ka sorkar jylla ban pynlong ïa ka jylla kum ka ktem khalai lyngba ka jingwanrah ïa ka Meghalaya Regulation of Gaming Act 2021.
Haba kren sha ki lada pathai khubor na ka liang u President ka HITO u Bah Donbok Dkhar u la ïathuh ba ka daw ka jingpyrshah ka dei beit ba kane ka jingthmu ka sorkar kan long u symbai jong ki kam sniew ha ka jylla.
Shuh shuh na ka liang u Bah Donbok u la ong ba ka jylla Meghalaya la ju nam kum ka jylla Khristan kumta ngim kwah ba kan kylla long mynta pat ka ktem ki kam khalai.
Haba pynpaw ïa ka jingpyrshah ïa ka jingïapynhap ka sorkar ïa ka siat tim ha ka thup ki ka kam khalai kumba paw ha ki kyndon ka Meghalaya Regulation of Gaming Act 2021 u la ong ba baroh shi katto la ju ong ba kam tim ka hap ha ka thup ki kam lehkai balei kan pynhap sha ki kam khalai.
Na ka liang ka HITO ka la ai por ïa ka sorkar da 7 sngi ban pyndam ïa kane ka aiñ lym kumta ka la ong kan shim da ki sienjam ba tyngeh pyrshah ïa ka sorkar.
Shillong: Ka seng Hynñiewtrep National Youth Front (HNYF) East Khasi Hills District mynta ka sngi ka la byrngem ban leit kyndang hi ïa kiba sah be-ain ha Them Ïewmawlong, lada ka sorkar ka pyndem tdong ha ka jingdawa jong ki.
Haba kren sha ki lad pathai khubor na ka liang u President ka HNYF East Khasi Hills u Bah Bless Dkhar u la ai da ka kyrwoh kaba shai sha ka sorkar ba kam dei satia ban sngap ïa ka jingdawa jong ki Harijan.
U Bah Bless u la ong ba kumba ka ju long ka rukom ba kito ki nongtrei sorkar ki dei ban sah beit ha ki ïing basa (quater) ba pynkhreh da ki tnad treikam ka sorkar ym ban dawa jaka na ka bad kiba donhok ban sah ha ki ïing basa ruh dei tang kito kiba dang trei bad ka ym kiba shongshit na ka kam.
U la ong ba lada kine kiba shong ha katei ka jaka ki pyni bor pynban ïa ka sorkar ka sorkar ka dei ban leh tyngeh pyrshah ïa ki nongtrei ba sait lah jong ka da kaba weng kam shipor ne weng syndon kat kum ki kyndon ka Service Rules jong ka.
Ha kaba ïadei bad kiba sah be-ain na ka liang u Bah Bless u la ong ba ki dei ban mih shi syndon bad ka sorkar kam dei ban ai jaka sah ïa ki namar ki dei kiba shu sah be-ain.
Shuh shuh na ka liang u Bah Bless u la ong ba lada ka sorkar kam lah ban weng ïa kiba sah be-ain aiti beit ha ka HNYF namar na ka liang ka seng u la ong ba ka long kaba la kloi ban leh bad ka lah ruh ban leh ïa kaba donkam pyrshah ïa kitei kiba sah be-ain.
Shuh shuh u Bah Bless u la dawa na ka sorkar ba kan pyndonkam lang da ujuh u diengkot kumba ka pyndonkam ïa ki Khasi da kaba ka ju shu kyndang beit haba ka thmu ban tei ïa kino kino ki project.
Shillong: Ka seng National Hynñiewtrep People mynta ka sngi ka la pynpaw ïa ka jingpyrshah kaba jur ïa ka jingsoi MoU ka sorkar jylla, namar kane hi ka dei ka jingduh nong kaba khraw eh ïa ka jylla.
Haba pyrshah ïa ka jingai ka sorkar ïa ki jaka sha u Bah Kharlessbon Nongbri Vice President ka seng u la ong ba kane ka jingleh ka sorkar ka long kaei kaei kaba kim lah ban pdiang.
Shuh shuh u la ong ba ka lada ka sorkar ka bakla ha ka sienjam kane hi kan dei ka jingtim kaba khraw ïa ka jaidbynriew.
Shuh shuh u la ong ba lada ka kam ka dawa na ka liang ka seng kan ai jingkyrshan ïa kino kino ki kynhun kiba leit ujor sha ïing kashari ne ka lah ban leit hi wat shaduh Supreme Court.
Haba pynpaw ïa ka jingpyrshah ïa ka jingdawa ki khar Harijan na ka liang une u nongïalam u ong ba lada ka sorkar ka pyndem tdong ha ka jingdawa jong ki ka lah ban jia wat ka jingïaumsnam.
Lada ha shuwa ka ilekshon shiteng samoi phi la ong ba phin kyndang beit ïa kiba sah be-ain to pyndep ruh ïa kata ka jingkular jong phi.
Haba bynrap lang ïa kane na ka liang u President ka seng u Bah David Mawlong, u la ong ba lada ka sorkar ka pynbiang jaka sah kyrpang ïa kine ki dkhar ka dei ban leh lem kumjuh ïa kiwei pat ki nongtrei sorkar.
Na ka liang u Bah David u la ong wat ai jaka kyrpang tang ïa ki dkhar motor lada phi ai to leh lem ruh ïa baroh ki nongtrei sorkar bad ki Khasi ki bymdon jaka.
Shillong:Ka Meghalaya Commercial Truck Owner and Driver Association, myn hynnin ka sngi ka la pyntip ba uwei na pdeng ki nongñiah trok uba kyrteng u John Richard Syiemlieh uba ju kamai da kaba kit shyiap na ki thaiñ Markasa sha Shillong bad kiwei de ki jaka.
Haba kren sha ki lad pathai khubor u Bah John Richard Syiemlieh, u la ïathuh ba ha ka 6 Ïaiong 2022 na ka jingwanphai jong u ban kit shyiap u la lait thaw na ki tyrsim ba shyrkhei ka jingïap hadien ba ki nongap ha ka jaka khrong khajna ha Ladmeri ki la thom bor ïa u.
Kat kum ki jing ïathuh jong u u ong ba ka daw hi ka jingshah thombor jong u ka dei beit na ka daw ka jingbym treh jong u ban siew tam ïa ka khajna na ka dor kaba la buh bad ruh namar u ong ba u la dep siew bad don ruh ki receipt ba u la dep siew ha kawei na ki jaka kh rong khajna ha Gate ha Markasa.
Shuh shuh u la ong hadien ba kitei kiba ap ha ka jaka khroh khajna kim shah ïaid namar um siew ïa ka dor kaba ki dawa bad kumta u ong ba u la ïaid noh hadien ba ka jingïakren kam i poi shaei shaei ruh hynrei kitei ki nongkhrong khajna ki la wan beh bad kawang ruh da u maw bad une u maw u la dei na khlieh jong u bad ka la pynlong ba un ym tip briew shuh kat haduh ban hap kit sha Hospital.
Haba ïathuh ba la kumno kumno ruh ha ka shi lynti ki nongñiah trok kin hap siew bai khajna ym duna ïa ka 1500 tyngka bad u la ong ruh ba kine ki khyrdop khrong khajna kim dei kiba la ithuh da ka sorkar India ne kiba long aiñ hynrei ki kam kjit spah na ki nongbylla ñiah trokHaba pynshai halor kane ka mat, na ka liang u Bah Johnaes TL Lamare, u ong hi ba baroh ki gate kiba pynïeng dei kiba la shu pynïeng be-ain namar kat kum ka jingthoh ba u la ïoh na Delhi u la ong ba ka sorkar India kam ithuh satia ïa kine ki jaka khroh khajna ba ka pynïeng da ki hima ne ka District Council.
Shuh shuh u la ong ba ka sorkar ka dei ban weng mardor ïa kane lem kumta un leit tied jingkhang sha ki bor kiba kham shalor bad ruh u la dawa ba dei ban ai jingïarap sha une u lanot.
Nongpoh:Ka skul St.Alfred’s Secondary School kaba don hapoh ka shnong Sarikushi, Marngar, kaba dei ruh kawei ka skul ba la pawnam ha ki kam ialehkai Sports ym tang hapoh ka Distrik, hynrei ha ka jylla hi baroh kawei, ka don hapdeng shibun ki jing duna, hynrei ha ba tip ia ki jingshisha hapoh katei ka skul, ka long ba ka dei ka skul kaba dang don hap deng shibun ki jing duna bad kaba la wanrah jingeh ia ki nongpyniaid bad nonghikai hapoh katei ka skul.
Haba iadei bad ki jingduna hapoh katei ka skul, la pynsngew da ki nonghikai jong katei ka skul, ha ka por ba u bah Mayraldborn Syiem, MLA Nongpoh, u la leit ban plie ia u Mawnongrim na ka bynta ban tei ia ki kamra klas ba thymmai hapoh katei ka skul, ha kaba ki nonghikai hapoh ka ka skul, ki la pynpaw ba katei ka skul, ka don hapdeng shibun ki jingduna.
Katkum ka jingiathuh da ki nonghikai jong katei ka skul, la ong ba kumta ka long mynta ka don kumba 800 tam ngut ki khynnah skul, ia kaba la hikai da ki 32 ngut ki nonghikai, ha kaba ka jingeh kaba khraw eh na bynta ki nongpyniaid bad nonghikai, ka dei namar ba katei ka skul ka la khapngiah shaba palat eh, ha kaba ki khynnah ki la hap ban shong khapngiah, kata da kaba ki hap ban shong 5 ne hynnriew ngut ha kawei ka ben ba rit bad kiba la hap ban shong haduh 60 ngut ha ka kamra kaba ki dei ban shong tang 30 ngut.
La pynpaw ruh ba bunsien ki nonghikai bad nongpyniaid jong katei ka skul, ki la hap ban kyntait ban pdiang ia ki khynnah kiba kwah ban leit sha katei ka skul, namar ba ka skul ka la khapngiah shaba palat, watla ka dei ka skul kaba la paw eh ha katei ka thain, hynrei ka dei kaba dang don hapdeng shibun ki jingduna.
Haba iadei bad ki jingeh kaba la pynpaw da ki nonghikai bad ki nongpyniaid jong katei ka skul, u MLA Nongpoh, haba kren ha katei ka sngi, u la pynpaw ba un iatreilang na ka bynta ban pynbiang ia ki jingdonkam hapoh katei ka skul.
Shillong:Ki nongïalam ka Hynñiewtrep Border Dispute Redressal Forum, myn hynnin ka sngi ka la pynpaw ka pyn paw ïa ka jingbym pdiang satia ïa ka MoU pynbeit pud ba la ïa soi da u Myntri Rangbah ka jylla bad u Myntri Rangbah ka jylla Assam.
Na ka liang u Chairman ka Forum u Bah Chandame Sungoh, u la ong ba ka jing ai ïa ki jaka sha ka Assam ka dei ka daw kaba ym lah ban pdia ng da ki nongshong shnong ka jylla da ka ba ong ruh ba ka long kaba sngew lyngngoh ba u MR u kam ba kiba bun ki shnong kiba ka jylla Meghalaya ka ïoh katba ha ka jingshisha pat ki jaka ki kham bun sha ka Assam.
Shuh shuh na ka liang utei u nong ïalam u la pynpaw ïa ka jingsngew thamula namar dei ki juh ki party, kiba kyrshan ïa ka jingsoi MoU bad dei ki juh hi ki party hapoh KHADC kiba mut ban ujor ïa kane ka kam.
Haba bynrap lang ïa kane na ka liang u nongai ktien ka forum u Bah Thomas Passah, u la pynpaw hi ïa ka jingbym mynjur ïa kane ka kam.
“Ka sorkar mynta lei ka la kwah ban leit sa sha ka kylla kaba ar jong ka jingpynbeit pud bad ngeit ïa nga lada ka sorkar kan pyndonkam biang da kane ka juh ka rukom ngin ym sakhi shuh tang ki jinghaw ummat hynrei lah ban sakhi ruh ïa ka jingphlei snam" ong u Bah Thomas.
Shuh shuh u Bah Thomas u la ong ba ka kam pynbeit pud lei kam dei kaba ka sorkar jylla kaba lah ban leh, hynrei tang ka Parliament kaba lah ban leh ïa kane.
Haba kren halor ka jingthmu leit tied jingkhang ka KHADC sha iing kashari na ka liang une u nongïalam ka forum u la ong ba kane hi ka dei ka kam kaba dei ïaroh.
Shillong:Ka Khasi Students Union (KSU), ka la thoh myn hynnin ka sngi, sha U Ma Lahkmen Rymbui, myntri ka tnat pule puthi ka sor kar Jylla, ha kaba iadei bad ka jingpynlong ia ka eksamin, kaba la tip ka Central University Entrance Test (CUET).
Ka KSU, ka pynsngew ba ka central university entrance test (CUET), ka ban pynlong da ka National testing agency (NTA), ka dei na ka bynta ban pynrung ia ki samla pule sha ka kyrdan under graduate (UG), ha ki University ba pher jong ka sorkar India bad la ong ba kane ka la pynmih ia ka jingsngewkhia kaba jur jong ki samla pule, namar ba la pynbeit ba katei ka eksamin, ka trei kam naduh ka 6tarik Iaiong 2022; katba ia ki samla pule ka jylla, la ai jingtip, ha ka 22tarik Iaiong 2022 bad la bthah ruh ba kin pynrung kyrteng ialade, na bynta katei ka National testing agency (NTA).
Ka KSU, ka pynpaw ruh ia ka jingsngewkhia jongka, ba haba ka University Grant Council, ka la pynbna naduh u snem 2020, hynrei ka tnat pule puthi jong ka sorkar Jylla bad kumjuh ka North Eastern Hills University, kaba dei tang kawei ka University, ba kiba ithuh, ia kiba bun ki kolej, kam shym la pynbeit lypa, na ka bynta ban pynkhreh ia ka jing pyntreikam ia ka CUET bad ban pynsngewthuh ia ki samla pule, ba kin pynkhreh ialade.
Na ka liang ka KSU, ha ka dorkhas jongka, ka dawa na ka tnat pule puthi ka sorkar Jylla, ba kan pynshai halor ka jingthmu jongka, na ka bynta ban pynbeit ia ki jingeh jong ki samla pule, ha kaba ialeh ia katei ka eksamin.
Ka KSU, ka dawa ruh ia u myntri, ia ka University jong ka sorkar jylla, kaba dei kawei na ki jingdonkam ba kongsan bha ia ki samla pule, ha kaba kan ailad ia ki samla pule, lane ia kino kino ki jingeh, kiba lah ban mih ha ki sngi ki ban sa wan, ong ka kyrwoh na U Bah Raymond Kharjana, Chairman ka Education Cell nalor kiwei pat ki dkhot kiba soi kyrteng.
Kawei ruh ka jingeh baroh ki khynnah ba thoh exam class 12 ki hap thoh beit iakane ka entrance.
Bad kumba ngi tip hi kiba phiel Klass haka exam 12 kiba bun bha.
shu buh lada ki phiel iaka exam klass 12 bad kin pass pass iaka entrance kin leh kumno …nga la kylli ia ki nonghikai ruh Kim lah ban jubab shai iakane ki shu ong beit dei ban pass beit iakane entrance bala pynleh ka NEHU.Nongpoh:Shisngi hadien ba ka rynsan jong ka jingpynkhreh da ka Balang Umroi, ban pdiang ia ka jing iaseng Beinnel General Assembly ba 44 jong ka Presbyterian Church of India, ka la shah pynpra noh ha ka eriong kaba la khie kynsan ha ka miet 26 tarik, hynrei la ong ba hynnin ka sngi, ia katei ka rynsan (Pandal) la lah ban pynieng biang ia ka, kata ka la jia hadien ba ki paidbah na 5 tylli ki shnong ba marjan bad ka shnong Umroi, ki la iamih ryntih ban pynieng biang ia katei ka rynsan.
Lah ruh ba kdew hangne, ba ka PCI ka la jia ia ka Balang Umroi ba kan pynlong ia katei ka jingiaseng bah bad kaba yn wan iashim bynta da ki riewngeit na kylleng ki jylla kiba don shatei lam mihngi, ia kaba kan sdang naduh ka 27 haduh 1 tarik u bnai ban wan.
Dang hynnin ka sngi, ka la don ka jingialang hapdeng ki nongialam shnong, kiba kynthup ia ka shnong Umroi Umdohbyrthih, Umroi Madan, Umroi Labansaro, Umroi Jaiawpdeng bad ka Umroi Nongrah, kiba dei ki shnong kiba hap hapoh ka jingpeit jong ka Dorbar Umroi Pyllun, ha kaba ki la shim ia ka rai ba kin mih paidbah na ka bynta ban shna pynbha ia katei ka Pandal kaba la sha pynjulor ha ka eriong.
Kumta da ka jingtrei shitom da ki riew paidbah lem bad ki riewngeit na ki kynhun balang bapher bapher, ia katei ka Rynsan la lah ban pynieng biang ia ka kumba ka dei ban long, watla ym lah shuh ban pynwan dur biang ha kata ka dur kaba la shna ha ka sien kaba nyngkong.
Shillong: Ki Nonghikai Adhoc ki ba kynthup ia ki Nonghikai LP ,UP ,Secondary bad Hr.
Secondary School ki ba hap ha Amlarem Subdivision ha ka Lama jong ka Federation of All School Teachers Of Meghalaya (FASTOM) ki la pynlong ia ka jingshong kyrain, hynnin ka sngi 28.04.2022 ha Amlarem; naduh 10.00 AM haduh 3.00 PM, ha kaba la wan ia shim bynta da kumba 150 ngut ki Nonghikai bad kane ka jingiakhih kan dang iai bteng haduh mynta ka sngi, ka 29.04.2022.
Kum ban shu pynkynmaw,la pynlong ia ka ne ka jingiakhih ban pynbor ia ka sorkar ban upgrade lane Enhance noh ia ka salary ki Nonghikai skul Adhoc Naduh LP haduh Hr.
Secondary school.
Ki nongialam ka FASTOM na kane ka thain, ki la kyrpad ia ka sorkar ban peit lem ia ki jingeh jongki bad ki la kyntu kyrpang ruh ia u Education Minister u ba dei u MLA ka thain ba un phai lem bad ban peit ia ki jingeh jongki Nonghikai ha ka jylla baroh kawei.
Ki nongialam ki la ong ruh ba kum ki nonghikai kim banse ban mih sha duh surok ban dawa ia ka hok.
Ki nongialam ki la kyntu ruh ia baroh ki nonghikai ban long ki ba iatylli bad ban ia mih biang sa mynta ka sngi(29.04.2022) ha kane ka juh ka jaka.
Shillong: Naduh ka 30tarik Iaiong, 2022, ka MeECL, kan sdang ban pynlip ding noh ha ki bynta jong ka nongbah Shillong ha ki jaka ba marjan, ong ka khubor.
Ha ki dong bapher jong ka nongbah Shillong, ka jing pynlip ding, ka don kaba shi kynta, ka don kaba ar kynta bad katei kan dei tang ha ka por mynsngi.
Ka thain Upper Shillong, Mawngap, Mawphlang kan long ar kynta, kaba sdang naduh ka por 12 baje haduh 2 baje nohsngi.
Lucknow: Ki don palat 6,000 tylli ki tynghung, kiba la dep weng noh, na ki jaka mane blei bapher, kiba don ha Uttar Pradesh, lyngba ka hukum jong ka sorkar jylla.
Katei ka jingleit weng ia kitei ki tynghung, ka long, ba ki la pyn sawa beain, ong ka khubor na U Prashant Kumar,  Additional Director General of Police (Law and Order), hynnin ka sngi.
La iathuh ba katei ka jingleit weng, ka dei ia baroh ki jaka mane blei, khlem da leh shiliang satia iano iano ruh.
Ki don 6,031 tylli kiba la dep weng bad sa 29,674 tylli kiba la pynduna ia ka jing pynheh sur jongki, haduh hynnin ka sngi balang, ong U Kumar.
La ong shuh shuh, ba kitei ki tynghung, kiba dei kiba la shu pyn donkam, khlem ioh jingbit na ka sorkar.
Ki jaka, ba la weng ia kitei ki tynghung, ki kynthup ia 1,366 tylli ha ki bynta jong ka Varanasi, ha Meerut 1,215 tylli, ha  Bareilly (1,070) bad ha Kanpur (1,056).
Ha kaba iadei bad ka jing pynduna ia ka jingpynheh sur, la lap ba ki don 6,400 tylli ha Uttar Pradesh, nangta  sa 6,257 ha Bareilly bad 5,976 ha  Meerut.
Lada sngew dei ban dawa weng sa ha meghalaya …namar ka lah long shaba palat ka jingmih ki sawa na ki jaka mane blei.
La sngew dei ban dawa weng sa ha meghalaya …namar ka lah long shaba palat ka jingmih ki sawa na ki jaka mane blei.
Hap weng namar ka disturb shi sha sha ba palat….
wat iaki publicity tynghung tengteng ki long disturb namar ba ki tem da ki jingrwai…ka thud bha Kane ruh… noise polution…Biang kieñ ba ki pynsawa kumta,namar ngin ioh sngew lang ma ngi ruh kiba jaituh leit Jing iaseng.
Shillong:U Myntri Rangbah ka jylla u Conrad Sangma, myn hynnin ka sngi u la ong ba baroh ki seng saiñ pyrthei ba don ha ka sorkar ki kyrshan ïa ka jingïasoi MoU ha kaba ïadei bad ki kam pynbeit pud.
