Hadien ka jing ialeh ha ka kylla step, ka Rangdajied ka la lah ban lam khmat ha ka jingleh kai tang hadien 10 minit ba la sdng ia ka kylla miet haba la iohi ba u Mawnai u pyntyngkhuh khlieh ia ka bol sha pyrshah u nong apkol, hynrei la iohi ruh ba ha kajuh ka por u Wallambha Kharpran jong ka RUFC bad u Denelson Pyngrope jong ka Nang kiew ki la ia pyrshang ban tur sha ka bol hynrei kaba la leit lait na ka met jong u Kharpran bad hap ha u Donboklang uba la ioh ban pynrung jlang sha ka jar.
Kum ban kyn maw ba ka Nangkiew Irat kam pat shym la ioh ban pynliem ia ka Rang dajied ha ka jinglehkai jong ka SPL kaba naduh ki snem 2014 hynrei kam pat shym la duh mynsiem haduh mynta mynne.
Ka la ioh ia ki ar tylli ki free kick kiba long bym seisoh hynrei u Mawnai u la lah ban pyneh daw ha ka sien kaba lai, haba u la thew bha ban pynkhun ia ka bol kaba la iaid lyngba ka jingker jong ki liang pyrshah bad rung shapoh jar.
Hynrei kane ka jingioh mynsiem jong ka Nangkiew ka la neh tang ha ki 3 minit hadien ba u Mawnai u la leit bakla noh ia u nongialeh ka Rangdajied, bad kumne u Donboklang u la wan hakhmat ban shim ia ka free kick jong ka kynhun da kaba thew beit beit sha ka jar bad ha kaba kut u la shu pynsah lyngngoh ia u nongap kol ka liang pyrshah ha ka jingrisa ia ka kol kaba ar jong ka Rangdajied.
Kum ban pynthikna shuh ia ka jingjop jong ka, ka Rangdajied ka la nang nion shuh ban ioh sa ia ka kol kaba lai, ha kaba la iohi ba u Nongkhlaw u la mareh sha pyrshah u Raikutshisha Buam bad da ka jingiatreilang jong kine ki arngut ki substitute jong ka RUFC ka la ioh ia ka kol kaba lai jong ka tang mar ia sdang ia ka extra time.
Ka jingialeh kaba bud pat kan long lashai ka sngi hapdeng ka Mawlai SC pyrshah ia ka Ryntih SC kiba long ki kynhun kiba ha ka kyrdan kaba hajrong ka miej jong ka jingkhein poin.
Ia mynta pat ka Mawlai ka dang lam khmat ia ka Ryntih da 12 poin la 9.
Shillong:Ki nongtrei 108 ïa kiba la tip kum ka Meghalaya Emergency Management and Research Institute workers Union, hapoh ka jylla, ki la pynbna mynta ka sngi, sha ki lad pathai khubor ba ka kynhun Union ka la buh por ïa ka sorkar tang hapoh 72 kynta; kat kum ka jing dawa ka Meghalaya EMRI ba dei ban weng noh ïa ka company Gunupati Venkata Khrishna ne GVK ha Meghalaya hapoh ka 72 kynta ka ban sdang shibit 12 baje.
Ka president jong ka EMRI ka kong Microlina Syiemlieh, ka la ong ba lada ka sorkar kam khot jing ïa kren ïa ka Union, ha kine ki 72 kynta, lane lai sngi, kin sangeh trei kam bad mih madan ban pynlong ka jingiakhih ba jur, namar kane kam dei ka jing dawa ba thymmai bad ka dei ka jingdawa kaba lah slem bha naduh u snem 2018-19 hynrei ka sorkar ka shu sngap mynthi.
Kane ka jingrai jong ka EMRI kam dei ka jing bakla jong ka Union, hynrei ka dei ka jing bakla jong ka sorkar kaba la kular ban weng ïa ka GVK ha ka 1 tarik u Naitung mynta u snem.
Ka la ong ruh, ba kane kam dei tang ban kynnoh ïa ka sorkar, hynrei ka dei beit ka jing kynnoh ruh sha ki 60 ngut ki MLA, namar ba ka seng, ka la phah da ki shithi; hynrei kim shym la pdiang ne kit khlieh ïa ka shithi kaba ki phah.
Ka president ruh ha kajuh ka por, ka la pynbna sha ki paitbah, ba kin iai shah bad ka Union, ba ki dei ban don ryngkat bad ban kyrshan lang ïa kane ka jing dawa na ka sorkar namar kam dei ka jingioh nong jongno jongno, hynrei ka dei ka jingioh nong jong u paitbah ha ka bha ka miat.
Shillong:U Bah Paul Marweiñ u nongshong shnong ka Lumparing lah ban ong ba u la long uba donbok tam ban ïoh jingjop ïa ka Dear Lottery kaba 1.
klur.
La ïathuh ba u Bah Paul Marweiñ u dei uba don dukan die mar ba kongsan ha Laban ha Pala Complex.
Ha katei ka jingjop ïa katei ka lottery la wan da ki briew ka Dear Lottery company ban aiti ïa ka cheque ha ka sngi ba-ar hapoh katei ka dukan jong u.
Hadien ba u la ïohpdiang ïa katei ka lottery u Bah Paul Marweiñ, u la pyn paw ïa ka jing kmen haduh katta katta bad u la ong ruh ba um shym poi pyrkhat ban urlong kum kane ka kam ha ka jingim jong u.
“Da kane ka lottery mynta nga la ïoh ban pyndonkam ha ki bynta ka jingim ka ïing ka sem bad kiwei ki jingdonkam khamtam eh kum ha kine ki por ba hiran," ong u Bah Marweiñ.
Pyn ong lem phi ta ia u bah Marwein ba un ai lem ia nga tang 5000 hajar ruh.
Ïng election noh lashem snem Bah, na Laban bad ha lehse ioh phi jop iaka ruh.
Shillong:U myntri sorkar jylla, u bah Sanbor Shullai u ba long u dkhot barim ka FKJGP ha ka sngi ba u la leit ban shim bynta na ka bynta kam jingialang pynkup burom ia u bah Wellbirth Rani u President barim ka FKJGP, kaba la long hynnin ka sngi, u la kyntu ia ki nongialam ha ka jylla ba kim dei ban pyndonkam bakla ia ka kyrteng jong ka jait bynriew.
Haba kren ha kane ka sngi u bah Sanbor u la ong “Ha ka por mynshwa haba ngi trei ha ki sengbhalang ngi ju trei naduh myn siem,namar shibun ki jingeh ban trei wat tang ban pyn poi ia ka khubor ban don ka jingiakhih ruh bad mynta ki la kham suk haba ia nujor bad ka por mynta".
U la bynrap “Ki briew kiba long nongkitkam ha ki sengbhalang hi, ki dei ki briew kiba satar bad kiba wan na ka ing kaba duk".
“Wat pyndonkam bakla ia ka kyntien jaitbynriew, namar lada ki ong jaitbynriew, wat bad u CRPF ruh ngi ia khyrwit,nga sngew ban ai khublei ia ka seng kaba ngi don bad kumba nga long mynta, dei namar ki seng ba nga don"la ong u bah Shullai.
“Lada ngi don hangno hangno ruh wat pyndonkam bakla ia ka kyntien jaitbynriew kumba la leh da ki heh spah ki ba wan ban thied ia ki vote, kumba la ong wat ju jied ia ki businessman kiba kat ba dang ialap election ki pynpaw ba ki ieid ia ka jaitbynriew, hynrei ynda la jop kin die ia la ka jaitbynriew"u la bynrap.
“Lada ngi bakla ban jied ia ki heh spah ka jaitbynriew jong ngi kan sa shu long kumne shi kumne bad ha kaba khadduh hap ia kynduh bad u CRPF.Ka don ha kti jong phi ban rah ia ka khubor ban beh ia ki heh spah kiba na Jaintia hill bad thied vote sha Bhoi bad jop lut"u la bynrap.
“Ban pynshai ia ki paidbah bad tang ban long jingialang ruh la dei ban shu ieng, ym ha secretariat, hynrei ha la ki shnong; ieng bad beh lut ia kito ki heh spah ki ban wan ban ialap election ha ki shnong, dei ban jied da u trai shnong"la ong u bah Shullai.
U la kynnoh ruh “Kine ki heh spah, ym ba ki don ia ki jaka puta tang ha ka jyllam wat shabar ka Ri ruh ki don la ka jong ka jaka puta bad ha ka por election ki wan ban pynbiej da ki sur ba bang babang, ki wan ai da ka pisa ki ai jingrwai DJ bad lada kiba dang ngop kine ki jingeh ba phi mad mynta kin bteng bad ngi don kam ia ka sorkar ka ba khuid".
“Wat la nga long u briew na ka sain pyrthei, ruh ngam ju klet ia ka jaitbynriew, lada ym dei ba don u bah Sanbor ka Laban Constituency, kaba dei ka general seat kaba kiwei ki jait byn riew ruh ki lah ban ia leh election, kan ym ioh ia u MLA khasi, nga la lah ban pynrem ia u nongshun jong ka jait bynriew jong ngi, u ba la ujor case pyrshah ia ka District Council"u la ong.
“Lada ym don u bah Sanbor ha Laban yn ym ioh MLA da u khasi bad ngan don ryngkat bad phi, wat kynran dien ban khot sop sop ia nga ruh lada phi don ka jingeh, wat la nga long u briew ka sainpyrthei bad lada donkam ban rah sha jingthiah u Modi ngin ia rah lang"u la bynrap.
U bah Shullai u la ong"Ki mat kiba dei na ka bynta ka jaitbynriew wanrah sha nga, namar nga dei u MLA ba marwei bad ha la i bor i ba rit nga ju leit marwei sha Delhi bad namar ba nga dei u BJP nga ju ioh ruh ban rung da kaba suk".
Na ka liang u bah Sanbor mynta ka sngi u la ai ruh ia ka jingiarap pisa sha ka FKJGP T1 lak bad u la ong “Kumba phi tip ba ngam dei u MLA u ba tuh bad da ka tulop jong nga, mynshwa ruh nga la iarap shilak bad mynta ruh ngan iarap shilak bad ym dei ka pisa tuh bad nga ai da ka tulop lade “.
Ai ba ki ktien ba phi kren kin iadei bad ki kam ,Kyrmen phin long ba kloi bad aiti lut na bynta ka jaidbynriewNgi donkam kum kine ki mla ba satarBalei ngi dei ki bhoi kiba biej ne haduh ba phin da ioh ban kynnoh ba leit sha bhoi bad thied vote….
Ngim dei shuh ki bhoi biej lada phi kawang pisa ngin shim ,ka vote te ia u briew shnong lade hi ngin ai….
Te haba kumta te phi em ba biej uba wan thied vote  ….
U Gotabaya Rajapaksa, President ka Sri Lanka, hynnin ka miet, ula phet rieh noh ialade na katei ka Ri ban leit shong leit sah sha Maldives.
U Basil Rajapaksa, uba dei u para jongu, uba dei ruh u myntri ka tnat pla pisa; ula shah khang lynti, ha ka Sngi nyngkong ba ladep, katba u dang thmu ban phet rieh ialade sha Dubai.
U Basil, uba 71 snem ka rta, u la shah kynnoh, ba u dei uwei na kiba la pyngngam ia ka spah jong ka Sri Lanka, da ki kam lutphut jongu.
U Gotabaya Rajapaksa, ula phet hynnin ka miet, da ka liengsuin ki shipai bad hiar khyndew ha Male jong ka Maldives.
U President, ula phet rieh ha ryngkat ka tnga jongu bad san ngut na ki dkhot jong ka iing jongu bad 3ngut ki nongtrei.
U Rajapaksa, un hiar shuki mynta ka sngi, kum u President bad ka ain, ka bthah, ba un dei ban phah ia ka shithi iehnoh kam jongu, sha U Chief Justice ka Sri Lanka bad ia ka kopi, ban phah sha u myntri rangbahduh bad sha u lamphang ka Parliament.
Shillong: Ki pulit ka Jowai, ki la ioh kurup ia  1168.18 kilo, u kanja, uba shongdor  ₹3.5 klur, ha ka step phyrngab mynta ka sngi, ha  Mookyndur bad la iathuh ba katei ka dei ka mar, kaba na Meghalaya bad kaba dang leit kit sha Guwahati.
Shillong: Ka KSU Kupli Area Circle, ka tang shu tip, ba la khyllem 2tylli ki nar ilektrik, ha shnong Saphai; ka seng, ka leit ban ujor da ka jingthoh ha u Assistant Executive Engineer, ka tnat MePDCL ha Shangpung Sub-division.
La iathuh ba kane ka jing jia kala jia mynhynnin mynstep, ha ka por 2baje dang step phyrngab.
La ong shuh shuh, ba U Engineer, um don satia ha ophis, na ka daw jong ka  shuti Behdeiñkhlam; hynrei lah ioh ban iakren da ka phone ia u bad la kyntu ia u ban phah leit jurip ia ki nar ilektrik, ba la jan dkut bad na ka liang jong u, u la kular ban shimkhia ban phah iaki linemen ban maramot ia ki nar ba khyllem bad ban leit jurip ia ki nar ba lah sarang bad lah jan khyllem ha kylleng ki shnong kiba hap hapoh jong ka Kupli Area.
Ka seng, ka ong ba  kane ka jingleit iakynduh ia u Assistant E.E, na ka bynta ban maramot ia ki nar ba lah jan khyllem, kam dei ka sien ba nyngkong bad naka liang ka seng ka lah juh wan teng bad na ka liang kiwei pat ki seng kum ka Saphai B United Sport Club, ka lah dep ban iakynduh ia u ryngkat ka jingthoh naduh ka 18/10/2021 ban kyntu ia ka office jong ka tnat MePDCL ban leit jurip ia ki nar ilektrik, ba lah jan dkut ha ka shnong Saphai, shwa ban jia ka jingjia ba sngewsih; hynrei na ka liang ka ophis jong ka MePDCL kam kheiñsnep ia kane ka jingujor jongki.
Ka jingkheiñsting ka tnat MePDCL, kan sa ap jingma ia ki nongshnong shnong ka thaiñ baroh kawei.
Kumta na ka liang ka seng, ka kyntu ia kane ka ophis, ba ka dei ban leit jurip, mar mar ia ki nar ilektrik, ba lah jan dkut bad maramot noh iaki khnang ban lait na kano kano ka jingjia ba sngewsih.
Shillong:Ka Hynniewtrep Integrated Territorial Organisation (HITO), ka la ai dor khas mynta ka sngi, sha U Satya Pal Malik, U Lat ka Jylla bad ha katei ka dorkhas, ki la dawa ban pynkut por noh ia ka samoi trei kam ki District Council, ha ka jylla bad ban pyntrei kam noh, da ki Administrator, na ka bynta hynriew bnai, khnang ba ki District Council, kin lah ban pynbiang ia ki jing khein jingdiah lem bad ki jingshisha, kum ba la kwah da U Comptroller General of India.
Na ka liang ka HITO, ka kynnoh ruh ba ki District Council, ki la ioh pdiang ia ka pisa kaba T.567.71 klur, ha kaba ki la ioh ia ka Central Grant ha u snem 2015-20, hyn rei, la iathuh ba ki ADC, ki pyndonkam ia katei ka pisa tang T.302.13 klur lane 53 percent, na ka pisa, kaba ki la ioh.
Ka seng, ka ong ruh, ba ka jingbym ai jingkhein, ka pyni, ba ki District Council, kim pynshai satia, ba kumno, ki pyniaid ia katei ka pisa, kaba ki la ioh bad ka HITO, ka sngew ba kaba kum katei ka jingleh, ka dei ban don ka jingtohkit, ha kaba yn khlieh da ka CBI.Ka HITO, ka ong ba ka long ka jingdkoh kaba khraw haduh katta katta, na ka jingbym ai jingkhein, halor ka jing bym pyndonkam ia ka pisa kaba T.265.58 klur, kaba dei naduh u snem 2015-2020.
Katei ka seng, ka pynsngew ruh halor ka jing donkam, ban pynduh jait noh ia ka jingsngew politiks, ha ki District Council, hynrei, ba dei ban jied da ki briew kiba don bynta ha katei ka Council, ha kaba kiba long dkhot, ki dei ban long ki Syiem, Lyngdoh, Sirdar, Wahadar & Dolloi of Hima/Elaka na Khasi & Jaiñtia Hills bad ba ka por treikam jongki, kan dei kaba tang shisien ar snem, kumba la jied ia ki 89 ngut ki dkhot da ki Hima bapher, ha kaba la ithuh da U Lat ka Assam, ha ka 29tarik Iaiong 1949.
Katei ka seng, ka sngewkhia ruh halor ka jing pyntreikam ia ka Special Scheme, ha kaba ia katei ka pisa, kaba la bei da ka sorkar India, la ia sam hapdeng ki MDC, kiba don ha ka liang synshar bad la ai jingmut ruh ba ki khlieh nongsynshar na Khasi, Jaintia bad Garo, ba kin long ki lamphang jong ki District Council.
Ki MDC ki ong ba um don pisa ba ki don haka bor iba rit…Kane ka council ka lah fail.
Kam.
iahap shuh ban don district council.
kam lah ban wanrah development.
kam lah ban teh lahkam iaki bar jylla ba plie dukan khlem trading licence.
Kane ka council ka khlem lah ban wanrah Jing kylla haki 6 th schedule areas.
Kam lah ban pynbiet ki Jing huri hura hapoh ki shnong ki thaw.
Kane ka council kam shy lah iada iaki Kam ki jam u trai muluk.
Kane ka council ka dang ai trading licence wat ba haka ain ka batai shai ba nym dei ban renew ne ai thymmai licence Lada u trai muluk u lah2 is kito kinkam ba lah trei u bar jylla.
Nongpoh:Kawei ka trok thylli kaba don ha ka lynti ban kiew na Shillong, ia kaba la niah da u Bantei Kynjing, ka la leit ban syllad ia kawei ka Bolero bad tynrah ruh ia kawei ka trok kaba ieng harud surok, ha katei ka jingjia aksien, ka la wanrah ia ka jingmyn saw ia lai ngut ki briew.
Katei ka jing jia, ka la jia mynhynnin ka janmiet ha ka por 4 baje duna, hapoh ka surokbah NH-6 kaba hap hapoh ka shnong Mawdiangum, Nong poh, ha kaba katei ka trok thymmai kaba don ia u number ML 11 8124, ka la Syllad shwa ia kawei ka Bolero pickup kaba don ia u number ML 10 C 0886, hadien kata ka la tynrah sa ia kawei ka trok ba ieng harud surok kaba don ïa u number UP 22 AT 1640.
Ha katei ka jingjia aksiden, u nongniah jong katei ka trok thylli, nangta u nongniah ka Bolero Pick-up bad u nongbud jong katei ka trok ba ieng harud surok, ki la mynsaw, ia kaba la pynkit noh mar mar ia ki sha Nongpoh Civil Hospital, lyngba ka jingiarap ki paidbah kiba la lap ia katei ka jingjia.
La ong ba ka daw kaba la wanrah ia katei ka jingjia aksiden, ka dei namar ka jingniah stet palat da u nongniah jong katei ka trok thylli.
Haba iadei bad katei ka jingjia aksiden, ki pulit ki la leit mar mar ha katei ka jaka bad kiba la leh ia kaba donkam baroh.
Shillong:Ka Hynñiewtrep Youth Council HYC Shillong City, myn ha ka sngi nyngkong ka 11 tarik u Naitung 2022, ki la hiar kynsan sha ki thaiñ Demseiñiong ban khynra Trading License ïa ki dukan bar jylla kiba shong dukan khlem da pynthymmai ïa ki License bad ruh khlem don ki kot ki sla ba biang na ka District council.
Ka seng hadien ba ka la thwet sani bha bad ki trai dukan ki lah phah sei ne pyni ki kot ki sla bad ki jingdonkam ban pynshisha, hynrei don ruh na kitei ki trei dukan bar jylla, ki la pyni nia ïa ka seng bad ai daw ha kiba bun rukom.
Kumta ka seng HYC khlem da pynsngap ïa ki nia ki jutang kitei ki bar jylla, ka la phah khang khyrdep haduh 7 tylli ki dukan bar jylla kiba leh pyrshah ïa ka seng bad ki bym shem la pynthymmai ïa ki triding license.
Hynrei tang da ki khyndiat kynta katba ka seng ka dang shong shit ka khynra license bad khang tala ïa ki dukan, la wan poi noh ki bor pulit ha katei ka jaka bad la don katto katne ka jingia kren jong ki bor pulit bad ki nongialam ka seng, ha kaba la hap sangeh noh ïa kane ka jing khynra license.
Ka seng HYC ha ka jingialam u President ka Shillong city u Bah John Lyngdoh, haba kren sha ki lat pathai khubor ula ong ba kane ka jing ioh shong lait luid ki dukan bar jylla, ka dei ka jing leh sting, na ka liang ka District council, khlem da peit bniah bad na kaliang ki nongai NOC ki shim sting ïa ka jing long lait lan ki bar jylla.
Shuh shuh ka seng HYC, ka la kren da kaba shai bad da ka jingbitar ïa kane ka jingleh beaiñ ki bar jylla khlem pynthymmai ïa ki trading license, da kaba ong, ba lada kiba shong ha ka shuki kiba bat ïa ka bor ha ka kti kim shim khia; ka seng kan sa jam da kiwei ki sien jam ba dei ban leh tyngeh sha khmat.
Ka seng ka la maham ruh ba lada lap ïa ki dukan bar jylla kim shym la pynthymmai ïa ki trading License kan leit ban tied jing khang hapoh ka District council ban pynbor ba kan shim khia ïa kane kam.
Shillong:Ki sengbhalang na Garo Hills, ha ka lama jong ka Joint Action Committee of Mallangkona, ki la pynbna, ba kin ialeh pyrshah da ka mukotduma, ia ka sorkar u Conrad K Sangma, ha Supreme Court, na ka daw jong ka jing iasoi soskular jongki, halor u pud u sam hapdeng ka Assam bad ka Meghalaya.
Katei ka rai ka long ban pyrshah, ia ka jing iateh hapdeng ka Assam bad ka Meghalaya bad ia katei, la pynbna, da ki saw seng, ba kynthup ia ka FKJGP, AYWO, FAF bad ka ADE.U Pritam Marak, na ka seng FKJGP, u iathuh ba ka JAC Mallangkona, kan iakhun pyrshah halor katei ka soskular lane ka memorandum of understanding (MoU), kaba la ia soi da ki ar tylli ki sorkar Jylla.
La kynnoh ruh ba ka Standing Committee, kam ju iakynduh ne iakren ia ki trai shnong lane ba ka jingjurip ia ki jaka puta, la leh da ka jing ia sngewthuh jingmut bad ki trai shnong.
La ong shuh shuh, ba ki don 11 tylli ki shnong, ki bym treh satia, ban leit pyn iasnoh ialade sha Assam.
Kitei ki nongialam jong ki saw tylli ki seng, ki iathuh ba ka jinglum pisa, ka la nang iaid shakhmat, ha kine ki sngi, na bynta ka jinglut jingsep, ban iakhun ia ka mukotduma sha Supreme Court.
La iathuh ruh ba ki don ki riewsaid, kiba la mynjur, ban shimti ia katei ka kam ban leit rah sha Supreme Court.
Shillong:U symbud myntri rangbah ka jylla, u bah Prestone Tynsong, u la ai jingmut ia ki ar ngut ki MLA ka Bhara tiya Janata Party (BJP), u bah Alexender L Hek bad Sanbor Shullai ba ki dei ban ia pynbeit ia ka jingbym sngewthuh jingmut hapoh ka BJP Executive Committee.
“Ia ka jingbym sngewthuh jingmut hapdeng u bah Alexander L Hek bad u bah Sanbor Shullai, la dei ban pynbeit hapoh ka BJP Committee bad ngam dei u dkhot jong ka BJP, ngam lah ban ong, hynrei sngewbha ban pynbeit ia ka jingbymsngewthuh jingmut hapoh ka BJP excutive Committee tang kane nga lah ban ia jingmut"la ong u bah Tynsong.
U la bynrap ruh “Ha ka sngi ba don ka jingialang jong ka BJP ha Umiam, ngam shem la don ha ka jylla, hynrei nga shu iohi tang lyngba ki lad pathai khubor, hynrei kum u myntri ka tnat parliamentary kam don eiei ban leh halor kane ka jingjia, namar ba ka khlem jia hapoh ka ingdorbar bad kumta ngam don eiei ban ong halor kane".
U bah Tynsong u la ong ruh “Halor ka jingjia ha Umiam ngam don eiei ban ong namar ngam don ha kato ka sngi hynrei kawei ka long ba lada kiwei MLA ki kren, ym dei ban knieh ktien bad lada nga ruh ngan ai jingkren, kiwei kim dei ban knieh ktien la ka dei ha poh ka ingdorbar lane shabar ka ingdorbar".
U bah Tynsong u la iathuh ruh lashai ka sngi kan don ka jingialang jong ka MDA ha kaba kin ia kren halor ka election president ka ban sa long ha ka 18 tarik mynta u bnai.
Shillong:Ka Shillong Lajong kaba la neh sa tang 10 ngut ki rangialeh ka lah ioh ia ka jingjop kaba nyngkong jong ka ha kaba ka la lah ban pynliem noh ia ka Mawkhar SC da 2-1 ha ka jingialeh kaba 17 jong ka OC Blue Shillong Premiere League 2021-22 ba lah ialeh hynnin ka sngi ha madan Polo.
Ha shwa ka jinglehkai kaba hynnin ka sngi, kine ki ar kynhun ki dang ioh dang mar shi poin na ki saw tylli ki jing lehkai, katba ka Lajong ka long kham hakhmat ban ia ka Mawkhar haba khein na ka jingiapher ha ka rukom kamai kol da (-5 la -6).
U Wadajied Ryng khlem bad u Aman Ahla wat ki long kiba la thep ia ka kol jong ka Lajong ha ka minit kaba 28 bad kaba 34, katba u Balajied Syiem lieh u la ioh ban thep ia ka kol sha ka Mawkhar kaba da ka penalty ha ka minit kaba 90+7.
Da kane ka jingjop ka SLFC ka la ioh ban kiew kyrdan bad mynta ka la long iaryngkat bad ka Malki SC da 4 poin hynrei ka long kham ha khmat haba khein na ka jingiapher ha ka rukom kamai kol da -4 la -5.
Ka Malki mynta pat ka dang ioh biang ia ka lad ban kyntiew ialade ha ka jinglehkai ka ban sa ialeh shen.
Ka Lajong ka la ialehkai bha ha kaba sdang jong ka jinglehkai da ka jingpynkylla khah khah ha ka rukom ieng jong ki rangialeh, hynrei hadien pat kane ka rukom ialeh jong ka ka la thud noh hadien ba u Samuel Vanlal peka uba dei u nongialeh ba dang thymmai u la ioh noh ia ka yellow card hadien ba u lah iatyngkhuh bad u nongap kol jong ka Mawkhar u Widenstar Kharsati.
Da ka jingbym shngain hadien ka jingioh yellow card, la bujli noh ia u Vanlalpeka da u Amon Lepcha hynrei tang hadien katto katne por la pynioh yellow card sa ia u Iohbor Lyngkhoi bad hadien kane ruh la nang pynsuhsat ia ka Lajong haba ha ka minit kaba 37 u Ahlawat u la ioh syndon da ka direct red card hadien ba u la pynkyllon ia u nongialeh ka Maw khar kaba ha ka tduh jong ka bok.
Ka kol kaba nyngkong ka long hadien ba u Ioanis Suchen u la kynjat ia ka bol na ka phang ka mon bad buh ia ka hapoh ka bok ha kaba u Ryngkhlem u la wan mareh na kyndong ban ioh ban kynjat ia ka bol kaba la iaid lyngba ka kti jong u Kharsati bad rung sha poh ka jar.
Hadien kane ka Lajong ka la ioh ia ka corner lyngba u Lepcha uba la shim ia kane ka corner da u Gladdy Kharbuli.
Ka jingkynjat jong u ka la dei pyrshah ia u Kharsati hynrei kaba la lait sha ka met jong u Ahlawat bad une u la ioh ia ka lad ban pynrung ia ka kol kaba ar sha ka Lajong ha ka minit kaba 34.
Ka Lajong kam shym hun ban shu shaniah tang ha ki ar tylli ki kol kiba ka lah ioh, hynrei ka la nang iai wad ki lad ban ioh sa ia ka kol kaba lai hynrei bun ki jingpyrshang jong ka la khanglad noh da u Kharsati uba la pyrshang ban ap kol bha noh.
Ka kabu kaba biang tam na ka bynta ka Mawkhar ka long ha ka minit kaba 85 hadien ba u Bansanbha u la ai ia ka bol kaba biang sha u Malngiang hynrei une u la pynsepkai noh.
Ha kaba khatduh, haba la i kumba ka Lajong kan khur lut ia ka jingjop ha kane ka jingiakhun, hynrei ka la shah dain kuna da ka penalty hadien ba ka la leh bakla hapoh bok bad nangne u Balajied Syiemlieh u la lah ban pynneh ia ka burom jong ka Mawkhar da kaba thep ia ka kol kaba nyngkong ia ka Mawkhar.
Ka jinglehkai kaba mynta ka sngi kan long hapdeng ka Nangkiew Irat SC pyrshaha ia ka Rangdajied United FC ha ka por 4 baje janmiet.
Shillong: Ka Sur ki Nong Mawlai kaba kynnthup ïaka KSU, FKJGP bad HNYF Mawlai Circle,mynta ka sngi ka 11tarik Naitung 2022, ka la ïoh ban leit pynpoi da ka shithi ban kyntu ïa baroh ki Seng Saiñ Pyrthei, la kiba don ha ka liang synshar bad liang Pyrshah bad kumjuh ruh sha ka Seng Saiñ Pyrthei ba thymmai ka Voice People Party.
Na ka liang jong Ka Sur Ki Nong Mawlai kala dawa ba ki Seng Saiñ Pyrthei kidei ban kren eiei bad ban dawa mardor, na ka Sorkar ba ka dei ban sei bad pynpaw paidbah noh ïa kaei kaba mih naka jingtohkit ba laitluid bala khlieh tang da uwei u briew kata u Justice T.Vaiphei.
Ka jingsngap jar jar jong ka Sorkar ka pyn suba sniew ïa ki Sengbhalang, namar kat haduh mynta lajan ar bnai naduh bala phah sha ka Sorkar da utei u Nongbishar ïa kaei kaba u shem bad lap na kata ka jing tohkit laitluid jong u, pynban kaba sngew lyngngoh ka long ba naka liang ka Sorkar ka sngap man man pynban, kane ka pyni shai ba kala bakla halor katei ka kam, kumta ki la pyrshang ban buhrieh ïa kito kiba donkti ban aibor ïaki pulit ban siat ïap bad klep ïa utei u Rangbah Nongïalam barim jong ka kynhun kieng atiar HNLC.‘Ko Sorkar phi la pan por 6bnai kat haduh ban da dep ka jing tohkit da kaba kyntu bad kyrpad ïangi ban pyn sngewthuh ïaki paidbah ba kin long jai jai, ngi la leh ïa kata bad ngi la burom ïaka jing kyrpad jong phi, to burom lang ïangi mynta da kaba phin pynbna paidbah ïa ka kaiphod kaba mih naka jing tohkit’.
Ka kyrwoh kaba shai sha ka Sorkar naka liang jong ngi kum kynhun ka long ba ka Sorkar kan bat la ka kular kumba ka la khlei ha shwa ban thung ïa katei ka kynhun tohkit, lada naka liang ka Sorkar kam sngap, naka liang jong Ka Sur Ki Nong Mawlai kan sa shim da kiwei pat ki sienjam, pynkut ka kyrwoh na katei ka kynhun.
Ki ain ki kanun kiba mynshwa naduh ka por ka sorkar Assam jong u snem 1965 ka la shah(allowed) ia ki nonghikai bym dei sorkar(govt.
aided school teachers) ba kin shim bynta ha ki kam paidbah tangba kito kiba la ialeh election lada ki jop kin hap ban shim shuti shwa haduh san(snem) kynthih.
Lada ki jop biang sa ha ka sien kaba ar(second terms),kata,ki hap ban iehnoh ne resign syndon na ka kam jongki.
Kane ka ain ka treikam wat haduh ba ngi la ioh ia la ka jong ka State Meghalaya.
Ka sorkar Meghalaya lyngba ka Education Dept.
ka la bud bad pyntreikam ia baroh ki rule ki ain na ka Meghalaya Education Code 1965.
Katei ka code ka la thoh shai ba kam khang ne mana satia ia ki nonghikai bym dei sorkar ba kin don bynta ha ki kam paidbah.
Dei mar ia thaw(formed) ia ka sorkar MDA hapoh ka jingialam ka party NPP ba ka la sdang ban bishni bad pihuin ia ki nonghikai bym dei sorkar ba kim bit satia ban shim bynta ha ki kam paidbah(politics) haduh ki kam long Sordar bad Rangbah shnong ruh kumjuh.
Ha ka jingshisha,(ym dei ba bishni) don bun kiba trei kam sorkar kiba don bynta ha ki kam politics bad don ruh kiba dang bat ia ka kam Sordar bad Rangbah shnong ryngkat bad ka treikam sorkar artad.
Ha ka jingshisha,ka ain kadei ban long ryntih solonsar, bad ka sorkar MDA kadei ban peit shwa ia la ki jong ki nongtrei lajong shwa ban mushlia ia ki nonghikai bym dei sorkar.
Baroh ar ngut ki nongialam ka sorkar MDA,kata u Chief Minister bad u Deputy Chief Minister ki ia pyneh hi triang bym shah beit tdot ban shim bynta kam paidbah ki nonghikai bad ki la tyrwa ia ki nonghikai bym dei sorkar ba kin leit sha Ing Bishar.
Mar ia sdang une u bnai July 2022(04-07-2022), katto katne na ki nonghikai bym dei sorkar khamtam kiba don ha ki college level ki la mudui syndon hakhmat ka Ing Bishar High Court ba donburom bad kane ka Ing Bishar badonburom ruh ka la pdiang(accepted) ia kane ka jingmudui(petition) jong ki nonghikai bad ka la pan Affidavit na ka sorkar halor kane.
Shen ha ki bnai August/September ei ei,ka jingbishar ka lah ban sdang.
Kaei ka rai jong ka Ing Bishar ngin hap ban ia peit shwa.
Ka Ing Bishar ka dei ban bishar bniah ba kane ka ain ban khang ia ki nonghikai bym dei sorkar(givt.
aided institutions) ban shim bynta ha ka politics ka dang dei tang ka Draft Rules.
(The Meghalaya Service Rules of Aided Schools(Deficit) 2018.
Kat haduh mynta,kane ka Draft Rules kam pat ioh satia ka jingmynjur ba shisha(final approval) na ka Cabinet ne na ka Assembly.
Kumno ka Ing Bishar kan pdiang ne ithuh kum ka ain kaba shisha khlem ka jingsoi u Governor ka Meghalaya ne u President ka ri India? Namar ka jingshun thlong mluh thlong sying eh ka sorkar MDA ba la lamkhmat da ka party NPP khamtam hadien ka jingmih pyrthei ka party VPP ba bun ki nonghikai ha ka, ka sorkar MDA ka la shu pynmih noh(issued) tang da ka jingpynbna sorkar(offcial notification) ba la shu phah soi tang da ki officer sorkar khnang ban khang ia ki nonghikai ban don bynta ha ki kam paidbah.
Lada kine ki rules bad notification kim dei satia ki ain(real Law) kiba shisha,kyrmen ba ka High Court ba donburom kan pynmih ka rai kaba biang pyrshah ia kum kine ki ain leh donbor da ka sorkar ban pynduh jubor ia ka hok jong ki nonghikai.
Dei tang hadien ba la ai rai ka High Court ba don burom ba ki nonghikai ki lah ban sdang mih pyrthei biang ha ki kam paidbah.
Shillong:Ka BJP 19 South Shillong Unit, ha ka jingïalang ba la khot kyrkieh kaba la long ha ophis ka parti ophis ha kench’s trace, lumshatsngi ka la pynrem ïa ka shah liang ba la jied da u Bah A.L Hek.
Ka la ong ba u Bah Hek u la pyrshang ban ïoh kabu saiñ pyrthei na katei ka jingjia.
Ka la ong ba ka jingjia kaba ym poi pyrkhat la pynbna paidbah da u paralok bad u dkhot ka parti, ha kaba kane ka bym lah pdiang.
“Wat la ïa ka kam la rah da u nong ïalam ka UDP u Bah Metbah Lyngdoh, hynrei na ka liang u Bah Hek u la ïalam ban long pyrshah ïa ka parti kaba u ïeng.
Kane ka kam armaloi kaba ym lah pdiang, bad ka party kadei ban peit bad shimkam ha kane ka jingjia," ka la ong.
Ki jingshah ban beiñ pyrshah ïa ki Khristan la pynpaw da u Bah Metbah Lyngdoh, la knieh ktien noh da u Bah Shullai uba la ngeit ba u la ïeng da ka BJP ka seng bym shah liang ne kaba laitluid niam hynrei u Bah Hek u la pyrshah ïa ka jingkam u Bah Shullai.
“Ka la nang ïaid shuh shuh ban pyni ïa ka jinglong armaloi jong u Bah Hek ha ka ban phiah ïa ki paralok hapoh ka MDA bad u la pyrshang ruh ban phiah hapdeng ki paralok ka NEDA ha kaba baroh ar ka BJP bad UDP ki long shibynta na ka.
Hato u Bah Hek uba ïajan bha bad u Mukul bad kiwei ki dkhot ka TMC u pyrshang na ka bynta kawei pat ka rynsan?," kylli ka BJP 19 South Shillong Unit.
Ka la ong ba hadien ba la shah weng na ka cabinet u Bah Hek imat u la jah ka jingïaid lynti ne ka liang.
Hato u la pyrshang palat shalyndet ka jingmut bad jingpoi kaba lah ban ktah ïa ka BJP bad ka dur ka dar jong ka?.
“Ka jingkren jong u ka pashat ïa ka jingmut jong u bad kane ka long ka jingma kaba long pyrshah ïa ka bha ka miat jong ka BJP kaba aiti ban ïada ïa ka bha ka miat ki ritpaid ym tang hapoh ka jylla Meghalaya hynrei ha ka Ri baroh kawei.
Ka la dei ka por kaba kongsan ba ka party ka donkam ban shimkam bad pynsangeh ïa ka jingkhwan shimet nalor ka party bad ka bha ka miat ka jylla.
Lada ki jingïohi ne jingmut jong u kim ïaid ne ïahab bad ka jingthmu ka party u long uba laitluid ban shang shapoh ka khlaw naba ki jingleh ki pyni kumta," ong ka unit.
Ka la ong ba ka party ka donkam ban shimkam ïa ki jingkren jong u bad ban leh katkum kaba dei bad ka ban long kum ka nuksa ba ym don mano mano kiba long halor ka party bad u la dei ban shah pynsangeh mardor shipor tat haduh ba ki nongïalam ka SengKmie kin khot halor katei ka kam.
Na ka liang ka BJP 19 South Shillong ka la dawa mardor ïa ka jingpynshitom pyrshah ïa u Bah A.L Hek kiba ki kam jong u ki long pyrshah seng kaba la pynsniew dur ïa ka seng, ong ka kyrwoh na u P.Sharma, Vice President bad convenor, BJP 19 south mondal & state executive member, BJP Meghalaya Pradesh.
Shillong: U Conrad K Sangma, myntri rangbah ka jylla, u pyntip, ba ka MeECL, ka la rai ban weng noh ia ka jingpynlip ding, naduh ka shiteng synnia jong ka 11tarik Naitung 2022.
La iathuh ba ia ka bor ding, kaba duna, la pynioh, da kaba ym donkam ban siew pisa eiei ruh.
La iathuh ruh ba ki tnat bording bapher, ki la sdang ban treikam bha ha kine ki sngi, lait noh ki thymmei jong ka NEEPCO, ki bym treikam satia ha  Khondong bad Kopili, kiba dang sahteng haduh mynta.
“Ngi sngewnguh ia ki nongthang ding, kiba iai shah shitom bad kiba ia treilang, ha ki por kiba eh, jong kane ka shibnai ba ladep" ong U Sangma.
Nongstoin:U MLA & MDC jong ka Mawshynrut Constituency, u Bah Gigur Myrthong, mynhynnin ka sngi, u la hiar ban sam jingiarap ia ki lanot kiba la mad ia ka jing shlei um bad twa khyndew dang shen kiba don ha ki khappud Garo Hills.
Kumba 28 tylli ki longing na ki saw tylli ki shnong kiba kynthup iaka shnong Khalu, Bokchung, Riangdim bad Riang shi kiba la shah ktah ha ka jingshlei um bad ka jing twa khyndew dang shen bad kitei ki shnong ki hap ruh hapoh ka Mawshynrut Constituency.
U Bah Gigur ha katei ka sngi u la ioh ruh ban leit iakynduh iaka longing kaba la mad iaka jingsngewsih ha kaba u wei na ki dkhot jong kawei ka longing jong kitei ki 28 tylli ki longing kiba la shah ktah u la khlad noh ha katei ka jingshlei um.
U Bah Gigur Myrthong u la ioh ban sam iaki jingiarap sha kitei ki longing kaba kynthup ia 150 byrni u khaw, 50 byrni u phan, 15 byrni u dai, 5 byrni ka shini bad 5 byrni ka mluh bad nalor kitei ki marbam u bah Gigur u la ioh ruh ban iarap mar Rs.5000/- sha man kawei pa kawei ka longing bad 20,000/- sha ka longing kaba la mad iaka jingsngewsih ha katei ka jingshlei um.
U Bah Gigur Myrthong haba kren bad ki nongthoh khubor u la iathuh ba katei ka jingiarap kadei tang na u shimet kum u MLA hynrei u la kular ba un sa shimkhia ban buddien bad ban pynsted iaki jingiarap na ka sorkar kaba wan lyngba ka Mawshynrut C&RD Block.
Nongpoh: Ha ka sngi kaba u Bah Macmillan Byrsat, MLA Nongstoiñ, u la leit ban shim bynta kum u Kongsan ha ka prokram pynkup burom u MLA Jirang ia 51 ngut ki samla kiba la pass bha bad kiba la wan ha ka kyrdan First Division ha ka Secondary School Leaving Certificate (SSLC) na ka thain Jirang, u la ong ba ki paidbah ka Jirang Constituency, u la donbok eh ba ki la jied ia u Bah Sosthenes Sohtun, ba un long kum u nongmihkhmat, namar ha ka jinglong MLA jong u, ka Jirang Constituency, ka la ioh shibun ki kam pynroi, ia kaba kiwei ki MLA ba la dep kim pat lah kumba lah u MLA ba mynta.
“Ia uno uno u briew uba la lah ban leh ia ki kam babha bad khamtam eh ia u nongmihkhmat uba la lah ban wanrah ia shibun ki kam pynroi, ngi dei ban ai ka jingiaroh, namar kumba ka long mynta lei, ka Jirang Constituency ka la ioh ia shibun ki shim pynroi, kiba kynthup naduh ki surok, ki jaka pule puthi, ki jaka sumar lem bad kiwei" ong u Bah Macmillan Byrsat.
U Bah Macmillan Byrsat, u la kyntu ia ki paid ka Jirang, ba ki dei ban ai ka jingiatreilang bad u Bah Sohtun, namar u dei shisha uba sngewrit bad uba long uba kloi ban iatrei bad ki paidbah hapoh ka Konstitwensi, na ka bynta ban wanrah ia shibun ki kam pynroi.
Nalor ka jingkren ai jingiaroh ia u MLA, utei u MLA na Nongstoiñ, u la ai ruh ia ki kyntien kyntu kynpham ia kitei ki samla kiba la pdiang ia katei ka khusnam kaba la ai da u MLA Jirang, ha kaba u la ong ba kim dei ban hun tang haba ki ioh ia ka kyrdan First Division, hynrei ki dei ban trei shitom shuh shuh, khnang ba ki lah ban wan ha ka kyrdan ba shakhmat ha ki jingpule kiba kham shalor.
U la pynshai ruh sha kitei ki samla, ba ka bha ka miat bad ka roi ka par ha kano kano ka jaka ne thain, kan wan tang ynda la bun ki briew kiba stad bad kiba shemphang ban trei ia kano kano ka kam.
Nongpoh: Kum shibynta ban ai mynsiem ia kito ki samla kiba la pass bha bad kiba la wan ha ka kyrdan First Division ha ka Secondary School Leaving Certificate (SSLC) na ka thain Jirang, hynnin ka sngi, u Bah Sosthenes Sohtun, MLA Jirang Constituency, u la pynkup burom ia ki 51 ngut ki samla na ka thain Patharkhmah bad Jirang.
Ha katei ka prokram pynkup burom ia katei ki samla, la pynlong ha skul St.Peter’s School Umkadhor, ha kaba u Bah Macmilan Byrsat, MLA Nongstoiñ, u la shim ia ka bynta kum u kongsan, ha ryngkat ka jingdon u Bah Sosthenes Sohtun, MLA ka Jirang, u Bah Victor Rani, MDC, kiwei ki ophisar sorkar, ki nonghikai lem bad kiwei.
Kitei ki samla pule ki la ioh pdiang da ki momento bad kiwei ki jingai sngewbha da Award Committee jong u MLA Jirang.
Ha katei hi kajuh ka sngi, la sam ruh ia ki tablet mobile kiba la pynmang da ka sorkar lyngba ka CM Digital Learning Aids Scheme.
Haba iadei bad katei ka jingpynkup burom, ki briew kiba la ai jingkren ha katei ka sngi, ki la ai jingiaroh kaba khraw eh ia u MLA bad ka Award Committee, namar kaba kum katei ka jingpynkup burom, ka nangai mynsiem ia ki samla pule ba kin nanglah bha shuh shuh ia ki jingpule kiba kham shalor.
Shillong:Ka kynhun ki samla kamai thuk thuk, kiba na nongbah Shillong, kiba im ka lad kamai jakpoh da ka kam niah thuk thuk, kaba la tip kum ka Rapido,ki sngewsih jur, hadien ba la mih ka hukum, ha ka sngi thohdieng ka 8 tarik u Naitung 2022 kaba la hukum da ka office Regional Transport Authority RTA, katkum ka Motor vehicles Acts 1988.
Kaba la bthah ia ka District Transport Office ban pynduh shi syndon ia kitei ki Rapido.
Lah ban kdew ba ka jing pynduh, noh ia ki thuk thuk ar shaka, ka dei namar bun ki paitbah kiba ju pyndonkam ban leit jing leit da kine ki thuk thuk, ki ju khnium barabor da kaba ki kynnoh ba kine ki thuk thuk kim ju shim, kat kum, ka dor ba la buh hapoh ka Apps kaba duna dor bad bit dor ban shong, hynrei ki la pyndonkam ban leh da ka offline kaba ki ioh ban shim kabu ha ka dor kaba rem, kaba ia pher baklybak hapdeng ka dor online bad offline, namar ka offline kaba ki pyndonkam ki ioh ruh ka lad, ban dait dor ia ki paitbah.
Ym tang katta, hynrei bun ki daw, ioh lehse ka jing pynduh ia ki Rapido, ka dei kawei ka jing leh beain kumban shu kdew noh namar ki Rapido kim don kata ka jaka ieng ba bun ki thuk thuk kiba ap passenger, ki ju pynieng khlem akor ia ki thuk thuk ha ki jaka khapngiah khlem burom ia ka Trafic jam wat lada jur ka jingdheng kali ha ki bynta sor.
Katei ka kynhun ki samla kamai thuk thuk ar shaka, kiba ju pynlong jaka ieng man ka sngi ha Motphran, ha ka sngi saitjain, ki la iakynduh lang, ha Jaiaw Madan Student ban iakren halor katei ka rai.
Kitei ki samla hadien ba kila ioh jingtip ia katei, ki la pynpaw sha ki lad pathai khubor da kaba sngewsih bad duh jing kyrmen ia ka kam kaba ki la ju kamai, namar katei kam niah thuk thuk ka long ka lad kamai jakpoh, ban pyndap kat kaba ki ioh ban siew bai klass, namar don ki samla kiba kamai artat bad leit klass artat bad don bun kiba lah long kpa kiba don ka lok ki khun ki kti ki pyndap da kane ka kamai Rapido.
Kitei samla kamai thuk thuk ar shaka lane ki Rapido, ki la ong ruh ba lada ka sorkar ka phah ai noh da ki Permit ki long kiba la pynkhreh ban leit sha khmat ban pdiang ïa ka Permit ha ka kyrteng jong ka Rapido.
Shillong:U nongïalam ka liang pyrshah ha Ïing Dorbar Thawaiñ ka Jylla, Dr.Mukul Sangma ha ka sngi Saitjaiñ u la kynthoh tyngeh ïa ka sorkar jylla ba ïalam da ka NPP da kaba ong ba kane ka sorkar ka la khanglad ïa ki samla ka Jylla ha kiba bun ki liang.
Haba kren ha ka jingïalang paidbah jong ka AITC kaba long ha Asanang, West Garo Hills u Dr Mukul Sangma u la ong ruh ba ka jinglong jing man ha kane ka sorkar MDA ka long ka bym itynnad satia.
Da kaba kam ba ka don ka jing khihwin ha ki samla, u Dr.Mukul u la ong, “Balei ka sorkar MDA ka khang lad ïa ka samla ban ïoh ïa ki kam kiba dei hok ban ïoh.
Ka dei ïa ka Sorkar ban pyrkhat lem ïa baroh ki samla haba phai sha ka ïohkam ïohjam.
Baroh kiba angnud ban ïohkam ki dei ban ïoh ïa ka jingkyrmen kaba ki donkam lem kumta kan long ka jingma?".
Ha kajuh ka por u la buh jingkylli ïa ka jingpyntrei ïa ka surok na Dainadubi, Damra Mendipathar, Resubelpara, da kaba ong, “Mano ba khang ïa ka sorkar jylla ban pyndep noh ïa katei ka surok ba bei tyngka da ka World Bank kaba naduh u 2017.
Kumjuh ruh ïa ka surok Rongram sha Phulbari kaba 132 klur namar u kontraktor ba pyntrei ïa kane dei uba pyntrei ïa ka Meghalaya Legislative Assembly.
Ka jingpyllait pisa sha u contractor kam ïa wan shuh bad ka jingpaw ka kam.
Na ka dor jong ka projek haduh 77 klur tyngka la dep ban pyllait wat la ka kam pat kot tang 30 persen.
"Ha katei ka jingïalang, la poi haduh kumba 80 ngut eiei ki paidbah kiba pynpaw ïa ka jingai jingkyrshan ïa ka Trinamool Congress.
Ka khubor jong ka India Today, ka iathuh ba mynta ka sngi, la lap ia ka krem, kaba la ngeit ba U President jong ka Sri Lanka, ula pyndonkam ban phet rieh ialade, hadien ba u paidlang katei ka ri, ula leit ban kurup ia ka iing sah jong U President Gotabaya Rajapaksa.
Ki pulit jong ka  Special Task Force (STF), kiba don ha katei ka dulan bah jong U President, ki la lap ia katei ka krem, kaba don ha khrum jong ka jaka sah jong U President ka ri.
Katei ka jaka, ka dei kaba la tap bha bad kaba hap ban leit sha katei ka jaka, da ka lift, kaba kiew bad kaba hiar bad ia ka jingkhang jongka, ym shym la iohi satia, da ki riew paidbah.
Katei ka jingkylli, ka mih, la U President Gotabaya Rajapaksa, ula phet rieh shisha ne em, na katei ka jaka sah jongu; hadien ba u paidlang katei ka Ri, ula leit ban kurup ia ka iing sah jongu, ha kaba ki la lap ruh ia ki million ki tyngka pliah ha ka iing sah jongu, nangta, ki ia sum pyngngad ha ka jaka sum jongu bad ki ia kilan met ha ka gym jongu bad ba ki ia shet ia tiew ruh ha ka iing shet ja jong U President.
Hadien shiphang ba u khun u leit nangta, la wan mih u Bah Shanbor u Kpa jong ka iing.
“Ade i Lydia, phi wan shane…" La kren u Bah Shanbor“Hooid kein Mama…" La jubab donburom ka LydiaU Bah Shanbor u shong ha marpyrshah jong ka bad u kren pariah bha ia ka.
“Phi la dep klas aiu kumto…?" U la kylli“B.A te nga lah dep Mama…" La iathuh ka Lydia“Phi la heh ka kyrdan pule.
" La bynrap ktien u Bah ShanborKa Lydia ka shu wiat rymmuin.
Hadien kata ka phai noh sha ka kaba u Kpa u phah iaka ban iakynduh ia u Rangbah Shnong.
“Mama nga mut wan ong ia phi ba i kwah i Pa ba phin wan kai sha iing…" La ong ka LydiaU Bah Shanbor u la sngew kyndit thret.
“O i Maheh i kwah iakynduh ia nga mo.
Tip kaei eh kata ka kam.
" La twad jingmut u Bah Shanbor na ka Lydia“Ia ka kam te ngam tip namar i shu phah ong tang kumta…" La jubab ka LydiaNamar ka dur ba bhabriew ka Lydia wat u Bah Shanbor ruh u shoh bha ban ia shongkai bad ka.
Ki khmat jong u, ki shu peit sah sha ka.
U ieng nangta bad u leit phah tiewsha ha u Hep u khun ba nyngkong jong u.
Hadien ba la bthah u leit phai biang sha kamra shongkai bad hangta u sdang ban pur khana iaroh ia ka jingtrei bad jingshemphang u Kpa jong ka Lydia ha khmat ka khun.
“I Pa jong phi te i bastad bad iba shemphang jai jai i kren, i iaid hynrei iba sngewthuh bha.
" La ong u Maheh“Kumta seh, tip ha iing te i biria than ngim sngewthuh shuh, tang ka jingkitkhlieh te iba da don shisha ia ngi.
" La LydiaU Hep u wanrah sha ar pela bad u buh halor ka miej.
“Sa ia dih noh ioh ka pjah.
" La ong u Hep“Hep me ithuh ia ine.
?" La kylli u Bah Shanbor“Nga shu iohi tang ba ngam tip bha.
" La phai ktien u Hep“Ine i dei i Lydia kein, i khun jong ito ba shu khot baroh baroh i Maheh hangne ha Shnong " la batai u KpaHangta u Hep u ai khublei ka Lydia ruh ka ieng na jaka ba ka shong.
“Ia phi ki khot kumno pat.
" La kylli sa ka Lydia“Ia nga ki khot Hep ha iing…" La jubab u Hep“Ngam pat ithuh ia phi namar ngam ju kham mih na iing, haba ioh shuti ruh nga kut beit ha iing bad ha lyngkha.
" La ong sa ka Lydia“O, to nang shong bad i Pa mo, ngan trei kam shuwa.
" La ong u Hep“Hooid, ni phi pynbunkam ka shet sha.
" La ong sa ka LydiaU Hep u shu rkhie bad u leit phai sha kamra shet.
“Dih noh kein, ka sha …" La ong u Bah ShanborKumta ki ia dih ia kata ka sha bad marsien dep, ka Lydia joit ka ieng bad lum ia ki pela bad rah sha iing shetja.
“Ym lei lei buh hang to sa wan shim hi u Hep.
" La ong u Bah Shanbor“Em ym lei lei ngan leit buh nga.
" La ong pat ka Lydia“Ani balei phi wan buh hi, phim ih hang to ngan wan shim nga.
" La ong sa u Hep“Ym lei lei.
" La ong ka Lydia bad leit phai biang noh sha kamra shong kai.
U Bah Shanbor u la itynnat palat ia ka akor jong ka Lydia bad ki ktien bajem jong ka nalor ka dur ba bhabriew.
Hadien katto katne ba ki ia thuhkhana kai ia kane ka tai, ka Lydia ka ong“Mama nga te lah slem, ngan leit noh.
Khublei shibun eh ka sha ka dud bad sa wan kai kein sha iing mo.
" Ka ieng noh artat na jaka shongBran ka pynbeit la ki kjat sha iing.
Lynter lynti ka sngew kumba ka poi ruma ba kan iohi ia u Hep u khun jong u Bah Shanbor.
“Uto pleng uta u Hep u khun jong u Rangbah Shnong ba i Pa i ong.
U i biang bha hi haba shu peit, tang ba tip shuh ia ka ba shapoh…" Ka la kren wei briew.
Haba ka la poi ha iing, u Kpa u la ong ia ka“Phi slem bha du khun.
"“Hooid kein, im shah mih te ito i Mama khlem da dihsha sa slem " la phai ktien ka Lydia.
“Hangto te khun kiba donburom bha te.
Naduh u Kpa, ka Kmie ki khun ruh.
" La ban ktien sa u Maheh.
Nongpoh: Ki la don arngut ki samla Khasi na Ri Bhoi, kiba la tip kum u Edison Nongtri na Patharkhmah lem bad u Darishan Nongrum na ka shnong Nongwah Mawtamur, ki la shah kem noh ha ki Pulit Assam, namar ka jingdonkti jong ki ha ki kam khaii beain ia ki bniat Hati.
Ia kitei ki arngut la kem mynha ka 7 tarik mynta u bnai na kawei ka jaka kaba don ha ki thain Umshru, khappud ka Meghalaya bad Assam, katba ki dang rah ia kitei ki bnai Hati ban leit pynpoi sha kawei pat ka jaka.
Ka tyllong khubor, ka iathuh ba ki briew ka tnat iada ia ki mrad, ki la ioh jingtip halor ka jingdon ki briew kiba khaii ha katei ka thain, kumta haba ki la kem ia kitei ki arngut, la lap haduh 9 tylli ki bnai Hati.
La kem ia kitei ki arngut ha ka jingdon ki Pulit Assam, ki briew na ka Wildlife bad Forest, la ong ruh ba tang mar ia ioh kem, la rah noh ïa ki sha Mirza Police Station bad ka jingtohkit ban dang lap shuh shuh ia kiwei kiba donkti ka dang iaid shakhmat.
Shillong: Ki don 24ngut kiba ioh pang covid mynta ka sngi.
Baroh kiba don ia katei ka jingpang, ki la poi mynta sha ka 100ngut ha ka jylla.
Baroh kiba iap na ka khlam covid, ki long 1,595ngut.
Kiba ioh pang mynta ka sngi ha East Khasi hills, ki long 12ngut bad ha West Garo hills, ki don 8ngut.
Na Egypt sha Euphrates (Iuphratis).
Kane ka dei ka jingkular jong u Blei iaki khun Israel, naduh kaba sdang u Blei u la ong ha u Abraham –“Ha u symbai jong me nga la ai ia kane ka ri (ri Israel), naduh ka wah ri Egypt haduh ka wah bah,ka wah Euphrates" Genesis15:18.
Ia kane ka jingkular,u Blei un sa pyndep haki sngi ban sawan.
Kumba ka long mynta, ka hima Israel ka don iaka area kaba rit tang 20 hajar square kilometer tam, kham rit iaka jylla Meghalaya.
Hynrei u paid Israel u la roi shi kat dei eh namar bun ki la ia wan phai na kylleng sawdong ki ri pythei ter shiter haduh  mynta bad ka jingbun briew u paid Israel kala long 8 million tam mynta bad kala long khapngiah ia kiba kin ia shong shnong.
Ka ktien u Blei kala dep iathuh lypa halor kane naduh ba sdang namar u Blei u long uba tip ia kaba kut naduh kaba sdang.
Isaiah 46:10.
U Blei u la dep ong lypa shaphang ka jingwan phai pat bad iaka jingsakma ki Israel naduh kaba sdang.
U Blei u ong_ “To tip shisha ba u symbai jong me (Abraham) un long nongwei haka ri ka bym dei ka jong ki, kin shakri ruh iaki bad kin ia pynshitom iaki 400snem.400 snem ki sdang naduh u 397B.C bad kut ha u snem 3B.C.“Hynrei ha kaba saw pateng bynriew kin ia wan phai pat shane (sha Israel)" Genesis 15:12-16.
Ka mut naduh kaba saw pateng bynriew ba ki Israel ka la sdang ban ia leit phai pat sha ki ri ki kpa tymmen jong ki hyndai ter ter haduh mynta.
U paid Israel ula nang iabun, ka sorkar  Israel mynta kala sdang ban jurip iaki pud ki sam wat la bun na ki Arab Middle East ki ialeh thma iaki  hynrei u Blei un pyndep Ia kaba ula kren.
U Blei u ong – “Nga la kren, te ngan pyndep ruh iaka: Nga la thmu, Ngan leh ruh ia kata".
Isaiah 46:11.
Ymdon u briew ne ksuid uba lah ban khang ia ka mon jong u Blei.
“Phyrkhat ia ka kam u Blei namar u ei U BA LAH BAN PYNBYNBEIT IA KATA KABA ULA PYNKDOR? Eklesiasties7:13.
Ha ka juh ka rukom uei u ba lah ban pynkdor ia kaba u Blei u la pynbeit?Namar kata, mynta ka la poi ka por ba u Blei un ai noh haki Israel ia kaba ula kular, kata ban pynheh iaki pud ka hima Israel na duh ki wah ka ri Egypt na mih ngi haduh ki wah Euphrates sha sepngi te kan long ka hima kaba khraw kein.
“te ki paid Israel kin ioh leit sha la ki kpa ha ( Israel) haka jingsuk".
Genesis15:14.
Yn jia aiu tang shu pynheh iaki  pud ki sam ka hima Israel? Ki ri Arab baroh kin ieng ialeh pyrshah, kan don ka thma ba khraw ha pdeng ka Israel bad ki ri ki thma pyrthei.
Ka Israel hangta kan ieng marwei namar u Blei ula dep ong – “Pha (Israel) long ka sdie iapom bad ki atiar ialeh thma jong nga".
Jeremaiah 51:20.
Ka thma kan khie ka Israel kan pynlwet iaki ri ki hima kiba hiar thma pyrshah iaka.
Ha kata ka por ymdon UNO shuh ba lah ban pyniasuk, hynrei un mih u briew ka pop u mrad khlaw kein ban tyrwa jingiasuk(Peace treating).
Ka Israel kan ia suk tang lada kan ioh ban pynieng Temple ha Jerusalem ha Temple Mount.
Ka por ka iaid mynta ban pyndep iaki jingthoh ka ktien u Blei.
U Blei un ai beit ia kaba u la kular iaki Israel.
Kata, ban pyniar iaka hima Israel naduh ka wah ka ri Egypt haduh kawah bah Euphrates kein.
Genesis 15:18.
Ia kine kiei kiei lah ban peit lyngba ka map jong ka pyrthei(world Map) iaka Israel ba mynta bad ka ban sawan.
U Blei u long uba khraw.
“Nga,Nga long u Blei ymdon uwei pat.
Nga long u Blei,,ymdon uba kat nga".
Isaiah 46:9.
Na Egypt sha Euphrates.
Kumta kiei kiei kiba jia ha Israel ka ktah iaka pyrthei baroh kawei.
Amen.
Colombo: Ki nong iakhih pyrshah sorkar ha Sri Lanka, ki la ioh ban kurup ia ka iing sah jong U President katei ka Ri, U Gotabaya Rajapaksa.
La iathuh ba kitei ki riew paidbah, ki la ioh ruh ban kurup ia ki million tyngka, kiba la buh ha ka iing sah jong U President bad kiba bun ki paidbah, kiba don ha katei ka dulan bah, ki ia bunkam ban niew ia katei ka tyngka pliah, naduh hynnin ka sngi, ha ka dulan bah jong U President ka Srilanka, ong ka khubor.
La pyni ha ka video, ba kitei ki paidbhur, ki ia bunkam ban siew pisa ha katei ka dulan jong U President bad la iathuh ruh, ba la aiti noh ia katei ka pisa, sha ki bor pulit kiba ap pahara ia katei ka dulan bah.
Haduh mynta, ym don batip satia shaei U President jong katei ka ri, ula  phet rieh bad uba ioh ban iakren, ia u, u dei tang u lamphang dorbar, U  Mahinda Yapa Abeywardena.
U paidbhur, uba la ioh ban kurup ia ka iing sah jong U President, ula byrthen, ban shong sah, ha katei ka iing, tad haduh ba U President bad u myntri rangbahduh jong ka Sri Lanka, kin da iar shuki syndon.
Ki liang pyrshah ka Sri Lanka, kin iakynduh mynta ka sngi, ban pyrkhat, ia ka jingthaw ia ka sorkar thymmai ha katei ka Ri, hadien ka jinghiar shuki noh jong U President bad u myntri rangbahduh.
Shillong:"Haba ïadei bad ki khubor ba la mih shaphang ka jing ïa lang ha Orchid Lake Resort, Umiam ha ka 6 tarik mynta u bnai, 22, nga kwah ban pynshai ba ka prokram ha katei ka sngi kadei kaba khlem don jingthmu lypa bad ka dei kaba la batai bakla," ong u MLA bad Myntri ka sorkar jylla u Bah Sanbor Shullai.
U la ong ba un ïakren shimet bad u Lamphang ka Ïing Dorbar Thawaiñ bad u Myntri Rangbah ka jylla, haba ïadei bad katei hadien ba la wanphai na Kolkata bad un panmap lada ka la long kaba pyn sngewsih ïano ïano ha katei ka jingïalang.
“Ka jingjia ka la bthei shabar bad ka wan kum ka jingkyn dit kaba khraw ïa nga ha kaba u paralok ka parti jong nga u Bah AL Hek u la pyrshang ban ïoh kabu saiñ pyrthei na katei ka jingjia," ong u Bah Sanbor.
U la ong ba ka jingjia kaba hapoh ki saw kamra ka la leit kylla long paidbah.
“Haba ïadei bad ki kam shah banbeiñ pyrshah ïa ki Khristan ba la pynpaw da u nongïalam ka UDP Bah Metbah Lyngdoh, nga shimet nga sngew ba ka BJP kam lah ban shah pynkitkhlieh na ka nalor ba kamdei ruh ka rynsan kaba dei ban wanrah kum ïa kitei ki mat ne phang.
Ka kyrtong ïakhun President ka NDA ka wan hangne ban pan jingkyrshan bad ban wanrah ïa ki kam ki jylla ha ka jingïalang ka long shabar u laiñ bad kamdei ka por kaba donkam ha kaba kane kadei ka kam ai jingmut shimet jong nga," ong u Bah Shullai.
U la ong ba lada ki mat ba la wanrah ki ïadei bad ka jylla Meghalaya, ka BJP Meghalaya bad ma u, u kloi ban ïeng na ka bynta kata.
“La ka long ïa u Father Sten ne kiwei ki mat nga ju ïai kren bad nga la rah ïa kane bad ki nongïalam ka SengKmie.
Ngam don ki mat barieh ne lehraiñ na kino kino ki mat kiba kongsan khamtam haba kidei jong ka jylla bad ki paidbah," u la ong.
U la ong wat ïa ka CAA, u la long tang marwei u MLA na baroh kawei ka thaiñ shatei lammihngi uba la ai jingmut shimet ïa ki nongïalam SengKmie ban pynlait ïa ka jylla Meghalaya kaba don hapoh ka jingïada ka sixth schedule.
“Nga ïai ïeng bad baroh ki paralok ka MDA jong ngi lyngba kiba bun ki jingeh bad nga ïai ngeit skhem ha ka party jong nga bad u nongïalam ka MDA u Conrad Sangma," u la ong.
U la ong ba kum shimet u pynrem ïa ki jingkren u Bah A.L.Hek bad dawa ban don ka jingpynshitom ban sdang da u state president ka BJP ha kaba la ïohi ba u la kren pyrshah ïa ka BJP party.
U la ong ba ka BJP ka don bynta bad ka sorkar MDA bad kyrshan ïa ka suk shongsaiñ bad ?asuk ki niam ha Meghalaya.
“Lada u Bah A.L.Hek bad kiwei ki ong ba ka BJP ka dei kaba pyrshah Khristan te balei kwah pynïasoh bad ka BJP," buh jingkylli u Bah Sanbor.
“Kam shym don kano kano ka jingma ba la thmu lypa ne saiñ pyrthei naba nga burom ïa baroh ki paralok hapoh ka sorkar.
Ka jingïadei jong nga bad ka UDP ka long kaba khlaiñ bha ban ïa kaba bun ki briew ki pyrkhat bad ka burom ka leit sha u late Dr Donkupar Roy uba long u nongïalam ha ka Saiñ pyrthei jong nga.
Ka jingïadei jong nga bad ka NPP ka la kham Jylliew bad u late Purno A Sangma, uba long u nonghikai bad uba long barabor sha lyndet ki jingjop ka saiñ pyrthei jong nga.
Sa shisien nga pynpaw ïa ka jingpanmap naduh mynsiem ha baroh kawei ka jingjia bad ïai banjur ba ki jingkynthoh jong nga ki long ha ka jingshisha ba ka BJP kadei ka seng laitluid niam bad kam ju kyrshan ïa ki kam pyrshah niam la kidei ki Khristan," ong u Bah Sanbor Shullai.
Kynmaw ka ktien blab blab ne lap lah kam wanrah ka jingbha ,ki tymmen ki ong,"sumar la u thylliej",Na kata ka daw ko bah sanbor phi kynmaw ne la klet ba phi ong ban phasi Lada pyntreikam ka CAA,kumno pat phi kylla ktien,Wat ju long lymbit.
Yes, it is true.
It is not an appropriate time and place to discuss such things with a cadidate.
It may be done after she wins.
Shillong:U CEM ka KHADC u Bah Titosstarwel Chyne u la ïathuh ba ka kam ban shimti ïa ka jaka ha Mawkyrwat la shim khia da ka Council bad ïa katei u la jubab ïa ka jingkylli u MDC ka Mawkyrwat u Bah Carnes Sohshang.
Utei u MDC ka Mawkyrwat u la pyn paw ruh ka jing lyn ngoh ban pyntip ba ka la don kawei ka jaka ba la dep thied da ka KHADC naduh u snem 2014 ha kaba ka sales deeds bad ki kot ki sla ba la ïasoi hapdeng ka KHADC bad ki trai jaka, bad ki bor shnong kiba ka KHADC haduh mynta kam pat shym la kam trai satia.
Haba wanrah ïa katei ka mat hapoh sngi kut ka Dorbar Lyïur ka KHADC u Bah Sohshang u la ong ba ïa ka sales deeds la dep ha u 2015 bad balei la slem kam trai.
“Ka dor ba la thied ka KHADC ha katei ka snem ka long T.35,25,39 lak kaba dei ka dor khyndew bad lano kan leit kam trai.
Ka jingheh ka jaka ka long 11,750, 13 square feet ne 192 Square metre bad lano yn pyndep ïa ka land records," ong u Bah Sohshang.
U la ong ba namar ba la don ki kot ki sla dei ban leit kam trai noh ban leh ka land records, ïa ka gift dees ban ai sha ki trai jaka naba katei ka jaka ka don ha Mawkyrwat kaba don hajrong bad jan ki ophis sorkar kumta dei shna noh da kaei kaei ban ïoh aiwai namar kadei hakhmat surok bad dei ban ker ne fencing khnang ban lait ka kyntur pud ki briew.
Haba ïoh jingtip ba ka KHADC kam don jingtip halor katei, u MDC ka Mawkyrwat bad u MDC ka Mawkhar Pynthorumkhrah Bah PN Syiem ki la pynpaw ka jinglynngoh ba haba la thied da ka ophis ka KHADC hynrei ym don records.
Haba jubab ïa kitei, na ka liang u CEM u la ong ba ka EC kam tip ba ka KHADC ka don artylli ki jaka ha Mawkyrwat, kawei kaba dang shudep plie ïa ka ophis bad kata kawei kaba la thied naduh u snem 2014.
“Hadien ba la ïoh jingtip ba don ka jaka ha Mawkyrwat ba la thied naduh u snem 2014 nga la wad ïa ki file hapoh ophis hynrei ymdon, kumta kane ka long kaba shyrkhei bad lada dei ban phah tohkit ruh ngi hap leh bad ka ophis kan hap leh ïa kaba donkam bad lada lah dep siew ïa katei ka jaka barim ngin hap shimkam, namar ngi la hap thied da kaba thymmai bad la dep plie ruh ïa ka ophis hynrei mynta ka KHADC ka la don 2 tylli ki jaka ha Mawkyrwat," ong u CEM.U la ong ba ka EC kan shimkhia bha ïa kane ka kam bad ka copy ba la ïoh ka pynsakhi ba la soi da u CEM barim u Bah Ardent Miller Basaïawmoit, u Secretary barim u Bah W.Syiemlieh, Bah R S Wanniang Joint Secretary bad ki nongïalam shnong.
U President jong ka Sri Lanka, U Gotabaya Rajapaksa, ula pynbna, ba un hiar shuki noh ha ka Sngi Balang, ka ban wan bad katei ka dei, hadien ka jing ia khih, kaba jur, kaba la iai bteng ha Sri Lanka, ha ki bun bun bnai ba ladep.
Ia katei ka rai jong U President, la iathuh da u lamphang ka dorbar Ri jong ka Sri Lanka, U Mahinda Yapa Abeywardena, hynnin ka sngi saitjain.
Ha kajuh ka por, U Ranil Wickremesinghe, myntri rangbahduh ka Ri, ula pynbna, ba un hiar shuki noh, ha ki khyndiat sngi, ban sa wan, mar ia thaw ia ka sorkar thymmai, ha kaba la khmih lynti, ban ialam da U Abeywardena, uba dei u lamphang dorbar jong ka Sri Lanka.
Hynnin ka sngi, u paidbhur, ula thang ingkhong ia ka iing jong u myntri rangbahduh katei ka Ri bad ki la pynjot thiaw bad kurup ruh ia ka iing jong  U President jong katei ka Ri.
Ha shwa jong kata U President ula phet rieh noh ialade, ha kaba la iathuh, ba u leit ban shong riehtngan sha ki bynta ba shathie jong katei ka Ri.
Ka Sri Lanka, ha kine ki sngi, ka don ha ka jingkyrduh bam kaba jur, ha kaba ki briew, kim don umphniang kali, kim don jingbam ban bam, kim don ia ki tiar ki tar ba kin pyndonkam man ka sngi bad katei ka la pynbitar jur ia u paidlang jong ka Sri Lanka.
Ka la don ka jingialum paidbah biang hynnin ka sngi ha ka nongbah Colombo, ban kynnoh pyrshah ia ka sorkar Sri Lanka, ba kam lah ban pyniaid ia ka pisa jong ka Ri, na bynta ka ioh ka kot jong u paidlang katei ka Ri.
Ha kawei pat ka khubor, la iathuh ba u paidbhur, ula kurup noh ia ka iing jong U President ka Sri Lanka bad ki don bun kiba leit shongkai pyngngad ha ki kamra ba pyngngad jong U President, nangta kiba leit jngi pyngngad ha ka jaka sum jong U President ka Ri.
U President pat ha shwa ba ki paidbah, kin kurup ia ka iing sah jongu, ula mih noh na Colombo bad la iathuh, ba u don sha ki bynta ba shathie jong katei ka Ri.
Shillong:U Myntri rangbah ka jylla u Conrad K Sangma, shen un sa shim ia ka rai halor ka jingpynpoh (insult) jong u MLA ka party BJP u bah Sanbor Shullai pyrshah ia u Lamphang ka ing dorbar thawain ka jylla, u bah Metbah Lyngdoh, ha ka 6 tarik u Naitung 2023.
U Chairman ka Sorkar Meghalaya Democratic Alliance (MDA) u Conrad K Sangma u la ong “Nga la dep ban iakynduh mynta ka sngi bad u Lamphang ka ing dorbar bad ha ka por ba la jia kato ka jingjia nga don lang".
“Na ka liang u Lamphang ka ingdor bar ha kato ka sngi u la pynpaw ia ka jingsngewkhia halor ki mat jingeh kiba ktah bha ia ki rit paid, bad ka dei ruh kum u nongialam ka party ban pynpaw hakhmat ka kyrtong president khnang ba ha ka lawei kan lah ban shimkhia halor kine ki mat"u la ong.
“Hynrei haba u Lamphang u dang pynpaw ia kine ki jingeh, kynsan na ka liang u MLA ka BJP u bah Sanbor Shullai, u la ieng ban pyrshah ia kane ka jingkren bad ha ka jingialang, baroh ki la lum lang ban pynpaw ia ka jingkyrshan na ka bynta ka kyrtong jong ka BJP"u la bynrap.
U myntri rangbah u la ong “Kam shem la dei ka por kaba biang na ka bynta u MLA ka BJP ban leh kumba u la leh ha kato ka sngi, khamtam ha khmat ka kyrtong, ha kaba kam long ka ba itynnad ban peit".
“Ka UDP ka dei ka party ka ban kyrshan ia ka kyrtong jong ka BJP na ka bynta ka president election ha kaba ki la dep ban ia kren ia kane ha ka jingialang jong ki bad ki la pyntip ia nga, hynrei ha kaba ia dei bad u MLA ka BJP ngan sa shim ka rai ban leh eiei kaba donkam"la ong u Sangma.
U la iathuh ruh “Ka jingialang kaba ki la khot pynlong ha ka 6 tarik mynta u bnai ka dei kaba la khot ia baroh ki MLA bad ia ki nongialam jong ki party,na ka bynta ban pan ka jingkyrshan na ka bynta ka kyrtong jong ki bad kano kano ka party ka don ka hok ba kin pynpaw ia la ki jingsngewkhia jong ki ha ka jingialang".
U Chairman ka MDA, u la kyntait ba kan don kano kano ka jingiapher jingmut hapdeng ki party kiba don lang ha ka sorkar MDA , “Ngam tharai kane ka dei ka jingshisha ba kan don kano kano ka jingiapher joingmut ha ka MDA namar ba uwei u pynpaw ka jingsngewkhia bad u wei u pyrshah ka ju long hynrei kane ka jingjia ka dei tang namar ba ym dei ban pynpaw ha khmat ki briew ki ba wan ha ka to ka sngi “.
“Ka jingpyrshah bad jingpynpaw ki jingsngewkhia ka ju don man ka por ha ka sorkar synrop ha kaba ngi ju ia tai ban lah pynbeit bad ha kaba ia dei bad u bah Sanbor Shullai, ngan sa shim ia ka rai ka ba biang tam halor kane ka jingjia ha ka por ka ba dei"u la bynrap.
Haba kylli u la ong “Ki don bun kum kine ki jingjia ki ba mih na ka jingiapher jingmut hapdeng ki MLA ki nongialam hynrei kam dei ia nga ba ngan pyntip lut, ia kum kine ki jingjia namar ba ngi ju ia kren bad iatai ban pynbah ia kine ki jingbym sngewthuh jingmut".
U Myntri rangbah u la iathuh ba shen un sa khot ia ka jingialang jong ka MDA bad kane kan long na ka bynta ban ia kren halor ka jingai vote na ka bynta ka electon president hynrei ka jingshim rai halor kane ka jingleh u bah Sanbor Shullai na ka liang u Myntri rangbah un sa shim ia ka rai ha ka por ka ba biang.
Shillong:Ka Kong Ampareen Lyngdoh ka MLA jong ka East Shillong Constituency, ka la iathuh ba na ka liang ki 5 ngut ki MLA, kiba la shah suspen na ka Congress, kin sa pynlong ia ka jingia lang ban shim ia ka rai la kin ai ka jing kyrshan ia ka kyrtong jong ka BJP ka Droupadi Murmu na ka bynta ka election President ka ban sa long ha ka 18 tarik mynta u bnai.
Lah ban kdew hangne, ba wat la ki 5 ngut ki MLA ka Congress kiba la shah suspen ki dei kiba la synrop lang ha ka sorkar MDA, hynrei ha ka jingialang kaba la long ha ka 6 tarik mynta u bnai haba ka kyrtong ka BJP ka la wan sha Shillong, ban wan pan ka jingkyrshan kine ki 5 ngut ki MLA ki khlem shah khot sha kane ka jingialang.
“Ha ka jingshisha ngi ki 5 ngut ki MLA ka Congress, ngi khlem shah khot bad kan long biej ba ngin leit shim bynta khlem ka jingshah khot ha ka jingialang ka BJP bad ha kaba ia dei bad ka jingai vote ia ka kyrtong ka BJP na ka bynta ka President Election ngin dang shong ka jingialang ban ia kren halor kane ka mat"la ong ka kong Ampareen.
“Ngi sngewsih ha ka ba ngi khlem shah khot, hynrei to kam leilei, ngi dei ki “famous five" namar ba ngim don hangne lane hangtei, ngi sngewsih ba ngi khlem shah khot ngin sa shim ka rai halor kane wat la ngi dei kiba la synrop lang ha ka sorkar MDA, hynrei ki khlem khot, te lehse ki khlem kynmaw ba ngi dei ki MDA bad ngan lah ban ong ba ka don ka jingbym mon na ka BJP sha ka Congress ngam nang ong" ka la bynrap.
Ka kong Lyngdoh ka la ong “Ngin sa shim la ka jong ka rai lada kim pynbeit ia kane lane ioh kim don kam ia ka vote jong ngi ruh, namar ba ngi don tang 5 ngut, ngim tip eiei hynrei kam long ka ba bha namar ba ngi don ha ka sorkar MDA hynrei ngin sa shim ia ka rai iano ngin kyrshan ha kane ka election president".
Halor ka kyrtong ka BJP, ka kong Lyngdoh ka la ong “Ka long ka ba itynnad ba ka BJP sa shisien ka la pynkyndit ia ka Ri baroh kawei da kaba sei ia ka kyrtong da ka longkmie ritpaid na ka bynta ban iakhun ia ka election president, ngi la pyrkhat ban kyrshan ia ka, hynrei namar ba mynta ngim shem la shah kynthup hangne lane hangtei te ngin sa shin ia ka rai jong ngi".
“Kane ka jingbym khot jong ka party BJP ia ngi ki 5 ngut ki MLA ka Congress ka paw shai ba ngi khlem ia trei lang bad ka BJP ha ka jylla, bad ngi la shah kyntait ban khot namar ba ngi dei ki Congress"ka la bynrap ka kong Ampareen.
Shillong:U EM ka tnat Elaka ha KHADC u Bah Jambor War, u la ong ba ki don haduh 29 tylli ki jingïakajia pud hapdeng ki Sirdarship, Elaka, ki shnong kiba hab hapoh u pud u sam ka KHADC.Ïa katei u la jubab ïa ka jingkylli ba la wanrah da u MDC ka Mawkhar Pynthorumkhrah u Bah PN Syiem hapoh ka ïing Dorbar Lyïur ka KHADC.U la ong ba na kitei ki 29 tylli, 7 tylli dei kiba lah pyndep bad kiba dangsah ki long sa 22 tylli bad u la ïathuh ba hadien ba kane ka EC ka la pynkylla ïa ka Elaka Act ban pyndon noh da uwei u Tribunal ban bishar ïa kitei kiwei pat.
“Ïa katei ka tribunal ba tang uwei la pynbna ha u snem 2020 bad hadien ba la ïoh ïa u tribunal ne nongbishar la pynkynriah noh ïa baroh ki jingïakajia sha u bad wat hapdeng u Covid 19 la lah ban pyndep ïa 7 tylli ki jingeh bad namarba ka suki la pynkylla ïa ka Act badei ban don noh da u 1st class Independent Magistrate ban pynsted ïa ka kam bad mynta dang ap ban pyndep ïa ka jingpynkylla thymmai," ong u EM.U la ong ruh ba kadei ka jingshisha ba lada bun ki pending case kin mih bun ki jingïaklumar, hynrei ka 2nd Amendment ïa ka Elaka Act nalor u Magistrate, ka don ruh ka committee ba long chairman u EM, CEM, bad ka bor ba halor.
“Lyngba ka Conciliation Body lada don ki mamla ba la pynïasuk lah ban pynbeit ïa ki jingïakajia," ong u EM.Shillong:Hadien ba la dep pynlong ka jingiakhih ki samla thep kam shipai jong ka Indian Army, kaba la long ha kine ki khyndiat bnai kata ka 24 tarik u Jylliew 2022, da kaba kila pynlong ka jing iaid paitbah ha nongbah Shillong.
Mynta ka kynti, ka la bteng bad jur ka jingiakhih kaba shilynter na ki samla thep kam Pulit MLP ha ka jylla Meghalaya.
Mynta ka sngi thohdieng, ka 8 tarik u Naitung 2022 da ka jing ia tylli ki samla kiba thrang ban long ki shakri ia ka suk ka sain hapoh ha Ri bad ka jylla hi baroh kawei, ki la mih pyrthei ban pyrshah ia ka sorkar jylla halor ka jing khlem la pynbna ia ka result kaba ki la dep ban thoh ia ka exam ha u bnai Rymphang mynta u snem, hynrei ka sorkar kam shem la ai shuh lano ka rai ban pynmih ia ka result.
Kumta da ka jing khluit bad ka jing bym lah shah ki samla thep kam jong ka post Meghalaya Police (MLP) kaba la dep naduh u snem 2019, ki la mih ryntih ban pynlong ka jing ia khih ban shong ha u Mot Kiang Nangbah hajan Civil Hospital ban dawa na u myntri rangbah ka jylla khamtam ia u home minister u ba bat ia ka police department u Bah Lahkmen Rymbui, ba ki dei ban pynkloi ia kane ka jingdawa bad ki la buh por hapoh ar bnai ia ka sorkar ba ka dei ban pynbna noh ia ka result.
Uwei u samla thep kam pulit, uba la mih sha khmat ban pynsngew bad batai shai sha ki lad pathai khubor ula iathuh ba ki hap ban mih surok ka daw ka jing pynslem ka sorkar ia ka result kaba la dep ban thoh ha u bnai Rymphang mynta u bnai bad ka sorkar ka kular ban pynmih hapoh ha ar taiew; hynrei jah jar ka result khlem pynbna haduh mynta.
Kitei ki samla, ki la ong bad buh jing kylli ia ka sorkar wat lada don ka khlam covid -19 ha baroh ka pyrthei ba kumno ha kiwei ki jylla kata ka jylla Assam, ka la dep ban pynbna ia ka result ki samla thep kam pulit bad shipai, hynrei da kaba pynslem ban ai daw ba ka khlam covid ka don tang hapoh ka Meghalaya ki la ong.
Ki la kren bynniaw ruh, da kaba ki ong ba lada ka sorkar kam pyrkhat, ka long ka jing duh jing kyrmen ym tang ha ki samla, hynrei ha ki kmie ki kpa kiba la kyrshah ia ki khun ki kti bad pynlut ka pisa, shuh nalor ba ka karta kaba ki don kim don jing kyrmen, namar ka la tam bad lah tymmen.
Ki don kumba 400 tam ki samla kynthei bad shynrang, ki la thep ia ki post ba lait kiba don haduh 13 tylli ki post ba lait kiba kynthup ia ka UB Driver kiba lait haduh 25 tylli ki post, UB Fireman na ka bynta ki shynrang kiba lait haduh 37 tylli ki post, UB Constable kiba lait haduh 268 tylli ki post bad UB Subinspector kiba lait haduh 41 ki post, UB MPRO Operator constable kiba lait haduh 21 tylli ki post, AB,Constable BN kiba lait haduh 383 tylli ki post, AB Driver Constable n aka bynta ki shynrang kiba lait haduh 19 tylli ki post, SF10 AB Subinspector kiba lait haduh 3 tylli ki post, SF10 Commomdo Constable kiba lait haduh 98 tylli ki post, SF10 Commomdo n aka bynta ki kynthei kiba lait haduh 41 tylli ki post, SF10 Signal Operator kiba lait haduh 5 tylli ki post, AB bad SF10 Follower jong ki shynrang kiba lait haduh 64 tylli ki post, bad Follower SF10 na ka bynta ki shynrang kiba lait haduh 10 tylli.
Shillong: Ka Don Bosco Higher Secondary School, Umswai, West Karbi Anglong District, Assam ka la pynlong ïa ka prokram ba kyrpang na ka bynta ki khynnah klass XI and XII jong katei ka skul ha ka 6 bad 7 tarik Naitung 2022.
U nongai jinghikai ha katei ka prokram ba kyrpang ha kitei ki ar sngi, u dei u Convenor jong ka All India Education Forum jong ka jylla Meghalaya, u Bah Bisharlang Pyngrope.
Shibun ki mat u nongai jinghikai, ula ai bad ktah ha kitei ki ar sngi.
Ha baroh ar sngi, u Bah Bisharlang Pyngrope u la kren, batai bad pynshai ïa ki khynnah jong katei ka skul shaphang ka jingdonkam ban don ïa ka thong (goal setting), ka jingmlien ban pule kot (study habit), kumno ban pyndonkam hok ïa ka por (time management) bad ki khynnah skul jong ka spah snem ba arphew wei (students of the 21st century).
U Bah Bisharlang, u la batai shai ïa ki khynnah shaphang ka jingdonkam ban don ïa ka thong.
Ka thong ba ki don ka dei ban long kaba thikna, kaba lah ban thew, kaba lah ban long, kaba trei kam bad kaba don ka por kaba biang ban poi sha ka thong.
Kum ki khynnah ki dei ban don ka jingmlien ban pule ïa ki kot ki dei ruh ban sngewthuh ïa ki bor bad ki jingkhlaiñ ba ki don, ki jingtlot bad jingduna ba ki don, ki lad ba ki ioh bad ki jingeh ba ki hap ban ïa kynduh kum ki khynnah skul.
Shuh shuh u nongai jinghikai u la batai shai ïa ki khynnah shaphang ka jingdonkam jong ka por, ka jingdonkam ban bud ryntih ïa ka por khreh kot bad kiwei kiwei pat kiba donkam kumno ban pyndonkam hok ïa ka por.
Shuh shuh u la ban shaphang kita ki buit ba ki khynnah jong ka spah snem ba arphew wei ki dei ban don kum ki buit ban pyrkhat jylliew bad ban wad ki lad ban weng ïa ki jingeh ba ki ïa kynduh, ki buit ban shim bynta ne ai bynta ia kiwei, ki buit ban ïa trei lang kum ka kynhun bad ki buit ban thaw thymmai ne leh thymmai ha kino ki kam ba ki dei ban leh.
U Principal jong katei ka skul u Phadar Nicodim Aind SDB, u la ai ka jingïaroh ïa u nongai jinghikai ba u la lah ban pynsngew bad pynkhih win ïa ka jingmut jong ki khynnah skul shaphang kaei kaba ki donkam kum ki khynnah skul jong ka juk kaba mynta.
Shuh shuh u la kyntu bad kynpham ïa ki khynnah skul ba ki dei ban bud bad ban pyntreikam ïa ki jinghikai ba ki la ioh ha baroh ar sngi khnang ba kin lah ban kham shemphang bad sngewthuh nangne shakhmat kaei ba ki dei ban leh ban kumno ba ki dei ban leh kum ki khynnah skul.
Nalor kine, u Bah Bisharlang u la ai ruh ïa ki kam ban leh ha ki kynhun kynhun bad kumjuh ruh marwei marwei ïa ki khynnah skul khnang ba kin lah ban sngewthuh shuh shuh shaphang ka jinghikai bad jingbatai.
NGA sngew dating bha ba u riew stad na Meghalaya I la ioh por ban leit ai jinghikai.
Shillong: Kawei ka long kmie kaba don khun haduh 7 ngut, kaba sah ha Khapmara, dong Nonglakhiat, Ri-Bhoi district, ka la lait thaw salit na ka sni jong ka jingiap, hadien ba u lok jong ka, uba la ap ktem ia ka ha lynti shnong ban leit sha iing, u la ioh ban dung na ki lai bynta ha ki dkhot met jong ka.
Katei ka longkmie kam pat lah bha ban jubab shai, namar ki bynta ka ngab kim pat long ban pynkhih than ia ka shyntur ban kren, hynrei katto katne ka la batai ba ha ka 30 tarik Jylliew, u lok jong ka uba kyrteng u Charles Nongrum, na ka shnong Nongkya, uba la shongkhlad bad ka, u la dung da ka tari ia ki bynta ki dkhot met jong ka, da ka jingthmu pyniap ia ka.
Hynrei katei ka longkmie ka la lait da ka, said haba ka la ioh ban phet na katei ka jaka.
Ia ka ejahar la ujor noh sha ki pulit ka PIC Khapmara, bad tang hadien katto katne sngi utei u runar u la leit aiti noh sha ki pulit bad la pynngat ia u hapoh ki kyndon aiñ 307, 326 IPC.Ha kaba iadei bad katei ka jingjia, ki ar tylli ki seng bhalang ka Hynñiewtrep Achik National Movement (HANM), Ri-Bhoi district bad ka Meghalaya People’s Social Organization (MPSO), Women’s wing, Ri-Bhoi district, ki la mih shakhmat bad pynrem jur ia katei ka jingleh riewkhlaw utei u runar u bym don shuh ka jingtip lem, khamtam la ka lok jong u kaba u la pynkha ia kitei ki 7 ngut ki mynsiem.
Kitei ki ar seng ki la kyrpad ia ki bor pulit ban pynsaja ia utei u runar, katkum ki kyndon aiñ, bad ban ai jingiada ruh ia katei ka longkmie lem bad ki khun jong ka, ioh un pynhiar kput lada u lait noh na ka jingshah teh shah khum, bad ba kitei ki ar seng ki la ong ruh ba kum kine ki jingjia ki la ju iai jia ha rilum Khasi bad dei tang ki bor ka aiñ ki ban tehlakam ban iada ia ki mynsiem kiba ju shah byrngem.
Lada shna ka aiñ baskhem kita kiba leh kin thngad bad ka aiñ ka long ban set along shi jingim.
TOKYO: Ki lad khubor, ki iathuh ba U  Shinzo Abe, myntri rangbahduh barim jong ka Japan, ula khlad noh, hadien ba ula shah siat na shadien, ha ka por ba u ialap elekshon.
Katei ka jingjia, ka dei ha   ka por ba u dangkren paidbah.
Katei ka jingjia, ka la jia ha ka sngi thohdieng, ong ka khubor.
La iathuh, da ka lad pathai khubor, ka NHK, ba U Abe, ula kyllon bad la rah, ia u mar mar sha hospital.
Ki sakhi, kiba iohi, ia katei ka jingjia, ki iohsngew ia ka jingsawa jong ka jingsiat kuli, ha ka shnong Nara bad katei ka dei ha ka por ba U Abe, u dang ieng ban kren paidbah, ha shwa ka elekshon, kaba dei ban long ha ka Sngi U Blei, sha ka Upper House jong ka Parliament.
Shillong:Hadien ba la pynmih ia ka hukum na ka sorkar pdeng ban khang noh bad pynduh pyndam noh ïa ki plastic ha baroh ki bynta ki iew jong ka Ri India, kumta da ka jingkit khlieh jong ka District Councils ha ryngkat ka jingia trei lang bad ka office Deputy Commissioner of East Khasi Hills District, ki la lah ban teh la kam ban maham ha ki iew ki hat hapoh nongbah shillong khamtam ha ïewduh, kiba jur bha ban pyndonkam ïa ka plastic.
Haba phai ha ïewduh, na ka liang u nonglum khubor jong u Rupang ula ioh ban leit twad jingmut na ki nongshong iew halor kaba ïa dei ba ka jing shah pynduh pyndam ïa ka plastic ban song jing song ban pyn biang ïa ki nong wan thied wan tda.
Ki nong shong ïew kiba ju pyndon kam bha ïa ka plastic ha baroh ar phew saw kynta hapoh ïewduh ki kynthup ïa ka basa die dohkha, ka basa die doh sñiang, doh masi, doh syiar.
Kine ki la pynpaw da kaba bynñiaw haba pynduh noh ïa ki plastic song shibynta kila ong ba ki sngew tynnad bad sngew kmen lada lah ban khang noh ïa ka plastic, namar ka dei ka lad kaba isih bad pynjaboh pynjakhlia ïa ka mariang.
Hynrei kaba sngewsih kalong ba na ka por sha ka por ki ju mih ki hukum ban pynduh ïa ki plastic, hynrei kim lah ban khang bad kane ka pynduh jing shaniah ïa ki nongwan thied jing thied bad ka pynkulmar, wat ïa ki nong die namar ka wei ka nongdie ka aï plastic kawei kam aï kane ka pynpaw ka jing thok bad duh jing shaniah na ki kostomar.
Ki la ong ruh haba la mih ka kata ka hukum ban khang dei ban khang beit shi syndon, hynrei balei ba shu adong tyngeh tang ïa ki plastic thew kilo, ka bym don nongrim hynrei ïa ki plastic chips plastic song jingsong kim lah ban adong tyngeh bad ki la kyntu ïa ki bor ba hajrong ba kim dei ban khang tang ïa ki plastic thew kilo, hynrei dei ban khang naduh ki tyllong karkhana shna plastic ba kin ym pynmih shuh khnang ban wan rah ka jing jop ïa ka khuid ka suba.
Shuh shuh na ka liang ki nong nong die dohkha, ki la ïa thuh ba ki hap ban pyrshah ïa kane ka hukum pynduh plastic, namar ïa ki doh ba mih snam kum ki dohtor dohnud dohkha kim lah ban shu leh beiñ ïa ki nongthied, ban shu song tang ha ki sla ha ki kotkhubor namar ki dei kiba jaw snam.
Na ka liang ki nong shong ïew ki la kyntu ruh ba kim dei ban shu khang syndet syndet ïa ki plastic ha ïewduh, namar ka plastic ka long kaba donkam ban song, kham tam ïa ka doh kaba mih snam bad ki la kyntu ruh ba lada pynduh ïa ka plastic dei ban thaw da kiwei pat ki lad ki lynti kumno ban pyndonkam, na ka bynta ban song jingsong.
Kum ban kdew hangne, ba ka sorkar pdeng ka la pynmih ka hukum ban khang pyndonkam ïa ki plastic shisien pyndonkam ne ka single-use plastic (SUP), naduh ba la pyntreikam kaba la sdang ha 1 tarik Naitung 2022 bad lada lap ïa kiba pynkheiñ kin ngat ha ka jingshah pynshitom hapoh ka section 15 jong ka Environment Protection Act ban sha daiñ kuna lane wat ban set along.
Shillong:Ka kynhun tohkit kaba kyrpang jong ka tnat pulit na West Garo Hills District kaba la tip kum ka Special Operation Team (SIT) kiba la sdang ïa ka jingtohkit ha 4 tarik haduh mynta ka sngi 7 tarik Naitung, 2022, ki la ïoh ban kurup haduh 45 tylli ki Bike ba la shah tuh bad la kem 17 ngut ki briew.
Ka SIT ka la ai bor ban tohkit ïa ki kam sniew kiba khlem lapdien kum ka jingshah tuh ki kali kiba la dep buh ïa ki ejahar ha ki san snem, kiba la shah kem baroh ki dei kiba la shah kynnoh donkti ha ki kam sniew kiba bun rukom bad kiba juh mlien ban tuh Bike.
Na kitei kiba la kem ki pulit ki la ïoh ban kurup 17 tylli ki mobile phone bad kine ki don ka jingïadei ha kaba tuh kali na kawei ka jylla sha kawei pat khamtam hapdeng ka jylla Meghalaya bad Assam.
Ïa ki Bike ba la tuh na Assam la die sha Meghalaya bad ïa kiba na Meghalaya la die sha Assam lyngba ki nongdie kali rim.
Da ka jingïoh kem kine 10 tylli ki jingujor la lah ban pyndep ïa ki jingtohkit, na kine ki 45 tylli ki bike kiba la ïoh kurup, ki long 11 tylli na Rajabala, 12 na Jengjal, 2 na Tura, 7 na Bongaigaon, 13 na Dadenggre, kiba la shah kem pat 15 ngut na Meghalaya bad arngut na Assam, kiba tuh mobile na ki 17 tylli, ki don 10 tylli ki ehajar kiba la lah ban lap 6 tylli na Assm bad 4 tylli na Meghalaya.
Kine baroh kiba la thied ïa kine ki Bike bad kali dei ban la thied ïa ki khlem ki kot ki sla kiba biang bad khlem da ïoh ïa ka kaiphod na ki pulit , ki don kiba la thied kali lyngba ka OLX bad Facebook, ha kaba ïa ki kali tuh la pynbna bad die ïa ki da kaba pynjot ïa ki Engine number bad chassis number la leh ïa kane ba ki briew ka aiñ kin nym lap.
Na ka liang jong ki pulit ki la bthah ïa ki paidbah haba thied kali rim dei ban ïohlang ïa ka kaiphod na ki pulit ban lait na kano kano ka jingeh hadien habud, ïa ka kaiphod jong ki kali la ai na ka District Crime Records Bureau, Tura kaba don ha Tura Police Station, kane ka jingkhynra kan dang bteng bad kyrmen ban dang lap shuh shuh ïa ki nongtuh.
Ki pulit ka la dei bn pyrkhing bha ia ki jingbun ki kali rim nabar jylla ki ladei Ban pynlong daily checking.
Shillong:Ki nongialam ka United Democratic Party (UDP), mynhynnin ka sngi ki la buh ia ka jingdawa na ki nong ialam ka Bharatiya Janata Party (BJP) bad kumjuh na u nong ialam ka Meghalaya Democratic Alliance (MDA) u Conrad k Sangma ba ki dei ban shim ia ka rai ban pynshitom ia u MLA ka BJP u Sanbor Shullai.
Kane ka jing dawa na ka liang ki nongialam ka UDP ka long na ka daw ba u MLA ka BJP u bah Sanbor Shullai, hyn nin ka sngi, ha ka jingialang ba la pynlong da ka party BJP ha Umiam, u la knieh ktien haba u Lamphrang ka ingdorbar u bah Metbah Lyngdoh bad hadien ba na ka liang ki nongialam ka UDP ki la tip ia kane ka khubor mynta ka sngi, ki la lum ia ka jingialang ba kyrkieh ban ia kren halor kane ka jingjia.
Haba ia kren bad ki lad pathai khubor, na ka liang u General Secretary ka UDP u bah Jemino Mawthoh u la ong “Hynnin ka presidential election Commitee jong ka BJP ka la pynlong ia ka jingialang ban pan jingkyrshan na ka bynta ka kyrtong ka ban ia khun ia ka election President ka ban long ha ka 18 tarik mynta u bnai, ha kaba ha kane ka jingialang la khot sngewbha ia baroh ki MLA ki nongialam ki party baroh".
“Ha kaba na ka liang u President jong ngi, u la ai jingkren halor ka jingpynrung ia ka ktien khasi garo hapoh ka 8th schedule, ka jingshah nion bein ki minority Kristan ha ka Ri baroh kawei bad kynsan u MLA ka BJP u bah Sanbor Shullai u la ieng na jaka shong bad knieh ktien ia ka jingkren u Lamphrang ka ing dorbar"u la bynrap.
U bah Mawthoh u la ong “Ia kane ka jingjia ngi sngew ba ka dei kum ka insult pyrshah ia u nongialam jong ngi, u ba dei ruh u Lamphang jong ka ingdorbar thawain ha ka jylla, namar kane ka jingjia ka la jia hakhmat ki union minister hakhmat ka kyrtong jong ka President bad ka long ka jingjia ba jah burom na ka bynta ka jylla hi baroh kawei".
“Ngi da sngewsih bad sngewkhia shi katdei eh ia kane ka jingjia bad ngi dawa na ki nongialam ka BJP bad kumjuh na u nongialam ka sorkar MDA ba ki dei ban shim kano ka o ka sienjam ban pynshitom ia u bah Sanbor Shullai"u la bynrap.
“Ka BJP ka dei ban shim ia ka jingkitkhlieh, halor kane ka jingleh khlem akor jong u bah Shullai namar ba ka dei ma ka, kaba la khot sngewbha ia ngi bad ban khot iano iano bad ban shu insult na ka liang jong ngi ngim lah ban pdiang ia kane" u la iathuh.
Haba kylli u la ong “Ngin ieh ha ki nongialam ka BJP bad ha u Myntri rangbah ka jylla kumno kin pynshitom ia u bah Sanbor Shullai bad na ka liang jong ngi ngi khlem ia kren ban phah weng noh ia ka party BJP na ka sorkar MDA".
Ka jinglong sarong u bah Sanbor khlem sngewthuh shuh ia la ka burom kum u Minister  ka sorkar bad kum u dkhot ba la slem ka BJP.U long u nongkhot bad u nongbeh ha ka juh ka por.
Shillong:U MDC ka Mawhati Konstitwensi u Bah Charles Marngar, u la pynpaw ïa ka jingsngew lehraiñ bad sngewsih hadien ba ka KHADC ka la shu kular kai ban buh kano kano ka Forest Gate ha ki thaiñ khap pud ka Block-II katba ka Karbi Anglong Autonomous District Council ka la buh ha ka jaka bym don ba longtrai mano mano ruh.
U la ong ba ha ka Dorbar lyïur ka la dep u EM ba khmih ki kam khlaw u la kular ba hapoh shi taïew ynbuh noh bad balei naduh katei ka por ka Council kam lah ban buh katba ka hukum na ka sorkar jylla ban khang noh ïa baroh ki khyrdop kam pat mih.
“Katei ka thaiñ ka dei kaba shah pynthut palat kiba shong basah ki paradoh parasnam, shah pynshitom ki nongrep, lada ha ka por ba ïohlad bym pat pynmih hukum ka sorkar jylla ym lah ban leh mynta lei ba la hap pynbeit shwa shano kan poi katei ka jingkular," ong u Bah Marngar hapoh Dorbar Lyïur ka KHADC.U la ïathuh ba ki nongrep ki la kmen, hadien ba u la leit ïathuh ïa ka jingkular ka KHADC ban buh gate hynrei mynta long kumba thok bad u la sngew lehraiñ ban leit sha katei ka thaiñ khappud, bad hadien ba la tip ïa kane ka jingkular kai u la phone ïa u EM la bunsien khlem ïoh jubab eiei.
Haba bynrap lang ïa kane, u MDC ka Mawkhar Pynthorumkhrah Konstitwensi u Bah PN Syiem u la ong ba ïa ka KAADC ym don ba khang balei ka council kam lah.
“Sha shiliang ka Wah Ummat na ka Wah Umlet kadei kaba la pynïaid da ka KHADC, kumta hapdeng kine ki wah ka KHADC ka lah ban buh ïa ka khyrdop forest," bynrap u Bah Syiem.
Haba ong ba ka KHADC ka la leit jurip, na ka liang u Bah Marngar u la pynpaw ka jingkyndit ba u khlem tip eiei.
Katba u MDC ka Mylliem Konstitwensi u Bah Bah RV Lyngdoh u la ong ba dei ban don noh da ka Assurance Committee ban buddien ba lada ïa ki kam ka KAADC ka lah ban leh, balei pat ïa ka KHADC ymlah ne shah khang.
Haba jubab ïa kitei u CEM u la ong ba ka Block-II kahab hapoh ka jingïakajia pud bad ban dang pynbeit ha ka Phase-II ïa u pud u sam hapdeng ka Meghalaya bad Assam hynrei ka KHADC ka dang khmihbniah la ka long ne em ban buh ki gate bad namar ka hukum ka sorkar jylla ban hap khang lut baroh ki khyrdop kumta hap sangeh shwa tat haduh ban da lah pynbeit bad ka sorkar jylla bad kaba sah mynta ka long ba kumno ynleh bad hangno ynbuh bad ka ophis ruh ka la dep leit jurip.
Haba ïadei pat bad ka Assurance Committee, u la ong ba lada ka AD Rules ka shah ka EC kan pyrkhat.
Phi ki ba don shajngai na ka block 1 ne block 2 sngew bha wat shuhun Kum ki ksew kohnguh ka khlieh kyrngah ka tdong  ngi kiba shong ha kane ka shnong te ki jingeh ngi mad mangi da long ka balah te wan ban Weng noh ia ki forest ki ba dei na Assam buh ki ba dei na maghalayà lem Kumta te lah ban ktah ia ka rep ka riang jongngi hangne border.
Shillong:Ka Langsning FC, mynta ka sngi ka la lah ban pynliem noh ia ka Rangdajied United FC ha ka sien kaba nyngkong jong ka ha ka OC Blue Shillong Premiere League kaba naduh u snem 2018, haba la iohi ba hynnin ka sngi ka Langsning ka la lah ban thep 2-1 pyrshah ia ka Rangdajied lyngba u Kitboklang Pale ha ka minit kaba 22 bad u Shano Tariang ha ka minit kaba 79, katba u Donboklang Lyngdoh u la thep da shi kol ia ka Rangdajied ha ka minit kaba 71.
Ha shwa ban ialeh, ka Rangdajied ka lah kamai 5 poin na ki ar tylli ki jingialeh kiba ka lah ia draw bad jop tang kawei, katba ka Langsning ka lah kamai 4 poin na ki lai tylli ki jinglehkai kiba ka la ioh mih.
Ha ka kylla step la iohi ba ka Rangdajied ka lah jan ioh ban lam khmat ha ka jinglehkai, haba ha ka minit kaba 18 u Donboklang u la ioh ban tyngkhuh itynnad bha ia ka bol sha pyrshah ka kol hynrei lah kam noh pat ba ka dei ka offside.
Ka rukom ialehkai jong ka Rangdajied ka long ba ki la rai ban nym kynjat jngai palat ia ka bol shakhmat, hynrei kin ialeh ban tur shakhmat da kaba ia pas bol hapdeng jong ki nongiada, u nongap kol bad ki midfield.
Hynrei la iohi, imat kane ka rukom ialeh ka la pyntlot noh ia ki rangialeh kiba shadien kaba la lam sha ka jingshah thep jong ka ha ka Langsning ia ka kol kaba nyngkong.
Hadien ka jingshong thait, ka Rangdajied ka la sdang noh ban ialeh da kaba kynjat jngai beit noh ia ka bol shakhmat bad da kumne la iohi ba ki la kham ioh ia katto katne ki lad ha ka ban pynrung ia ka bol sha ka jar.
Haba u Ronney W Kharbudon u la leh bakla ha ki tduh jong ka bok, la iohi ba u Donboklang u la ioh ka lad ban kynjat free-kick hynrei u Pariyar pat u la lah ban kyndat ia ka bol shabar ka bok bad kumne la bteng biang ia ka jinglehkai.
Hynniew minit hadien kane, haba la kawang ia ka bol sha u Chesterpaul Lyngdoh uba don ha ka phang ka mon, u la ioh ban kynjat sha pyrshah ka kol ba la ap da u Pariyar uba la ioh ban kyndat noh pat sharud, hynrei kane ka bol ka la shu tyllun tang hajan u post haba don u Donboklang bad une u la ioh ka lad ban pyn tyllun beit beit shapoh ka jar kaba la pynia-ryngkat mar kawei ka kol.
Hadien kane la iohi ba bun tylli ki lad kiba kine ki ar kynhun ki la ioh ia la ki jong ki jingpyrshang, bad kawei ka long ba u Tariang u la jan ioh ban thep hadien ba u Kynsaibor Lhuid u la leh sian ia ka free kick kaba la pynher da u Banshanlang Sten uba na ka Rangdajied.
Ha kawei pat ka liang u Chesterpaul u la ioh ia kawei ka lad hynrei kaba la khanglad noh da u Pariyar.
Hadien kane ka Langsning ka la pyrshang ban pas khyndiat khyndiat ia ka bol hapdeng ki nongialeh kiba hakhmat bad kane ka rukom ialeh jong ki ka la buh jingma ia ka Rangdajied.
Da kane la iohi ba da ka jingia treilang ka jong u Arnesius Marwein uba la ioh mih pli bad u Pale bad u Tariang ki la lah ban pyndep itynnad bha ia ka jingiapas jong ki, haba la iohi ba u Tariang u la lah ban thep ia ka kol kaba ar sha ka Langsning kaba lah rung lyngba u Sten.
Da kane ka jingjop, ka Langsning ka la ioh hynniew poin da kaba ieh shadien ia kiba lah ju ialam shuwa kata ka Ryntih bad ka Mawlai.
Namar ka jingshah rem ka Rangdajied ka la hap ban hiar kyrdan noh sha ka kaba san kaba ia-long ryngkat bad ka Nangkiew Irat da san poin bad ha kajuh ka jingiapher ha ka rukom kamai kol da 0.
Ka Nangkiew pat ka kham long halor ha ka jingkamai kol da 5 la 3.
Ka jingialeh kaba bud bad kaba khatduh ha ka jingpynbeit na ka bynta ka kylla kaba saw kan long lahshai ka sngi kaba long hapdeng ka Mawlai SC bad ka Malki SC ha ka por 4 baje janmiet.
Shillong: Ka jingthung kam shipai, na bynta ki shynrang, kan long ha ki  District bapher jong ka  Meghalaya bad nangta ha ki saw tylli ki District jong ka Assam (Sonitpur, Bishwanath, Nagaon bad Morigaon) ia ki Agniveer (General Duty), Agniveer (Technical), Agniveer Tradesmen 10th pass & Agniveer Tradesmen 8th Pass bad katei kan sdang, naduh ka 27tarik Nailur haduh ka 10tarik Risaw, 2022 ha  Manekshaw Stadium, 58 Gorkha Training Centre, Happy Valley, Shillong, Meghalaya.
Ka jingthep kyrteng online, kan sdang, naduh, ka 3tarik Nailar, 2022.
Kiba kwah kin leit sha ka  website www.
joinindianarmy.
nic.
in ha kin peit ia ki kyndon bad ba kin thaw ia la ki jong ki kyrteng.
Ki lah ban pynrung kyrteng, ha shwa ka 14tarik Nailur, 2022 bad nangta kin shim ia ki admit card ban rah sha ka jaka pynrung shipai.
Kiba kwah, ki lah ban kren ia U  Sreeprakash J, Wing Commander, PRO Defence, Meghalaya ha u number +91 9362047525.
Phah daka email log ne em.
London: U Boris Johnson (58), myntri rangbahduh ka Britain, ula pynbna, ba un hiar shuki noh kum u myntri rangbahduh katei ka Ri.
Ka jinghiar shuki jong U Johnson, ka dei hadien, ba ki la don da ki phew ngut, kiba hiar shuki, kum ki myntri jong ka sorkar ha Britain; hadien ba ki la don ki jingkynnoh bamsap bapher, ia kane ka sorkar ha Bilat.
“Ka dei ka rai  jong ka Parliamentary Conservative party, ba ka donkam, ia uwei pat u nongialam ba thymmai bad ban don u myntri rangbahduh ba thymmai" ong U Johnson, haba kren ha 10 Downing Street.
Kiba don ha khmat, ban shimti ia ka shuki myntri rangbahduh, ki long U Rishi Sunak, u myntri pla tyngka barim bad nangta ka Penny Mordaunt, myntri ka khaii pateng bad nangta ka Secretary bar ri, ka   Liz Truss.
Shillong: Kiba ioh pang covid mynta ka sngi, ki don 22ngut bad kiba jem ki don 33ngut, katba i don iwei iba iap na katei ka jingpang.
Baroh kiba don ia katei ka jingpang, ki la poi mynta ka sngi sha ka 99ngut.
Ka East Khasi hills, ka don 13ngut kiba ioh pang mynta ka sngi, ka West Garo hills 5ngut, nalor kiwei pat.
Shillong: Ka MePDCL, ha ryngkat ki bor pyniaid district, ki la pynlong ia ka jingialang ban iakren halor ka jing pyndonkam ia u smart meter, ha kaba la pynlong, ia katei ka jingialang, ha ka 6tarik Naitung 2022 bad ha katei ka jingialang, la iathuh ba ka jing pyntreikam ia u smart meter, ka la iaid sha ki District bapher bad ia katei yn sa leh shen ha West Garo hills ruh, ha kaba la khmih lynti, ban pynurlong ia katei ha U Naiwieng, lane U Nohprah jong une u snem.
La iathuh ba ia 40 hajar tylli ki meter, yn shu pyndait ei bad yn nym shim pisa eiei ruh em, na ka bynta san snem, na bynta kitei ki meter.
La ong shuh shuh ba kitei ki meter, kin trei kam, lyngba ka GPRS bad kin don da ka online bill bad la iathuh ba haduh mynta, ki bill, ki la trei kam haduh 44 hajar tylli ha ka jylla baroh kawei.
La I jaboh kane ka rukom treikam,nalor jur slap,bun sa ka lip lait ,thang clf bulb ruh bill ja heh kumba thang bulb 100 watt mynshuwa,ba thang heater bad bym thang ruh kajuh ka dor ,thang ruh tang khyndiat kynta da thiah la pyllip lut tang habar pynmeh katta ka bill la palat jur ka corrupt.
Me lah shu ong me,cfl bulb um bam re ioh me thang cfl heater,cfl geyser,cfl fridge me hs ba kumta.
Wat ym sngewphylla ne sngewpher ei ei ba ki Pastor ruh ki rung ha ka sain hima sima (politics), namar ym dei tang ha kane ka kynti hynrei ki la don teng mynshuwa ruh, hynrei sniewbok ba kim shym la jop laitnoh tang u Rev.J.J M Nicholsroy ba la khot ju khot ieid u Bah Joy, ha ka por ba dang hap ha ka sorkar Assam.
To ngin iakitbok lang baroh, ba ha kane ka kynti baroh ki Pastor kiba don ka mynsiem kaba sngur ki ban iakhun ha kane ka ilekshon 2023, kin jop lut baroh da ka jingtrei shitom da lade, ka jingkyrshan jong ki paidbah bad ka Jingkyrkhu jong U Nongsaindur ia kiei kiei baroh.
Khyndiat shaphang jong ki ngan sa kdew hadien shaphang ar phang.
Mynta, beit sha ka kam.
Hadien ba la rakhe ia ka lyngkhuh snem kaba sanphew (50) jong ka Jylla jong ngi, mynta sa shisien, ka jingpynkhreh na ka bynta ka General Elections ban Jied Thymmai ia ki 60 ngut ki MLA sha ka Iing Dorbar Thaw Aiñ jong ngi hi, kan sa long ha u nai Rymphang, 2023 (sa tang 7 bnai) lada ym khang kino kino ki daw bah.
Ka por ka iaid stet bad dei na kane ka daw, ba ki party jong ka Jylla, ki khohreh ban wad Kandidet (candidates) bakynsai, ban jop kham bun ngut ki MLA ban ioh thaw sorkar, tang shi seng lane da kaba iasynrop lang ar ne lai seng, kumba la jia ia kane ka sorkar MDA ha ka snem 2018.
Shisha, ki party ki khuslai jingmut bad ki da swar bha (identify) ban ioh ia ki kyrtong bakhlain (winnable candidates) ban jop ha kane ka ilekshon ban wan.
Ym tang katta, ki nongkwah iakhun ilekshon ruh ki la kyrkieh ban pule bad khein jingkhein bha na kano ka constituency (Kyntoit) bad na kano ka party ne ban iakhun kum ki riew khlem seng (independent).
Dei na kane ka daw ba ha kine ki bnai ba la lah ngi la iohi (witnessed) bad ngin sa iohi biang ha kine ki khyndiat bnai ban wan, ia ka jingiaphet iarung party khala khala jong ki ‘riew ialeh kiba iabeh ia ka Rongiapan ban ioh ticket ban ioh iakhun ha ka 2023.
Ha kum kane ka por kaba la jan bha ka ilekshon, sa tang 7 bnai, ki 21 Lakh ngut ki jingthep-vote jong ka Jylla ki lynga ki pisa jingmut jur ban Jied ia kum kino ki rang bad ki thei tyrwa kiba iaknieh ia ka Rongiapan (votes) bad na kino ki party, khnang ban don noh ka jingkylla ha ka jylla, khamtam ha ka rukom shakri paidbah bad ha ka rukom pyniaid ia ka sorkar khnang ban ioh kheit ki Soh kiba bang bad kiba thiang ha ki 50 snem ki ban wan sdang naduh 2023.
Namar, ngi la dep mad ba ha ki 10 tylli ki ilekshon kiba la dep jong ki 50 snem ba la leit, ym shym la pynmih ki sohthiang shibun ia ka jylla bad, ki la don ruh ki ‘nem sniew ba khlem ioh kheit ei ei.
Dei na kane ka daw ba ha kane ka ilekshon 2023 ngi ki paidbah nongjied, ngi hab ban da khan, husiar bad phikir bha, ban jied MLA da ki briew kiba bitdor ban ym babe hadien.
Ka Khubor kaba sngewtynnat bad kaba ai jingkyrmen ia ngi ki paidbah ha kum kane ka por ba la jyrsieh da ka bamsap bampong bad kiwei ki kam bymman ha ka politiks bad ka synshar khadar, ka long ba, la wanmih bluit lai ngut ki Pastor kiba kynsai kiba la ju shakri ban pyniar ia ka hima U Blei lyngba ka jingshakri jong ki ha ki kyrdan bapher ia ki paidbah.
Kine ki dei – u Pastor Shanlang Warjri na Pyndengumiong, na Mairang Constituency: u Pastor Kyrsoibor Pyrtuh na Nongthymmai na North Shillong Constituency bad u Pastor H.H Mohrmen na Riatsasim, na Jowai Constituency.
Kine ruh ki la angnud bha bad la raikut ruh ban iakhun ilekshon ha ka snem 2023 bad ki la thmu ban iarap pynkhuid ia ka politiks, kaba la jaboh palat ha kane ka juk, lyngba ka jingshakri basngur jong ki ia ki paidbah katba kot la ki jong ki jong ki borbriew.
Nangta, don de sa iwei i Longkmie iba don kajuh ka jingthmu.
Ine iba la bit la biang ka jingnang jingstad, iba la paw bha ruh ha ki khubor, ha ka jingtreishitom na ka bynta ki rit ki ria kiba duk, ki rangli ki juki, ki riewkynthei kiba shah lehbein banbein, shah iuhroit bein, ki nongbylla, kiba trei ha iingbriew, ki nongshong die jingdie ha madan ha ki jaka sor bad iba iakhun ban tih jingtip (RTI activist) ia ka hok u paidbah bad kiwei ki kam ban tei ia ka bha ka miat jong ki paidbah bad ine i dei i Kong Angela Rangad.
I la ju iatrei synrop lang ruh bad ki jong u Pastor Kyrsoibor Pyrtuh bad kiwei de ha ki kam ban iatei ia ka imlang sahlang.
Ine I Kong i dei na Harisabha ha Laban.
Mynta, i don jingthmu ban iakhun ilekshon na South Shillong ha u 2023.
Kitei kiba la kdew kyrteng haneng, ki dei ki Samla iaw kiba la ih bha ha ka pyrkhat ka pyrdain.
Ka bha bad ka dei eh kein ba ki Pastor ruh kin iakhun mynta ha ka ilekshon ba kin iarap ban weng lem ia ka synrum pyrthei ha ka politiks kaba la jyllei da ka bamsap bampong, ka jingiuhroit, ka jingleh donbor, ka jinglehshiliang khmat, jingiashah shiliang, ka jingbymlahshah ia kiwei (intolerance) ba la leh da ki bor sorkar, ki Minister, ki MLA bad ki political party.
Don kiba wohnia balei pyniakhleh ia ka niam bad ka politiks ? Kito kiba ong kumne ki dei ki bym pat sngewthuh.
Ka dei namar bym pat ai lad ia U Jisu (U Blei) ban rung bad ban pyniaid ia ka politiks bad ia ka synshar khadar kein ba sa kulmar bad sa jyrsih ka sain hima sima bad ha ka synshar khadar la jyllei sa tang ka jingbymman, ki kam klop, bamsap bad kiwei kiwei ki jingsniew bym lah niewtang shuh.
Ka Politiks bad ka Synshar Khadar paidbah khlem U Blei kam long ei ei pynban ka kylla ka kam u Bymman (Ksuid).
U Mahatma Gandhi u la ong shai kdar kumne, “uno uno u ba ong ba ka la Niam kam don bynta ei (kam don jingiadei ei ei) bad ka politiks um sngewthuh ei ei ruh kaei ka Niam".
Katba u Bishop Desmond Tutu jong ka Republic jong ka South Africa pat u la kren shai kumne, " nga dumbuit ngain ka jait Bible aiu ba ki briew ki pule ha ba ki ong ba ka Niam bad ka Politiks kim iakhleh “.
Kaba pynsngewtynnat shuh shuh bad kaba ai mynsiem ia ngi ki paidbah nongjied (voters) ka long, ba la mih shakhmat ha ka lympung politiks sa ki Samla Rangbah kiba la biang ka pyrkhat ka pyrdain bad ka kyrdan kiba don ha ka Rynsan VPP lane Voice of the People’s Party.
Katkum ba la ioh Jingtip na u General Secretary jong ka VPP kine harum ki dei kiba la raikut ban mih madan : kine ki dei u Bah W.Tony Lyngdoh na Mawkynrew Constituency, u Bah Doris Marbaniang na Mawphlang, u Bah H.S Kharpran na Mawryngkneng, u Bah Danny Langstieh na Shillong South, I Kong A.Nonglait na Mylliem, u Dr.Ricky A.J.Syngkon na Umsning bad u Bah Brightstar Marbaniang na Mawlai.
Nangta, lehse, ha kine ki bnai ban wan kin sa mih madan sa kiwei kiwei ki kyrtong thymmai na ki seng bapher, kynthup ia ki Kynthei, ki ban ia-iakhun ha ka lympung ilekshon 2023.
Katba nangbun ki nongiakhun na ki seng ne khlem seng ruh, katta nang shongshit ka lympung bad ki nongjied ruh ki kham ioh ban jied briew kiba kham kynsai ban long ki MLA ym ki nongleh business.
Kaba donkam eh ha ka ilekshon ka long ban Jied ia u briew/ka briew batbit ym da dei eh na ka party namar u ban shakri paidbah u dei u briew ym ka party bad khlem u briew ym don party.
Kaba kongsan tam ia ngi ki nongjied ka long ba ngi ki nongjied ngin kiar ban shah pynbiej da ka peisa ha ki kandidet lane ha ki nongkanbas jong ki namar, ngi kwah ba ilekshon kan long kaba lait na ka jaboh bad ba u MLA ba ngi jied un lait na ka bamsap.
Shuh shuh shuwa ban jied da pan hukum na U Blei ki jait briew (candidates) kiba kumno ban jied (ym kiba ai peisa ban ioh vote).
Wat ka ktien U Blei ruh ka ong shai kumne, " ki briew jong nga ki la jied ki Syiem hynrei khlem da kylli ia nga, ki la thung ki nongialam hynrei khlem ka jingmynjur jong nga.
Ki la thaw ia ki bleithaw tang ban jot ialade" (Hosia 18: 4-5).
Shuh shuh ka ong, “nangta to jied napdeng ki Paidbah (candidates) ki briew kiba tbit bad kiba tiengblei, kiba lah ban shaniah bad ki ban ym bamsap ….
" (Exodus 19 : 21-23).
Mynta, to ngin phai noh sha ki Khristan bad kiwei ki riewngeit Blei ha Meghalaya.70 na ka 100 ha Meghalaya ki dei ki Khristan bad 30 na ka 100 ki dei kiwei ki riewngeit Blei na kiwei ki niam tynrai (niam Khasi bad Jaintia, niam Garo), niam Hindu, niam Muslims bad kiwei.
Kine ki niam baroh ki hikai ia ka jingbha suda: ban kiar na ki kam basniew jong ka thok ka thak, na ka leh politiks jaboh arsap laisap bad ka bamsap, thong peisa ban ioh vote ne kiwei ki kam pynbiej da kaba ai skhim MLA ne kiwei ban ioh vote.
Nangta ki hikai ban kiar na ka synshar donbor, khniot bein, bamsap, leh shiliang khmat, niewbein niewpoh.
Ki jinghikai ia ka hok ka sot hakhmat U Blei bad hakhmat ki para briew.
Hynrei da khongphong kine ki riewngeit ha ki jinghikai jong ki niam jong ki, ki dei pynban ki ba pynbyrsih ia ka imlang sahlang, ia ka sain hima sima ha shnong ha thaw bad ha ka jylla ne wat la ka Ri.
Ha ka jaka ban long ki nuksa babha jong ki jinghikai ki niam jong ki, ki nap bad kyrni tang kumno ban ialam ia ki buit bad ki lynti kiba sniew jong ka thok ka shukor ba pynkulmar ia ka imlang sahlang.
Ha ka jaka ban ialam ia ki para shnong bad parari ban jied ia ki MLA/MDC/MP da lynti kaba hok bad kaba laitluid katba ki ibit bad katba mon, ki ialam pynban ban leh thok bad ki pynbor ban byrngem briew pynban ban jied ia uba ki mon.
Lada phai sha ka niam Khristan, hapoh kane ka shatri Niam Khristan, don bun ki kynhun Balang.70 na ka 100 jong ki nongshongshnong ka Meghalaya ki dei ki ba long Khristan ha kine ki Balang bapher.
Ngim dei ban klet ban sngewnguh ia kine ki Balang namar ki la noh synniang borbah ha bun ki bynta jong ka jingroi ka Jylla jong ngi.
Lada ki nongshongshnong jong ka ki la shai bad la roi, ka dei ruh ka jingnohsynniang jong ki ym tang jong ki bor sorkar Jylla bad khamtam eh, jong ki bor sorkar India.
Hynrei, kaba ngi baroh bad ba long khristan bad bymlong, ngi sngewdiaw bad khohnioh jur ka long halor ka Jingmutlop bad jingkuman khaweit jong kine ki Balang khristan ban mih bad tur shakhmat ha madan ban kren pyrshah ia ki jingleh bymhok ha ka politiks.
Kine ki balang kim nud ban ialehthma pyrshah ia ka politiks kaba la jyllei da ka synrum pyrthei jong ka jingbamsap, ka thok ka shukor, lamler ban pynbaji ia ki paidbah da ki jingkular thok tang ban ioh vote bad ban jop ilekshon.
Shuh shuh kim nud ban kren pynrem markhmat ia ki Minister, MLA bad ophisar kiba klop ia ki hok jong ki paidbah da ka jingbamsap, leh shiliang, leh donbor bad iuhroit ia kiba duk, ki raitoi, ki khunswet, ki riewkynthei bad kiba tlot bor.
Ha ka jingshisha ki dei ki Balang khamtam ki nongialam, kum ki Bishop, ki Phadar, ki Sister, ki Katekist, ki Rangbah Balang, ki Pastor, ki Tymmen Basan bad ki Riewkhmat jong ki Balang bapher ban ieng pyrshah ia ki jingsniew babun jait bun rukom ha ka politiks bad ha ka synshar Khadar, khamtam ia ka bamsap kaba la pynjot thiaw ia ka imlang sahlang bad ia ka Jylla.
Balei ki Balang ki rieh khop khop ? Balei ki Nongialam bad ki Riewkhmat Balang kim nud ban tur shakhmat ban kren pyrshah ia ki kam jakhlia, ka klop ka bamsap bad Kiwei ha ka politiks bad ha ka sorkar kaba synshar? Hato namar ialade kim khuid kim beit ha ka jinglong jingman, ha ki kam peisa ha ki kam balang, ha ka imlang sahlang ne ha ka politiks ? Ka long kaba sniewbok bad kaba isaitmet ba ki Riewkhmat bad ki nongialam Khristan (Balang), Hindu, Muslim bad kiwei ki niam ki iasboh iakyrsum (hobnobbed) bad ki pilitishian bad ki kyrtong (candidates) ha ki por ilekshon, khamtam ban pan jingiarap ba long jingiaseng bah proseshon, Synod, presbytery, district, assembly, jubilee ne kiwei: pan jingiarap shna iingmane, kynroh iingmane, skul ne jingiarap kyrpang aiu re.
Dei kiba kum kine ba ka pynshlur bad pynkharoi ia ki kam jakhlia ha ka politiks bad pynroi ia ka bamsap.
Ka Jingkyrpad kaba jur ia ki Balang khamtam ia ki Nongialam, Nongsharai bad ki Riewkhmat jong ki Balang ka long ban bud thik ia ki jinghikai bad ki nuksa jong ka jinglong pilitishian jong u Jisu, namar ba ma U, U la long U Pilitishian u bakhraw tam ha pyrthei.
Ka Manifesto jong U ka shai kdar, ka thong jong U ka shai kdar, ki jinghikai jong U ki ba phylla hynrei kiba pynkylla na kaba ju long bad um shym riej iano iano ruh.
Um tieng wat ia ki nongialam bad nongsynshar Jiw ha ka por jong u kum ia ki Pharisi, Sadusi, Sanhedrin kiba ki para jaitbynriew jong U ki Jiw ki tieng iap.
Ha ka jingshisha u da kynshi kyneh ne tim ia ki da kaba sin kyrteng ia ki, ki kynhun Seinpuh bih (brood of Vipers), ki Jingtep briew sma iwtung ba shu pushara nalor (whitewash sepulchres).
Ha ka por jong U, U la wanrah ia ka politiks jong ka jingkylla kaba bak-ly-bak ka bym ju don mynshuwa, ka politiks ka jingshida, jingkhuid jingmut, jingieid bad jingmap markylliang, jingiarap markylliang, jingisynei ia kiwei, jingai kylluid mynsiem bad kumta ter ter kumba u la hikai ha ka Bible.
Kumba u Jisu U la long U Nonghikai, U la hikai da ka politiks kaba khuid ba suba kumta ruh to ki Balang bad ki nongialam balang kin hikai ia ki paidbah ia ka politiks kaba suba bad kin da ai training ia ki paidbah khlem thait, ym tang Kumno ban jied MLA/MP/MDC bad Kiwei Kiwei ki nongialam da ka lynti jong ka jingbha bad jingkhuid jingsuba.
Nangta da ai training khah khah ia ki Samla ruh ban long ki MP, MLA, MDC kiba bitdor bad kiba kynsai ym ban long ki nongmihkhmat bymman kumba ki mih mynta.
Biang bha kane ka jingai jingmut.
Ailad beit kin ialeh seh.
U paidbah un Rai mano ban jop.
Lah sngew jli hi khait ban pule ïa kavkyntien “pastor" ha kane ka jingïaleh election.
Ka kyntien “pastor" te dei tang ha ka kam balang ym ha ka jingïaleh election.
Katto katne na ki kyrtong ki lah ban dei ki pastor mynshuwa, hynrei, mynta ba ki lah jam sha kane kawei pat ka jylli, kim dei shuh ki pastor.
Nga da kyrpad sngewrit ïa phi sngewbha wat pynsdien ïa ka kyntien “pastor" bad kine ki kyrtong, namar ka ïalam bakla shibun.
Lada Kum ka jaidbynriew ngi kwah ba ka hok Kan khie I’m pat bad kwah ka jingsynshar bakhuid bad basuba ,lait na ka kam thok kam shukor ngi ladei ban pyrkhat b Sani bad jied ia ki briew badon ka jingieid ,jingshynrang bad nud ban kren ia ka jingshisha ,ban nym kwah eiei ha ka por thep vote,namar Lada ngi kwah eiei ,da la dep ngi sa Tim kylla pat ,kynmaw ka Pisa ba ngi kner por election ka dei ka kam kaba sniew bad wanrah ia ka jingjot bad jinghiar ka longbriew manbriew.
Yo ngin buh iu Blei hakhmat bad aiti ha U ba un ialam iangi bad ngin duwai jur bu Blei un dei ki nongialam bashisha ha ka ri bad pyrthei baroh kawei Lada ngi kwah ia ka jingshongsuk bad jinshngaiñ.
“Pham ithuh ia ka aiom ka jingwan jngoh ia pha?.
Kine ki long ki kyntien ba u jisu ula kren ha ka sngi ba u leit rung ha Jerusalem kum u syiem.
Loukas 19:44.
U Blei u la buh ia ka por bad ki aiom ki samoi ha kane ka sla pyrthei.
Ka la poi ruh ka aiom ba u khun u Blei da lade hi u la hiar naduh bneng sha pyrthei ban wan khmih wan jngoh iaka pyrthei bad ia ki jait bynriew Israel (jiw).
Une u khun u Blei u dei u jisu khrist u Trai, u trai halor kiei kiei baroh.
Ka dei ka aiom bad ka por ka ia kaba biang eh ba ula ieh iaka khet syiem ha bneng bad hiar sha sla pyrthei ban tip dalade ban mad dalade hi haka dur ka jinglongbriew namar la kha ia u ha ka doh( born in flesh).
Une u Jisu u dei uta u ktien, uta u ktien ula don bad u Blei, uta u ktien ula long u Blei.
Une ula don naduh myn nyngkong bad u Blei".
Ioanis 1:1-2.
Haka jingshisha, u Blei um ju pynjia kano kano ka jingjia khlem da iathuh shwa ne khlem maham lypa.
Kumjuh ka jia shaphang Kane ka aiom ka jingwan jngoh jong u Trai Jisu iaka Jerusalem ha Israel.
ka jingshisha ka long ba u Blei ula dep iathuh lypa laslem bad shaphang kane ka aiom ba u Jisu un rung ha jerusalem kum u syiem ki Israel.
Haka kitab sekharaiah la ong kumne: “ To leh kmen shikatdei ko ka khun seion; to risa ko khun ka Jerusalem :ha khmih U SYIEM JONG PHA U WAN HA PHA : u long uba hok uba don ka jingpynim , uba leh rit, uba shong halor u kadda, halor u khun kadda jong ka kadda kein".
Sekaraiah 9:9La slem bah da ki spah snem ladep iathuh lypa ha Israel shaphang kane da u Nongiathuhlypa sekharaiah.
Hynrei lyngngai ki Jiw ne Israel kim shem bna eiei kim suid new eiei shaphang kine kiei kiei, long kum ba bret ia ki mawlynnai hakhmat ki sniang.
ki pateng la pateng ki khun Israel kim bna eiei ia kane, hynrei tad ynda u Jisu u la heh lasan bad kala poi kata ka por ka aiom ba un wan khmih wan jngoh iaka Jerusalem kum u syiem ki Israel.
Hynrei lyngngai ha khmat u paid Israel u Jisu um long eiei namar kim ngeit ba udei uta u syiem jong ki lane u Messiah jong ki.
Ka por ka poi ka aiom ka la wan ba u Jisu ula poi hajan u lum olive ula phah iaki arngut ki synran jong u , u ong- khie leit ha katai ka shnong ha pyrshah(opposite) jong phi, phin shem ia u khun kadda ba la the u bym ju pat shong briew mynno mynno ruh.
Pyllait ia u wanlam ia u sha nga.
Te  lada don ba kylli balei phi pyllait ia u? phin ong ohh naba u Trai u donkam ia u.
Ki da iaid artad kila wallam ia u kadda ha u jisu, kida siang hangta ia ki jainkup halor u khun kadda ki pynshong ia u jisu halor kada.
Katba ki dang iai ki la sdang ban leh kmen bad iaroh ia u blei daka ktien bajam, ka daw ka long namar ba ki iohi ia ki kambah ba u jisu ula leh.
Ki da ong artad long bala kyrkhu ia u syiem uba wan haka kyrteng u trai, ka jingsuk ha bneng , ka burom ha kiba jrong tam eh.
Ki Pharisi pat ki la nong ha u Jisu – ko nonghikai to sneng ia kine ki synran jong me, lane pynsngap jar iaki.
U jisu ula ong – “lada kine ki sngap jar ki maw kin sa ia kyang buk".
Haba u jisu ula poi hajan Jerusalem ula iam na ka bynta jong ka.
U ong –“Ah lada pha la tip lypa , ma pha ruh shisha HA KANE KA SNGI(u snem 32AD).
Ia kiei kiei ruh kiba dei ka jingsuk jong pha ! hynrei mynta LA BUH RIEH IA KI NA KA KHMAT JONG PHA! (Jerusalem).
U jisu ula iathuhlypa ha ki Israel da kaba ong- “Naba ki sngi kin jia ha pha , ki nongshun jong pha kin ia tih kharai sawdong ia pha, kin ia ker tawiar ia pha (Jerusalem) kin sa kia ket kut ia pha baroh sawdong, kin pynkyllen ia pha ia ki khun jong pha ( khun Israel )hapoh jong pha , kin ym ieh noh hapha u maw halor umaw.
Naba pham shym la ithuh ia ka aiom ka jingwan jngoh ia pha".
Loakas 19:28-44.
Shisha ka jingbymithuh ki Israel ia kata ka aiom, ka sngi, u snem, ba u syiem jongki u wan ha ki.
KI Israel ki la jot noh.
La ker kut ia ka Jerusalem latih kharai sawdong ia ka da ki nongshun jong ka, lapyn kyllon ia ka Temple khlem iehnoh maw halor u maw da ki shipai Roman hapoh ka jingialam u Titus u Shipai Roman ha kajuh ka pork um u Syiem ka hima Rome.
Kane kala jia ha u snem 70 AD, kata tang hadien 38 snem ba u Jisu u la kren sha ki Israel.
Ki Israel ki la sakma kylleng ka pyrthei bad long mraw hari nongwei.
Ka daw ka long namar kim ithuh ia u Messiah jong ki lane u syiem jong ki uba la long u Jisu Khrist u Trai.
Dei halor kane ka bynta ba u Jisu u iam namar u iohi ba kita ki jingpyrta – “Long ba la kyrkhu ia u syiem uba wan ha ka kyrteng u Trai!, Ki la long jingpyrta lehnohei tang ha ki rmiang shyntur tang ha ka doh katba ymdon eiei pat ha kaba kynja mynsiem.
“Na kata kadaw u Jisu u sngewsih u ong –Ah lada pha la lah tip lypa … hynrei la buhrieh na ki khmat jong pha, Loukas 19:42.
U Blei u la dep wanjngoh ia ki Israel ha u snem 32 AD.Hynrei ki Israel kim suidniew kin pyrkhat kumta ki jot ei.
Dei halor kane ka bynta ba u Hosia u ong_ “Ia u paidlang jongnga la pynjot namar bymdon jingtip".
Namar ba me la kyntait ia ka jingtip, Nga ruh (U Blei) ngan kyntait ia me ba men ymlong Lyngdoh (Priest) satia ha nga.
Naba me la klet ia ka hokum u Blei jong me, Nga ruh ngan klet ia ki khun jongme Hosia 4:6.
Ha ka jingshisha ki Israel ki ladei ban long ki Lyngdoh ki syiem ban shynshar ma ki ia kane ka Pyrthei (World).
Hynrei na kadaw ba ki la kyntait ia ka hokum Blei, bad kim ithuh ia u khun u Blei kumta ki la duh noh ban long ki syiem bad ki lyngdoh haduh mynta.
kane ka juh ka kren ia u Paid bynriew salonsar ka pyrthei, ba ka pyrthei mynta ka la nang sniew nangsniew, kim iohi ia ka jingshisha ia ki dak ka jingwan jngoh u Blei ia ka Pyrthei.
U Blei u wan jngoh ha ki bun rukom, ha ka eriong ha ki pyrthat ha ki jingshlei um ha ki jumai ha ki thma bad ki nemsniew.
Hynrei u paidbynriew pyrthei lyngai um sngewthuh ei ei ki kyntait ia ka jingtip ia ka jingshisha ka ktien u Blei, Hynrei ki la iabeh eh ia ka spah bad jingstad jong ka pyrthei, hynrei lyngngai khlem kwah ban tip eiei aiu ka ktien u Blei ka kren ka maham.
To kynmaw ia kane kawei, ba u Blei u la leh kum bymkhmih ia ki aiom ka jingbymtip, hynrei mynta u hukum ia ki briew baroh kylleng ban kylla kaba mut.
UBlei u la buh ka sngi kaba un sa bishar ia ka Pyrthei haka hok da uta u briew (u Jisu) ia uba la thung.
Ki Kam ki Apostol, 17:30-31.
Amen.
bestem.
Nongpoh: Ha ka jingialang hapdeng ki heh nongialam ka United Democratic Party (UDP) Ri Bhoi kaba la long hynnin ka sngi ha Umsning, ki la shim ia ka rai ban nangpynkhlain shuh shuh ia ka party ha Umsning, khnang ba u kyrtong uba ka UDP kan pynieng ba un poi sha ka thong jong ka jingjop.
Napdeng ki heh nongialam ka UDP Ri Bhoi, kiba la wan ban shimbynta ha katei ka jingialang, ki kynthup ia u Bah Alantry Dkhar, Vice President ka UDP ha ka jylla, u Bah Michael Kharhunai, Secretary ka UDP ha Ri Bhoi, nangta u Bah Donkupar Sumar, President ka UDP Umsning Circle, u Bah Eddie G.Kharbani, Vice President ka Constituency lem bad shibun ngut kiwei pat ki nongialam ka UDP na ka District bad na Umsning Constituency.
Lyngba katei ka jingialang hapdeng kitei ki heh ka UDP, ki la shim ia ka rai ba ka Party ka iakren halor shibun ki kam pynroi ha ki shnong kiba hap hapoh ka Umsning Constituency, kiba kynthup naduh ka jingdawa na ka sorkar ba ka dei ban kyntiew kyrdan noh ia ka Usmning C&RD Block sha ka Civil Sub Division, ka Umsning CHC sha ka Civil Hospital bad kumjuh ruh ban dei ban pynurlong ia ka Central Agriculture University ha Kyrdemkulai bad ym ka College of Agriculture.
Ha katei ka jingialang, nalor ka jingthmu ban pynkhlain ia ka Party, kitei ki heh ka UDP, ki la pyntip ruh da kaba ong baba ka UDP Umsning Circle kan sa pynlong ia ka General Council ne ban jied ia ki nongkitkam ha u bnai Risaw 2022.
Haba iadei bad ka jingkwah pyniasoh UDP da ki katto katne ngut Umsning Constituency Political Forum (UCPF), ki heh ka UDP ki la shim ia ka rai ba kin sa khot shuwa ia ki nongialam katei ka Forum ha ka 15 tarik mynta u bnai, na ka bynta ban ia kren sani bad kaei ka rai kaba ki ioh pdiang kin sa phah sha ka District bad ka State ban bishar la ka dei ka jingpan ticket.
Shillong: Ka KSU Delhi hapoh ka jingïalam jong u Vice President, U Samla Wallamkupar Nongsiej hadien ba ka la ioh jingujor na ki bahaïng ba arngut ki Samla Kynthei Khasi bad u Samla Garo, ki la shah pynbor ban trei jubor hapoh kawei ka Ayurveda clinic kaba la tip kyrteng kum ka Susmay Arogya Clinic ka ba don ha Dilshad Garden, West Delhi.
Ba wat hadien ka jingmih noh ka jongki na katei ka kam, ha ka 6 tarik U Bnai July ha ka por 11 baje mynmiet, u trai jong katei ka Clinic uba tip kyrteng kum U Ashish ula phah leitshaw jubor ïaki napoh ka PG kaba ki sah kaba don ha Shlimar bagh bad ialam iaki shapoh clinic ha ryngkat ka byrngem byrsit, la thmu pynsah jubor ia ki ha katei ka clinic da kaba la khang tala syndon iaki baroh lai ngut hapoh jong katei ka clinic.
Ka KSU Delhi Unit mar mar ka la wad lad jingiarap na kylleng bad ha ryngkat ka jingiatreilang bad u Dr.Raghavendra IPS MLP Delhi bad ka jingiarap na U SHO ka Seema Puri; Delhi Police, la lah ban pyllait iaki bad ïapynbeit iakane kam haduh 4 baje mynstep.
Na ka liang ka Seng, ka pynrem jur ia katei ka jingleh donbor bad ha kajuh ka por ruh ka KSU Delhi Unit ka Kyntu iaki Samla Kynthei bad Shynrang ba kidei ban da thikna bad wad bñiah hashwa ba kin leit trei ïa kino ki kam kiba don hapoh nongbah Delhi, ong ka kyrwoh na u samla Wallam Nongsiej, Vice-President KSU Delhi.
Nongpoh: Ki pulit ka Byrnihat Police Outpost, ki la ioh ban kem ia kawei ka Mahindra Pick-up, kaba la kit shi kali ki bateri kaba la suba jur ba ki dei ki bateri tuh na kawei ka jaka kaba don ha ki thain 15mer, Byrnihat, Ri Bhoi.
Katei ka jingioh kem ia katei ka Mahindra Pick-up, ka la jia ha ka 1 tarik mynta u bnai, ha kaba la ong ba ki Pulit Byrnihat, ki la ioh jingtip ba la don kawei ka Mahindra Pick-up, kaba la kit shi kali ki bateri, ia kaba la suba jur ba ki lah ban dei ki bateri shu tuh.
Haba la ioh ia katei ka jingtip, ba la don kawei ka Mahindra kaba la kit ia kitei ki bateri kaba mih na Shillong ban leit sha Guwahati, ki pulit ka Byrnihat, ki la pynlong ia ka jingpynap shrimp ha Byrnihat, hynrei la ong ba katei ka Mahindra, ka la lait ban phet na ka jaka ap ki pulit.
Kumta haba ki pulit ki la tip ba katei ka Mahindra ka la lait phet, ki la pynshang ban leit wad ha kylleng ki jaka ka thain Byrnihat.
Ha ka jingwad shitom ki Pulit, ki la lap ia katei ka Mahindra Pick-up kaba la kit ia kitei ki bateri, ha kaba ki la lap ruh ba ia kitei ki bateri la thmu ban thep noh sha kawei pat ka Mahindra Pick-up.
Tang mar ia lap ia katei ka Mahindra Pick-up, kaba la kit ia kitei ki bateri, ki pulit ki la pyrshang ba kylli ba ki wan ban kit na kano ka jaka bad ruh ki la pyrshang ban pan ia ki kot ki sla, hynrei haba ki la lap ba kim lah ban pyni ia ki kot ki sla, ka la pynlong ia ki Pulit ka Byrnihat ba kin kem noh ia briew kiba suba donkti ha katei ka kam bad ban rah noh ia kitei ki kali sha thanad Byrnihat.
Nga don ban ong ai free noh ianga kawei.
Shillong:U CEM ka KHADC u Bah Titosstarwell Chyne, mynhynnin ka Sngi u la bhah kam thymmai ïa ki arngut ki Executive Member ka KHADC kiba dei ruh ki MDC ka seng United Democratic party (UDP).
Katkum ka jingpynbna ba la pynmih mynta ka kaba dang ïaid ruh ka Ïing Dorbar Lyïur ha KHA DC, na ka liang u CEM ka KHADC u la aiti lang noh ïa u Bah Paul Lyngdoh MDC ban bat ïa ka tnat Elaka Administration ban peit ïa ka West Khasi Hills, ka South West Khasi Hills bad Eastern West Khasi Hills.
Ïa u Bah Paul Lyngdoh la aiti ruh ba un dang ïaid bat ïa ki tnat kiba u la bat baroh shi katta kum ka Town Committees, ka Building Bye Laws bad ka Sports and Youth Affairs.
Katba ïa u Bah Jambor War Executive Member u dang ïaid khmih ïa ka Elaka Administration na ka East Khasi Hills bad Ri Bhoi District bad ka Taxation.
Kiwei pat ki jingbhah kam kiba khlem pat pynkylla kin ïaid neh kumjuh, katkum ka jingpynbna da u CEM ka KHADC.Shillong:Kum shi bynta ban ioh ia ka jingkyrshan ba pura na ki MLA jong ka jylla Meghalaya, ka kyrtong ka ban ia khun ia ka President election ka Droupadi Murmu, mynhynnin ka sngi ka la wan hiar sha ka jylla Meghalaya, ha kaba ka la pynlong ia ka jingiakynduh bad ki MLA ha ka jylla ha orchid Lake Resort Um iam RiBhoi District.
Ia kane ka jingiakynduh la pynlong da ka party BJP bad la wan ban shim bynta da u Myntri rangbah ka jyl la u Conrad K Sangma,u Union Minister u Sarbanada Sona wal,ka Pratima Bhou mik,u Lamphang ka iingdorbar ha ka jylla, u bah Metbah Lyngdoh,u President ka NPP u bah WR Kharlukhi bad kiwei kiwei ki MLA ha ka jylla.
Wat la ha kane ka sngi,na ka liang ka ne ka kyrtong lane ki nongialam ha ka jylla kim shem la treh ban kren sha ki lad pathai khubor, hynrei na ka liang u Myntri rangbah ka jylla u la pynpaw ha ka Twitter da ka ba ong “Kum ka President, ka Draupadi ji kan mihkhmat ia ka ri India kaba thymmai, ka long kum ka jingkyrmen na ka bynta ki rit paid, na ka bynta ki kynthei bad ka ban iaid shakhmat ia ka jingai mynsiem na ka bynta ki Commumity kiba rit ha ka Ri India.
Ngi sngew sarong bad ngi da ai ka jingkhublei na ka bynta kane ka election President ka ban sa wan".
Ha kane ka sngi na ka liang ki MLA ka liang pyrshah, ka All India Trinamool Congress (AITC ), la wan ban shim bynta lang, da U Bah HM Shangpliang, kum ka dak ba na ka liang jong u, ruh, yn kyrshan ia ka Daurapadi Murmu.
Nongpoh: Ka la don ka jingjia shlei um kaba jur bha mynhynnin ka sngi ha ki bynta ka surok ha Jorabad bad kata ka la jia tang na ka jinghap slap mynhynnin ka step ha ka por 10 baje ei ei, kaba la neh tang kumba 40 minit eiei.
Ha katei ka jinghap slap, nalor kaba la pynthut eh ia ka leit ka wan ki paidbah, ka la wanrah ruh ia ka jingsahkut kali kaba jur bha ha kitei ki bynta ka Jorabad, nalorkata kai la don shibun ki kali rit, kiba la sahkut hapdeng ka um ha ka por ba ki thmu ban iaid na katei ka surok.
Haba iadei bad katei ka jingjia shlei um kaba khah khah ha kitei ki bynta ka Jorabad, ki riew paidbah kiba shong ba sah ha katei ka thain, ki la kyntu ia ki heh ka National Highway Authority of India (NHAI), ba ki dei ban shimkhia noh ha ka ba pynheh noh ia ki nala, khang ba ka um kan tuid bha bad ban lait na kaba kum katei ka jingjia shlei um kaba la iai jia na ka por sha ka por.
Shillong:Mynhynnin ka sngi, u Chief Executive Member (CEM) jong ka KHADC, u Bah Titosstarwell Chyne, u la wanrah biang ïa ka “Khasi Hills Autonomous District (Khasi Social Custom of Clan Administration) Bill, 2018.
Haba wanrah biang ïa kane ka Bill, hapoh ka ïing Dorbar, u CEM jong ka KHADC u la ong ba ïa kane ka Bill la wanrah hapoh ka ïing dorkar ha ka 20 tarik, Naiwieng 2018 bad la pdiang ïa ka ha ka 22 tarik, Naiwieng 2018 bad la phah sha u Lat jong ka jylla ban pan ïa ka jingmynjur.
Haba ïadei bad kane ka Bill, u Lat ka jylla u la phah biang sha KHADC ryngkat ka jingthoh ha ka 6 tarik Jymmang 2019, ban bishar bniah, ïa kane ka KHADC ka la thaw ïa ka kynhun peit bniah kaba kyrpang ïa kaba la tip kum ka “Advisory Committee on Law and Traditional Affair" ba kan peit bniah ïa kane ka Bill.
Katei ka Committee ka la shong bun bunsien ha kaba bun bah ki jingiashong pyrkhat kam ha kaba la bun kiba wan ban ïashimbynta ha ki jingïalang bad ïa kane ka Bill la pynshong nongrim kum ka jaitbynriew kaba shim jait na ka kmie.
Ka Committee ka la phah ïa kane ka kaiphot halor kane ka bill sha ka Executive Committee bad hadien ba la ïoh ïa ka kaiphot, ka la shong pyrkhat bniah bad mynta ka wanrah biang ïa kane ka Bill hapoh ka ïing Dorbar hadien ba la wanrah katto katne ki jingpynbiang ha kane ka Bill.
Ynda la rai bha ia ka jaka ha ka ban thung ia ka bri soh, donkam ban da thew bha ia ka jingjngai ha kaba dei ban thung ia ki diengsoh.
Ha ri Khasi-Jaintia ki ia thung jan eh ia ki diengsoh, kane ka jingjngai ka lah ban iapher katkum ka jaid (variety) jong u diengsoh, hynrei nga ngeit ba ia u dieng sohniamtra ha ri Khasi-Jaintia ym dei ban thung kham jan ban ia ka 16 phut uwei na uwei pat.
Ha bun ki ri jong ka pyrthei ki ong ba ka jingjngai kumba 20 phut ka long kaba bha na ka bynta u sohniamtra.
Haba thung ha ki lain pat lah ban thung ia ki ha ki bun rukom, hynrei kaba kham bha eh imat ka long ban thung ia ki ha ka rukom kaba ki ong ha ka ktien phareng ‘equilateral system’.
Kata ka jingjngai jong uwei u dieng ha uwei pat u ieng, ha ka bri soh baroh kawei, ka long katjuh.
Ynda la tih ia ka thliew ha ka ban thung ia u diengsoh ki sa leit khlaw ia kitei ki diengsoh kiba la bod ban leit thung ia ki.
Ka kham bha ruh ban tih lypa katto-katne sngi ia ki thliew shuwa ban thung ia ki, bad ban buh sboh eit masi ha kine ki thliew.
Ia kitei ki diengsoh donkam ruh ban da sop bha ia ki thied da ka khyndew kum ka ball khnang ba ki thied rit kin ym rkhiang da kaba pynshah ia ki ha ka sngi bad ka lyer.
Lada ka khyndew ka don jingsngem kaba biang ym donkam ban leh ei ei shuh ynda la thung ia u, bad u dieng un sa san.
Katba u nangsan u donkam ban ioh ka jingbam na ka khyndew kaba biang.
Lah ban ai da ka sboh eit masi lane da kano kano ka sboh lane lah ban thung ha ka bri ia u kynja jingthung uba tap lut ia ki niut ki nier bad ia ka khyndew, bad uba lah ban ai sboh ia ka.
U rymbaija u long uwei uba ngi ngeit uba bit eh ban thung kumne.
U saihon (sunhemp) ruh u long uba iadei ban thung ha ki bun ki jaka ha ri Khasi-Jaintia.
Ka shyieng ruh, lada ioh tad, ka long kaba bha ban ai.
Ha ki katto katne ki jaka ka shun ruh ka lah ban long kaba myntoi, khamtam ha ki jaka ha kiba la shem ba ka khyndew ka long kaba bun eh ka rmi (acid).
Don bun ki jaka ha ri Assam kiba long kumta, khamtam ha ki jaka kiba kham sngem bad ha kiba ka um ka kham neh slem.
Don katto katne ki diengsoh, kiba lada ngor ia ki, ki kham seisoh shibun; hynrei u dieng sohniamtra imat um donkam ba yn da ngor.
La katta ruh don ki tnat kiba mih na trai u dieng kiba san stet katta katta ba hapdeng shi snem ki lah ban jrong palat ia u dieng kmie.
Ia kine ki tnat lung (suckers) dei ban khlai noh lane ban ot sumar da ka khainshi kaba ki ju thaw khnang na ka bynta kane.
Kine ki tnat lung kim ju soh, hynrei ki shu shim lehnohei ia ka jingbam kaba dei ban leit sha ka kmie.
KI KHNIANG SOHNIAMTRA U sohniamtra u don katto katne ki khniang kiba pynshitom ia u; hynrei kiba kham pynshitom eh ia u imat ki dei kine: (1) u niang thliew ia ka met bah (citrus trunk borer) (2) u niangpongthliew ia ki tnat (citrus shoot borer), bad ka niangksem sitros kaba jyrngam (citrus green bug), ka niang-shun (common mealy bug), u niangkrangbam sla (orange leaf-miner), bad u niangniuh ka thapbalieh sohmyndong.
U niangkrangthliew ia ka metbah (Monohammus Versteegi) u long u khniang miaw (a kind of beetle) uba kumba shi inshi shi pawa ka jingjrong bad kumba shiteng inshi ka jingiar na ka met.
Ki thapniang ki long kiba liehbthuh (grey) bad kiba thoh dak iong.
Ki tmain ki long kiba jrong palat shibun ia ka met jong u.
Ka kynthei jong une u khniang ka kha pylleng ha kjat jong u dieng ha ka metbah jong u.
Hadien katto katne sngi ki niangbyrnai kiba rit ki mih na kine ki pylleng bad ki sdang ban bam nyngkong ia ka snep jong u dieng, hynrei hadien katto katne sngi ki ksam ia ka dohmet bad  ki da kyndat shabar jong u dieng ia u shaba.
Lah ban kham pynduna ia une u khniang da kaba pushara da ka shun ia ka trai jong u dieng haduh kumba lai phut na ka khyndew lane lah lehse ban pynwit ia ki na kaba kiew ia u dieng da kaba teh da u phlang lane da ka jainjot baroh sawdong jong ka trai jong u dieng, lane lah ban tyndung da u sai nar shapoh ka thliew bad ban khlaw lane pyniap ia u khnang uba don hapoh, lane lah ban pyniap da u pawdar dawai gammexane ne D.D.T.(Neocid powder) U niangpongthliew ia ki tnat (Chloridolum-alcamene) ruh u long uba iasriem ia utei u niang Monohammus, tangba u kham rit ban ia u.
Ka met jong ruh ka kham iong (dark brown or steel blue).
Lah ban kham pynduna ia une u khniang da kaba ngor noh ia ki tnat baroh kiba iap bad ban thang ia ki, lane lah ban khlaw ia ki na ki thliew jong ki tnat dieng da i sai nar, lane lah ban kynshait shapoh ka thliew da ka petrol lane ka umphniang sharak kaba la khleh um, bad sa set ia ki thliew da ka ktieh kaba la khleh bsiang, lane da kaba kynshait da u powder gammexane ne u  powder Neocid (D.D.T.).
Ka niangksem jyrngam (Rhynchocoris humeralis) kaba ki khot ha ka ktien phareng ‘citrusgreen bug’ ka long ka khniang kaba kjit ia ka um jong u soh.
Kane ka khniang ka kynrei bha eh ha u bnai June bad u nai July ha ka por ba u sohniamtra u la heh kat u marbl (marble) hynrei ka long kaba kham eh ban iohi ia ka namar ba ka jyrngam.
Ynda kane ka khniang ka la kjit ia ka um na u soh.
Kata u sa kylla stem bad u sa hap.
Lah ban pyniap ia kane ka khniang da kaba synreit da ka dawai kaba ki shna kumne: pynum 4 shutak ka sabon ha kumba shi gallon ka um khluit, nangta sa theh kumba 2 gallon ka umphniang sharak.
Da khleh bha ia kine da kaba king wit shi wit.
Shuwa ban pyndonkam sa khleh kumba shi bynta kane ka dawai bad 10 bynta ka um.
Shillong: Ka Khasi Students’ Union (KSU) Nongthymmai Circle mynta ka sngi ka 6tarik, Naitung 2022 ka lah leit buh da ka Ejahar hapoh ka Thanat Rynjah (Police Station), Shillong halor ka jingujor pyrshah ia uwei u bar jylla uba lah jrongkti khlemakor ia kawei ka longkmie Khasi ha ka por ba dang shong taxi.
Ha katei ka jingleit buh jing ujor, na ka liang ka Khasi Students’ Union (KSU) Nongthymmai Circle, la ialam khmat da u Samla Richard Mawkhiew, Vice President bad u samla Ribang Sing Nongrum, General Secretary ha ryngkat ka jingiadon lang na ka liang kiba haiing hasem jong katei ka longkmie ba shah jrongkti ha u bar jylla.
Kumta hadien katei ka jingujor na ka liang ki pulit ka Rynjah PS wut wut ki lah pynlong ia ka jingthwet bad ki lah ioh ban kem noh mardor ia utei u barjylla, uba lah leh ia kitei ki kam pohjait wat hapdeng ki jaka paidbah.
Halor katei ka jingjia na ka liang ka Seng KSU Nongthymmai Circle, ka lah pynrem jur ia katei ka jingleh pohjait utei u barjylla, bad ka seng ka lah kynduh ruh ia u Officer incharge ka Rynjah Police Station ban kyntu ba ki bor ka aiñ ki dei ban pynshitom da kaba tyngeh khnang ba kan ym mih shuh kum katei ka jingjia hadien habud ia kitei pat ki kynthei ki khynnah haba ki mih ban leit shane shatai.
Khatduh, Ka Seng ka maham ia tyngeh ia kiwei ruh ba kim dei ban jrong kti ia ki kynthei bad ki khynnah bad lah da ka Seng ka ioh jingtip kan pynshitom da kaba tyngeh.
Shuh shuh halor ka kyrwoh ka Khasi Students’ Union (KSU) Nongthymmai Circle ka pynpaw ba kan iai budien ia kane ka kam haduh ba utei u barjylla un ioh ia ka jingshah pynshitom kaba tyngeh.
U Bhagwant Mann, myntri rangbah ka Punjab, un ia poi kha noh lashai ka sngi ia ka  Dr Gurpreet Kaur bad katei ka dei, hadien hynriew snem, ba ula ia pyllait sanshyieng bad ka tnga ba nyngkong jongu.
Katei ka jing ia poi kha, kan long lashai ka sngi palei bad ha katei ka jing ia poi kha, kin don tang kiba ha iing kiba iajan eh bad U Mann, ha kaba ka jing ia poi kha, kan dei ha ka iing sah jongu, kum u myntri rangbah.
U Arvind Kejriwal, myntri rangbah ka Delhi bad uba dei u national convener jong ka AAP, un don lang ha katei ka sngi iathoh shongkurim.
U Mann, ula ia poi kha nyngkong, la hynriew snem mynshwa bad ula don arngut ki khun, na ka tnga kaba nyngkong jongu, kaba shong ba sah ha USA.Baroh arngut ki khun jongu, ki ia wan lang ban sakhi, ha ka jingbam smai jongu, kum u myntri rangbah, kaba la long ha U Lber 2022.
Na bynta kane ka tnga kaba ar jong U Mann, la jied hi da ka kmie bad ka para jongu.
Ka Inderpreet Kaur, ka dei ka tnga kaba nyngkong jong U Mann.
U Dilshan Mann (17), u dei u khun shynrang jongu bad ka  Seerat Kaur Mann (21) ka khun kynthei, ka shong bad ka kmie ha America.
Ha u snem 2015, U  Bhagwant Mann bad ka Inderpreet Kaur, ki la ia pyllait sanshyieng noh, da ka jing ia sngewthuh jingmut lang.
Nongpoh:Mynhynnin ka step ha ka por 6 baje eiei mynstep, ki Pulit ka Byrnihat Police Outpost, ki la ioh kurup haduh 90 byrni u kwai supari, na ki ar-tylli ki bos Night Super, kiba thmu ban hiar sha Guwahati.
Kitei ki ar-tylli ki bos Night Super, ki dei kiba don ia u number AS-01-DC-7860 bad AS-01-HC-9034 kiba la long trai da u Hiren Ali bad katkum ka jingiathuh u nongniah jong kawei na ki ne ki bos, la ong ba ia kitei ki kwah supari la wanrah hi da u trai jong kitei ki bos.
La ong ba kawei na kitei ki bos kaba mih na Jiribam sha Guwahati bad kawei pat ka dei kaba mih na Dharmanagar sha Guwahati, ha kaba la ong ruh ba u trai jong kitei ki bos, u la thep 40 byrni tam ha kawei kawei ka bos.
Hadien katei ka jingioh kem ia kitei ki kwah supari ba thmu shalan tuh sha Guwahati ki la aiti noh sha ka tnad Custom ban leh ia ka ba donkam baroh, la ong ruh ba utei u Hiren Ali, u dei uba la shah kem bunsien ha ki Pulit Ri Bhoi halor ka jingdonkti jong u ban shalan beain ia ki kwah supari.
Shillong:U Gurjeet Singh, u nongialam jong ka Harijan Panchayat Committee (HPC), u la ong ba na ka liang ki briew ki ba sah ha Iewmawlong (Themmetor) kin sa shim ia ka rai la kin thep vote ne em na ka bynta kane ka election 2023 ka ban wan.
Haba ia kren bad ki lad pathai khubor na ka liang u Singh, u la iathuh “Ha kane ka jaka don 1200 tam ki nongthep vote bad na ka bynta ban ioh ialap election bun ki party kiba la tyrwa ba ki kwah ban pyn long ka jingialap election ha kane ka jaka".
U la bynrap “Hynrei na ka liang jong nga, nga la kyntait ia kane namar ha ka por ba ngi don ki mat jingeh bad kane ka jaka ym shem la don kano kano ka party ka ban wan sha khmat ban iarap ia ngi".
U la ong “Mynta la 150 snem ngi la ai ka jingshakri ha ka jylla hynrei katba don ka election ki wan ban pan vote, ngi ju aim hynrei haba ngi mad ka jingeh kim ju wan shakhmat ban iarap ia ngi".
“Katba mynta haba ki donkam vote, ki la sdang biang ban khroh ia ngi, nga la kyntait ia kane bad ngi khlem pat shim ia ka rai la ngin thep vote ne em namar ym ju don ba iarap ia ngi bad na ka MLA skim ngim ju ioh jingmyntoi eiei, ngin thep vote leh aiu haba ym don nongiarap ia ngi"u la bynrap shuh shuh.
U Gurjeet u la ong ruh “Ha kaba ia dei bad ka sorkar ka ba synshar mynta ruh ngin sa peit ba na ka bynta kane ka colony jong ngi ka sorkar kan leh aiu la kan shim rai ha ka liang jong ngi ne kan shim rai pyrshah ia ngi bad ngin sa peit la ngin thep vote ne em mynta ka election 2023".
Ha kaba ia dei bad ka mokotduma u la iathuh “Ka case ka ba ngi la ujor ka dang neh ka stay order bad ngi bad kane ka case ka dang don ha Supreme Court ruh bad ki tarik ngin sa ioh ha kaba ka sorkar ruh ka dang phah ka jubab halor kane bad kane ka case ka long ha ka liang jong ngi".
“Na ka liang ka sorkar kaba la ong ba kan ai ka blueprint ia ngi, hynrei haduh mynta kam pat phah eiei bad ngi dang ap kaei ka rai jong ki hynrei ia ka jingdawa jong ngi, ngi la dep ban pynpaw ia kane hakhmat ka sorkar" u la ong.
“Ngi la dep ban phah ia ki kyndon jong ngi bad lada ki kwah ban pynkynriah ia ngi na ka ne ka jaka ki dei ban pdiang ia ki jingdawa jong ngi, kiba ngi la buh ha khmat ka sorkar"u la bynrap.
Haba kylli ia ka jaka ba ka sorkar kan pynkynriah ia ki, u la ong “Haduh kane ka sngi hi ngim ju ioh jingtip eiei,tang ha ki lad pathai khubor hi ngi la iohi, ha kaba kat ki jaka kiba ki thmu ban buh ia ngi ka don ka jingpyrshah te haduh mynta hi ngim pat ioh khubor eiei shaei ki thmu ban pynkynriah ia ngi".
Ha ba kylli halor ka jinglongtrai ia kane ka jaka u la ong “Ka jinglong trai ka dei jong ki jait bynriew jongngi namar ia kane ka jaka la ai da u Syiem ka Hima Mylliem, hynrei haba ka sorkar ka la mut ban pynkynriah ia ngi, ngi kloi ban kynriah hynrei ka sorkar ka dei ban pdiang ia ki jingdawa jong ngi lem kumta ngin ym treh ban kynriah nangne".
Haba ia kren halor ki jingeh jong ki, u Singh u la iathuh “Ngi don ka jingjynjar um ha kane ka jaka bad ka nala um ruh kam don kaba bha bad halor kane nga la dep ban ong ia u MLA jong ngi, hynrei u MLA um shem la iarap eiei ia ngi mynta la san snem kam shem la don kano kano ka kam pynroi ha kane ka jaka".
Halor ka jingiakynnoh kiba don ka jingkhaii drok ha kane ka jaka u la ong “Baroh ka liang ha ka ne ka jaka ki don ki jingpahara bha da ki pulit kumba phi la iohi bad kine ki jingkynnoh ki long tang ban pynbud nam ia ki briew ba sah ha kane ka jaka".
Shillong:U Myntri u ba dei peit ia ka tnad pule puthi ha ka jylla u bah Lahkmen Rymbui, u la ong ka rai jong ka kynhun myntri ha kaba ia dei bad ka jingpynkiew ia ka jingiarap pisa ia ki nonghikai adhoc ka dei ka ba biang tam.
“Ka rai kaba ngi la shim hynnin ka sngi, ka dei ka kaba la biang tam namar ba ha shwa ba ngin shim rai ngi la bishar bha na baroh ki liang bad ngi shim rai kat kum ka jingdon ka pisa ha ka sorkar jylla"la ong u bah Rymbui.
Haba kylli halor ka jingdawa jong ki nonghikai adhoc ia ka 5% ka jingpynkiew tulop man u snem u la ong “Ka jingdawa 5% jong ki na ka liang ka sorkar kan dang bi shar bad kan sa peit la ki lah ne em ban pynurlong".
Ka jingbun ki kyrdan jong ki nong hikai, u la ong “Ka long ka ba suk ban kren namar ba man ka sngi ki skul ki ju wan mih man ka por ban ia kren halor ka jingkyrpad ban iarap na ka liang ka sorkar bad kaei ba ka kynhun myntri ka la dep rai ka dei ka ba biang tam".
Lah ban kdew hangne, ba na ka liang ki nonghikai adhoc ki ba don hapoh ka FASTOM ki la sangeh noh ia ka jingiakhih jong ki hadien ba ka sorkar ka la pdiang ia ka jingdawa jong ki, hynrei na ka liang ki nonghikai ki la pynpaw ruh ia ka jingbynniaw namar ba ki la dawa T.18000 ka jingpynkiew tulop na ka bynta baroh ki nonghikai, katba ka sorkar ka ai tang T9000 na ka bynta ki nonghikai secondary bad T.6000 na ka bynta ki nonghikai Primary.
Shillong:Ka Kong Agnes Kharshiing, mynhynnin ka sngi ka la phah ia ka ujor, kaba nyngkong hapoh ka RTI Act sha ka First Appellate Authority Home Political Department, ha kaba ia dei bad ka jingkyntait ban jubab ia ka RTI ka ba ka la pan ha ka 30 /5/2022.
Haba ia kren bad ka kong Kharshiing ka la ong “Ha ka 30/5/22 nga la pan ia ka RTI halor ka kaiphot jingtohkit halor ka jingshah pyniap u bah Cherister field Thangkhiew ha kaba na ka liang kane ka tnad ka la kyntait ban jubab ia kane ka RTI".
“Ka jubab kaba nga la ioh na ka POI Deputy Secreatary sha ka sorkar Megha laya, (Political) kaba la jubab shai ba ka sorkar ka la kyntait ban pyn paw ia kane ka kaiphot kaba halor ka section jong ka 8 (i)(a) bad ka section 8 (i)(g) jong ka Right and Information Act 2005" ka la ong.
“Mynta ka sngi nga la phah biang sha ka First Appellate Authority Home Political Department, ba kin ai ka jubab namar ba kane ka case ka dei ka ba ki la pyniap ia u briew ha ing jong u, ha kaba ka dei kaba shai ba ka don ka Violation of human right" la ong ka kong Agnes.
Ka la bynrap shuh shuh “Ngi la dep ban iohi ki don ki kyndon ba ki la pyni ia ka daw ba kim kwah ban ai ia ka jubab ia ka RTI halor ka kaiphot ka jingshah pyniap u bah Cheristerfield Thangkhiew, hynrei ha ba don ka Violation of Human right kim lah ban kyntait ia kane".
Ka la ong ruh “Na ka liang jong nga, ngan hap ban ujor biang ha ka State Information Commissioner, halor kane ka jingbym lah ban ai jubab jong ki".
Ka kong Kharshiing ka la ong ruh “Ha kaba ia dei bad kane ka jingbym treh ban jubab jong ki, ka lah ban don kaei kaei ka ba ki ialeh ban buhrieh ia ka kaiphot".
“Hynrei ka jingkwah jongngi, ba ki dei ban pynpaw ia ka kaiphot ka long namar ba ngim kwah ba kum kine ki jingjia kin dang don da kaba kin leit mynmiet myniong bad kin shu pyniap ia ki briew bad ngi kwah tip kaei ba ka kynhun tohkit ka lap ha ka jingtohkit jong ka halor kane ka jingshah pyniap u bah Thangkhiew".
Lah ban kdew hangne ba ha ka 13/8/2021 u bah Cheristerfield Thangkhiew u nongialam barim ka seng kiengatiar HNLC u la shah pyniap hapoh ka ingsah jong u bad na ka liang ka sorkar ka la thung ia ka Commission Inquiry ban tohkit halor kane ka bynta bad ka Commission ka la dep ban aiti ia ka kaiphot jingtohkit ha ka tnad Home (Political).
Shillong:Ki Pulit ka Lumdiengjri Police Station ki la ïoh ban kem ïa uwei u runar uba donkti ban shoh ïa uwei u samla ha lad Jaïaw Langsning marjan ka Rani Motor.
Kane ka jingjia ka la jia ha ka 3 tarik Naitung ha ka por 2 baje eiei, ong u Superintendent of Police ka East Khasi Hills uba ïathuh ba une u runar ula thombor ïa une u samla uba la pyrshang ban tehlakam ïa une u runar uba thmu ban rung jubor ha ka Ïingsah jong ka Kmienah jong u.
Une u Heh Pulit u ïathuh ba une u runar ba kyrteng u Banpyrkhat Lyngdoh Nonglait, ula pyrshang ban rung ha kane ka Ïing da ka jingmut kaba sniew hynrei uwei u samla uba kyrteng u Samla Leo Donborlang Sun ula hylla bad beh ïa une u runar kaba lam sha ka jingïapynibor.
Ha kane ka jingïapynibor, u Leo Donborlang ula shah shoh bad mynsaw.
Ka hynmen jong une u samla Leo Donborlang kila leit mih ha Lumdiengjri Police Station ha ka 4 tarik Naitung bad ujor da ka ejahar halor kane ka jingjia.
Ki pulit kila register case halor kane ka jingjia hapoh ka kyndon 506/325 IPC bad hynnin ka sngi ba-ar kila ïoh ban kem noh ïa u Banpyrkhat na ka thaiñ Police Bazaar ha ka por 12.30 baje nohphaisngi.
Ïa une u runar la ïalam noh sha Ïingkashari ban tian bishar ïa u kat kum ki kyndon ba la pynngat.
Shillong: Ki pulit ka West Jaintia hills, ki la ioh ban kem ia 3ngut ki briew kiba donkti, ha ka kam khaii droks, hynnin ka sngi ha Ialong Park.
Na kitei ki lai ngut, la ioh kurup ia kawei ka pistol 7.65 bad ka makasin bad 4 tylli ki kuli.
La ioh kurup ruh T.4lak ka pisa, 9 tylli ki synduk sabon, ba don u heroine bad ki bitor rit ba don u heroine, uba 108 gram ha kawei kawei ka song.
La ioh kurup 3 tylli ki mobile phone, kawei ka dakar, kawei ka kali Gypsy bad sa kawei ka taxi Maruti 800.
Ki sngi ki por ki iaid bad ka Gratia ruh ka la nang heh nang san ha ka met ka phad bad kumjuh ruh ha ki jingmut jingpyrkhat.
Ha kawei ka miet sngi saitjain u bah Bruton u la iakren bad la ka khun ban kylli bniah bha ia ka la ka sngewlah ne em ban sdang seng noh ia la ka dukan.
“Jait ba nga la nang kane ka jaitkam ka bha shibun eh pa ban leit wad jingiarap na ka sorkar.
Shi rukom ka pynsting bad shi rukom pat ka plie lad ba ngan ioh ka jingithuh na ki bor sorkar kiba dei ha kane ka lain" ong ka khun bad ka dang khoh kwai ban ai ha la u kpa.
“Ka dei kata ruh khun hynrei ha nga hi shimet nga kwah ba phin sdang na la ka um syep lajong" pynpaw u kpa.
“Kan pher aiu kata pa haba don ka lad ka lynti haba ka sorkar ruh ka kloi eh ban iarap ne kyrshan ia ki briew kiba ieng ha la ka jong ka kjat khamtam ia ngi ki kynthei" pynsngewthuh ka khun.
“To ieh ynda la dei ka por ngin sa ia peit bad ngain wad jingmut lypa" ong u kpa bad u ieng ban leit shabar.
Kata ka jingiakren hapdeng jong ki ka la shu kut noh kumta bad ka Gratia ka la shu ap kumno u kpa jong ka un leh.
“Kato ka Gratia imat kam leit skul shuh phi kpa nga shait iohi ba ka leit jingleit man la ka sngi" ong ka Sandra ha u Regan.
“Ioh ki phah bylla kein" u jubab ha ka sur kaba kren heh.
“Kito imat shu kut hi kumto uto u shynrang ruh kumto kato ka kynthei ruh kumto hi" ong biang ka Sandra bad ka shong pynbeit kjat ha shuki sofa rong dpei.
“Mynta nga sngew ba ngim dei shuh ban ia lorni briew hynrei ngin peit bad talain ia la ki khun" kren khia thew u menkpa.
“O! phi lah kylla jingmut mo" ong ka menkmie.
“Na ka jingleh ki khun ka pynlong ia nga kumta.
Nga shu pyrkhat la imat ba ngi ia mlien eh ban peit ia kiwei ba ka phai kylla pynban ialade" ong u menkpa ha ka dur kaba i khia jingmut.
“Nga sngewkyndit ba phi ong kumta bad ha kajuh ka por ruh ka da bha eh" ai jingiaroh ka Sandra.
“Phim tip ko kmie haduh katno nga khuslai ia u Hiram bad da khein sah haduh katno ka pisa ka um jhor" ong u menkpa.
“Mynta u dang pule em, ne kumno phi ba shait phun" bniah ka menkmie.
“Phi ruh ka briew kaba tasngeng phim kynmaw seh ba nga iathuh ba imat u la bat syntiew ha kti" ong u Regan.
“To to ieh ka mat ia dep haba phah pule ba un suk hadien hynrei pan kwah hi ia ki jynjar mano ban nang lah ban bsa haduh ban da heh" pashat jingmut ka Sandra.
“Kata ruh ka dei tangba lah hi khlem da pangnud ioh kumno kumno ym poi sha kaba thew sohpdung" ong u menkpa.
“Imat nga hap iaroh ba u bah Bruton u dei uba stad ban jied ia ka lynti ka pisa.
Peit u Halbert u la lah ban ieng ha la ka kjat.
Ha ka klas kaba rit ka kam pat kaba heh.
