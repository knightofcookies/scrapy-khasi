Haka jingiakynduh ia u Myntri Rangbah ha Secretariat, Shillong ka MSOA kala kyrpad ruh ia ka sorkar ban thaw ki lad kumno ban pynbiang ia katto katne ki jaka ia leh kai kiba dang sah kut kum ka jaka na ka bynta ka jingialehkai  Hockey, Integrated Shooting Range, Equestrian, bad Cycle Velodrome ki bym pat ioh jaka lane rung ha ka draft Master Plan khamtam namar ba mynta ka XXXIX National Games kumba ka long mynta kan dang shimpor ban long.
Ha kane ka liang u CM u la mynjur ban bishar bniah biang ia ka draft master plan halor kitei saw tylli ki jingialehkai.
Ka kynhun MSOA ka la pynsngew ruh ha u CM halor ka jingdonkam ban don ka Meghalaya Olympic Bhavan kaba kyrpang namar ka MSOA ka la donkam ia la ka jong ka office treikam kaba pura.
Shuh shuh la pynsngew ha u CM halor ka jingdonkam ban mang pisa kaba kyrpang ia ka equipment bad training na ka bynta ki State Association kiba treikam khatam katkum ki kyndon ka Meghalaya Sports Policy 2019.
La pynsngew ruh ha u CM halor ka jing donkam ban bteng ia ka talent identification program kaba la sdang ha u snem 2017 kum shibynta ban sei ia ki sap kyrpang jong ka jylla ia kaba u Chief Minister u la mynjur ban bishar bniah ia kine ki jingtyrwa baroh na ka MSOA.Kiwei kiba la ia don lang ha ka jingialang ki long ka Kong WMS Booth, MCS, Director, DSYA, Bah B Syiem, Chief Engineer, Meghalaya State Sports Council, bad u Consultant, E&Y, na ka tnad DSYA.Ka East Jaintia Hills District bad ka Ri Bhoi District kila ioh ia ki Deputy Commissioner (DC) ba thymmai.
Katkum ka jingpynbna bala pynbna ka sorkar haka sngi ba ar, kine ki DC ba thymmai ki dei u Abhilash Barnawal, IAS bad u Arpit Upadhyay, IAS.U Abhilash Barnawal la pynkynriah ia u na ka kam Additional District Magistrate i/c Amlarem (Civil) Sub-Division, Amlarem bad thung ia u kum u Deputy Commissioner, East Jaintia Hills District, Khliehriat naduh ka sngi ba shimti iaka kam tad haduh bala pynbna da kumwei.
U Arpit Upadhyay, IAS Additional District Magistgrate i/c Pynursla Civil Sub-Division Pynursla la pynkynriah bad thung ia u kum u Deputy Commissioner Ri-Bhoi District, Nongpoh.
Katba ka Kong Rosetta Mary Kurbah, IAS, Deputy Commissioner, Ri-Bhoi District, Nongpoh la pynkynriah bad thung iaka kum ka Secretary to the Govt.
of Meghalaya, Health & Family Welfare Department.
Ka Ophis jong U Electoral Registration Officer 7-Amlarem (ST) Assembly Constituency, ka pynbna paitbah ba ka la dep pynkhreh ia ki jingpynkylla (Amendments) ha ka Draft Electoral Roll jong ka 7 – Amlarem (ST) Assembly Constituency da ka ba buh ryntih ia ka  01-01-2022 kum ka Qualifying Date bad ka ba bud janai ia ki ain bad ki kyndon jong ka Registration of Electoral Rules,1960.
Kito ki briew kiba kwah ban peit ia kane electoral roll bad iaki ki jingpynkylla ki hap ban leit sha ka Ophis jong U Electoral Registration Officer 7 – Amlarem (ST) Assembly Constituency, ha ki por trei kam jong ki Ophis sorkar.
Haka sngi ba ar 275 ngut ki briew kila iabit thymmai iaka jingpang khlam COVID-19, khlad 2 ngut bad da kane ka jingdon jong ki briew kiba iap pang COVID-19 ka long 1492 ngut ha Jylla.
Kine ki ar ngut kiba khlad ki dei na East Khasi Hills District.
Katkum ka jingpyntip ka tnad ka Koit ka Khiah, 275 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 1318 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 193, West Garo Hills 35, Ri Bhoi 20, West Khasi Hills 9, West Jaintia Hills 6, South West Khasi Hills 4, South West Garo Hills 3, East Jaintia Hills 3, South Garo Hills 1 bad East Garo Hills 1.
Ki nongpang kiba la ioh pat iaka jingkoit ki don haduh 162 ngut.
Kine ki kynthup na East Khasi Hills 142, West Garo Hills 11, Ri Bhoi 6, West Jaintia Hills 2 bad North Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 86807 ngut bad napdeng kine 83997 ngut kila ïoh ïa ka jingkoit bad 1492 ngut kiba ïap nalor ki briew ba dang shitom.
Ka sorkar jylla kum shi bynta na ka jingrakhe ia ka jingap 50 snem ka jingioh jylla ba pura, lyngba ka ophis Director of Information and Public Relation, Shillong ryngkat ka jingiatreilang bad ka Northeast India AV Archive, kala don jingmut ban buh ia ka wei ka “Synduk Sah Jingkynmaw" ne ka “Memory Crate" ban thep ia kino kino ki jingthoh ha kane ka kynti bad ia kane ka synduk yn sa plie pat hadien 50 snem kata ha 21 tarik Kyllalyngkot (January) 2072.
Ha kane ka synduk yn thep kum ia ki:- 1.
Shithi na ki nongshong shnong.2.
Ki kot ba pynmih ha ka dur jong ki Magazine ne ki Souvenir.3.
Ki dur (Photograph) jong ki District Head Quarter hapoh ka jylla.4.
Ki dur lane ki jingdro jong ka ri lum Khasi, Jaintia bad Garo naduh ki snem 1800s haduh 1900s.
Kumta ka sorkar ka khot bad kyntu ia ki paidbah nongshong shnong ka jylla ban iashim bynta shitrhem khnang ba ki jingthmu jong ka sorkar kin long kiba jop.
Ia kine ki shithi, ki kot lane ki dur phi lah ban pynpoi ha ophis treikam jong u Assistant.
Director Information & Public Relations, Jowai kaba don ha Mission Compound, Jowai hapoh ka 18.01.2022 ha kipor ba long trei.
Ka Hynniewtrep Natonal Youth Front (HNYF) kala dawa naka tnad MeECL ban pynioh transformer haka shnong Dawki bad Bakur hadien ba kala shah ktah haka jingduh bording manla ka miet mynta la jan shitaiew.
Katkum ka dorkhat kaba la ai ka HNYF lyngba u Keepmewell Lamin Gashnga bad u Scheffer Pohlong kiba long ki president bad secretary Bakur Dawki unit sha u Chief Engineer (Distribution) MeECL Lumjingshai la iathuh ba kane ka jinglip bording man ka miet ha kine ki ar shnong kadei ba sniew u transformer ha IB PWD, Dawki.
Kane ka jingduh bording kala neh mynta la shitaiew bad kala wanrah ka jingduh nong iaki nongtrei karkhana fabrication, furniture bad kiwei kiwei ki jait kam ba pyndonkam da ka bording kumjuh iaki khynnah skul kiba pynkhreh iaki eksamin jong ba kynthup iaka VIII bad X bad kiwei kiwei.
Ka HNYF kala ong na kaliang u Chief Engineer ula kular ban shimkhia ban pynbiang iaka bording ha kine ki shnong.
U MDC ka Ummulong-Moodymmai Constituency u Ma Jesse Suïam ula plie paidbah ïaka Community Hall Cum Youth Training Centre jong ka dong Pyrdishnong kaba ha Moodymmai haka sngi Nyngkong.
Ïa kane ka Community Hall Cum Youth Training Centre la tei lyngba ka skhim Special Assistance Grant (SAG) jong u snem 2019-2020 haka jinglut kaba 2 lak tyngka.
Hashwa ka jingplie paidbah ka la don ka jingïalang lyngkot ba la pynïaid da u Ma Starwell Ryngkhlem haka jingïadonlang ki nongkitkam shnong nongkitkam dong bad ki nongshong shnong.
La ïoh ka jingkren lyngkot na u Waheh shnong ka Moodymmai u Ma Joseph Pariat, u Chairman ka shnong Moodymmai u Ma Emris Ksoo bad na u Secretary Dong Lembadme Rymbai uba la pynpaw ka jingsnewnguh ïaka Balang ba ka la shah sngewbha ïaka dong ban pynlong ïaka jingïalang ïapyrkhat kam haka ïingskul jong ka haki snem kiba la leit noh.
Ka dong Pyrdishnong Moodymmai ka dap da ka jingsngewnguh ïaka Dorbar shnong kaba la ai sngewbha ïa kane ka jaka kaba la ïoh ban tei ïaka ïing pyrkhat kam jong ka dong kumjuh ïa u MDC bad MLA ka thaiñ kiba la pynïoh ïa kane ka Community Hall Cum Youth Centre.
U Ma Jesse Suïam haka jingkren ula ong ba ula pyrshang ban ai ka jingshakri kaba janai tam bad kaba khuid ïa baroh ki shnong hapoh ka Constituency jong u.
“Nga dei u briew uba kwah bha ban kyntiew ïa ka roi ka par hapoh ka constituency bad haba nga sam skhim nga sam khlem leh shilliang ïano ïano na ka bynta ka jingbit jingbiang jong ka Constituency hi baroh kawei", ong u Ma Suïam.
U MDC ula kyntu ïaki nongshong shnong ban long kiba sngewthuh jingmut bad kiba ïatreilang khnang ba ka dong ka shnong kan kiew ha ka roi ka par bad ula kyntu ruh ban sngewtrai ïa kane ka ïing kaba la mang kyrpang naka bynta ka bha ka miat jong ka dong ka shnong.
Haka sngi Nyngkong ka jingdon ki briew kiba shitom na ka jingpang khlam COVID-19 ha baroh kawei ka jylla kala kynjoh sha ka 1207 ngut hadien ka jingiabit thymmai sa 174 ngut.
Katkum ka jingpyntip ka tnad ka Koit ka Khiah, 174 ngut ki briew kiba ïabit thymmai ïa kane ka jingpangkhlam bad kiba ioh pat iaka jingkoit ki don 95 ngut.
Ki briew kiba iabit thymmai iaka jingpang khlam ki kynthup na East Khasi Hills 144, West Garo Hills 13, Ri Bhoi 9, West Jaintia Hills 3,  West Khasi Hills 3, East Jaintia Hills 1 bad South Garo Hills 1.
Ki nongpang kiba la ioh pat iaka jingkoit ki don haduh 95 ngut.
Kine ki kynthup na East Khasi Hills 88, Ri Bhoi 2, South West Khasi Hills 3, West Garo Hills 1 bad West Khasi Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 86532 ngut bad napdeng kine 83835 ngut kila ïoh ïa ka jingkoit bad 1490 ngut kiba ïap nalor ki briew ba dang shitom.
Ka East Khasi Hills kadon 942 ngut kiba shitom, West Garo Hills 107, Ri Bhoi 70, East Jaintia Hills 25,  West Jaintia Hills 24, West Khasi Hills 18, South West Khasi Hills 6, South West Garo Hills 4, South Garo Hills 4, North Garo Hills 4 bad East Garo Hills 3.
Ka Hynniewtrep Youth Council (HYC) haka sngi Saitjain kala sam da ki kymbor sha ki katto katne ngut ki nongshong shnong haka shnong Padu Bah.
Ha kane ka jingsam kymbor ka HYC la iadonlang u u Dr.Arvin Khonglah, secretary Shnong ka Padu Bah u Stelin Mukhim, u president HYC War Jaintia Circle Yoodahunki Shylla nalor kiwei kiwei.
Ar ngut ki briew kila duh ei iaka jingim jong ki haka jingjia aksident kali kaba la jia ha surok bah Shillong Jowai haka shnong Ummulong haka Sngi U Blei.
Kane ka jingjia aksident kala jia haka por kumba 4:30 baje eiei ha kaba kawei ka trok kaba don u nomber NL 01AD 4625 kala rat iaki ar tylli ki kali, kawei ka taxi kamai (maruti car) bad kawei pat ka maruti alto.
Baroh ar tylli kine ki kali kila julor phom.
Ki briew kiba shong haka kali kamai (taksi) ML 04 B 0242 kiba don 6 ngut kynthup ia u nongniah kila mynsaw jur.
U nongniah ka taksi kamai uba la tip kyrteng kum u Arki Bhoi, ka Kong Janailin Dkhar kiba na Chilliangraij kila khlad na kane ka jingjia aksident namar ka jingmynsaw jur.
U nongniah ka trok hadien kane ka jingjia aksident ula phet krad na katei ka jaka.
Ki paidbah ba iohi ia kane ka jingjia kynthup iaki pulit mar mar kila ai jingiarap bad pynkit shaki jaka sumar.
Kawei ka longkmie kaba la mynsaw jur na kane ka jingjia la pynkit noh ia ka sha ki jaka sumar sha sor Shillong.
Kiwei pat kiba mynsaw ki don ha Jowai Civil Hospital Ialong bad Dr Norman Tunnel Hospital.
Ka Lympung kaba 16 jong ki khynnah Seng Khasi Seiñraij kaba la long haka shnong Mukhap, West Jaintia Hills District kala poi sha kaba kut haka Sngi Robibar hadpeng ka jingiphuh iphieng bad shongkun shongblei.
Ka phang pdeng jong kane ka lympung ka long “Hala Thymmei Ban Tei Ia ka Lawei".
U kongsan ha kane ka lympung udei u Pa’iem Ainam Manik Syiem, Syiem ka Hima Mylliem haka jingïadonlang u MLA ka thaiñ U Ma Nujorki Sungoh, u MLA ka 2-Jowai Constituency u Ma Wailadmiki Shylla, u MDC ka thaiñ u Ma Winning Garland Sungoh bad kiwei kiwei.
Ïaka jingïalang la pynïaid da ki khynnah ka Seng Khynnah Seiñraij Mukhap ba kynthup u Kyrmenmi Ymbon bad ka Rideihok Niang.
Ka Hakawaneimi Ymbon na Mukhap Laskeiñ Pyllun haba batai halor ka phang “Hala Thymmei Ban Tei Ia ka Lawei" ka la ong ba kane ka phang ka long shi bynta ban ïalap bad wer ïaki khynnah naduh ba ki dang rit ba kin nang ban tip thuh bad ban bud ryntih ïaki jinghikai u mynbarim ha kajuh ka por ban sngewthuh bad shemphang ïa la ka jong ka jinghikai niam tynrai.
U Paiem Ainam Manik Syiem kum u kongsan ula kren shaphang ka jingïaineh haka jingkylla jong ka jingïaid ka por.
Ula ong ka Niam tynrai kadei ka nongkynti jong ka jaitbynriew Hynñiewtrep Hynñiewskum kaba la ïoh pateng na ki Kñi ki Kong mynba dang synshar ka hok ne ka kajuh jong ka aïom ksiar.
“Ki bor ba na bar ki ïaleh katba lah ban pyndkhut ïaka jingngeit tynrai jong ki niam Khasi Niamtre.
, hynrei ki hep barit ki long ki rishot jong ka niam bad ka jaitbynriew," la ong Pa’iem bad ula kyntu ia ki ban ïaineh haka niam ka rukom tynrai namar ka jingïaineh ki khun Khasi Khara haka niam ka rukom tynrai ka long ka jingkyrkhu ïaka jaitbynriew.
U Ma Nujorki Sungoh ula kren shaphang ka jingnang jingstad, ula kyntu ïaki nongïalam niam ban wad ki lad ki kyntu kumno ban pynrung haki jingmut jingpyrkhat jong ki khynnah ba kin ïeid bad bang ïaka jingnang jingstad namar lada ki khynnah ki ïoh ïaka jingnang jingstad ka jaitbynriew ruh kan im.
Ha kane ka lympung la ïoh ruh ïaki jingkren na u Akbarlang Synteng Nongdhar Seng Khynnah Seng Khasi Mawwan, Mylliem Pyllun uba la kren halor ka phang ‘Ka jingïadei ka kmie bad ki khun" kumjuh ki jingpule sneng Tymmen bad batai sneng Tymmen na ka Kynjai-ïa-phi Nongkynrih Seng Khynnah Seng Khasi Ri Raid Laban, Shillong Circle, ka Annissa Sympli Seng Khynnah Seng Raij Deinchynrum, East Jaintia Hills District bad na ka Sankidaroi Phawa Seng Khynnah Seng Khasi Seinraij Ïalong, Jowai Pyllun.
Nalor kata la ïoh ruh ka jingkren lyngkot na u Ma Puramon Kynjing President Lympung Ki Khynnah Seng Khasi Seinraij bad ka jingpule ïaka kaiphot (report) na u SP Lyngdoh General Secretary Lympung ki Khynnah Seng Khasi Seinraij.
Ki khynnah kila pyni ïa la ki jong ki sap ba nylla naduh ka rwai ka siaw, ka put ka tem ka shad ka kmen, kiba ïa kine baroh la pynsawa jam beit tang ïa kawei ka sur bad katta ka long ka jingkyrsiew thiah naka bynta ban pynneh bad ban pynim ia la ka jong ka niam tynrai.
La sam khusnam ruh sha ki nongjop haki jingïakob ïalehkai bapher bapher kynthup naduh ka jingïakop dro dur halor ka phang “Pynneh pynsah ïaka Mariang", ka jingïakop pyni riam tynrai ba la shim bynta da ki khynnah kynthei bad shynrang bad kiwei kiwei ki jingïakop.
Ïa kane ka lympung la pynkut da ka jingaiti ïa ka dongmusa na ka kti jong ka Seng Khynnah Mukhap sha ka Seng Khynnah Seng Khasi Krang, Diengïei Pyllun ka ban shim pat ïaka bynta ban pynkhreh ban pynlong ïaka Lympung kaba 17 ha u snem ban wan.
Ha kane ka sngi la plie ruh ia u maw sahnam ka lympung ba 16 ki khynnah ha Mukhap.
Hadien kane, u Rgh D.K Dkhar President Seng Khasi Kmie ula shim ïaka bynta ban pynhap ïaka lama jong ka seng kum ka dak ka jingpynwai noh ïa kane ka Lympung kaba 16.
Ka bor synshar district jong ka West Jaintia Hills District kala pynpra iaka jingkieng iaid kjat kaba la synjor mynta ka miet ha Jowai.
Kane ka jingkieng iaid kjat ka dei kaba pyniasoh iaki ar tylli ki skul, ka Marianhill Higher Secondary School bad ka St.Mary Mazzarello Girls’ Higher Secondary School, hynrei kane ka jingkieng kala shong synjor bad kam long shuh kaba shngain ban iaid ban ieng ki briew.
Kumban shu pynkynmaw ba ki nongialam shnong bad kumjuh ka synjuk waheh chnong ha Jowai kila dawa ban pynpra ia kane ka jingkieng naduh u snem bala dep.
Ka jingpynpra ia kane ka jingkieng kala iaid shait shait bad la buh ruh ia ka no entry ha baroh arliang ka surok na Iawmusiang sha Ladthadlaboh tad haduh bala dep ban pynpra ia kane ka jingkieng kaba la thmu ban pyndep lashai ka Sngi U Blei.
Haka Sngi U Blei 211 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba shitom ne active case ka long baroh 1128 ngut hapoh ka Jylla.
Katkum ka jingpyntip ka tnad ka Koit ka Khiah, kine ki 211 ngut kiba iabit thymmai iaka jingpang khlam ki dei na East Khasi Hills 163, West Garo Hills 18, East Jaintia Hills 14, West Jaintia Hills 5, Ri Bhoi 4, West Khasi Hills 3, North Garo Hills 2, East Garo Hills 1 bad South West Garo Hills 1.
Ki nongpang kiba la ioh pat iaka jingkoit ki don haduh 74 ngut.
Kine ki kynthup na East Khasi Hills 59, West Garo Hills 12, Ri Bhoi 2 bad West Jaintia Hills 1 Ka jingdon jong ki briew bala ïabit ïa kane ka jingpang khlam ha Jylla baroh ka long 86358 ngut bad napdeng kine 83740 ngut kila ïoh ïa ka jingkoit bad 1490 ngut kiba ïap nalor ki briew ba dang shitom.
Ka East Khasi Hills kadon 886 ngut kiba dang shitom, West Garo Hills 95, Ri Bhoi 63, West Jaintia Hills 21, East Jaintia Hills 24, West Khasi Hills 16, South West Khasi Hills 9, South West Garo Hills 4, North Garo Hills 4, South Garo Hills 3 bad East Garo Hills 3.
U Chiranjib Choudhury ba juh tip ruh daka kyrteng sin kum u Chiru, hynnin ka miet, u la phah kynsan da ka shithi iehnoh kam sha u working president ka Meghalaya State Olympic Association u bah John F.Kharshiing.
Kane ka rai ieh noh kam ka jong u Chiranjib, ba dei artad u Secretary ka Meghalaya Table Tennis Association, ka jia long ba ha kine ki khyndiat bnai kiba la dep, ka lamih ka jingdawa na ki kawei na ki sengbhalang ha ka jylla, kaba ha ka shithi ba ki la phah sha u myntri ba dei khmih ia ka tnat sports jong ka jylla u bah Banteidor Lyngdoh bad kumjuh ia ka kopi sha u working president ka MSOA, bah John F.Kharshiing,  ba na kiba bun ki mat ba ki la dawa, kawei na kine ka long ba dei ruh ban nym shah ne khanglad ia ki briew bym dei ki trai ri ki trai muluk ban bat kat ia ka shuki jong general secretary jong ka MSOA, kaba dei ka synjuk kaba khmih ia baroh ki synjuk ialehkai ba ong ne tip kum ki Olympic discipline.
Haba iakren bad u nongthohkhubor, na ka liang u bah John F Kharshiing u iathuh ba ia kane ka shithi ieh nohkam ka jong u Chiranjib u la ioh ban pdiang ia ka hynnin ka janmiet, ha kaba u la thoh shai ba u la rai ban ieh noh ia kane ka kam mardor bad ki daw kiba u la pynpaw ha kane ka shithi hi ka long na ki daw ba shimet bad ka jingbunkam  bad ha ka iing ka sem ka jong u.
Hadien ba la ioh ban pdiang ia kane ka shithi iehnohkam, u bah John u la iathuh ba mar mar u la pyntip shwa ia kane ka khubor sha u ex officio president ba dei artad u Myntri ba dei khmih ia ka tnat Sports u bah Banteidor Lyngdoh, bad hynne hi ka sngi, ka 15 tarik Kyllalyngkot 2022, u la lum ia ka jingialang jong ka executive council meeting jong ka MSOA, khnang ban ia thir ia tai sani bha halor kane ka rai iehnoh kam ka jong u Chiranjib Choundhury.
Haba jubab ia ka jingkylli, la kane ka rai ieh nohkam ka jong u Chiru ka dei ne em ba ka la don katta ka jingdawa na kawei na ki sengbhalang kaba da ujor syndon ha ka dur ka dorkhat shaduh u Myntri ba dei khmih ia ka tnat sports, u bah John, ha kawei ka liang u kubur, ba ka MSOA, kala ioh ba kan pdiang ia ka kopi jong kane ka dokhat, kaba la ai lyngba da ka seng Hynniewtrep Integrated Territorial Organisation (HITO), ha u bnai Naiwieng jong ka snem kaba la dep, tangba na ka liang u bah John, u iathuh ba ha ka por ba ki nongialam ka HITO ki leit ban aiti ia kane ka kopi jong ka dorkhat sha ka MSOA, la ia don lang ruh ki dkhot nongkitkam ki jong ka, bad hadien kane, ki la don ki jingialang, ia kaba ia kane ka mat jingdawa ba donkam ban weng ne ban nym shah ia ki bar jylla ban long ki nongkitkam ba hakhmat, khlem pat shim satia ia kino kino ki rai.
Kumta hapdeng ka jingiakren wan noh ki shuti bad kyndit dei tad hynnin ka miet, ba la wan poi pat kane ka shithi na u Chiranjib ba un ieh noh ia kane ka kam, ha kaba ha kane ka shithi, u Chiranjib u khlem shim la pynpaw pat ia kano kano, tangba ka daw kaba u la ai baroh dei beit ki daw ba shimet ki jong u.
Hynrei na ka liang u bah John u kwah ba un pynshai ba ka jinglah ban pynlong ia ka State Olympic Association, kaba dei ka kmie ne katta ka shatri jong baroh ki synjuk ialehkai ha kane ka jylla, haba ki nongmihkhmat baroh ki wan na la ki jong ki jong ki synjuk ialehkai ne phah ia ki nongmihkhmat sha kane MSOA.Da kumta haba dei ban ia tynrong ia ki kam, ha ka liang ka sports, la ialeh ban jied ia ki briew kiba tbit tam, da kaba u la ong pat ba lehse ka jingdawa jong ki seng bhalang, kan long pat ka jingkyrsiew thiah ia kiba bun ki synjuk ialehkai kiba don ha kane ka jylla, ha kaba u bah John, u ieng pat ban kyntu ne ialap iawer ba ki paidbah trai ri trai muluk ka jylla, ba ka por ka la dei ia ki ban ia mih hakhmat ban kit ia bah lem ia ki kam, tangba kawei pat ka jingeh kaba la mih pat ka long ba bun na ki synjuk ialehkai ba don ha ka jylla ki duna bhai a ki nongkitkam.
Kumta u bah John u wer ia ki samla ba kin ia mih shakhmat ban ia kit ia bah lem kum ki dkhot nongkitkam ki synjuk ialehkai bapher bapher khnang ban ia ai mynsiem bad ban ia snoh kti lang ha kumba ki 30 tyli ki synjuk ialehkai.
U Secretary ka Meghalaya Athletic Association (MAA) u bah Finely L Pariat, la jied ia u ba un shimti kum u General Secretary ba thymmai ka Meghalaya State Olympic Association.
Kane ka jingshimti ka jong u bah Finely, ka jia long ba hynnin hi ka miet, u Chiranjib Choudhury, u la pynher iala ka shithi iehnoh ka jong u ia kane ka kam kaba u la bat, sha u working president ka MSOA, u bah John F.Kharshiing tang namar ba la don napdeng ki sengbhalang kiba la ujor lyngba ka dorkhat kaba ki la phah kopi sha u Myntri ba dei khmih ia ka tnat Sports & Youth Affairs u bah Banteidor Lyngdoh ha u bnai Naiwieng bad ia ka kopi jong kane ka dorkhat, la ai ruh sha ka MSOA.Hadien ba u Chiranjib Choudhury u la phah ia la shithi iehnoh kam ka jong u hynnin ka miet, u working president ka MSOA, u bah John F.Kharshiing, u la hap ban lum kyrkeh hynne ka sngi, ka 15 tarik u Kyllalyngkot ia ka jingialang jong ka executive committee ka MSOA.Ha kane ka jingialang, ka jingialang haba khmih bniah bha ia la ka riti treikam, ka shah bad plie lad ia uwei na ki ar ngut ki Jt.
Secretary ba u lah ban kiew noh sha ka khet kum u General Secretary jong ka MSOA, lada jia ba u briew uba la shah jied ia kane ka kam, u la rai ban ieh noh shiteng kaba kut ka samoi treikam ka MSOA.U Bah Finely, u dei u briew uba la juh ia kit bad bah bha ia ki kam ialehkai da kaba u la rung nyngkong eh haka jingim kum uwei na ki dkhot jong ka Shillong Sports Association, kaba u dang iai don haduh kine ki sngi ki por ba mynta, u la kit bad bah bha ruh ia ki kam ialehkai jong ka Meghalaya State Government Employees Federation bad don bynta ruh ha kiba bun tylli ki lympung bah ialehkai ha ka jylla ban trei met bad mynsiem naka bynta ban kyntiew ia la ki khun samla kynthei bad shynrang.
Haba iakren bad u nongthoh khubor, u bah Finely ha kaba nyngkong u sngew ban ai nguh ia U Blei Nongbuh Nongthaw uba la plie lad ia u ban poi sha kane ka kyrdan jong ka jinglong nongkit kam sports, ha kaba u la ong ba ha ka jingmut ka jong u, kam dei pat ban wan jia da kumne, hynrei  la ong  pat ba kumba la bynshet lyngba ka jingshaniah da ka executive committee,  da ka mynsiem kaba sngewrit u kloi ban shimti ia kane ka kam ban pyrshang ban iatreilang bad kiwei kiwei, kumba u la trei mynta la an 27 ne 30  snem ha kiba bun kib ynta kum u nongkit kam sports.
Hynrei hap ban ia tip ba ka kam General Secretary ka MSOA, kam mut ne thew ba kan dei ka jait kam kaba un shu hap ban ia shong bad trei tang ha ka miej treikam ha ka ophis ka synjuk ha kane ka jylla, pynban na ka por sha ka por don ki khep ba un hap ban mihkhmat sha ki jingialang bah ka Indian Olympic Association (IOA), ha kaba ha kum kine ki jingialang lymda dei lypa ki briew kiba tbit ban trei iakakam ne don ia ka jingiajan ne ithuh ithaw, lehse, kan long ka jingeh kaba khraw, haba iadei bad kane, u Bah Finely u kam ba kum u briew u la don ia katta ka snap ban trei ne ka experience, tangba haba iadei pat badki kam sha Dehi, khyndiat ka la kham pher bad kham eh, hynrei ka jingiatrei kam lyngba ka Athletics Federation of India, u kyrmen ba lehse kan iarap ia u bad kyrmen ba ha ka IOA, ka nam bad ka kyrteng jong ka Meghalaya ruh kin ia ithuh em da baroh.
“Nga kyrmen ba lyngba I bor I barit I jong nga bad d aka jingialam lynti lem ki ong bah John, Bah Bor bad baroh ki para dkhot ka MSOA, ma u kum u General Secretary un nym don jingeh eiei ban  long kum u General Secretary ba thymmai ne ban trei ruh ia ka kam", la pynpaw u bah Finely.162 ngut ki briew kiba iabit thymmai iaka jingpang khlam COVID-19 bad da kane ka jingdon ki briew ba shitom ne active case kala kynjoh sha ka 991 ngut hapoh Jylla haka sngi Saitjain.
Katkum ka jingpyntip ka Tnad ka Koit ka Khiah, 162 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 991 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 121, West Garo Hills 23, Ri Bhoi 6, East Jaintia Hills 3, West Jaiñtia Hills 3, South West Garo Hills 3, West Khasi Hills 2 bad East Garo Hills 1.
Ki nongpang kiba la ioh pat iaka jingkoit ki don haduh 69 ngut.
Kine ki kynthup na East Khasi Hills 50, West Garo Hills 15, Ri Bhoi 3 bad West Jaintia Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 86147 ngut bad napdeng kine 83666 ngut kila ïoh ïa ka jingkoit bad 1490 ngut kiba ïap nalor ki briew ba dang shitom.
Ka East Khasi Hills ka don 782 ngut kiba shitom, West Garo Hills 89, Ri Bhoi 61, West Jaintia Hills 17, West Khasi Hills 13, East Jaintia Hills 10, South West Khasi Hills 9, South Garo Hills 3, South West Garo Hills 3, North Garo Hills 2 bad East Garo Hills 2.
Ka All Jaintia Cricket Association (AJCA) ka khot wer iaki khynun ban wan iashimbynta haka Open to All Cricket League 2022 ka ban sa long shen ha u bnai Lber jong une u snem.
Ka AJCA kala pynbna ruh ba ka lympung ialehkai U-15 bad U-19 kan long ha u bnai Rymphang 2022.
Ka AJCA kala iathuh ba haka Open to All Cricket League ki don ha katto katne ki kyndon ba ki kynhun ki hap ban bud ryntih.
Baroh ki kynhun kiba iashimbynta ki hap ban kynthup mar ar ngut ki nongialehkai U-19 bad U-23 haka thup jong ki 11 ngut ki nongialehkai ban iashimbynta haka jingialehkai.
Ka jingot snem kalong ba iaki Under-19 – 01/09/2003 bad Under-23 – 01/09/1999.
Ka bai rung ka long T.4000/- shi kynhun bad ka T.100 uwei u nongialehkai.
Kawei ka kynhun ka dei ban don ym duna iaka 15 ngut ki nongialehkai bad ba bun eh dei 25 ngut ki nongialehkai la shah ha kawei ka kynhun.
Ka jingialehkai yn pyniakhun da haka dur jong ka T20 bad da ka Deuce Ball.
Ka tarik ba khatduh ban pynpoi bai entry bad registration kalong 29/01/2022 kaba dei ka sngi ban jurip ne screening artad iaki nongialehkai.
Ia ki jingtip ba khambniah phone ha kine ki number: 9863043885/ 7005666802/ 8729912904.
Ka jingpynkhreh ïaka aiom lehkmen ki hep barit ne ka Lympung Ki Khynnah Seng Khasi Seiñraij kaba 16 kala ïaid shait shait haka shnong Mukhap, West Jaintia Hills District.
Kane ka Lympung Ki Khynnah kadei kaba la thmu ban pynlong naduh u snem 2021 hynrei la hap ban pynsangeh noh na kadaw ka jinglynshop ka ka khlam jingpang COVID-19 haka Jylla bad ka pyrthei baroh kawei.
Hynrei ha kane ka kynti ki Khun ka Seiñraij bad Seng Khasi kila ïoh jingbit na u Deputy Commissioner ka West Jaintia ban pynlong ïa kane ka Lympung haka 16 tarik une u bnai haka shnong Mukhap halor ka phang “Ha la thymmei ban tei ïaka lawei" ha kaba la sakhi ba ka jingpynkhreh ka la ïaid shait shait.
Haka jingpyllait khubor u Bah Pynïaidsuk Lyngdoh General Secretary ula ïathuh ba ka Executive Committee ka la rai ba ki nongïashim bynta na ki 20 tylli ki Circle jong ka Lympung ki Khynnah Seng Khasi Seiñraij ba don hapoh ka Bri U Hynñiewtrep ka kin wan ïashim bynta tang 5 ngut ki khynnah na kawei ka Circle bad ki 5 ngut ki nongïalam jong ki.
Nalorkata ula ong, ki khynnah ruh kin long kiba 15 snem shaneng bad kin long ki khynnah kiba shait ba khlaiñ bad kiba la pyndep ïaka jingshim tika ïada COVID-19.
U Dolloi ka Elaka Jowai u Bah Puramon Kynjin uba long ruh u President ka seng Lympung ki Khynnah Seng Khasi Seinraij ula ïathuh ba ka jingpynlong ïaka Lympung kan long kum ka dak ban pynshlur ïaki khynnah ban pyni pyrthei ïaka sap rwai sap shad ba ki don.
Khun Hynneiwtrep kam thew ne mut beit thik tang ia u Khun Khasi pynban kane ka kyntien ka dei kaba thew ia u khun bynriew shi satlak jong ka pyrthei, la ong u Bah BV Rymmai, u wei na ki nongthoh kot jong ka thain Sohra bad u ba ei artad u Secretary jong ka Hima Sohra.
Ula ong ba kane ka long katkum ka jingwad bniah bad lum thup ka jong u na ki nongthoh kot barim.
U Bah BV Rymmai haba kren bad ki nongthoh khubor haka sngi Thohdieng ula ong ba kaei kaba u la dep ba un thoh ha kawei ka kot kaba u la thoh ba la jer kyrteng ia ka “U Khun Hynniewtrep Bad Ki Khun ki 3, 4, bad 9 bynta.
" Lada pynshong nongrim ia ki khana pateng ba nangno u Khasi u wan ka jubab kaba ioh ka long ba U Khasi u wan na ki 12 snem lynti bad lada kylli pat ba balei u Khasi um don ia ka thoh ka tar, ka jubab ka long ba u Khasi u la kum nguid noh ia ka kot katba u ang kam rynieng ia ka wah.
Bad lada kylli pat ba nangno u 7 Trep u wan, ka jubab kaba ioh pat ka long ba u wan nangtei najrong bad tdot kim juh ong ba u 7 Trep u wan na  sha ki 12 snem lynti.
U bah Rymmai u la sot ruh ia ka kyntien u Myllung Soso Tham, “Shi Khrum Ka Bneng u paid Byllien shi snieh pyrthei kawei ka ktien, naduh ba mih haduh ba sep ngi dei ki khun u 7 Trep".
Dei lyngba kine ki khana pateng kaba kren shai kdar ba ka kyntien 7 Trep kamthew ne mut tang ia u Khasi hynrei u thew ne kdup lang ia baroh u paid bynriew ba dap shi khrum ka bneng bad shi snieh jong ka pyrthei.
Hynrei  u bah Rymmai u sngew pat ban ong ba ka la don pat ka jingsngewthuh bakla ha u Khasi mynta teng teng haba ong u Phareng, baroh ia mutdur ba ka ktien phareng dei tang ba kren da u nong Bilat, hynrei u bah Rymmai u pynshai ba lada ong phareng la sot ia ka na ka kyntien Foreign bad haba u Khasi um pat nang ban kynnoh ha kito ki por u ong noh phareng, pynban mynta pat katta ka jingpyrkhat bakla ka la iai neh da kaba u Khasi u iai mutdur sah ha ka jabieng ka jong ba haba ong phareng u mut ne thew beit tang ia u nong Bilat, pynban to tip ba haba ong phareng, kane ka kyntien ka thew lut phar naduh u nong German, Italy, France bad kumta ter ter, d akumta kaba wat ia ka kyntien 7 Trep baroh ia mutdur ba dei beit tang u Khasi.
Hynnin ka miet la iohtam shilliang ka sah skhor ksiar haka shnong Iooksi Iapkhla, West Jaintia Hills.
Ia kane ka sah skhor la lap ha iing jong u Ma Nehemayah Tyngkan.
Kiba dei trei phone ha une u number: +91 89743 20844.
Ka showroom Auraa Designer Wear Showroom kaba don Mihmyntdu ne ka dukan die sopti, ka die har rukom ki sopti ban phong ha ki aiom bapher bapher naduh ki khynnah rit, samla kynthei bad shynrang.
Kane ka showroom kaba dei jong ka Kong Wahida Passah ka ju don ha Ladthadlaboh bad la pynkynriah iaka sha Mihmyntdu ha Passah Colony.
Ka Kong Wahida kala iathuh ba la plie mynta hi ka sngi ia kane ka showroom ha Mihmyntdu bad ha ki khyndiat sngi ban wan kan buh noh sa iaki sopti shynrang kiba iadei ha ki saw aiom.
“Na kane ka showroom phi lah ban ioh iaki sopti khynnah, kynthei bad shynrang kiba kynthup iaki casual, formal, semi formal," la ong ka Kong Wahida bad bynrap ruh ba mynta ki don ki sopti tlang kiba bha bad kiba bit dor.
Ban pynlong iaka tamasa Winter Fiesta kaba jop, ka Dorbar Shnong Sabahmuswang ka khot wer sngewbha ia baroh u paidbah ban wan sha kane ka tamasa kaba ar sngi kaba sdang mynta ka sngi 14 tarik bad kut haka 15 tarik Kyllalyngkot (January) 2022.
Ha kane ka tamasa ka ban long ha madan ialehkai ka shnong Sabahmuswang yn wan ban pynshongshit da ki kynhun nongtem bad DJ ba paw bad kin don ruh ki jingialehkai ban pybyrngia bad ka bam ka dih nalor ka put ka tem.
Ka kynhun tem Recalling, DJ Exitosa bad LZ10 tem mynta ka sngi 14 tarik, katba ka The Titans bad ka DJ Daffy, Favian kin tem kin rwai haka sngi ba bud.
Ka Dorbar shnong Sabahmuswang kala pynlong ia kane ka tamasa ban pynmih pisa na ka bynta ban tei ïaka Community Hall jong ka shnong.
Ha kane ka tamasa ka don ruh ka jingpynkhalai nusip ne Lucky Draw, ka khusnam 1st Prize kadei ka Maruti Celerio, 2nd Prize T.50, 000/- bad 3rd Prize ka Refrigerator.
Haka sngi Thohdieng 189 ngut ki briew kila iabit thymmai iaka jingpang khlam COVID-19 bad kiba ioh pat iaka jingkot ki don 75 ngut ha Jylla.
Katkum ka jingpyntip ka tnad ka Koit ka Khiah, 189 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 898 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills: 137, Ri Bhoi 18, West Garo Hills 22, West Jaintia Hills 4, South West Khasi Hill 3, West Khasi Hills 2 bad mar iwei kiba iabit thymmai na East Garo Hills, East Jaintia Hills bad South Garo Hills Ki nongpang kiba la ioh pat iaka jingkoit ki don haduh 75 ngut.
Kine ki kynthup na East Khasi Hills: 66, West Garo Hills 7, East Jaintia Hills 1 bad West Jaintia Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 85985 ngut bad napdeng kine 83597 ngut kila ïoh ïa ka jingkoit bad 1490 ngut kiba ïap nalor ki briew ba dang shitom.
Ka East Khasi Hills kadon 711 ngut kiba dang shitom, Ri Bhoi 58, West Garo Hills 81, West Jaintia Hills 15, West Khasi Hills 11, East Jaintia Hills 7, South West Khasi Hills 9, South Garo Hills 3, North Garo Hills 2 bad East Garo Hills 1.
U Archbishop ka Jylla Niambah jong ka Balang Katholik Shillong, u Archbishop Victor Lyngdoh u la plie pyrda ia ka jingrakhe jong ka jingdap 100 snem jong ka jingwan iuhkjat ka seng ‘riew niam Salesian of Don Bosco da kaba pynher ia ka lama jong kane ka seng ‘riewniam ha Don Bosco Technical School, Laitumkhrah, Shillong haka sngi Palei.
Kane ka jingrakhe iaka jingwan ki Salesian yn pynkut pat ha u bnai Risaw 2022.
Ha kane ka sngi basdang jong kane ka jingrakhe, ba la pynlong ha Don Bosco Technical Technical School, la kynmaw ia kata ka sngi sah jingkynmaw ba ha ka 12 tarik u Kyllalyngkot, 1922 ka seng ‘riewniam Salesian of Don Bosco, ka la wan kum ka kynhun Missionary jong ka thain Shatei Lam Mihngi ha Guwahati bad ha ka sngi kaba bud, kata ka 13 tartik u Kyllalyngkot 1922 ka la ioh ban wan iuhkjat pat ha Shillong.
Ia kane ka kynhun, la ialam da u Father Louis Mathias, uba la kylla long u Bishop banyngkong jong ka Shillong ha ka snem 1934.
Kane ka jingrakhe dap 100 jong ka jingiasyllok Salesian ha Ri Khasi Jaintia, ka la sdang da ka jingpynher lama hakhmat jong u Mot Don Bosco, ka jingrwai jong ka seng bad ka jingpyndon burom ia ka Maria, kaba long ruh ka nongri nongsumar jong ka seng bad pynbud pat da ka jingiaiaid lang na katei ka jaka sha Iingmane-bah Nongiarap Ki Khristan.
Ha kane ka jingiaiaid lang, la lam khmat da ka jingrah ia ka diengphna bad ka Bible ban pynsawa sha ki saw lyer jong ka pyrthei ia ka jingwan jong ka Gospel bad ka jingiasyllok Salesian ha Ri Khasi Jaintia.
Hadien kane la ioh ia ka knia ka khriam Mass Bakhuid ba la pynbynta da u Archbishop Victor Lyngdoh ryngkat bad ka jingdon jong u Fr Paul O Lyngkot u Provincial, u Fr John Zosiama, u Vice Provincial, U Fr Richard Majaw u VG ka Shillong Archdiocese, U Fr Pascal Lyngodh u Parish Priest ka Iingmanebah, ki Lyngdoh bad riewniam Salesian ha Iingmane-bah.
Ha kaba sam ia ka ktien jong u Blei, u Archbishop Lyngdoh u la pynpaw ia ka jingsngewnguh ia u Blei da ka jingwan jong ka kynhun Salesian ha Shillong.
U Archbishop Lyngdoh u la ong ba ka long ka jingkyrkhu kaba khraw ia ka Balang, kaba iai trei ban ialap bad ban pynsakhriang iaka khubor Babha bad ban san iathoh ka pule bad ia ka jingnang jingstad.
Shuwa ia kane, u dkhot jong ka seng Salesian, u Father A.L.Jose, uba long u uba Co-ordinator jong ka Centenary Celebration, u la ai ia ka history lyngkot jong ka seng.
U la iathuh ba dei kita ki 11 ngut ki Missionary jong ka seng Salesian na Italy, France, Spain bad San Marino hapoh ka jingialam jong u Father Louis Mathias ki la ioh ban iuhkjat ha Shillong ha ka 13 taraik u Kyllang Lyngkot, 1922.
Ka Dorbar kur ka Kur Phawa Siangshai bad kiba dang iadei kur kum ki Sna, Kanai, Papiah, Muruh, Kjor bad Lyngdoh Phawa kan long ha ka 15 tarik Kyllalyngkot 2022 ha ka Shnong Tuberkmaishnong haka por 10 baje mynstep.
Na kaliang ka Kur Phawa Siangshai ka khot ka wer ia baroh ki para kut ban wan sha kane ka Dorbar Kur kaba shisien shisnem.
Ha kane ka dorbar yn ai ruh iaka report jong ka seng kur na ka bynta u snem bala dep bad ka don ruh ka jingpynkup burom ia ki khun ka kur kiba la pass bha ha ki eksam kiba pher ba pher bad ruh kan don ka jingpynkup burom ia ki riew tymmen jong ka kur kiba ladap 80 snem shaneng.
Ngi na ka liang ka ïing ka sem  jong I (Late) Sunday Morning Pariat I ba la khlad noh ha ka 10 tarik Kyllalyngkot, 2022, ngi pynpaw ka jingsnewnguh kaba khraw nyngkong eh ia U Blei Trai Kynrad Nongbuh thaw uba la kyrshan bor ia ngi ha kum kane ka por kaba la pynpait ia ki dohnud jong ngi.
Ngi pynpaw hangne ia ka jingsngew nguh kyrpang ia I wei pa I wei khamtam ia ka Kur Pariat Kur Dkhar ki Kha ki man, ki paralok parajor najan bad na jngai, ka Dorbar Shnong  Tympang Club, Dorbar Shnong Dongmihsngi, Balang Katholik Jowai, ki Doctors, ki Nurse jong ka Dr.Robert Gordon  Hospital, Dr.Tunnel Hospital, Local MLA Ma Wailadmiki Shylla, ka Party NPP, M.D.C bad ki nongtrei jong ka JHADC, kiba la iarap bad don bynta bad tyngrong lem bad ngi ia ki jingdon kam jong ka ing ha kum kane ka khyllipmat  jingsngew sih.
To U Blei un kyrkhu kyrdoh ia iwei pa iwei.
Khublei Shibun Na ki Para ki Pyrsa  ki kynum bad  I lok  ki khun ki ksiew bad ki pyrsa kurim jong I late Sunday Morning Pariat.167 ngut ki briew kiba iabit thymmai iaka jingpang khlam COVID-19, I wei iba khlad bad da kane ka jingiap kala kynjoh sha 1490 haka jylla haka sngi Palei.
I ne I ba khlad I dei na East Khasi Hills District.
Kat kum ka jingpyntip ka Tnad ka Koit ka Khiah, 167 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 784 ngut hapoh ka Jylla.
Ka East Khasi Hills ka don baroh 640 ngut kiba shitom, West Garo Hills 66, Ri Bhoi 40, West Jaintia Hills 12, West Khasi Hills 9, South West Khasi Hills 6, East Jaiñtia Hills 7, North Garo Hills bad South Garo Hills mar 2 kiba shitom.
Ki briew kiba iabit thymmai iaka jingpang khlam ki kynthup na East Khasi Hills 130, West Garo Hills 16, Ri Bhoi 11, West Khasi Hills 3, East Jaintia Hills bad West Jaintia Hills mar 2 kiba iabit thymmai, North Garo Hills, South Garo Hills bad South West Khasi Hills mar iwei kiba iabit thymmai iaka jingpangkhlam.
Ki nongpang kiba la ioh pat iaka jingkoit ki don haduh 83 ngut.
Kine ki kynthup na East Khasi Hills 71, West Garo Hills 9 bad West Jaintia Hills 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 85796 ngut bad napdeng kine 83522 ngut kila ïoh ïa ka jingkoit bad 1490 ngut kiba ïap nalor ki briew ba dang shitom.
Ka Sur U Paidbah East Jaintia Hills District kala dawa na u Myntri Sorkar Ma Kyrmen Shylla ban plie paidbah noh iaka Khliehriat Civil Hospital haka sngi Balang.
“Ngi la ioh jingtip ba ka sorkar kala dep mynjur ban kyntiew kyrdan iaka Khliehriat CHC sha ka Civil Hospital," la ong ka Sur U Paidbah East Jaintia Hills haba ai iaka dorkhat sha u Myntri uba long ruh u MLA ka Khliehriat.
Ka Sur U Paidbah East Jaintia Hills kala ai da ka dorkhat ha u ma Kyrmen Shylla ban iathuh ia u baka sorkar kala dep ban kyntiew kyrdan iaka Khliehriat CHC sha ka Civil Hospital, pynban ka jingplie paidbah ia kane ka hospital ka dang sahteng haduh mynta.
“Ngi la donkam kyrkieh ban plie paidbah noh iaka Khliehriat CHC sha ka Civil Hospital khnang ba kan long kata ka hospital kaba pura kaba biang lut ki dawai dashin bad ki tiar ki tar naka bynta ban myntoi u paidbah ka thain East Jaintia Hills District," la ong ka Sur U Paidbah East Jaintia hills haka dorkhat.
Ia kane ka dorkhat la aiti ha u MLA ka Khliehriat da u Chairman Dr.R Phawa haka jingiadonlang u Assistant General Secretary Streamly Suchen, Finance Secretary  Voilet Lyngdoh bad kiwei kiwei.
“Ka jingdawa ban ioh iaka Civil Hospital kaba pura ka dei ka jingangnud u pauidbah ba bun balang bad ka Khliehriat Civil hospital kan pynjem ruh iaka jingeh ki hospital ha ki jaka sor namar ba ki paidbah kim hap ban iabeh sha kiwei ki jaka sumar bad kan iada ruh naka jingduh iaki mynsiem ba kordor," la ong ka dorkhat Shuh shuh ka synjuk kala dawa ban shimkhia ban iakren bad sorkar halor ka Civil Hospital Khliehriat bad nakaliang u ma Kyrmen ruh ula kular ban shimkhia ia kane ka kam.
Haka sngi Balang 166 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba shitom ne active case kalong 701 ngut hapoh Jylla.
Katkum ka jingpyntip ka tnad ka Koit ka Khiah, 166 ngut ki briew kiba ïabit thymmai ïa kane ka jingpangkhlam bad kine kiba iabit thymmai ki dei na East Khasi Hills 143, West Garo Hills 8, Ri Bhoi 8, West Jaintia Hills 3, West Khasi Hills 2, East Garo Hills 1 bad South West Khasi Hills 1.
Ki nongpang kiba la ioh pat iaka jingkoit ki don haduh 43 ngut.
Kine ki kynthup na East Khasi Hills 36 bad West Garo Hills 7.
Ka East Khasi Hills ka don 582 ngut kiba shitom, West Garo Hills 59, West Jaintia Hills 13, Ri Bhoi 29, West Khasi Hills 6, South West Khasi Hills 5, East Jaintia Hills 5, South Garo Hills 1 bad North Garo Hills 1 Ka jingdon jong ki briew bala ïabit ïa kane ka jingpang khlam ha Jylla baroh ka long 85629 ngut bad napdeng kine 83439 ngut kila ïoh ïa ka jingkoit bad 1489 ngut kiba ïap nalor ki briew ba dang shitom.
U waheh shnong jong ka Dorbar Shnong Tympang Iawmusiang ula ong ba ka jingiakynduh lang ki samla kalong kaba kongsan bha ha kine ki sngi kiba mynta khnang ba kin ioh ka lad ban iathir jingmut bad ban iakren na ka bynta ban iatei iaka imlang ka sahlang bad ialade shimet haka longbriew man briew.
U Ma Edystone ula ong ia kane haba kren u kongsan haka prokram National Youth Convention, ula ong kum kane ka prokram ka ai jingmyntoi iaki samla samhoi khnang ba kin ioh ka lad ban iasyllok la ha sor ne nongkyndong bad ban trei kino kino ki kam ban myntoi ialade bad iaka imlang ka sahlang.
Ia kane ka prokram la pynlong da ka Society for Urban & Rural Empowerment (SURE), Jowai ryngkat ka jingiatreilang bad ka Nehru Yuva Kendra Sangathan Jowai ha ka 10 tarik u kyllalyngkot ha HK Singh Memorial Secondary School Jowai.
U Ma Edystone ula iaroh iaka SURE kaba pynlong ia kane ka prokram bad kyntu iaki samla ban long kita ki briew kiba don jingkitkhlieh na ka bynta ka shnong ka thaw bad ri baroh kawei.
Hakane ka sngi la ioh ia ki jingbatai halor saw tylli ki mat kaba nyngkong ka dei shaphang ka soft skill kaba la ai da u Rev.Dr.H.H Mohrmen.
Ha kane ka jingkren la kynthup ia ki phang kum ka Effective Communication, Empathy, Critical Thinking kaba don ka jingiadei bad ka Decision making bad ki Leadership style kiba bun.
Kaba ar ka dei shaphang jingiohlok dang khynnah ba la ai da ka Niwankan Shylla, kaba lai shaphang u drugs bad ki jingdih ba bunjait la ai da I Dakapaia Bareh bad ka ba saw ka dei shaphang ka AIDS ba la ai da I Coriniki Slong kiba long ki staff jong ka SURE.Palat 50 ngut ki khynnah samla shynrang bad khynthei jong ki shnong bapher bapher na ka west jaintia ki la wan ban iashim bynta ha kane ka program bad ki la pynpaw ba ki la ioh jingmyntoi shikhatdei eh na kane ka prokram.
Ka Felicia Liam na ka shnong Demthring, West Jañtia ka la ong ba “ka jingshong kha khynnah ne ka jingshong kha khlem pat dei por kala kynrei bha sha nongkyndong kumjuh ruh ka jingdih buaid kumta kane ka prokam kala ai jingmut shikatdei eh ia nga.
" Wikidaroilangki Lamare ba na Mynthong, Jowai ula ba “ki mat iakren mynta ka sngi ki dei kiba donkam, hynrei ka jingkren halor ka communication skill ka long ka ba donkam bha bad kaba ai jingmut ia ki samla ha ka jingim ba man la ka sngi.
" Ka Delphi Mystica Bareh ka samla na Nongtalang kala ong ba ka la ioh jingmyntoi shi katdei eh na kane ka program bad kaba kham kongsan ka dei ka jingshaniah ha ka jinglah lajong bad  ba kiei kiei baroh ki dei ban sdang na iing.
Ia kane ka prokram la pyndep da kaba bud ryntih ia ki kyndon pyrkhing ka sorkar kiba iadei bad ka khlam kobid.
Ia ka jingialang la pyniaid da i kong Ailut Kyndait, ka jingkren pdiang sngewbha la ai da ka kong Pasqualina Lamare bad ka jingkren ai khublei la ai da ka kong Darimika Lywait na ka SURE.Ka Ka Khooid Ya ka Wah Myntdu (KYKWM) kala pynlong da ka Peaceful March bad Awareness Rally ban kyrsiew bad wer ia u paid nongshong shnong ban iada bad pynbha biang iaka wah Myntdu, kaba bsa um bam um dih bad basa um iaki pynthor ki hali jong ki shnong kiba tuid kane ka wah bad pynim jakpoh ia kiba bun na ki dohum dohpnat haka sngi ba Ar.
Ha kane ka Peaceful March  KYKWM kala iaid paidbah na Mihmyntdu, Ladthadlaboh, Moosalyngkat, Ïawmusiang, Tpep Pale, Dulong, Panaliar, Loomiongkjam, Iongpiah, Loomkyrwiang, Chiliang raij – Umchangiar, Khimusniang, Chutwakhu, Mynthong bad la pynkut ha madan Jrisalein, Chutwakhu, Jowai.
Shuwa ban iaid paidbah kala don ka jingialang ha madan Mihmyntdu.
U Phadar Hilarious Lamare uba khmih ïa ka Jowai Parish ula ong ba ka Wah Myntdu ka long ka jingai sngewbha na U Blei ïa ki nongshong shnong jong ka Ri Lum Jaintia hynrei mynta U Blei ruh U sngewsih ban ïohi ba ki khun bynriew kim suidñiew ïa ka jingai sngewbha jong U.U Bah T W Blah uba long u nonghikai skul bala shongthait ula ïathuh ba ha ki por jinglong khynnah jong u ki juh leit bam doh sharud ka wah Myntdu bad ka wah ka dang long kaba khuid bad kaba sngur.
U President jong ka JSM Western Region u Ribok Biam ula pynpaw ïaka jingbynñiaw jong u halor ka jingkheiñ sting jong ki paidbah jong ka Ri Lum Jaintia ïaki kam kiba ktah ïaka ïap ka im jong ka jaidbynriew katba ki smat ban leit sha ki kam sngewbha ka pyrthei.
Kiwei de ki nongkren ha kane ka jingïalang ki long u phadri jong ka Church of North India u Ma C Dhar, u Secretary ka shnong Mihmyntdu u Ma Kmen Shylla nalor kiwei de.
Ki nongrwai kiba paw bha ha rilum Jaintia kiba kynthup ïaka samla Dawbhaki Pde, Marleki Lytan, Sevenkisius Lamare, ka Morialda Paswet, Kyns & Mates bad kiwei kiwei ki la ai ïa ki sur jingrwai kiba don jingmut bad pynkyndit thiah ïa ki paidbah ban ïeng ïada noh ïaka Wah Myntdu.
Ha ka jingialang ha madan Jrisalein, Chutwakhu, ka Divisional Forest Officer, Wildlife Division, ka Kong H Lato haba kren kala kyntu ïaki paidbah ban kiar noh na ka jingpyndonkam jong ki plastic haba thied jingthied bad dih um na ki plastic ki pynjaboh ïaki wah ki lum.
U Rev Dr.HH Mohrmen ula ong ba ki aiñ ki bun ban ïada ïaki lum ki wah hynrei kaba sngewsih ka long ba ka jingpyntreikam jong kitei ki aiñ pat ka long kaba duna bad kaba tlot.
U President ka Seinraij Jowai u Bah OR Challam ula ïathuh ba ka tnat Forest ha u snem 2019 ka la kular ban pynkhuid bad pynkhie biang ïaka wah Myntdu wah Lukha hynrei haduh mynta kane ka jingkular ka dang sahkut ha lyer.
Kiwei de ki nongkren ki long u Jurbha Phawa uwei na ki nongrep, ka Kong Linda Ryngkhlem, u Bah H.B.N.Nonglang, u Ma B.Shylla General Secretary, Synjuk Waheh Chnong Ri Jaiñtia, u Ma Alan Niangti President, Synjuk Waheh Chnong Jowai, u Ma E.M.H Passah bad u Khroo L Pariat President Khooid Ya Ka Wah Myntdu.
Kane ka jingïalang ka la shim ïaka rai ban dawa ïa ka sorkar kmie lyngba ka sorkar jylla ban ithuh noh ïa ka Wah Myntdu kum ka Wah jong ka Ri India ne National River bad ban pynbha bad pynkhie im biang ïaka.
Haka sngi ba ar 159 ngut ki briew kila iabit thymmai iaka jingpang khlam COVID-19, khlad 2 bad da kane ka jingdon jong ki briew kiba iap pang COVID-19 kala kynjoh sha 1489 ngut ha Jylla.
Kine ki ar ngut kiba khlad ki dei na ka East Khasi Hills District.
Katkum ka jingpyntip ka tnad ka Koit ka Khiah, 159 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 578 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills 131, West Garo Hills 14, Ri Bhoi 6, West Jaintia Hills 4, West Khasi Hills 3 bad East Jaintia Hills 1.
Ki nongpang kiba la ioh pat iaka jingkoit ki don 27 ngut.
Kine ki kynthup na East Khasi Hills: 25, West Garo Hills 1 bad West Jaintia Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 85463 ngut bad napdeng kine 83396 ngut kila ïoh ïa ka jingkoit bad 1489 ngut kiba ïap nalor ki briew ba dang shitom.
Ka East Khasi Hills kadei ka don haduh 475 ngut kiba dang shitom, West Garo Hills 58, Ri Bhoi 21, West Jaintia Hills 10, East Jaintia Hills, South West Khasi Hills bad West Khasi Hills ki don mar 4 ngut kiba shitom, ka North Garo Hills bad East Garo Hills mar 1 kiba shitom.
Uwei u samla ba kyrteng uba kyrteng u Pyndap Bang ula khlad noh hadien ka jingiatakhuh kali kaba jia hynnin ka miet sngi Nyngkong ha Mihmyntdu West Jaintia Hills District.
Kane ka jingjia aksident kala jia haka por kumba 9 baje eiei.
U Pyndap Bang ba na Dongmihsngi Jowai uba niah iaka kali Maruti Swift kaba don u register nomber ML04 C 8728 kala leit tynrah ia kawei pat ka kali maruti swift kaba sangeh ha surok.
La iathuh ba ki don arngut hapoh kali, hynrei u paralok ba Iadonlang hapoh ka kali um shym la mynsaw, katba u Pyndap ula mynsaw bad pynkit mar mar sha Woodland WK Hospital bad la pynbna bala ula khlad noh ba kane ka pyrthei.
Ki Pulit jong ka Jowai Traffic marsien jia kila leit mar mar sha katei ka jaka ban pyndep iaka jingdonkam ka ain.
Ka Ryntih Sports Club bad ka Minerva Punjab FC, ki la poi sha ka miej ba kin ia soi iaka soskular ia dei kam dei jam ka jong ki, da kaba ki arliang ki la kloi ba kin ia pdiang ne ban seng ia ka shlem ai jinghikai phutbol, ka Football Academy hapoh ka shnong Diengpasoh, East Khasi Hills District.
Ia kane ka soskular iatreilang hapdeng kine ki arliang mamla, la ia soi ia ka hynnin ka sngi u Blei ka 9 tarik u Kyllalyngkot 2022, ha kaba na ka liang ka Minerva Punjab FC la mihkhmat ban soi ia ka soskular da u General manager ka klob u Harshit Tyagi bad na ka liang ka Ryntih FC, la mih da ki nongkitkam ka klob ryngkat ka jingia synran lang ka jong u MDC ka Mawlai Constituency u bah Teibor Pathaw bad u BDO ka Mawlai/Mylliem C&RD Block u bah Tremi Passah bad u bah Ransom Sutnga.
Haba iakren bad ki lad pathai khubor ha Shillong Press Club hynne ka lah sngi u Blei, u Harshit Tyagi General manager ka Minerva Punjab FC, u dap da ka mynsiem kaba kmen ba un shem bad iohi ia ka jinglong ba kloi jong ki bor ba dei khmih ka Ryntih SC, ban shim ia kane ka kabu ksiar ban iatreilang ryngkat bad ka kane ka klob kaba dei na sor bah Chandigarh.
U Harshit u la ong ruh ba ka klob ka la shem ba don hi kumno ba ka kynhun ialehkai ka Ryntih SC ka la dep ba kan aireng sha ka lympung iakhun jong ka second division I League ba la long ha u snem ba la dep, kaba la lah ban leh ia ka kam bah kaba khraw hapdeng ki jingeh bad ki jingduna kiba la ker tawiar ia ka bad kaba ia syriem thik kumba la leh da ka Minerva Punjab FC.U CEO ka Ryntih  SC u bah Samran Syiem, u la ong ba ka daw kaba la pynlong ia ka Ryntih SC ban poi sha ka miej ban soi ia kane ka soskular bad ka Minerva Punjab FC ban tei ia ka shlem ai jinghikai kaba paka ha ka liang ka phutbol ka dei hadien ba ha ka sien pyrshang kaba nyngkong, ka Ryntih kam shym la lah ba kan kynjoh sha ka thong ban ioh ban iuh kjat sha ka kyrdan iakhun jong ka I.League, kampher wat hadien ba na ka liang ki rang ialehkai ki jong ka, ki la aiti met bad mynsiem.
Wat lada ka klob kam shym la kynjoh sha katta ka thong ba ka angnnud, pynban ka mynsiem iakhun bad aiti ne len lade jong ki player bad ki nongpyniaid jong ka Ryntih SC, ka la plie lad pat ia ka ba kan ioh ba kan kren ia pynbeit kam bad uwei na ki heh saipan ba don ia la ka klob ialehkai ha ka ri u Ranjit Bajaj, ha kaba ula phah wan ia ki nongkitkam jong ka Ryntih SC sha Chandigarh ban iakren ia pynbeit markhmat ia ki kam ki jam bad u.
Ka thong ba ka Ryntih ka la thmu lyngba ka jingsoi ia kane ka soskular hi ka long ba kan lah ba kan kyntiew ne ban rah shalor  bad na ka liang u Ranjit Bajaj, u la kular ba ma u hi un sa wan ban jurip bad khmih hi da la ki jong ki khmat ia ki kam ki jam baroh.
Shuh shuh u bah Samran u la pynshai ba kane ka jaka ba ka Ryntih SC ka ioh ba kan pyndonkam, ka dei jong ka dorbar shnong ka Deingpasoh ha kaba ka la don ka jingiateh ia ka sokular , da kaba la aiwai kumba 40 snem bad ka shnong ka ban shah sngewbha ia ka Ryntih SC ba kan pyndonkam ia ka, kum kawei na ki shlem ai jinghikai phutbol ba kynsai ha ka jylla da ka jingiatreilang ryngkat bad ka Minerva Punjab FC.Ka Sein Kur Dkhar kala ujor pyrshah ia u wei u bar jylla ba ai jait sha ka Kur Dkhar ha u incharge Deputy Commissioner, East Jaintia Hills District haka sngi Nyngkong.
Ka Sein Kur Dkhar kala kynnoh ba une u bar jylla uba kyrteng u Seila Dkhar uba shong basah trei bylla ha Rangad, East Jaintia Hills ula ioh ruh wat iaka EPIC.Ki nongialam ka Sein Kur Dkhar East Jaintia Hills haka jingialam u Shaniahskhem Dkhar bad kiwei kiwei ki dkhot ka kur kila ai da ka jingujor sha u Incharge DC ka East Jaintia dawa ban pyndam iaka EPIC une u bar jylla.
Ka Kur Dkhar kala pynpaw ruh iaka jinglyngngoh halor ka jingai jait une u bar jylla sha ka kur Dkhar  bad kala pynrem jur ia ki briew kiba donkti ban iarap ban pynkylla jait.
Ka Kur Dkhar kala pynrem ruh ia u waheh shnong jong ka shnong Rangad uba ai jingbit ia u ban apply Epic card ha ka kyrteng jong ka shnong.
U waheh shnong jong ka shnong Lumbangla u Ma Heiplanmi Lyndoh ujor sha u Superintendent of Police, East Jaintia Hills District halor ka jingkynnoh ba ki pulit kim shym la leh eiei halor ka jingshah shoh pynmynsaw iaki nongiala shnong ka Lumbangla, Elaka Nongkhlieh hadien ka jingpyndam iaka NOC ban seng karkhana Coke Factory ha kane ka shnong.
Katkum ka jingujor u waheh shnong la kynnoh ba haka 02-12-21 haka por 7:45 janmiet saw ngut ki briew kiba kynthup ïa u Syrpai Sukhlain, ba na Shnong Thymme (Nongkhlieh), Ebor Sukhlian na Moolasngi, Tre Sukhlain na Moolasngi bad Pynshngain Sukhlain ba na Khaidong Village kila wan shapoh shnong Lumbangla da kawei ka kali maruti gypsy bad thombor iaki nongialam ka Dorbar shnong da ki nar bad ki dieng sawdong.
U  Secretary shnong u Ma Niwan Langchiang ula mynsaw jur bad la pynkit ïa u sha Hospital bad kiwei pat ki la lait im da ka said hadien ba kila ioh phet rieh sha khlaw.
La kynnoh ba kine ki sawn gut kila , kila maham ruh ïaki nongshong shnong.
Halor kane ka jingjia la dep ban mudui iaka jingujor ejhar hakhmat ki Pulit jong ka Saipung Polcie Station bad la resgister ruh iaka case katkum ka case no Khliehriat PS 05 (12) 2021 U/s 506/323 IPC.Shuh shuh ha kane ka shithi kaba ula ujor u Heiplanmi sha u SP la kynnoh haka 22 tarik u bnai Nohprah 2021 haka por 10.00 baje mynmiet, la kynnoh ba kine ki juh ki saw ngut ki briew kila wan biang da maruti gypsy kaba don u no ML 04 9390 bad rah ryngkat ki nar bad kiwei ki tiar pynmynsaw bad wad iaki nongialam shnong da ka jingthmu sniew iaki bad ia kane ka jingjia ruh ka dorbar shnong kala dep mudui iaka ejahar, pynban haduh mynta ym shym la kem ia kine ki saw ngut ki briew.
U Waheh shnong ula ong ba kadaw ba mih kane ka jingjia kadei hadien ba u Milan Paslein waheh shnong barim ula ai NOC sha uwei u briew uba tip kum u Syrpaibha Sukhlain bana Shnong Thymme uba don jingthmu ban shna iaka coke factory ha ka jaka kaba tip kum ka Kremlangshait Luiti Khretadong ryngkat bad u Ma Kilometre Lytan MDC barim ka JHADC khlem ka jingtip jong ki nongshong shnong.
La kynnoh ba u Syrpai bad ki briew jong u kila leh ia kane ka kam pyrshah iaka nongialam shnong hadien ba la shah pyndam ka NOC.Ka Dorbar Shnong Lumbangla kala kyntu ia u SP East Jaintia Hills District ban shimkhia halor kane ba bad pynshitom ia kine ki briew khnang ban iada iaki nongshong shong na kano kano ka jingjia kaba sngewsih.
Ka Elaka Nartiang Coordinate Committee (ENCC) da kawei ka sur kala shim iaka rai ban pyneh beit triang ban pyrshah iaka jingbret ñiut ka Jowai Municipal Board ha Mooshutsdai Mookabeng ka jaka kaba hap ha Thadmusem bad hajan ka shnong Sohphoh, West Jaintia Hills District.
Ia kane ka rai ka ENCC kala shim haka jingialang kaba long haka 10 tarik Kyllalyngkot 2022 haka shnong Nongkhroh.
U Organising Secretary ka (ENCC) u Ma Katbanbiang Lamare ula ong ba ka jingialang kaba khot Dorbar shnong Nongkhroh haka jingiadonlang ki dkhot ka ENCC kala pynrem jur ruh ïa ka Jowai Municipal Board ba leh bor bad thombor iaka sur u paidbah.
Ula ong ba haka jingshisha ka jingialang hapdeng ka ENCC bad ka JMB ka dei ban long haka 7 K’Lyngkot, pynban ka JMB kala leit ban bret ïaki ñiut naduh 5 tarik K’Lyngkot bad khlem ap iaka rai jong u paidbah jong ki san tylli ki shnong kiba hap hapoh ka lama jong ka ENCC ba kynthup iaka Nongkhroh, Larnai, Sohphoh, Thadmusem bad Kdohkule bad ki sengbhalang kiba iatreilang bad ka committee.
“Ngi la shim iaka rai kaba khatduh bad ngin nym shah iaka Jowai Municipal Board ban leit bret ïaki ñiut ha katei ka jaka bret niut ba thymmai jong ka ha Mooshutsdai Mookabeng namar ba kala leh bor shaba palat liam u paidbah ka thain bad lada iaid shakhmat ka jingbret ñiut kan ktah iaka sawdong sawkun ka mariang," la ong u ma Katbanbiang.
Ula buh jingkylli ruh balei ka Jowai Municipal Board kala shah beh na Mynkjai, hato kam dei naka jinglehtorti jong ka ban bret ïaki ñiut ki ñier khlem da ka pyndonkam iaka juk stad saian? Ula ong shuh shuh ba kane ka jaka bret ñiut thymmai ruh ka dei kaba don ha jrong lum bad lada iaid shakhmat ka jingbret ñiut kan ktah ia baroh ka sawdong sawkun ka jaka bad iaka koit ka khiah u briew bad ki mrad.
Ka jingïalang paitbah ka Dorbar shnong Nongkhroh kala rai rangbah ba naduh mynta sngi kan khang noh shi syndon ïa katei ka jaka bret ñiut ha Mooshutsdai.
Ka National People’s Party (NPP), West Jaintia Hills District Unit kala phah khubor sngewlem sha kiba ha ïing I (L) Sunday Morning Pariat iba dei i ophis secretary jong ka NPP West Jaintia Hills District Unit.
I Ma Sunday Morning ila khlad noh na kane ka pyrthei haka 10 tarik Kyllalyngkot 22 bad ka jingleit ontep ia i kanlong lashai ka sngi ha u lum jingtep ka Balang Katholik Jowai haka por 1 baje nohphaisngi.
U General Secretary NPP West Jaintia Hills District Unit, u Donboklang Jana ula ong ba jingkhlad I ma Sunday kadei ka jinduh kaba khraw ym tang iaka iing ka sem jong I, hynrei iaka party kumjuh namar ba nalor ba i dei u ophis secretary, i dei ruh i dkhot ba shitrhem bha naka bynta ban trei iaki kam jong ka party kum i dkhot EC jong ka NPP District Committee.
U Ma Donboklang ula ong ba na kaliang ka NPP West Jaintia Hills District Unit kala phah iaka khubor jingsngewlem sha ka iing ka sem khamtam ia I Lok, ki Khun ki Kti bad kiba don jingiadei baroh.
Ka NPP West Jaintia Hills District unit ka buh haka jingduwai ba U Blei Trai Kynrad un pyntngen ia baroh kiba don jingiadei bad I Ma Sunday ha kum kane ka por ba wan u Lyoh uba kah dum.
Ka Sohkha Shnong Village Durbar, West Jaintia Hills District ka la pynthymmai ïaki nongkitkam shnong na ka bynta ka samoi treikam jong u snem 2022-2024.
Ïaki nongkitkam la pynthymmai haka jingïalang Annual General Meeting kaba la long haka 7 tarik Kyllalyngkot ha Community Halll Sohkha shnong haka jingdonlang u Daloi jong ka Elaka Nongtalang u Ma Chui Lamin Ponlynjar.
Ïaka jingïalang la pyniaid da u Waheh Shnong u HB Lanong barim bad la pynsngew ruh ïaki jingtreikam bad Audit Report jong ka shnong hapoh ka snem.
Ki nongkitkam bathymmai ki long u Waheh shnong u Venus Tongper, Assistant Waheh Shnong Jambok Lanong, Secretary Phrangsngi Khonglah, Assistant Secretary Brickson Tongper, Treasurer Korbin Gayang bad 15 ngut ki EC member kynthup 4 ngut ki khynthei.
Advisor HB Lanong waheh Shnong barim bad W.Khonglah (Lyngdoh Surong), Auditor J.Tongper, N.Tongper, K.Khonglah bad K.Lanong.
Kane ka long ka jingpyntip sha phi ki kur ki kha bad ki paralok ki para jor ba I Ma Sunday Morning Pariat I lok jong I Kong Klora Dkhar ba shong ba sah Dongmihsngi, Jowai ila khlad noh haka 10 tarik Kyllalyngkot 2022.
I Ma Sunday Morning Pariat I dei ruh I hynmen jong I Ma Baxterly Pariat ba shong ba sah ha Tympang Iawmusiang, Jowai.
Ka jingpyndep iaka sah jong i kan long haka 11 tarik Kyllalyngkot 2022 haka por 1 baje nohphaisngi ha u lum jingtep ka Balang Katholik, Jowai.
Haka sngi Nyngkong 70 ngut ki briew kila iabit thymmai iaka jingpang khlam COVID-19, khlad 2 ngut bad da kane ka jingdon jong ki briew kiba iap pang COVID-19 kala kynjoh sha 1487 ngut ha Jylla.
Kine kiba khlad ki dei na East Khasi Hill bad West Khasi Hills District.
Katkum ka jingpyntip ka tnad ka Koit ka Khiah, 70 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 448 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills: 62, Bhoi: 4 bad West Garo Hills: 2, South West Khasi Hills 1 bad West Khasi Hills 1.
Ki nongpang kiba la ioh pat iaka jingkoit ki don haduh 14 ngut.
Kine ki kynthup na East Khasi Hills: 11, West Garo Hills 2, bad Ri Bhoi: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 85304 ngut bad napdeng kine 83369 ngut kila ïoh ïa ka jingkoit bad 1487 ngut kiba ïap nalor ki briew ba dang shitom.
Ka East Khasi Hills kadon 371 ngut kiba dang shitom, West Garo Hills 45, Ri Bhoi 15, West Jaintia Hills 7, East Jaintia Hills 3, East Garo Hills 1, North Garo Hills 1, South West Khasi Hills 4, bad West Khasi Hills 1.
Hadien ba ka Jowai Municipal Board (JMB) bad ka Jaintia Hills Autonomous District Council (JHADC) kila lah ban pynkhuid iaki ñiut ki ñier kiba sahkut ha ki iew ha sor Jowai, ka synjuk waheh shnong Jowai kala shim iaka rai ban pyndam shuwa iaka rai khang iew lashai ka sngi 10 tarik Kyllalyngkot.
U President Synjuk Waheh Shnong Jowai, Ma Alan Niangti ula ong “ka jingthmu ban khang iaki iew ha sor Jowai lashai ka sngi 10 tarik Kyllalyngkot la pyndam noh shuwa hadien ba ka JMB bad ka JHADC kila lum kila lang ia baroh ki ñiut kiba la lum thup ha ki lai tylli ki iew kiba kynthup Iew Seiñraij, Iew Chor (kaba pyniaid da ka CNI) bad ka Iew Shyiap (kaba pyniaid da ka Jowai Presbyterian Church) bad ka Iaw Thymme kaba pyniaid da ka JHADC." Ka JMB kala dep ruh ban lum iaki ñiut kiba la lumthup ha khmat DC ophis bad ha lad Thomas Jones Synod College haka 6 tarik une u bnai.
U Ma Alan ula ong ba don sa katto katne ki ñiut kiba sah ban lum na Iaw Thymme, hynrei na kaliang ka konsil kala pynthikna ban pynkynriah iaki ñiut lashai ka sngi Nyngkong.
U Ma Alan ula ong ba nakaliang ka synjuk kala ai khublei ïaka bor synshar district khamtam u Deputy Commissioner, West Jaintia Hills, ka JMB kiba la shimkhia ban iakren pynbeit ban pynjem iaka jingeh ka sor Jowai halor ki ñiut ki ñier kiba mih na ki iew ki hat bad ki ïing briew.
Ka Synjuk kala dawa na ka bor synshar district, ka sorkar khamtam ka tnad pynroi sor ban wad ki lad lynti ban pynjem ia kane ka jingeh ha kaba iadei bad ki ñiut bad ban pynioh iaka jaka kaba paka kaban neh khamslem bad kaba lait na ka jingktah iaka koit ka khiah u briew bad ka sawdong sawkun ka mariang.
Ka Khooid Ya ka Wah Myntdu, (KYKWM) kan pynlong iaka jingiaid paidbah ba jai jai ban ialap pynsgewthuh paidbah ban iada bad pynbha iaka wah Myntdu, kaba tip kum ka tawiar ka takan jong ka sor Jowai haka 11 tarik Kyllalyngkot 2022.
Kane ka jingiaid paidbah kan sdang naduh ka por 10 baje mynstep na madan ialehkai ka shnong Mihmyntdu bad yn iaid lyngba ka Ladthadlboh, Newhill, Iawmusiang bad yn pynkut ha madan Jrisalein, Chutwakhu, Jowai.
Ka jingthmu jong kane ka jingiaid paidbah kalong ban kyrsiew iaki paidbah nongshong shnong bad ki shnong ba marjan ka Jowai ban ai jingiada bad pynbha biang iaka sawdong sawkun ka wah Myntdu kaba la shah pynjulor ha u khun bynriew.
Ka Wah Myntdu kadei ka wah kaba bsa um bam um dih iaka sor Jowai, pynban kane ka wah katba nang mih ki sngi kala kylla long kaba jakhlia bad kaba ym biang shuh ia u briew ban pyndonkam iaka kum ka umdih umbam.
La khot la wer ia baroh ban wan sha kane ka jingiaid paidbah bad ka jingialang ban ialap pynsngewthuh na ka bynta ban ka jingaida iaka wah Myntdu.76 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba shitom kala kynjoh sha 394 ngut hapoh ka Jylla haka Sngi U Blei.
Katkum ka jingpyntip ka tnad ka Koit ka Khiah, 76 ngut ki briew kiba ïabit thymmai ïa kane ka jingpangkhlam.
Kine ki kynthup na East Khasi Hills 66, West Garo Hills 5, Ri Bhoi 3, East Garo Hills 1 bad East Jaintia Hills 1.
Ki nongpang kiba la ioh pat iaka jingkoit ki don haduh 10 ngut.
Kine ki dei tang na East Khasi Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 85234 ngut bad napdeng kine 83355 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills ka don haduh 321 ngut kiba ba shitom, West Garo Hills 45, Ri Bhoi 12, West Jaintia Hills 7, South West Khasi Hills 3, East Jaintia Hills 3, East Garo Hills 1, North Garo Hills 1 bad Wes Khasi Hills 1.
Ka shnong Amkoi kala pynbna paidbah ba lashai ka sngi 9 tarik Kyllalyngkot 2022 kan khang ïa ka jaka jngohkai kaba la tip kum ka Sliang Tourist Spot.
La iathuh ba ka jingkhang ia katei ka jaka jngohkai kalong namar ba don ba khlad hapoh shnong Amkoi bad ka jingpyndep ïa ka niam ka rukom kan long lashai ka sngi.
La kyrpad iaki paidbah kiba thmu ban wan jngohkai sha kane ka jaka ban iaishah bad ka jingpynbeit jong ka shnong bad la kyntu iaki paidbah ban wan haka sngi kaba bud naduh ka 10 tarik kumba ju long.
Ka ophis jong ka Deputy Commissioner, East Khasi Hills District kan sa pynlong ia ka Mega Camp hapoh ki polling station jong ka Mawkynrew bad Nongkrem Assembly Constituencies ha ka 11 bad 12 tarik U Kyllalyngkot, 2022.
Ha kane ka camp kan don ka jingai tlka Covid-19, ban registar kyrteng ia ki nongbylla kl bym pat don kyrteng ha ka thup kyrteng jong ka seng ki nongbylla lyngba ka e-Shram, ka jingpynrung kyrteng na ka bynta ka card Aadhar bad kajingpyniasoh ia ki Aadhaar card na ka bynta kiba bat ia ki Card Ration.
Ha kaba iadei bad ka jingai tika Covid- 19 hapoh kitei ki polling station, la kyntu bad ai jingmut ia baroh ba kin shim khia halor kane ka bynta bad ban leit tika ialade ha kitei ki sngi kiba la kdew haneng, khamtam eh ba mynta, sa uwei u virus thymmai uba ka WHO ka la jer kyrteng kum U Omicron u la sdang ban ktah ia ka Pyrthei hi baroh kawei.
Ban iada na une u Virus, dei tang ka tika kaba lah ban iada ia ngi bad ka imlang ka sahlang ka jong ngi.
Da kaba ai tika, wat lada ngi ioh ia kane kajingpang ruh hynrei ka pyllait ia ngi na kajingleit thiah ha ki Hospital bad lait na kajingiap.
La pynshlur ia ki paidbah jong ka Mawkynrew bad Nongkrem Assembly Constituencies ba kin leit ai ia ka tika ha ki jaka ba la pynbeit hapoh ki polling station jong ki ha ka 11 bad 12 tarik U Kyllalyngkot 2022 bad ba kin ym pynlehnohei ia kane ka lad ka kabu kaba ka Sorkar ka ai na ka bynta ka bha ka miat jong baroh.
Haka sngi Saitjain 73 ngut ki briew kiba iabit thymmai iaka jingpang khlam COVID-19 bad da kane ka jingdon ki briew ba shitom kalong 328 ngut hapoh ka Jylla.
Katkum ka jingpyntip ka Tnad ka Koit ka Khiah, 73 ngut ki briew kila ïabit thymmai ïa kane ka jingpangkhlam bad kine ki kynthup thup na East Khasi Hills 50, West Garo Hills 20, Ri Bhoi 2 bad East Jaintia Hills 1.
Ki nongpang kiba la ioh pat iaka jingkoit ki don 7 ngut.
Kine ki kynthup na East Khasi Hills 5 bad West Garo Hills 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 85158 ngut bad napdeng kine 83345 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills ka 265 ngut kiba shitom, West Garo Hills 40, Ri Bhoi 9, West Jaintia Hills 7, South West Khasi Hills 3, East Jaintia Hills 2, North Garo Hills 1 bad West Khasi Hills 1.
U Myntri ka tnad Sports & Youth Affairs ka sorkar Jylla u Bah Banteidor Lyngdoh ula wan ban pynhap pyrda ïaka lyngkhuh snem ba 25 (Silver Jubillee) jong ka Lion Sport & Youth Affairs (LSYA), Jowai haka sngi Saitjain.
Nalor u myntri la iadonlang ruh u Ma Phasmon Dkhar, EM-JHADC kum u symbud kongsan, u Ma Andrew Shullai, MDC Jowai Central, ki riew rangbah, ki longkmie bad kiba shah khot sngewbha.
Ïaka jingïalang la pynïaid da u Donkupar Syngkrem, President LSYA, Jowai bad la ïoh ka jingpule Bible bad duwai na ka samla Pynhun Shylla katba u Pynhiam H Kharkongor, Adviser LYSA ula ïathuh ïaka khana lyngkot ka jingïaid lynti ka LSYA U Phasmon Dkhar haka jingkren ula ai mynsiem ïaki samla ban im sngi haka ban pynbha pynjanai ïa kiei kaba ki longshwa manshwa ki la buh na ka bynta ka pateng.
Ha kane ka sngi la pyllait paidbah ruh iakaSouvenir jong ka jingiaid lynti ba 25 snem ka LSYA.U Bah Banteidor Lyngdoh, haka jingkren ula ïaroh ïaka LSYA, Jowai kaba la shimkhia ban ïalam lynti ïaki samla kaba long ka nuksa ba bha ïa kiwei ki shnong.
Kum ka dak ban pynsah jingkynmaw ïaka jingwan ïuhkjat jong u myntri la pyllait paidbah ruh ïaka Riti treikam ne Constitution ka LSYA, Jowai kumjuh ka Music Video kaba thaw halor ka phang kaba ong, “Yutran warim wa sein nachwa, ki khmat salan u nang pynmiat pynbha",.
U Myntri ula ai synniang da ka Computer bad u kular ruh ban pynïoh ïaka Badminton Court Mat ne ka carpet na bynta ka LSYA.Kum shi bynta ban teh lakam ia ka jingsdang ban pur sted biang jong ka jingpang COVID-19, na ka liang ka sorkar ka jylla Assam, ka la wan shakhmat ban pynbna ia ki kato katne ki rai ban pyrkhing ne tehlakam ia ka iaid ka ieng ka jong ki paidbah.
Haba iakren bad ki ld pathai khubor mynta ka sngi ha Dispur, na ka liang u Myntri rangbah ka Assam, u Himanta Biswa Sarma, u la pruid dak ia ki kato katne ki jingpyrkhing kaba kynthup ia ka Curfew kaban pyntreikam naduh ka por 10 baje mynmiet haduh ka por 6 baje mynstep.
Baroh ki iew ki hat ne ki dukan kin hap ban khang noh thik haka por 9 baje janmiet.
#AssamCovidUpdate 😷 In view of increasing #COVID19 cases, GoA has issued an SOP containing guidelines for containment of the pandemic: ▶️ Curfew will be imposed from 10 PM to 6 AM everyday.
Business/commercial establishment will not function post 9 PM.Please co-operate 🙏 pic.
twitter.
com/OO0I98jDFK Ki kali kamai ne ba kit ba bah ia ki riew paidbah kin hap ban bud ryngkhi bha ia ki kyndon jong ka COVID-19 appropriate behaviour, bad baroh ki kali ba kamai na kawei ka distrik sha kawei pat yn shah ia ki ba kin kamai da kaba ki lah ba kin kit kin bah tang ia ki briew ba la pyntikna ba ki la dep ban ai pura baroh arsien ka tika ne ka COVID vaccination.
Sa kawei ka kyndon kaba kham pytrkhing bad ban pyntreikam pura ka long man la ki briew ki donkam ban deng tisa ia la ki jingda khmut ne ki mask haba ki mih shabar na la ki iing ki seng  ki jong ki.
Kumta kane ka jingpynbna da ka sokar Assam, kan long artad kum ka khubor ba ki paidbah ka jylla ba leit ba wan bha sha Assam ba kin tip ban sngewthuh shai ia kaei kaba ki donkam ba kin leh nangne shakhmat.
Photo Credit: Twitter.
U President Synjuk Waheh Chnong Jowai ma Alan Niangti ula pyntip ba haka 10 tarik Kyllalyngkot (January) 2022 ki lai tylli ki iew ha Jowai kiba kynthup iaka iew Seinraij, iew Shyiap jong ka Jowai Presbyterian Church bad iew CNI ne iaw chor kin khang khyrdep.
U ma Alan Niangti ula ong ki Market Committee jong kine ki iew kila kloi ban ai ka jingiatreilang bad ka synjuk ban khang iaki iew ban pynkhuid ïaki ñiut ki ñier kiba la sahkut naduh u bnai Nohprah 2021.
Kum ban shu pynkynmaw ba ka daw ba sah kut ki ñiut ha baroh ki iew ha Jowai ka dei namar ba sangeh ka Jowai Municipal Board ban lum ban lang iaki ñiut hadien ba pyrshah ki nongshong shnong hapoh kala lama jong ka Elaka Nartiang Coordinate Committee bad ki shnong ba marjan iaka jingbret ñiut ha Mooshutdai Mookabeng kaba don hajan ka shnong Sohphoh halor ka jingjakhlia ka sawdong sawkun ka mariang.
Hynrei hadien ka jingiakren pynbeit ka bor synshar district, kane ka jingbret ñiut ha katei ka jaka ba thymmai kala iaid shakhmat naduh 6 tarik Kyllalyngkot bad ka JMB kala lah ban pynkhuid iaka ñiut hakhmat DC ophis bad ha lad Thomas Jones Synod College.
Ka Jaintia Hills Autonomous District Council (JHADC) kala rai ban khang iaka iew Iaw Thymme kaba don ha Ladthadlaboh Jowai lashai ka sngi (8 tarik Kyllalyngkot) ban ioh pynkhuid iaki ñiut kiba la sahkut naduh u bnai Nohprah 2021.
Ia kane ka rai ban khang iaka iew la shim hadien ka jingiakynduh ka synjuk waheh shnong Jowai hapoh ka jingialam u president ka synjuk ma Alan Niangti ia u Executive Member jong ka JHADC ba dei peit iaki iew ki hat u Ma Evening Teron haka sngi Thohdieng.
U Ma Evening Teron, ula iathuh ba nakaliang ka synjuk ka waheh shnong kala wan iakynduh ia u ban kyntu ban khang iaka iew ban pynkhuid iaki ñiut kiba la sahkut ha katei ka iew.
U Ma Teron ula ong ba kane ka jingpynkhuid iew kan long tang na ka bynta shisngi namar ba lashai ka sngi kin kit ia baroh ki ñiut kiba mih na katei ka iew ban bret sha ka jaka bret ñiut thymmai kaba don ha Mooshutsdai Mookabeng hajan ka shnong Sohphoh.
Shuh shuh kumban shu pynkynmaw ba ka synjuk waheh shnong Jowai kala rai ban khang iaki iew ha Jowai lada ka konsil bad ka Jowai Municipal Board (JMB) kim lah ban pynkhuid iaki ñiut.
Ka bor synshar district ryngkat ka JMB kila pan por ban pynkynriah iaki ñiut kiba mih na Jowai kaba la pynlong iaka synjuk waheh shnong ban pynjynsur iaka rai kaba kila shim.
Hynnin ka sngi ki ñiut ka JMB kala pynkhuid iaki ñiut kiba lum thup ha khmat ka DC ophis, Iawmusiang bad ha lad Thomas Jones Synod College bad kaba dang sah ka long ha ki iew shimet ba kynthup iaka iew Seinraij, Presbyterian bad iew CNI.Haka sngi Thohdieng 64 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba shitom ka long 262 hapoh ka Jylla.
Katkum ka jingpyntip ka tnad ka Koit ka Khiah, kine ki 64 ngut ki briew kiba ïabit thymmai ïa kane ka jingpangkhlam ki dei na East Khasi Hills 55, Ri Bhoi 3, West Garo Hills 3, North Garo Hills, West Jaintia Hills bad West Khasi Hills mar iwei ba shitom.
Ki nongpang kiba la ioh pat iaka jingkoit ki don haduh 14 ngut.
Kine ki kynthup na East Khasi Hills: 11 bad mar iwei na East Jaintia Hills, Ri Bhoi bad West Garo Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 85085 ngut bad napdeng kine 83338 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills kadon 220 ngut kiba dang shitom, West Garo Hills 22, Ri Bhoi 7, West Jaintia Hills 7, South West Khasi Hills 3, North Garo Hills 1, East Jaintia Hills 1 bad West Khasi Hills 1.
Kane ka long ka jingpyntip sha phi ki kur ki kha bad ki paralok ki para jor ba I Kong Senorita Suiam bashong ba sah ha ka shnong Moodymmai West Jaintia Hills District I la khlad noh mynhynnin ka sngi 5/1/2022.
Ka jingpyndep ia kaba sah jong I kan long la shai ka sngi 07/1/2022 ha lum jingtep jong ka Balang Presbyterian Moodymmai Neiñ.
Haka sngi Palei 90 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba dang shitom kala kynjoh sha ka 212 ngut ha Jylla.
Katkum ka jingpyntip ka tnad ka Koit ka Khiah, 90 ngut ki briew kiba ïabit thymmai ïa kane ka jingpangkhlam bad kine ki kynthup na East Khasi Hills 70, West Garo Hills 9, West Jaintia Hills 5, mar 3 ngut na Ri Bhoi bad South West Khasi Hills.
Ki nongpang kiba la ioh pat iaka jingkoit ki don haduh 23 ngut.
Kine ki kynthup na East Khasi Hills: 22 bad West Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 85021 ngut bad napdeng kine 83324 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills kadon 176 ngut kiba dang shitom, West Garo Hills 20, West Jaintia Hills 6, Ri Bhoi 5, South West Khasi Hills 3 bad East Jaintia Hills 2.
U Bah Neil Nongkynkynrih u nongtem piano bad nongseng ka Shillong Chamber Choir (SCC) ula khlad noh na ka pyrthei haka sngi Balang ha Mumbai hadien ka jingshitom kaba la bat ia u la khamslem.
U Bah Neil Nongkynrih, u khun jong u bah AH Scott Lyngdoh u dei nong seng, director, conductor, Shillong Chamber Choir ba la seng ha u snem 2001.
Ka jingsdang ban paw pyrthei bha jong kane ka kynhun rwai jong u Bah Neil ka dei ha u snem 2010 hadien ba kala wanrah ia ka nam ka burom ia ka ka jaidbynriew Hynniewtrep, daka jinglah ka jong ki ban jop iaka rynsan iakop pyni sap ba nylla jong ka ri, ka India got talent.
U Bah Neil ula ioh pdiang ruh iaka Padma Shri ha u snem 2015.
Ki sengbhalang ba kynthup iaka JSM, KSU, FKJGP bad ka HNYF haka sngi Balang kila pynlong iaka jingialang ha Ladrymbai halor ka jingjyllei ki nongkhaii dewiong bar jylla ha East Jaintia Hills District.
Kine ki saw seng kila ong ba mynta la bun ki bar jylla (monsi) ba wan ban knieh ia ka jakpoh jong ki nongkhaii Dewiong jong ka thain.
La ong ba kine ki bar jylla kila wan hi dalade ban thied bad pynthep dewiong bad kane kane ka jingleh jong ki ka la ktah iaka kamai kajih jong ki nongshong shnong.
Ka kam iadie iathied dewiong ha Byrnihat bad Beltola kala hiar sha ba palat kaba pynlong ia ki nongkhaii trai jylla ban duh nong.
Kine ki saw seng kila pynpaw iaka jingsgewkhia halor kane ka jingwan kine ki nongkhaii dewiong bar jylla bad kila rai ba naduh ka 07 tarik Kyllalyngkot (January) 2022 kin nym shah ia kine ki bar jylla ban wan thied dewiong hapoh ka district bad kila byrthen ruh ba lada lap kine ki bar jylla ki leh pyrshah kin beh shisyndon.
Kine ki saw seng kila maham ruh iaki trai shnong kiba leh benami bad iarap iaki bar jylla ban khaii dewiong.
Ki la khot ruh iaka jingiatreilang ki nongkhaii trai jylla ban khang lad ia kine ki bar jylla.
Haka sngi Balang 50 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba dang shitom ka long 145 ngut hapoh ka Jylla.
Katkum ka jingpyntip ka tnad ka Koit ka Khiah, 50 ngut ki briew kiba ïabit thymmai ïa kane ka jingpangkhlam bad kine ki kynthup tang na East Khasi Hills 45 ngut, West Garo Hills 4 bad West Jaintia Hills 1.
Ki nongpang kiba la ioh pat iaka jingkoit ki don 2 ngut bad kine ki dei na East Khasi Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 84931 ngut bad napdeng kine 83301 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills kadon 128 ngut kiba dang shitom, West Garo Hills 12, East Jaintia Hills 2, Ri Bhoi 2 bad West Jaintia Hills 1.
Ka Synjuk Waheh Shnong Jowai kala rai ban ai por iaka Jowai Municipal Board (JMB) ban pynlang iaki ñiut kiba la lum thup ha shilynter ka Iawmusiang haka sngi Balang.
Ia kane ka rai ka Synjuk Waheh Shnong Jowai kala shim hadien ka jingwan iakynduh ia Deputy Commissioner, West Jaintia Hills District haka jingiadonlang u Chairman JMB bad ka CEO JMB.U Ma Alan Niangti Presdent Synjuk Waheh Shnong Jowai, ula ong ba nakaliang ka bor synshar district kala pan por ban pynkhuid iaki ñiut lashai ka sngi kaba na kaliang ka synjuk ruh kala mynjur ban ai lad ban pynkhuid ia baroh ki ñiut kiba sahkut ha Iawmusiang.
Ula ong ruh ba lada ki ñiut kiba la syrtap ha Iawmusiang kim khuid lashai ka sngi, nakaliang ka synjuk kan iaid shakhmat haka ban khang shisyndon iaka iew Iawmusiang naduh 7 tarik Kyllalyngkot 2022.
U Additional District Magistrate, East Jaintia Hills District ula pynjari da ka curfew miet man ka miet ha East Jaintia Hills ban tem iaka jingpur u khniang jingpang COVID-19 thymmai u Omicron uba la sar hapoh ka ri.
Kane ka curfew miet kan treikam man ka miet naduh ka por 10 PM haduh 5 Pm tad haduh bala pynbna da kumwei.
Katkum ka hukum kiba la pyllait na ka Curfew ki kynthup iaki Security Force, Medical Teams on duty, Wholesale & Retail Pharmacies, Police and Armed Force, Fire & Emergency Service, MeECL, Print & Electronic Media bad District Administration Officials Kiwei pat kiba la pyllait na ka curfew ki kynthup iaka kali ba kit iaki mar ba donkam u paidbah, ki kali kit dawai bad ki security forces.
Ka Dorbar shnong Moolamylliang kala pynkut noh iaka tamasa light kaba la pynriam ban pynthaba ia baroh kawei ka shnong shuwa ka Christmas haduh Snem Thymmai.
Kane ka jingpynriam ka Moolamylliang iaka shnong baroh kawei da ki light kala khring ia kiba bun ban wan sakhi na kylleng ki shnong hapoh Jylla, kynthup iaki myntri sorkar bad ki ophisar na ki tnad bapher bapher.
U Ma Apmon Pachiang, Waheh Shnong Moolamylliang ula pyntip ba kila pynkut noh ia kane ka tamasa haka 2 tarik bad ula ai khublei ia baroh kiba wan sakhi bad kiba ai mynsiem iaka bor shnong na ka bynta kane ka tamasa light.
Ula pyntip ba ha une u snem ruh ha u bnai Nohprah kin pynthaba biang iaka shnong da ki light bad ka jingpynwandur ba har rukom ban khring shuh shuh iaki paidbah na kylleng.
Ka Joint Committee jong ka KSU Saphai Unit, Priang Unit, Iooksi Unit bad Umsalait Unit kan pynkup burom iaki samla kiba pass bha ha ki eksamin bapher bapher jong u snem 2021 haka 22 tarik une u bnai haka shnong Iooksi Iapkhla.
Kane ka jingpynkup burom kalong ia ki samla ba pass haka SSLC bad HSSLC- 60% shaneng bad Graduation – 50% shaneng.
La kyntu iaki samla ba kin phah iaki photocopy jong ki marksheet haki waheh shnong jongka shnong naduh Saphai shaduh Nangryngkoh bad Umsalait  hashwa ka 12 tarik u une u bnai Kyllalyngkot.
Haka sngi ba Ar 32 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1485 ngut ha Jylla.
Ine iba khlad iwei I dei na East Khasi Hills District.
Katkum ka jingpyntip ka tnad ka Koit ka Khiah, 32 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka kiew shaka 97 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills: 30 bad West Garo Hills: 2.
Ki nongpang kiba la ioh pat iaka jingkoit ki don haduh 7 ngut.
Kine ki kynthup na East Khasi Hills: 6 bad Ri Bhoi: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84881 ngut bad napdeng kine 83299 ngut kila ïoh ïa ka jingkoit bad 1485 ngut kiba ïap nalor ki briew ba dang shitom.
Ka East Khasi Hills kadon 85 ngut kiba dang shitom, East Jaintia Hills 2, Ri Bhoi 2 bad West Garo Hills 8.
Ka Naphiwani Pyrbot kala iohrah iaka nam Miss Loompyrdi Iongpiah, ka Boodkidaka Laloo bad ka Dalamphika Passah kila long kila lahduh ba ar bad ba lai.
Ia kane ka iakop thei bhabriew la pynlong haka 31 tarik Nohprah 2021 kum shibynta ban pdiang ia u snem thymmai bad ai khublei ia u snem barim.
Kane ka iakop bhabriew ka dei ruh shibynta ka prokram annual youth week kaba la sdang naduh 23 tarik Nohprah 2021 haduh 1 tarik Kyllalyngkot 2022.
Ha kane ka youth week la pynlong shibun jait ki jingialehkai ban pynbyrngia naduh ki khynnah haduh ki rangbah kiba kynthup iaka jingialehkai futsal, datmoopoint, tan tylle, badminton, carrom board, draft.
Nalor kine jingiakop kala don ruh ka jingiakop shad bad rwai bad kiwei kiwei.
Haka iakop bhabriew ki longkmie kaba la tip kum ka Mrs Loompyrdi Iongpiah 2021 la ioh rah da ka Duwa Toi, ba ar Aununa Challam bad ba lai Synchar Pyrbot.
Haka iakop bhabriew ki khynnah la wan nyngkong da ka Eshalina Suwer, ba ar Sawarisa Passah bad ba lai Ewetsa Passah katba na ka liang ki shynrang la ïoh da u Ram Passah, ba ar Sahamewan Paswet bad ba lai Rapsien Kyndiah.
Ka District Magistor East Khasi Hills, Kong Isawanda Laloo haka sngi Nyngkong kala pynjari da ka  kyndon ain Section 144 CrPC ban khang pyrshah iaka jingpyniap dusmon iaki dohum dohpnat haki lai tylli ki wah ba kynthup iaka wah Umngot, ka wah Umlow bad ka wah Umngi.
“Nga pynbna paidbah ba la khang bad mana tyngeh ban pyndonkam ia ki rukom khwai da kaba pynbthei bom, ki dawai bih, pynap jar/tyngsong bad kiwei kiwei ki rukom khwai doh kiba pynsaja ia ki kynja kiba im hapoh ka um," la ong ka Kong Isawanda Laloo haka hukum kaba kala pynmih.
Ia kane ka hukum ka District Magistor kala pynmih hadien ba kala ioh jingtip ba don ki briew kiba pyndonkam ia ki rukom khwai doh da kaba pynbthei bom, ki dawai bih, pynap jar/tyngsong bad kiwei kiwei ki rukom khwai doh kiba pynsaja ia ki kynja kiba im hapoh ka wah Umngot, ka wah Umlow bad ka wah Umngi (lyngba Kenbah (Syntein), Kenmynsaw (Syntein), Domskong (syntein) Mawrapat, Mawsawa Mawkasain, Kenbah Malai, Phlangwanbroi, Kynrang, Rangweng, Pyndensohsaw, Jyllep, Khiehriat, Pomblang, Laitumsaw, Dangar, Dangar Dop, Umsawrang, Photstein, Umlynter, Lalpani bad Pynden Borsora) kiba don hapoh jong ka East Khasi Hills District.
Ka kong Laloo kala ong ba kane jingpyniap pathar ia ki dohum dohpnat kan wanrah ia ka jingduhjait ki dohkha bad kiwei pat ki kynja ba im hapoh ka um bad nalor kata kan wanrah ruh ia ka jingma ia ka koit ka khiah jong u paidbah.
Ka District Magistor kala kyntu iaki bor ba dei peit ia ki shnong ki thaw ban ai jingtip lada lap ne tip iano iano ba pyniap pathar ia ki dohum dohpnat khnang ban pynshitom ia ki katkum ka ain.
Kane ka hukum kan treikam mardor naduh ka 03rd Kyllalyngkot 2022 tad haduh ban da pynbna pat da kumwei.
Ka Meghalaya Upper Primary School Teachers Association (MUPSTA), East Khasi Hills kan pynlong ia ka General Meeting jong ka ha ka 8 tarik Kyllalyngkot (January), 2022 ha Mawkhar Christian Higher Secondary School, Mawkhar, Shillong ha ka por 11 baje mynstep.
U BK Samiam uba dei u incharge secretary MUPSTA ula kyntu ia baroh ki para nonghikai ba kin pyllait por ban wan sha kane ka meeting khnang ba ki jingthmu jong ka synjuk kin long kiba jop.
Kum shi bynta ban pynthikna ba ki khynnah ki ïoh ïa ki jingbam ba tei met, ka Society for Urban and Rural Empowerment (SURE) ha ryngkat ka jing ïatreilang bad ka North East Slow Food and Agrobiodiversity Society (NESFAS), kila hikai ïa ki skul ban sdang ïa ki kper skul ha ki jaka ba lait hajan ki skul.
Lyngba ka project “No one shall be left behind initiative" kaba la bei pisa da ka Rural Electrification Commission (REC) la ïarap ban sdang ïa ki kper skul ki ban ïarap ïa ki khynnah ba kin ïoh ïaki jingbam bateimet.
Ki don bun ki skul kiba la sdang ïa ki kper skul ha ki skul jong ki, kiba ki khynnah kila ïoh ban bam ïa ki jingbam kiba bang, kiba khuid bad kiba tei met ha ki midday meal jong ki.
Lah ban pynkynmaw ba na ka liang jong ka sorkar ka lah ban pynbiang tang ïa u khaw, u dai, ka pylleng bad u phan ha ka jingbam ja sngi kiba ka ai ïa ki khynnah skul.
Ka jingshisha ka long ba tang kine ki jingbam bala ai da ka sorkar, kim pat biang satia ban ai ka jingbam batei met ïa ki khynnah skul baduk jong ka jylla.
Ba ki khynnah kin long kiba koit bakhiah ki dei ban bam ïa ki jingbam kiba tei met bad ka jingthmu ba kongsan jong kane ka kper skul ka long ban pynbiang ïa kita ki jingbam kiba ki khynnah ki donkam ba kin nangheh nangsan.
Ka jingthmu jong kine ki kper skul ka long ruh ban hikai ïa khynnah ba kin pynmyllien ban trei ïa ki kam rep bad ban sngewthuh ïa ka jingkordor jong ka jingtrei kaba pyndonkam da ki kti lajong.
Kane kan pynïajan ruh ïa ki khynnah skul bad ka mariang kaba bsa jingbam ïa u khun bynriew baroh.
Kawei na ki skul kaba la ïaid shakhmat bha ka dei ka Cham Cham Wah SSA Lower Primary School kaba don haka shnong Cham Cham.
Kane ka skul kala sdang ïaka kper skul ha ka snem 2019 bad ïa kane ka kper skul la peit la ïalam lynti da ka kong Yoona Dkhar kaba long ka nonghikai ha kane ka skul.
Hadien ba ki la ïatrei shitom mynta kane ka skul ka la ïoh ban kheit ïa ki jhur kiba ki khynnah kila thung hi ha kane ka kper skul jong ki.
Kine ki jhur kiba ki ïoh kheit mynta ki dei kiba kila thung naduh u bnai Risaw (October).
Ïa kine ki jingthung la thung hadien ba ka  sorkar ka la shah ban plie ïa ki skul hadien ka lockdown.
Katkum bala ïathuh da ka kong Yoona Dkhar ïa kine ki jhur kiba ki la ïoh kheit na kane ka kper skul, ki shet ïa ki ha ka por ba ki ai ja-sngi (midday meal) ïa ki khynnah ba pule ha kane ka skul jong ki.
Ka kong Dkhar kala ïathuh ruh ba ki jhur kiba ki ïoh kheit mynta ki long kum u salad, tyrso, muli, pathaw saw, mator bad kiwei kiwei.
Ka kong Dkhar kala ong ruh ba naka liang ka ophis jong ka SURE ka ju hikai man ka por ïa ki nonghikai bad ki nongshet ja-sngi midday meal skul kumno ba kin lah ban pynbiang ïa kita ki san jait ki thup jingbam ha ka shi sngi khnang ba ki khynnah kin ïoh ïa ka met kaba koit kaba khiah.
Mynta naka liang jong ka skul kala lah ban ai thikna ïa kita ki san thup jingbam kiba lah ban ai ka jingbam ba tei met ïa ki khynnah.
Naka liang jong ka skul kala pynkhreh ba lada jia ba ka lockdown kan wan biang, bad kin hap ban khang biang ïa ka skul, ïa kine ki jhur ki nonghikai kin leit kheit ïa ki bad leit sam ïa kine ki jhur sha iing jong ki khynnah skul.
Na ka liang jong ka SURE ka sngew kmen ba ki skul bad ki nonghikai ki dang bteng ban rep ha kine ki kper skul wat la jingtreikam jong kane ka project kala kut ruh.
Haka sngi Nyngkong 2 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba dang shitom ne active case ka long 73 ngut hapoh Jylla.
Katkum ka jingpyntip ka tnad ka Koit ka Khiah, kine ki 2 ngut ki briew kiba ïabit thymmai ïa kane ka jingpangkhlam ki dei na East Jaintia Hills bad East Khasi Hills.
Ki nongpang kiba la ioh pat iaka jingkoit ki don haduh 4 ngut bad kine ki dei tang na East Khasi Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 84849 ngut bad napdeng kine 83292 ngut kila ïoh ïa ka jingkoit bad 1484 ngut kiba ïap nalor ki briew ba dang shitom.
Ka East Khasi Hills kadon 62 ngut kiba dang shitom, West Garo Hills 6, Ri Bhoi 3 bad East Jaintia Hills 2.
Kane ka long ka jingpyntip sha phi ki kur ki kha bad ki paralok ki para jor ba I Ma Titos Tariang ba shong ba sah ha Lower Chutwakhu, Jowai i la khlad noh na kane ka pyrthei haka 2 tarik Kyllalyngkot (January) 2022.
Ka jingpyndep ia kaba sah jong i kan long haka 4 tarik Kyllalyngkot 2022 ha u lum jingtep ka Balang Presbyterian Jowai haka por 2 baje nohphai sngi.8 ngut ki briew kiba iabit thymmai iaka jingpang khlam COVID-19, 6 ngut kiba ioh pat iaka jingkoit haka Sngi U Blei.
Kine ki 8 ngut kiba iabit thymmai ki dei na East Khasi Hills District.
Kat kum ka jingpyntip ka Tnad ka Koit ka Khiah, 8 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 75 ngut hapoh ka Jylla.
Ki nongpang kiba la ioh pat iaka jingkoit ki don haduh 6 ngut.
Kine ki kynthup na EJH: 1, EKH: 2, RBD: 2 bad WGH: 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84847 ngut bad napdeng kine 83288 ngut kila ïoh ïa ka jingkoit bad 1484 ngut kiba ïap nalor ki briew ba dang shitom.
Ka East Khasi Hills ka don 65 ngut kiba dang shitom, RI Bhoi 3, West Garo Hills 6 bad East Jaintia Hills District 1.
Kane ka long ka jingpyntip sha phi kur ki kha bad ki paralok ki para jor ba I Kong Neralyn Passah, kurim jong u Ma Jopthiaw Pariat ba shong ba sah ha Lumkshaid, Lower Mawprem, Shillong ila khlad noh haka 2 January 2022.
I Kong Neralyn Passah i trei kum i J.E haka ophis Chief Engineer PWD (Rds), Lower Lachumiere, Shillong.
Ka jingpyndep iaka basah jong i kan long haka 4 January 2022 haka por 10 Am ha Lum jingthang briew, Jaiaw.
Ka Jaintia Students’ Union (JSU) kala ai da ka jingthoh sha u Superintendent of Police, West Jaintia Hills District bad kala kyntu ia ban pyrkhing iaka rukom niah kali ha surok bah namar ka jingthurmur ka rukom nongniah kali kaba la wanrah iaka jingdheng kali ba khah khah ha surok bah NH 6 ne Shillong Jowai Road bad ka NH 40 E Dawki Amlarem Jowai.
Ka JSU kala kynnoh ba ka jingdheng kali ka jia long namar ka jingbym iaishah ki kali naduh kiba rit haduh kiba heh ban iaid ha surok.
Ka JSU kala ong ba ha kine ki kyndiat sngi hadien ba don ki kali ba sinew ha surok bah Shillong Jowai kala wanrah iaka jingsahkut kali kaba bun bun kynta ha Mawryngkneng Puring Mookyndur.
Kane ka jingsah kut kali kala jur namar ka jingtur ki kali ban shim pass klumar kaba la wanrah iaka jingsyrtap kali na baroh arliang ka surok bad ym lait shuh ki kali ban iaid, la ong ka JSU.Katkum  ka jingthoh kaba la ai ka JSU sha u SP ka West Jaintia Hills kala ong “ka tnat pulit kam dei ban ailad iaki trok bad kiwei ki jait kali ban iaid khlem akor bad dei ban pynshitom katkum ki kyndon aiñ niah kali.
" Ka jaka kiba blok kali khah khah kadei ka surok na Shillong-Jowai bad sha ka thaiñ Amlarem-Nongtalang namar ka jingiaid khlem akor ki kali khlem pyrkhat shuh iaki paitbah kiba iaid kiba ieng.
“Ngi kyntu ba phin pynshitom iaki trok bad kali rit kiba iaid khlem akor bad shim pass klumar ha ki surok bah khnang ban pynsuk iaka iaid ka ieng kiba shitom saja bad kiba thmu ban leit shim dawai ne phah sumar sha hospital bad u paidbah salonsar," la ong ka JSU.Ka JSU kala ong ba sorkar ba la dei ban shim iaka surok Shillong Jowai kum ka surok kaba kongsan bad wad ki lad ki lynti ban pynheh noh ia ka surok Shillong ban suk u paidbah.
Haka sngi Saitjain 12 ngut ki briew kila iabit thymmai iaka jingpang khlam COVID-19 bad da kane kiba dang shitom ne active case ka long 73 ngut hapoh Jylla.
Katkum ka jingpyntip ka tnad ka Koit ka Khiah, kine 12 ngut ki briew kiba ïabit thymmai ïa kane ka jingpangkhlam ki kynthup iaka East Khasi Hills 10, Ri Bhoi 1 bad West Garo Hills 1.
Ki nongpang kiba la ioh pat iaka jingkoit ki don haduh 6 ngut.
Kine ki kynthup na East Khasi Hills 4, East Jaintia Hills 1 bad North Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84839 ngut bad napdeng kine 83282 ngut kila ïoh ïa ka jingkoit bad 1484 ngut kiba ïap nalor ki briew ba dang shitom.
Ka East Khasi Hills kadon 59 ngut kiba dang shitom ne active case, West Garo Hills 7, Ri Bhoi 5 bad East Jaintia Hills 2.
U Snem Thymmai 2022, u la wan ban iuh kjat, ha kaba u khun bynriew ha satlak jong kane ka snieh ka sla pyrthei, u la dep ban dem ngon ialade ha ka jingdwai, ryngkat ka jingkyrmen, ba un dei u snem u ba dap kyrhai, la ha ka liang jong ka trei ka ktah, ka kamai ka kajih, ka koit ka khiah, ban biang ka pule ka puthi, ka rep ka riang bad kumta ter ter, da kaba u bynriew u la em ba un ia pan hakhmat U Blei Trai Kynrad, ia kine kiei kiei baroh.
Ha ki ar snem, ka pyrthei ka khihwin na ka jingwan ban lyngshop jong ka jingpang Coronavirus, ne Covid 19, dei ha kine ki ar snem, ba ka iaid ka ieng, ka trei ka ktah, ki kam ki duk ka kamai kajih, ka la shah ktah jur bha ha baroh shi snieh jong kane ka sla pyrthei, hadien ba ka jingwan ban sar jong kane ka jingpang, la khang lad khang lynti lut ia ka jingim kaba man la ka sngi, ha kaba ka lad ka lynti ban iada ia ka jingpur ne saphriang jong kane ka jingpang dei tang ban shu khangdam bad kumjuh da ka jingai ia ka tika ban iada (vaccination).
Pynban, katkum ki jingkhein jingdiah na ka shnat ka World Health Organisation ne ka WHO ka jingioh kem ki briew ia kane ka jingpang ha kane ka sla pyrthei ka long haduh 281808270 bad kiba iap baroh ka kynjoh shaduh ka ka 5411759 (kane ka thup kadei ba ka WHO ka la pyllait lyngba ka lad pathai jong ka ha ka 29 tarik u Nohprah 2021).
Kumba ka long ia mynta, ka pyrthei ka dang iai don sah hapdeng ka jingwan ban lyngshop jong kane ka jingpang, ha kaba la don ruh ki ri khamtam ki ri ka dewbah Europe, sa shisien kim banse ban hap ban pynjari biang ia ka jingkhangdam ha ki bynta ba kongsan ne ki jak aba juh ia ialum bha ki paidbah, khnang ban iada ia ka jingsaphriang ka jong ka, ha kaba ki lehkmen kum ia ka Christmas ne ka New Year, la mana bym bit ban ia lum bun briew palat, bad kum kine ki juh ki rukom jingpyrkhing, la pyntreikam ruh ha ki kato katne ki jylla ba don ha India, kum Delhi, Maharashtra, Karnataka, kiba long ki jylla, kiba la sdang ban wan ban mihpaw sa kawei pat ka jingpang ba la mih pawnyngkongna South Africa ‘OMICRON’.
Kine ki jingjia ki dang iai bteng ban iai pynsuhjier ia ka mynsiem ka jong u paidbah, ha kaba ka jingeh ba baroh ia takhuh ka long ba don na ki paidbah ki bym pat pdiang ne sngewthuh ia katta ka dor jong ka jingai ia ka tika iada (vaccination), namar don bun bun bah ki daw, kiba u briew um ngeit ne pdiang, hynrei ha kiba la kham sngewthuh, ki mih shakhmat ban ai ia ka tika, kaba long tang kane kawei na ki atiar kaba lah ban iada ialade bad ruh ia kiwei.
Haba phai sha la ka jong ka jylla pat, ka jingeh ka la iai ban ia u paidbah nong shong shnong, namar ka jingwan ban lyngshop jong kane ka jingpang, ha kaba ka la ktah shisha ia ka lad ban ia kamai ban ia kajih, ban ia trei ban ia ktah, ka la pynring sdot shisha ia ka lad kamai jakpoh, ha kaba lada sdang ban wad bad ban tih bniah, kiba bun na ki paidbah ba im bad minot ban trei ha la ki kam lajong, ki la shah ktah jur bha ha kine ki ar snem ka jingwan ban lyngshop jong kane ka jingpang, katno tam lei lei lada dei na ka jylla, kaba na lade kaba duna bha  ia katta ka bor ban pynmih pisa, kaba ia ki ba bun ki jingdonkam, la ap khmioh lynti katba  noh I synei  da ka sorkar kmie na Delhi.
Kumta u snem 2022, u paidbah u thrang bad u sliang ba nyngkong nyngshap eh, kane ka jingpang kan khuid hi phar na kane ka sla jong ka pyrthei, kyhnang ba ka lad ban ia khih ia ksar, ia kamai ia kajih kan long kumba ka juh long, pynban, na ki dak ki shin kumba ki mih paw, une u snem, un nym pat lah satia ban nud ban ong ba kane ka jingpang ka la sdang ba kan duh, hynrei na ki jingjia ha ki ar snem, u briew u la kham sngewthuh bad shemphang da kumno ba un iada ne ban phikir bad ban sumar dalade ialade, bad kaba donkam lei lei hi ka long ban iai bud ryngkhi ia ki kyndon jong ka tnat ka koit ka khiah.
Kumta ka jingwan u Snem Thymmai, ka juh don artad bad ka jingkyr,en ba kiei kiei baroh kin poi sha ka bha ka miat, bad kaba kham kongsan eh ka dei ka jingioh ia ka mat kaba koit kaba khiah, ha kaba dei kane shwa kaba lehse u briew u ia pan na U Blei Trai Kynrad, bad kyrmen skhem ba une u snem , un dei shisha u snem uban niad ia ki umat kiba kthang, uban pyndap ia ki sup ki thiar jong man la ki rympei iing, ba ka rep ka riang, ka kamai ka kajih ka trei ka ktah kan iaid beit kumba ka juh long, ha kaba baroh hi salonsar, yn ia ioh kein ia ka lad ban ia kamai jakpoh, kampher wat lada hap ban shah ia ka sngi, u slap, ka lyer, ka khriat, hynrei haba biang pat nadong shadong, kine ki jingeh baroh ki jah lut jar, haba ioh ban kheit pat ia u soh jong ka jingtrei shitom.
Ka Dorbar Shnong Khliehmushut kala pynkup burom iaki nongkitkam shnong barim jong ka shnong Khliehmushut kiba la trei naduh u snem 1994 haduh u snem 2020 haka sngi Thodhieng.
Kane ka jingpynkup burom ka long kum ka dak ban burom iaki nongkitkam shnong barim halor u synñiang u bynhei ba kila noh sha ka imlang ka sahlang.
Ha kane ka jingpynkup burom la iadonlang u ma Coming One Ymbon MLA Raliang, u Waheh shnong ka Khliehmushut Shangpung u Ma Tuesday Lytep nalor kiwei kiwei ki riewrangbah ka shnong.
U Tuesday Lytep ula ong ba ka dorbar shnong Khliehmushut kala shim ia kane ka sienjam ban pynkup burom iaki nongkitkam barim kalong halor ka jingtrei shitrhem jong ki ban trei na ka bynta ka miat ka bha jong ka shnong.
“Ka dorbar shnong kam lah khlem da pynpaw iaka jingsngewnguh halor u synñiang ba phi (nongkitkam barim) ba phi la noh sha ka imlang ka sahlang", la ong u Tuesday.
U Ma H Iakai uwei na nongkitkam barim uba la shah pynkup burom haba jingkren ula ong, ka jingtrei na bynta ka shnong kam mut ba ngi kwah ïa kata ka burom ne khusnam hynrei ka dei na ka bynta ban shakri iaki para briew bad ban miat ban bha ka imlang ka sahlang.
U Ma Comingone Ymbon haba kren kum u kongsan ula ong ba haba sdang ia kino kino ki kam bunsien la shem tang ki jingeh la ka dei ha ka jingtei iaka iing ka sem ne ki kam shnong kam thaw, hynrei tang ka jingïatylli bad kut jingmut kaba lah ban jop ïa kita ki jingeh.
U MLA ula ïaroh ïaka Dorbar Shnong kaba la pynkup burom ïa kine ki nongkitkam shnong barim ka ban ai mynsiem ïa kiwei pat ki dkhot shnong ban kit ïa kane ka kam.
Ula kyntu ruh ïaki nongshong shnong ban shimkhia bad sumar ïa kino kino ki jingmyntoi ba wan lyngba ka sorkar bad ban ïatreilang ha kaban wanrah iaka roi ka par.
Ki Waheh shnong barim kiba la shah pynkup burom ki kynthup ïa u Ma Wantipsngi Rabon uba la bat ïaka kam Waheh shnong naduh u snem 1994 haduh 2000.
U Ma Finely Papang 2000-2004, u Ma Raphoi Ïakai 2004-2011 bad u Ma Nidayoo Papang 2011-2020.
Nalor ki Waheh shnong la pynkup burom ruh ïaki 6 ngut ki General Secretary, 21 ngut ki dkhot ka Dorbar Shnong Khliehmushut Shangpung, 10 ngut ki longkmie bad 9 ngut ki rangbah kiba la noh synñiang ban wanrah ïaka roi ka par bad ka bha ka miat hapoh shnong poh thaw.
U MP Rajya Sabha Dr Wanweiroi Kharlukhi ula wan ban pynhap pyrda iaka jingrakhe lyngkhuh snem ba 50 (1970-2020) ka Dorbar Shnong Moosalyngkat haka sngi Thohdieng.
Nalor u Dr Wanweiroi uba long kum u kongsan la iadonlang u MP Lok Sabha VH Pala uba long kum u symbud kongsan, Andrew Shullai MDC Jowai Central, Dolloi Elaka Jowai ma Puramon Kynjing, Waheh Shnong Moosalyngkat R Tariang, General Secretary R Khiangte bad kiwei kiwei.
U Dr Kharlukhi ula pyllait paidbah iaka souvenir, maw nongrim bad pynhap iaka lama jubilee.
U Dr.Kharlukhi ula ong ba na kaliang u MP Scheme jong u ym pat lah ban kular eiei ban pynioh jingiarap iaka shnong Moosalyngkat, hynrei un pyrshang ban iakren bad u Myntri Rangbah ka Jylla ban pynioh lyngba ka Chief Minister Development Fund.
Ha kane ka sngi la pynkup burom ia ki nongialam ba seng iaka shnong Moosalyngkat bad la sam ruh iaki khusnam sha ki nongjop ha ki jingiakop bapher bapher.
La pynshongshit ia kane ka sngi da ka jingrwai jingshad ba la iashimbynta da ki khun ka shnong bad kynthup iaki khynnah, samla bad longkmie longkpa.
Ka lympung ialehkai football jong ka Elaka Lakadong Sports Association (ELSA) kaba la pynlong haka sien kaba nyngkong eh kala iaid shait shait shakhmat haka shnong Lama, East Jaintia Hills District.
Kane ka jingiakhun kaba la tip kum ka ‘1st Elaka Lakadong Knockout Football Tournament 2021-22’ kala sdang naduh ka 15 tarik u Nohprah bad la wan ban iashimbynta da ki 16 kynhun kiba hapoh ka Elaka Lakadong.
Haba phai sha ka jingiakhun kaba long haka sngi Palei, ka Umlyngsha FT bad ka Lakadong Ummat SCC kila khur jingjop pyrshah iaka Natbor FT bad ka Lama YSC.Ka Umlyngsha kala jop da 2-0 kol iaka Natbot FT, ka Lakadong Ummat kala jop da 2-0 kol iaka Lama YSC.U Ma Seiborlang Shadap MDC Sutnga Narwan constituency haka sngi Thohdieng ula plie paidbah iaka Extension Community Hall jong ka Dorbar Shnong Sutnga.
Ia kane ka Extension Community Hall la tei lyngba ka SAG Scheme 2018-19 jong ka sorkar kmie haka jinglut kaba T.10, 00,000 (Shiphew Lak).
Nalor kane ka Community Hall u Ma Shadap ula synniang ruh 200 tylli ki shuki n aka MDC scheme jong u.
Ha kane ka jingplie paidbah ia kane ka iingdorbar la iadonlang u MDC Sutnga Nongkhlieh Ma Richard Sing Lyngdoh, u MLA barim ma Hopefull Bamon uba long ruh u Co-Chairman Meghalaya State Planning Board, Ma Bankupar Sutnga waheh Shnong Sutnga, Ma Imon-me Sutnga General Secretary Dorbar Shnong Sutnga bad kiwei kiwei.
Haka sngi Thohdieng 10 ngut ki briew kila iabit thymmai iaka jingpang khlam COVID-19 bad kiba dang shitom kalong 67 ngut hapoh Jylla.
Katkum ka jingpyntip ka tnad ka Koit ka Khiah, kine 10 ngut ki briew kiba ïabit thymmai ki dei na East Khasi Hills 9 bad West Garo Hills 1.
Ki nongpang kiba la ioh pat iaka jingkoit ki don 4 ngut.
Kine ki kynthup na East Khasi Hills: 3 bad West Garo Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84827 ngut bad napdeng kine 83276 ngut kila ïoh ïa ka jingkoit bad 1484 ngut kiba ïap nalor ki briew ba dang shitom.
Ka East Khasi Hills kadon 53 ngut kiba dang shitom, East Jaintia Hills 3, Ri Bhoi 4, West Garo Hills 6 bad North Garo Hills 1.
Kawei ka ATM card (SBI Bank) kaba don iaka kyrteng R Lakiang la ioh tam na Iawmusiang Jowai.
Kiba dei trai ki lah ban phone ha une u number: 9863012113.
Ka AJYWO, KSU bad kiwei kiwei ki seng kila kynmaw burom iaka lyngkhuh sngi iap ba 159 snem U Kiang Nangbah haka sngi Palei ha Khliehriat.
Kine ki nongialam jong kine ki sengbhalang kila pynlong iaka jingialang kaba lyngkot bad buh syntiew ha u mot sah nam u Kiang Nangbah ha phyllaw ka ophis Deputy Commissioner, Khliehriat East Jaintia Hills District.
Ha Jowai, ka JSU, FKJGP, HYC, JSM bad kiwei kiwei ki seng kila shimbynta haka jingrakhe iaka lyngkhuh snem ha Madan Madiah Kmaiblai , Syntu Ksiar da kaba buh syntiew ha u mot sahnam Kiang Nangbah.
U Myntri ka tnad Sport and Youth Affairs Bah Banteidor Lyngdoh ula ai sngewbha snem thymmai da ka jaka shong paidbah (seating gallery) ryngkat bad ka tin sopïing (Rooftop Cover) haka madan ialehkai shnong Raliang.
Ia kane u myntri ula pynbna ha ka jingwan sakhi iaka final football 1st Open To All Knockoout Football Tournament kaba pyniaid da ka Sein pynbaitlang Sport Club (SPSC) ryngkat ka jingiatreilang jong ka dorbar chnong Raliang kaba la poi sha kaba kut haka 29 tarik une u bnai.
Ha kane ka final la iadonlang u MLA Raliang u ma Coming One Ymbon uba long kum u symbud kongsan, Romeo Suchiang president VDP Raliang nalor kiwei kiwei ki nongialam shnong.
Kane ka jingiakhun final ka dei kaba la iakhun hapdeng ka Raliang Wahshnong United SC pyrchah ia ka Lucky FC.Ka Raliang Wahshnong kala rah iaka nam lahduh lyngba ka tie breaker.
KA Raliang Wahchnong United SC kala ioh rah iaka song pisa T.50000/- bad ka Lucky SC kala rah iaka song pisa T.30000/-.
Iaka Nam Best player da ioh da  u Tyrchainmi Biam (Wahchnong United SC), Best Goalkeeper da ioh da u Daemitre Dan (Lucky SC).
U Professor SN Lamare haba kren kum u nongkren ba pawkhmat haka lyngkhuh sngi ïap ba 159 snem U Kiang Nangbah, ula phai khmat sha ki samla bad kyntu ïa ki ban nangwad bniah shaphang ka jingïaleh ki nong Jaiñtia pyrshah ïa ka sorkar phareng.
U Professor Lamare u dei u nonghikai ka tnat pule History haka skulbah North Eastern Hills University (NEHU).
Ula thoh shibun tylli ki kot shaphang ka hima bad ka kolshor ki Jaiñtia bad kumjuh ruh shaphang ka jingïaleh ki Jaiñtia pyrshah ïa ka sorkar Phareng.
Haba kren shuh shuh haka jingrakhe iaka lyngkhuh sngi iap U Kiang Nangbah kaba la pynlong da ka Seiñraij Jowai ha Loompyrdi Iongpiah haka sngi Palei, u Professor Lamare ula ong ba ki dang don shibun kiba dei ban thoh shaphang kane ka thma kaba ki heh shipai phareng ki khot ka “Little War" bad u kyntu ruh ïa ka sorkar ban wan rah noh ïa ki jingthoh bala buh kyrpang shaphang ka thma ïaleh pyrshah U Kiang Nangbah sha ka jylla.
U Prof.Lamare uba ïalade ula ngam jylliew bha shaphang ka ri Jaiñtia bad ka jingïaleh pyrshah jong ki ula ong ba ki jingthoh ka sorkar phareng ki don mynta ha ka National Archive ha Delhi bad kumjuh ruh ha ka Regional Archive kaba don ha Kolkata, West Bengal.
Kumta u kyntu ïa ka sorkar ba kan wan rah noh ïa kitei ki jingthoh kiba shu buh kyndong kiba lehse kiwei pat kim donkam, hynrei ki dei ki spahbah ïa ngi.
Shuh shuh u ong ba lada kine ki jingthoh kin don hajan, kan pynsuk ïa ki samla bad ki riewwad bniah ban trei ïala ka jong ka kam.
U Prof.Lamare ula pynkynmaw ruh ba wat la ka sorkar Bilat kala ïoh kurup ïaka hima Jaiñtia haka snem 1835, hynrei u syiem Jañtia kila ïaleh pyrshah nyngkong ïa ki Phareng naduh ka snem 1774 kaba mut hashwa ba ki nong America kin sdang ïaka thma laitluid jong ki pyrshah ïaka sorkar Bilat.
U Lamare ula ong ruh ba hakum kane ka sngi ngi dei ban kynmaw ruh ïa kiwei pat ki riewïaleh jong ka than kiba la pha ïala ka jong ka jingim kaba kynthup ïa ki kynthei bad ki samla ruh.
Shuh ula ong ba ka thma ki nong Jañtia pyrshah ïa ka sorkar ka khlem kut hadien ka jingsdieng phasi ki Phareng ïa u Kiang Nangbah, hynrei hadien jong u ïaka jingïaleh pyrshah la ïalam da u Myllon uba long u Daloi ka eleka Mynso.
U Bah FR Kharkongor, Chief Electoral Officer bad Commissioner Secretary ka tnad Arts and Culture haba kren kum u symbud kongsan ula ong na kaliang ka tnad kan shimkhia ban leh iaka ba donkam iaka jingong u Prof SN Lamare, bad ula kyntu ruh ban ai da ka jingthoh khnang ba ka sorkar kan suk ban buddien bad ban pan ia ki jingthoh shaphang u Kiang Nangbah ban pynsuk iaki nongwad bniah.
“Ngi dang donkam wad bniah shuh shuh shaphang U Kiang Nangbah bad ka jingleh jong ka Seiñraij Jowai ruh kala biang ba kala lah ban pynmih iaka kot, hynrei ka dang donkam shibun ban thoh shaphang U Kiang Nangbah," la ong Bah Kharkongor bad ula bynrap ba “Wat haka liang ka digital repository ne ka digital library ngi la donkam ban don kaban ailad ia kiba bun ki samla pule bad ki nongwad bniah ban wad jingtip bad ban synniang iaki jingtip shaphang U Kiang Nangbah lyngba ka kor internet.
" U Kyrmen Shylla myntri sorkar haba kren kum u kongsan ula ong ka jingioh laitluid jong ngi ka dei ka jinglen lade u Kiang Nangbah naka bynta ka ri bad Jaitbynriew da kaba ialeh pyrshah iaka sorkar phareng halor ka jingiuhroit jong ka iaka riti ka dustur jong ngi.
Une u Khlawait ula ieng ialeh naka bynta jong ngi kaba ka pateng mynta kala ioh iaka jinglaitluid.
“Ha kane ka juk kaba mynta ngi ialeh para ma ngi khamtam haki khubor paidbah (Social Media), hynrei lada phi iohi iaka jingbakla jong kiwei ym dei ban thew ban woh, hynrei ban pynbeit bad ai jingmut khnang ban tei iaka imlang ka sahlang bad ka jaitbynriew," la ong u ma Kyrmen.
Kiwei kiwei kba kren ki kynthup ia u ma OR Shallam president Seinraij Jowai uba la ai iaka jingkren pdiang kumjuh ka jingkren maitphang, u Dolloi Elaka Jowai ma Puramon Kynjing haka jingiadonlang u MDC Jowai Central Ma Awhai Andrew Shullai, u Arwotki Sumer General Secretary Seinraij Jowai bad kiwei kiwei.
Shuh Shuh haka prorkam ha Madan Madiah Kmaiblai, ka Kiang Nangbah Iasiat Khnam Memorial Society (KNIKMS) kala rakhe iaka lyngkhuh snem U Kiang Nangbah da ka jingiatreilang bad ka bor synshar district kum shibynta ka jingrakhe iaka jingioh laitluid ba 75 sem ka Ri kaba la tip kum ka Azadi ka Amrit Mahotsav bad ka jingdap 50 snem ka jingioh jylla ba pura ka Jylla Meghalaya Iaka jingialang la pyniaid da u Deputy Commissioner West Jaintia Hills District Garod LSN Dykes ha kaba u ma Kyrmen Shylla ula long kum u kongsan, u Saron Paswet MDC Jowai South kum u symbud kongsan u Dolloi Elaka Nangbah RM Garod u president KNIKMS u ma Pearlet Toi bad kiwei kiwei.
La sam iaki khunsam sha ki nongjop ha ki jingiakop bapher bapher kaba la pynlong da ka Women’s Welfare Organization, Seinraij Jowai, Khynroo Khyllood Committee (KKC) Seinraij Jowai, KNIKMS.Shillong Cricket Association took firm hold of the Meghalaya Cricket Association’s U-15 Inter District Tournament trophy after deservedly winning the final at Nongkhrah, Nongpoh, today by nine wickets.
Worthy runners-up Tura District Cricket Association won the toss and decided to bat first but could only manage 121/7 in their 20 overs, which SCA knocked off in 11.5 overs for the loss of just one wicket.
TDCA’s batters were never really allowed by SCA to get comfortable at the crease, that is except for Tura captain Harshit Prasad, who hit a fine 71 not out off 55 deliveries.
At 34/4, TDCA were in real trouble but Prasad and Agatchu Chetai K Marak (14), the only other batter to reach double figures, put on 54 runs for the fifth wicket.
His dismissal in the 17th over was followed by a few big blows by Prasad, who hit 12 fours in all, to get Tura to 121/7.
Five bowlers were used by SCA, all of whom took at least one wicket.
Aashish Kumar Lohar (2/12) was the only one to claim a brace, with Mewan Kitbok Kharpuri (1/20), Angkit Tamang (1/23), Md Wahid Ali (1/31) and Gaurav Jyoti Thakuria (1/33) taking one each.
TDCA were undoubtedly a strong side but in the field they had no answer to Shillong’s batters.
Krishiv Choudhary was dismissed for 25 by Darnel Bilkam M Sangma (1/29) but man-of-the-match Rudra Singh Rathore (30 not out) and Tamang (23 not out) carried the side home with 8.1 overs to spare.
SCA were also aided by 44 extras, including 37 wides, conceded by their opponents.
Rathore was the top scorer in the tournament with 202 runs.
Tamang and All Jaintia Cricket Association’s Eshan Siangshai were the top wicket takers with 11 scalps each.
Ka Dorbar Shnong Saphai Pyllun kala kyntu iaki paid nongwan bam khana ha wah Kupli ban pynneh pynsah ïaka jingkhuid jingsuba ka sawdong sakun ka wah.
Ka Dorbar shnong Saphai Pyllun kala pynbna ruh baka dorbar kala rai ban shah iaki paidbah ban bam khana tang haduh ka por 5:30 Pm.
Ka Dorbar Pyllun Saphai kala ong ba lada lap ïa kino kino kiba leh pyrshah yn pynshitom katkum ki kyndon aiñ jong ka shnong.
Image: Contributed.
Uwei u samla uba kyrteng u Aibanlang Lyngdoh u ba naka shnong Sutnga ula ai sngewbha da ki tin sopïing bad ki solar light sha ki longiing ba duk haka shnong Mooshrot, kaba hap ha Laskein Block, West Jaintia Hills District.
Ia kine ki tin bad ki solar light une u samla ula ai haka 28 tarik haka jingiadonlang u waheh shnong Mooshrot u ma Romis Lamare, Justice Paul Lyngdoh education secretary ka KSu nalor ki nongshong shnong.
U Romis Lamare ula ai khublei bad iaroh ia u Aibanlang uba don iaka mynsiem ban ai bad ula kitbok kitrwiang ia u ba u nang lah shuh shuh ban leh ia ki kam lehisynei sha ki briew kiba duk ba kyrduh ha ki sngi ki ia ban sa wan.
La ioh ruh ka jingkren na u Justice Paul Lyngdoh uba la pynpaw iaka jingsngewnguh ia u Aibanlang uba la kloi ban kner la ka kti iarap jong u sha ki longiing kiba duk ha katei ka shnong.
Ka Jaintia Student Union (JSU) Syndai Unit haka 28 tarik une u bnai kala pynlong iaka jingai jinghikai iaki samla samhoi halor ka shongkha khynnah bad ka koit ka khiah.
Kane ka jingai jinghikai kadei halor ka phang- Kiar na ka shongkha khynnah kaba ktah ïaka koit ka khiah.
Ha kane ka juh ka sngi ka JSU kala pynkyup burom ruh iaki 15 ngut ki samla kiba pass bha haka kyrdan SSLC, HSSLC, Graduate bad Post Graduate.
La pynkup burom ruh ia u Dr Boundty Marvelous Suliang, u Figo Syndai u rangïalehkai phutbol ka Langsning Sport Club bad u Dapmon Syngkor u nongshong dur.
U Dr H Synmon ula long kum u shemphang uba la ai jinghikai halor ka kam shongkha khynnah.
Ha kane ka jingai jinghikai bad ka jingpynkup burom la iadonlang naduh u Treiborlang R Suchen General Secretary JSU, u Ryngkat S Diengdoh Disciplinary Secretary, ki staff ka PHC Pdengshakap.
Kiwei kiba ai jingkren ki kynthup iaka Head Teacher Syndai UP School, ka Kong I W Suliang, u nonghikai ka UCC College u Professor Phlegon Syndai.
Ka Khasi Student Union (KSU) Shangpung Unit kan pynkup burom da ka Mait Shaphrang Academic Award ia ki samla pule kiba pass bha ha ki eksamin bapher bapher haka 15 tarik u bnai Kyllalyngkot (January) 2022 ha Shangpung Pohshnong Auditorium Hall, Shangpung.
Kane ka jingpynkup burom ka KSU Shangpung ia ki samla pule kan dei ka sien kaba ar bad kala kyntu ia baroh ki samla pule kiba ha katei ka unit ban ai kyrteng hapoh 6 tarik Kyllalyngkot 2022.
Ki samla kiba lah ban ioh pdiang ia kane ka khusnam ki dei kiba pass 60% shaneng haka SSLC bad HSSLC, Graduate bad Post Graduate 60% shaneng, Professional and Technical Course 55% shaneng bad kiba paw haka sports and games ruh ki lah ban ai kyrteng.
Ïaki jingtip ba bniah lah ban phone ha une u number: 9366853963 (General Secretary).9366853963 General Secretary.
Ka kynhun Kner Da Jingieit ba na Shillong hapoh ka jingialam u Pastor TP Kurbah bad u Bah Jesse James L Nongpyuir ha ryngkat bad ki paralok jong ki kila ai sngewbha da ki blanket bad ki tiar ïing sha ki katto katne ki longiing haka dong Syrpoo Sutnga haka 28 tarik une u bnai.
Kane ka jingai sngewbha kane ka kynhun kalong kum shibynta lehkmen Christmas.
Ha kane ka jingai sngewbha kane kynhun Kner Da Jingieit la iadonlang u Rangbah Dong, u Forgive Dkhar, katto katne ki dkhot ka Executive Committee jong ka Dong Syrpoo bad ki longiing kiba ioh pdiang ia kine ki jingai sngewbha.
U Secretary ka Dong Ma Shan Nongtdu ka pynpaw iaka jingsnewnguh bad sngewburom ia kane ka Kner Da Jingieit kaba la wan abn ai sngewbha ia kine ki tiar kiba long ki jingkyrkhu kaba khraw ia kiba bun ki longiing ha katei ka dong.
Ula kitbok kitrwiang ia kane ka kynhun ba nang lah ban leh ki kam ba bha haka imlang ka sahlang.
Soolangki Laloo December 30, 2021 Nongialam ka Juk mynta, Da jingkitkhlieh to ieng ban iada.
La Hok, riti to bat, to tyngkai Ia Ri lajong, ban synshar kiwei, hei ho… wat ai.
Kiang Nangbah, nuksa ka jingialeh u la pyni Mynta ka shong pat sa haphi, ia la Lawei ka Ri.
Haba shim ia u khulom ban pruid ia ki dak, ki kyntien na ka bynta kane ka sngi bakhraw u Kiang Nangbah, ngam lah khlem da phai dien sha ka thymmei longbriew manbriew u hynniewtrep hynniewskum kaba ong “Im tipbriew tipblei bad Kamai ia ka hok".
Kum ki pateng kane ka juk, hato ngi ju pyrkhat, ju puson mo ia kine ki kyntien hashwa ba ngin leh ia kaei kaei ka kam? Balei nga shim ban khyllie ia kine ki kyntien ha kum kane ka sngi, namar u Kiang Nangbah udei uwei na ki nuksa babha iangi ki pateng, uba imsngi ban iaid bad pyndep ia la ka jong ka kamram hangne ha pyrthei shongbasa ha ryngkat ka jinglonghok, jinglongshlur, jingshisha, jingkitkhlieh, jingaiti bad len lade na ka bynta ka Ri bad ka Jaitbynriew.
“U Kiang Nangbah" da ka nongrim jong ka hok, ka jingshlur bad ka jingshisha u ieng ban ialeh pyrshah ia ki nongshun kiba wan lehbor, thombor ha kine ki lum, ki thaiñ baieit ki jong ngi, kum u nongialam ba don ka jingkit khlieh (Responsibility) ia ka Ri bad ka Jaitbynriew, um kwah ba ki khmat bad ki shkor jong u kin iohi ne iohsngew ia ka jingshah lehbeiñ ne jing-ud ki khun ka Ri lyngba ka jingshah thombor ha u mynder Ri (Phareng).
Kumta u ieng ialeh pyrshah da ka mynsiem dapshynrang, ban pynher krad ia ki nongshun na kine ki lum, ki thaiñ baieit ki jong ngi tang da ka wait, ka stieh, sum khnam bad ryntieh ryngkat bad ki paid ka Ri 12 Dolloi kat haduh ban da poi ia u shaduh u pud ba u hap ban bynda ne aiti ia la ka jingim ha ki syrdoh u tyllai Phasi jong ki nongshun na Ri Sepngi ha ka 30 tarik u Nohprah 1862.
Kiang Nangbah, Kum u khun dap shynrang ka Nia Rimai Nangbah, u la pyni shisha ia ka jinglong Hok, jinglongshlur mynsiem jong u.
Kum u nongialam ki khun ka Ri Khat-ar Dolloi, um hun ban iohi ba ki mynder ri kin long ki nongsynshar bad ki trai Ri, trai muluk pat kin im hapdeng ki jingjynjar bad jaw ummat miet la bad sngi, kum u briew baieit ia la ka jong ka niam, ka rukom, dustur bad riti um kwah ba kiei kiei ki rukom ngeit ne jinglongkyrpang ka jaitbynriew ki duh kin dam.
Hato kum ki pateng kane ka juk, aiu ngi don ban ong, aiu ngi dei ban leh na ka bynta u Kiang Nangbah? Hato kum ki pateng kane ka juk, aiu ngi don ban ong ne kylli shaphang ka Ri Laiphew Syiem bad Khat-ar Dolloi ha kine ki sngi ba mynta? Aiu ngi dei ban leh na ka bynta ka Ri bad ka jaitbynriew kaba la don hapdeng ki jingtynjuh bad jingialeh kat shaba phai kat shaba iaid, kat shaba ieng? Aiu ngi don ban ong ne kylli ia ki nongialam kane ka juk, aiu ki nongialam, ki riew ieit Ri ki leh na ka bynta ka Ri bad ka Jaitbynriew barit ka jongngi? Hato ki bud nuksa mo, ia u Kiang Nangbah kum uwei na ki nongialam uba ieng shisha ha ka nongrim jong ka jinglonghok, jinglongshlur?.
Ka Kiang Nangbah Iasiat Khnam Memorial Society, Jowai ha ryngkat ka jingiatreilang bad ka District Administration kala pynlong iaka jingialehkai drama “Narration Drama Competition on any Freedom Fighter of the Nation" shaphang ki khlawait ka ri kiba la iakhun pyrshah bad ka sorkar phareng.
Ia kane ka jingialehkai drama la pynlong ha iungwalieh ka Loompyrdi Iongpiah haka sngi Balang.
Kane ka jingialehkai drama ka dei ruh shibynta ban rakhe iaka lyngkhuh sngi iap ba 159 snem U Kiang Nangbah bad ka Azadi ka Amrit Mahotsav, ka jingrakhe iaka jingioh laitluid ba 75 snem ka ri India bad ka jingrakhe iaka jingdap 50 snem ka jingioh jylla ba pura.
U Ma Saron Paswet Executive Member Jaintia Hills Autonomous District Council (JHADC) ula long u kongsan haka jingiadonlang u president KNIKMS Pearlet Toi, Chairman Drama Competition Jait dao Sumer nalor kiwei kiwei.
Ha kane ka jingialehkai drama la iashimbynta da ki 5 tylli ki kynhun kiba kynthup ka kynhun na Chilliangraij, Ïongpiah, ka kynhun HPJ Group na Panaliar, ka Phi Wa ïahluti Production na Raliang bad ka Lamlyer Group na Shangpung.
Ka drama shaphang U Kiang Nangbah la leh da ka Chillaingraij, Loompyrdi Iongpiah, Ia U Kiri Dolloi da ka Lamlyer Group na Shangpung bad ka Panaliar iaka Begum Hazrat Mahal kawei na ki kynthei ba nyngkong jong ka ri kaba ïeng ïaleh pyrshah ïaka sorkar phareng ha ki snem 1857.
Ka Lumpyrdi Ïongpiah ka la long ka kynhun kaba jop ha kane ka jingiakop.
Haka sngi Balang 2 ngut ki briew kila iabit thymmai iaka jingpang khlam COVID-19, kiba ioh iaka jingkoit ki don 9 ngut bad khlad iwei ha Jylla.
Ine iba khlad iwei I dei na East Khasi Hills District.
Katkum ka jingpyntip ka tnad ka Koit ka Khiah, 2 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 52 ngut hapoh ka Jylla.
Kine kiba iabit thymmai ki dei na East Khasi Hills District.
Ki nongpang kiba la ioh pat iaka jingkoit ki don 9 ngut bad baroh ki dei na East Khasi Hills District.
Ka jingdon jong ki briew bala ïabit ïa kane ka jingpang khlam ha Jylla baroh ka long 84804 ngut bad napdeng kine 83268 ngut kila ïoh ïa ka jingkoit bad 1484 ngut kiba ïap nalor ki briew ba dang shitom.
Ka East Khasi Hills kadon 36 ngut kiba dang shitom, East Jaintia Hills 3, Ri Bhoi 4, West Garo Hills 7, North Garo Hills 1 bad East Garo Hills 1.
Kum shibynta ban rakhe iaka lyngkhuh sngi iap ba 159 U Woh Kiang Nangbah, khlawait ka Ri ka ban long ha u Nohprah 30 tarik, ka Women’s Welfare Organisation Seinraij Jowai ha ka sngi ba ar kala pynlong iaka iakop Drawing bad Slogan kaba iadei bad U Kiang Nangbah.
Ka jingthmu jong kane ka jingiakop kalong ban iathuh iaka khana U Kiang Nangbah bad ban pynneh pynsah iaka khana shaphang jong u halor ka jingialeh pyrshah jong u bad ki phareng kiba la thombor iaka riti dustur jong ka jaidbynriew.
Ka jingiakop ka kynthup iaki khynnah hadpeng 6-10 snem, 11-14 snem  bad 15- 18 na ka bynta ka jingiakop dor dur bad haka Slogan writing ka dei naduh 11 snem shaneng.
Iaki nongjop yn sam khusnam lashai ka sngi.
U Ma OR Shallam ula ong ba u Myntri Rangbah ka Jylla Conrad K Sangma u dei ban tuklar iaka kam bret ñiut ka Jowai hadien bala phiel ka Jowai Municipal Board (JMB) ban pyllang pynlum ia ki ñiut kiba la lum thup ha Iawmusiang, Jowai.
U Ma Shallam ula ong ki myntri sorkar kumjuh u MLA ka Jowai kim dei ban ai khubor lamler halor ka kam bret ñiut ha Jowai tad haduh bym lah ban pynioh iaka jaka kaba thikna ban bret ñiut.
“Ka kamram u CM ban tuklar ia kane ka kam namar ha u juh u snem ki nong Jowai ki kynduh mawsiang ha kaba iadei ban kam bret ñiut naduh ka por Behdieñkhlam bad Christmas bad mynta sa ka New Year ruh ki iew ki hat bad ki ïing briew kila dap da ki ñiut," la ong u ma Shallam.
Ka jingsangeh lum ñiut ka JMB kala palat shitaiew mynta hadien ba ki nongshong shnong hapoh ka lama jong ka he Elaka Nartiang Coordinate Committee (ENCC) kila pyrshah iaka jingbret ñiut ha Mooshutsdai Mookabeng hajan ka shnong Sohphoh.
Kane ka jingpyrshah jong ka ENCC kala pynlong iaka bor district ban pynjari da ka kyndon aiñ 144 CrPC, pynban ki paidbah kila leh bymsalia ia kane ka aiñ bad kila mih paidbah haka 26 tarik bad khang lynti iaki trok kit ñiut ka JMB da ki maw ki dieng bad kila hap ban leit phai sha Jowai.
Ka jingpyrshah ka ENCC ka dei halor ka nongrim ba lada ai lad ban bret ñiut ha katei ka jaka kan wanrah iaka jingktah iaka koit ka khiah ki shnong ba marjan bad ka sawdong sawkun ka mariang.
Haka sngi ba Ar 3 ngut ki briew kila iabit thymmai iaka jingpang khlam COVID-19 bad da kane ka jingdon jong ki briew kiba dang shitom ne active case baroh kalong 60 ngut ha Jylla.
Katkum ka jingpyntip ka tnad ka Koit ka Khiah, 3 ngut ki briew kiba ïabit thymmai ïa kane ka jingpangkhlam ki dei mar iwei na East Khasi Hills, Ri Bhoi bad West Garo Hills.
Ki nongpang kiba la ioh pat iaka jingkoit ki don 2 ngut.
Kine ki kynthup mar iwei na East Khasi Hills bad East Garo Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 84802 ngut bad napdeng kine 83259 ngut kila ïoh ïa ka jingkoit bad 1483 ngut kiba ïap nalor ki briew ba dang shitom.
Ka East Khasi Hills kadon 44 ngut kiba dang shitom, East Jaintia Hills 3, Ri Bhoi 4, West Garo Hills 7, East Garo Hills 1 bad North Garo Hills 1.
Ka kynhun jong ki shi paralok kaba la tip kum ka Sarot I Man kala kner la ka kti jingiarap jong ka sha ka jaka ri khynnah ka NEIMA ha Sahshniang haka sngi Nyngkong.
Ka Sarot I Man kala ai sngewbha da ki jingbam bad ki sopti sha ki 19 ngut ki khynnah kiba sah ha katei ka jaka ri khynnah.
Shuwa ban ai ia kitei ki jingai sngewbha la don ka jingialang kaba lyngkot kaba pyniaid da u Rev B.Shangdiar haka jingiadonlang u WT Talang, Vice Chairman NEIMA, Phrang Sngi Challam, Shape Pasweth, Wombai Sumer nalor kiwei kiwei kiba dei ki dkhot jong ka Sarot I Man.
Ka Dorbar Shnong Moolamylliang hadien ka jingwan tuid u paidbah ban sakhi iaki light kiba la pynriam hapoh ka shnong kala kyntu iaki paidbah ban wan shuwa ka 12 baje mynmiet manla ka sngi.
“Lada don ki paidbah kiba sah kut ha ki surok bad ki bym lah ban wan ha ka por kaba biang kin sngewbha ban pyntip ha kine ki number 9862889655/8131061998 ba ngin ioh ap," la ong u waheh shnong Moolamylliang U Ma Apmon Pachiang.
Ula ong ruh ba ka jingwan tuid ki paitbah sha ka shnong Moolamylliang ka dang ïai bteng bad la sakhi iaka jingkmen ki khunlung khynnah, ki samla bad wat ki rangbah ia kane ka jingpynkhreh jong ka shnong bad kiba bun hi ki bynnud ban leit phai iing khamtam ki khunlung khynnah.
U Ma Pachiang ula ong ruh ba kino kino kiba kwah ban iohi iaka jingphyrnai ki light ki hap ban ap haduh ban da miet ne kem dum.
Kino kino kiba don jingeh, kin sngewbha ban pyntip ha ki reception kiba don harud surok bad bad hajan ïingmane lane ban shu phone.
Ka Dorbar Shnong Khliehmynkrem, Jowai kala plie paidbah iaka jingdap 25 snem ka jingiaid lynti jong ka haka sngi Nyngkong.
Ia kane shnong la seng naduh u snem 1996 kum ka club bad mynta la ithuh iaka kum ka dorbar shnong.
La plie ia kane ka jingrakhe lyngkhuh snem ka Khliehmynkrem da u MLA barim ka Jowai u ma Sing Mulieh, uba long kum u kongsan haka jingiadonlang u ma L Lakhon, uba long u chairman ka shnong, u RR Suchiang nalor kiwei kiwei kiba shah khot sngewbha.
La pynphuh pynphieng ia kane ka sngi da ka jingrwai na ki longkmie ka shnong Khliehmynkrem Riatsasim bad ka jingot cake ban dih sha sngewbha.
Ia kane ka jingrakhe lyngkhuh snem ka Khliehmynkrem yn pynkut ha u snem thymmai.
Ka Dorbar Soo Langdoh kaba long haka sngi Nyngkong ha Madan Lariang, Madan Soo Langdoh, Ialong kala pynbna iaka tarik Behdieَñkhlam jong ka Raij Chyrmang, Jowai, Tuber bad ka Ialong.
Ha kane ka Dorbar, ki Soo Langdoh ba kynthup ia u Kongwasan Langdoh Chyrmang, Langdoh Jowai, Langdoh Tuber bad Langdoh Ialong kila pynbna iaki tarik Shad Niam Behdieñkhlam jong u snem 2022.
Ka Behdieñkhlam haka Raij Chyrmang kanlong haka 1 tarik Jymmang, ha Raij Jowai ha u bnai Naitung (July) 14 tarik, ka Raij Tuber haka 22 tarik u Naitung (July) bad ka Raij Ialong 7 tarik u Nailar (August).
Shuh Shuh ha kane ka dorbar Soo Langdaoh la pynkup burom ruh iaki njongsharai niam ki Soo Langdoh kiba la bat iaka kam haduh 15 snem lynter.
U Dolloi ka Elaka Jowai ma Puramon Kynjing ula ong ba kane ka jingpynkup burom kalong kum shibynta ban pynpaw iaka jingsngewnguh iaki nongsharai iaka niam ka rukom kiba la shakri la 15 snem lynter.
Ia ka jingialang la pyniaid da u Raymon Nartiang, Pator Raij Jowai haka jingiadonlang ki rangbah na ki Soo Langdoh, ki Wasan bad kiwei kiwei La don ruh ka nguh ka dem ha ryngkat ka suit ka shor kaba la pyndep da u dolloi ka elaka Jowai.
Kine ki nongialam niam kiba la shah pynkup burom ki kynthup ia Ka Kongka Siangbood, u Samboon Siangbood kiba long ki Langdoh ka Raij Jowai, u Dr.HC Pakynteiñ (Sangot  Pakynteiñ), U Valentideo Paswet (Sangot Paswet), u Niyooki Shadap Passah (Maji), u Long Passah (Harna) bad u Tribal Toi (Dhulia) bad u Paka Shylla, (Tymmen Shylla) jong ka Raij Kongwasan Chyrmang, u Kiang Phawa, (Tymmen Raij), Raij Tuber bad u Khain War (Tymmen Papiah) Raij Ialong.6 ngut ki briew kiba iabit thymmai iaka jingpang khlam COVID-19, kiba ioh pat iaka jingkoit ki don 11 bad da kane ka jingdon ki briew kiba dang shitom kalong 59 ngut baroh ka Jylla haka sngi Nyngkong.
Katkum ka jingpyntip ka Tnad ka Koit ka Khiah, kine ki 6 ngut ki briew kila ïabit thymmai ki dei na East Khasi Hills 4 bad West Garo Hills 2.
Ki nongpang kiba la ioh pat iaka jingkoit ki don haduh 11 ngut.
Kine ki kynthup na East Khasi Hills 6, Ri Bhoi 4 bad South West Khasi Hills 1.
Ka jingdon jong ki briew bala ïabit ïa kane ka jingpang khlam ha Jylla baroh ka long 84799 ngut bad napdeng kine 83257 ngut kila ïoh ïa ka jingkoit bad 1483 ngut kiba ïap nalor ki briew ba dang shitom.
Ka East Khasi Hills ka don 44 ngut kiba dang shitom, West Garo Hills 6, East Jaintia Hills 3, Ri Bhoi 3, East Garo Hills 2 bad North Garo Hills 1.
I Ma H.Resterful Tongper uba ju trei kum u Executive Secretary, JHADC, Jowai, i lok jong i kong (L) Nemlis Khonglah, ba shong ba sah ha Mookyrdup, Jowai i la khlad noh mynta ka sngi (26/12/21).
Ka jingleit on tep ia u kan long ha ka 28/12/21 por 12:00 Shiteng sngi, ha u lum jingtep ka Balang Thadlaboh Presbyterian.
Ula iehnoh shadien ia 6 ngut ki khun 3 ki kynthei bad 3 ki shynrang ryngkat ki khun ksiew.
Kane ka long ka jingpyntip na kiba ha ïing.
Haka Sngi U Blei 3 ngut ki briew kila iabit thymmai iaka jingpang khlam COVID-19, kiba ioh pat iaka jingkoit jingkhiah ki don 7 ngut bad kiba dang shitom baroh ha Jylla kala hiar sha ka 64 ngut.
Katkum ka jingpyntip ka tnad ka Koit ka Khiah, kine ki 3 ngut kiba ïabit thymmai ki dei tang na ka East Khasi Hills.
Ki nongpang kiba la ioh pat iaka jingkoit ki don haduh 7 ngut.
Kine ki kynthup na East Khasi Hills: 5 bad mar iwei na East Garo Hills bad West Garo Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 84793 ngut bad napdeng kine 83246 ngut kila ïoh ïa ka jingkoit bad 1483 ngut kiba ïap nalor ki briew ba dang shitom.
Ka East Khasi Hills kadon 46 ngut kiba dang shitom, East Jaintia Hills 3, East Garo Hills 2, Ri Bhoi 7, South West Khasi Hills 1, West Garo Hills 4 bad North Garo Hills 1.
Wat hadien ba ka bor synshar district kala pynjari da ka kyndon aiñ 144 CrPC ban khang iaka jinglum paidbah bad rah tiar pynmynsaw, pynban u paidbah nongshong shnong ka thain Nartiang hapoh ka lama jong ka Elaka Nartiang Coordinate Committee kila mih puk ban pakhang lynti iaki trok ki ñiut ka Jowai Municipal Board (JMB) ban khang pyrshah iaka jingbret ñiut hajan ka shnong Sohphoh haka Sngi U Blei.
Ki paidbah kiba kynthup iaki longkmie longkpa bad ki sengbhalang kila mih puk bad leh bym salia iaka hukum kaba la pynjari u district magistor ban pyrshah iaka jingbret ñiut ka JMB kaba don ha Mooshutsdai Mookabeng hajan ka shnong Sohphoh da kaba buh da ki maw ki dieng.
Kane ka jingpyrshah jong u paidbah kala pynlong iaki trok jong ka JMB bad hap phet na katei ka jaka.
Kumban shu pynkynmaw, U District Magistor jong ka West Jaintia Hills District haka 23 tarik une u bnai ula pynjari da ka kyndon aiñ 144 CrPC ban tem ia kino kino ki jingkynad kaba lah ban ktah iaka shongsuk shongsaiñ hadien ba ki nongshong shnong ba marjan ka jaka bret thymmai kaba don hajan ka shnong Sohphoh kila pyrshah iaka jingbret ñiut ka Jowai Municipal Board (JMB).
U District Magitor ula ong ba ka ophis u Deputy Commissioner ha ryngkat ki tnad ba don bynta kala lum jingialang haka 8 tarik u Naiwieng 2021 bad la rai baka Jowai Municipal Board kan bret iaki ñuit kiba mih na sor Jowai ha kawei ka jaka shimet kaba don ha Mooshutsdai Mookabeng.
Ka JMB kala iasoi ruh iaka soskular hadpeng ka trai jaka bad ka Jowai Muniicpal Board haka 9 tarik u Naiwieng 2021.
Ka hukum 144 CrPC kala khang pyrshah ruh iaki briew ban lum paidbah palat iaka 5 ngut bad ban rah ruh iaki tiar pynmynsaw kaba kynthup iaki dieng, maw, bad kiwei kiwei ki tiar pynmynsaw ha katei ka jaka bret ñiut kaba don ha Mooshutsdai-Mookabeng.
La bthah iaka Jowai Municipal Board ba kan pynthikna baka jingbret ñiut kan nym ktah iaka sawdong sawkun ka mariang.
Ka Iooksi Pyllun kaba kynthup iaki San tylli ki shnong – ka Iooksi Iapkhla, Iooksi Kyanmynsar, Iooksi Priang, Iooksi Umdeinlin bad Iooksi Tongkiad ka la ioh iaki nongkitkam ba pura jong ka naka bynta ka samoi treikam 2021-22.
Ia kine ki nongkitkam la jied haka 22 tarik une u bnai.
Ha kane ka juh ka sngi u Nehemayah Tyngkan ula pyllait ruh iaka sur ingrwai kutsnem ka Iooksi Pyllun.
Ki nongialam ka Iooksi Pyllun ki kynthup ia u Leonard Rabon Waheh Chnong Iooksi Kyanmynsar kum u President, Ma Complain Tangliang Waheh Chnong Iooksi Iapkhla kum u Secretary, Ma Kyrshan Chullet Waheh Chnong Iooksi Priang kum u  Vice President, Ma Kolin Lamare Waheh Chnong Iooksi Tongkiad kum u Assistant Secretary bad u Ma Nangaibormi Sutnga Waheh Chnong Iooksi Umdeinlin kum u Publicity Secretary.
La jied ruh ia u ma Francis Syrti Secretary Iooksi Shnong Iooksi Kyanmynsar kum u Treasurer, Stableson Syiem Secretary Shnong Iooksi Umdeinlin kum u Auditor, Ma Elisha Sayoo Secretary Shnong ka Iooksi Priang kum u Auditor, bad ki dkhot ki long u Ma F Synnah Secretary Shnong Iooksi Tongkiad, bad ma Ioanis Manner Secretary Shnong Iooksi Iapkhla.
Haka sngi Saitjain 9 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1483 ngut ha Jylla.
Ine iba khlad iwei I dei na East Garo Hills District.
Katkum ka jingpyntip ka tnad ka Koit ka Khiah, 9 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 68 ngut hapoh ka Jylla.
Ki briew kiba iabit thymmai iaka jingpang khlam ki kynthup na East Khasi Hills: 5, East Jaintia Hills: 1, Ri Bhoi: 1 bad West Garo Hills: 2.
Ki nongpang kiba la ioh pat iaka jingkoit ki don haduh 17 ngut.
Kine ki kynthup na East Khasi Hills: 14 bad Ri Bhoi: 3.
Ka jingdon jong ki briew bala ïabit ïa kane ka jingpang khlam ha Jylla baroh ka long 84790 ngut bad napdeng kine 83239 ngut kila ïoh ïa ka jingkoit bad 1483 ngut kiba ïap nalor ki briew ba dang shitom.
Ka East Khasi Hills kadon 48 ngut kiba dang shitom, East Jaintia Hills 3, East Garo Hills 3, Ri Bhoi 7, South West Khasi Hills 1, West Garo Hills 5 bad North Garo Hills 1.
I dkhot barim ka Ïingdorbar Thawaiñ Lok Sabha, I Tymmen Basan Dr.Bajubon R.Kharlukhi, iba dei i kurim jong i Kong Pamela War, iba shong ba sah ha Mawlai Ïewrynghep, ila khlad noh ha ka 25 tarik Nohprah, 2021.
I Dr.Kharlukhi ila long iwei na ki nongïalam ka All Party Hill Leaders’ Conference (APHLC) kaba dei ka seng saiñpyrthei kaba la long hakhmat ban ïakhun ban ïoh ïa ka jylla bapura, ka jylla Meghalaya.
La kha ïa i Dr.Kharlukhi ha ka 8 tarik Risaw, 1939, bad ila pyndep ïa ki jingpule na Gauhati University, St.Anthony’s College, Shillong, bad ila ïoh ïa ka PhD na Gauhati University.
I la pyndep ruh ïa ka Assam Civil Service ha u snem 1966.
Hashwa kata, ha u snem 1964, ila long kum u Assistant Headmaster ka Langtor Government Aided High School.
Ha u snem 1983, i Dr.Kharlukhi ila shah jied sha ka Lok Sabha kum u MP ka Shillong Parliamentary Constituency ha kaba ila jop ïa kane ka ilekshon kum u kyrtong ka seng APHLC.I Dr.Kharlukhi ila ju long teng ruh kum u Principal ka UCC College; Founder Principal ka Mawlai Presbyterian Higher Secondary School; bad Founder Principal Mawlai Presbyterian College.
Ila shah jied Tymmen Basan jong ka Balang Presbyterian Mawlai ha ka 25 tarik Risaw, 1987, bad ila long ruh i Secretary Shnong jong ka Mawlai Ïewrynghep ha u snem 1966.
I Dr.Kharlukhi ila long u Rangbah Shnong ka Mawlai Ïewrynghep naduh u snem 1981 haduh 1983.
Ka jingleit ontep ïa i kan long ha ka 27 tarik Nohprah, 2021 ha u Lum Jingtep ka Balang Presbyterian Mawlai.
Ka jingïaseng leit ontep kan sdang ha ka por 12 baje shiteng sngi ha ïing, bad ha ïingmane jong ka Balang Presbyterian Mawlai ha ka por 1 baje nohphai sngi.
Ha baroh ki para nongshong shnong, ha kum kane ka por ba ngi lehkmen iaka Christmas ngi shim iaka kabu ban ai khublei Christmas basuk, bad snem thymmai bakmen ia phi uwei pa u wei u nongshong shnong ka East Jaiñtia Hills District, kumjuh ia ki pait ka Bri u Hynñiewtrep Hynñiewskum.
Bad to ai ba kane ka Chiristmas kan wanrah iaka jingkmen, jingieit bad ka jingsuk.
Ka Christmas ka pynkynmaw ia ngi iaka jingwan longbriew U Khun U Blei U Trai Jisu uba dap da ka jingieit, jingleh isynei bad ka jingmap.
Ai ba kane ka Christmas kan pynthymmai iaka jingim jong ngi bad ba ngin don iaka mynsiem jong ka jingieit uwei ia uwei bad ka jingsngew shipara.
Ha ka juh ka por ngi shim iaka kabu ban ai khublei snem thymmai ia baroh bad ai ba u snem thymmai un long shisha u snem ban wanrah iaka roi ka par kaba salonsar.
Khublei Christmas bad Snem thymmai basuk ba kmen ia phi baroh.
Ka Sur U Paitbah East Jaiñtia Hills District Khliehriat.
Haka sngi Thohdieng 8 ngut ki briew kila iabit thymmai iaka jingpang khlam COVID-19, khlad iwei bad da kane ka jingdon jong ki briew kiba iap pang COVID-19 kala kynjoh sha 1482 ngut ha Jylla.
Katkum ka jingpyntip ka tnad ka Koit ka Khiah, 8 ngut ki briew kiba ïabit thymmai ïa kane ka jingpangkhlam bad kiba dang shitom ne ki active case ka long 77 ngut hapoh ka Jylla.
Ki briew kiba iabit thymmai iaka jingpang khlam ki kynthup na EKH: 7 bad WGH: 1.
Ki nongpang kiba la ioh pat iaka jingkoit ki don haduh 10 ngut.
Kine ki kynthup na EKH: 6, EGH: 2 bad WGH: 2.
Ka jingdon jong ki briew bala ïabit ïa kane ka jingpang khlam ha Jylla baroh ka long 84781 ngut bad napdeng kine 83222 ngut kila ïoh ïa ka jingkoit bad 1482 ngut kiba ïap nalor ki briew ba dang shitom.
Ka East Khasi Hills kadon 57 ngut kiba dang shitom, East Garo Hills 4, Ri Bhoi 9, West Garo Hills 3, East Jaintia Hills 2 bad mar iwei na North Garo Hills bad South West Khasi Hills.
Ngam don pisa ban thied jaiñ thymmai ïaki khun ha kane ka Khristmas namar ka pisa katba don nga hap kunai ban pynbiang ja ïa la ki khun, ong kawei ka nonghikai da ka jingjaw ummat hadien ba la dep thoh ïaka shithi kyrpad rit sha u Myntri rangbah ka Jylla mynta ka sngi.
Kane ka nonghikai ka hikai ha kawei na ki skul SSA kaba don ha West Jaintia Hills District bad ka long kawei na ki 12 hajar Sanspah Sawphew wei ngut ki nonghikai ki bym shym pat la ïoh tulop naduh u bnai Nailar (August) mynta u snem haduh mynta ka sngi.
Kane ka nonghikai ka la wan shim bynta lang haka jingïakhih ba khampher hapoh ka shatri Meghalaya SSA School Association haba ki la rai ba baroh 12 hajar ngut tam ba kin phah da ka shithi sha u Myntri rangbah ka Jylla u Conrad K.Sangma bad sha u Myntri ka tnad pule puthi ka Jylla u Bah Lahkmen Rymbui.
Ha kane ka sngi la wan shim bynta kumba 50 ngut eiei ki nonghikai kiba la phah shithi lyngba ka ïing dak Jowai.
Ha kane ka sngi la don ryngkat u President rangbah u Ma Aristotle Rymbai nalor kiwei kiwei de ki nongïalam jong ka seng.
Ki nongïalam jong ka Meghalaya SSA School Association ki la pynpaw jur halor ka jingleh sting jong ka sorkar Jylla haba ïadei bad ka jingeh jong ki nonghikai bad da ka jingdom ki la dawa ïa u Myntri ka tnad pule puthi ba udei ban hiar shuki mardor bad umdei shuh ban ïeng Election namar ba um long uba bit kum u nongïalam jong ka Jylla bad ki la kyrpad ïaki paidbah jong ka Amlarem Constituency ba kin isynei lem ïaki nonghikai kiba shah lehbeiñ na ka sorkar Jylla.
U MDC Ummulong Moodymmai u ma Jesse Suiam ula ai sngewbha Christmas da ki tin sopïing sha ki 20 tylli ki longiing ha ka shnong Nongkroh haka sngi Palei.
U ma Suïam ula noh synñiang da ki tin mar ar ban sha ki 20 tylli ki longïing baduk ka shnong Nongkhroh bad synñiang ruh 20 tylli ki pump siat khñiang shaki nongrep kane ka shnong lyngba ka skhim Special Assistance Grant (SAG) jong u snem 2020-2021.
Nalor kata lyngba ka skhim Special Assistance Grant (SAG) jong u snem 2019-2020 la tei ïaka jaka sait jaiñ ne Washing Platform kaba don lang ïaka jaka rieh slap bad ka umbam umdih haka jinglut kaba 3 lak tyngka.
Ïaki tin sop ïing bad pump siat khñiang nalor ka jaka sait jaiñ, u MDC ula sam bad pyllait paidbah haka jingïalang lyngkot kaba la long ha shnong Nongkhroh haka jingïadonlang u Waheh shnong ka Nongkhroh u Ma Elvin Mynsong, u Waheh shnong ka Moodymmai u Ma Joseph Pariat, ki nongïalam shnong bad kiwei kiwei.
U Ma Jesse Suïam haka jingkren ula ong ka jingthmu ba kongsan ban ai ïa kine ki skhim ka long shibynta ban ïarap ïaki longïing kiba don hapdeng ka jingduk jingkyrduh ban pynbit pynbiang ïaki jingdonkam ki ïing ki sem jong ki.
Na ka liang ki nongshong shnong ki la pynpaw ïa ka jingsngewkmen bad ai khublei ruh ïa u MDC uba la shimkhia lem na ka bynta ka khia ka shon jong ki.
U District Magistor jong ka West Jaintia Hills District ula pynjari da ka kyndon aiñ 144 CrPC ban tem ia kino kino ki jingkynad kaba lah ban ktah iaka shongsuk shongsaiñ hadien ba ki nongshong shnong ba marjan ka jaka bret thymmai kaba don hajan ka shnong Sohphoh kila pyrshah iaka jingbret ñiut ka Jowai Municipal Board (JMB).
U District Magitor ula ong ba ka ophis u Deputy Commissioner ha ryngkat ki tnad ba don bynta kala lum jingialang haka 8 tarik u Naiwieng 2021 bad la rai baka Jowai Municipal Board kan bret iaki ñuit kiba mih na sor Jowai ha kawei ka jaka shimet kaba don ha ha Mooshutsdai Mookabeng bad la iasoi ruh iaka soskular hadpeng ka trai jaka bad ka Jowai Muniicpal Board haka 9 tarik u Naiwieng 2021.
La bthah iaka Jowai Municipal Board ba kan pynthikna baka jingbret ñiut kan nym ktah iaka sawdong sawkun ka mariang.
U District Magistor katkum ka bor bad iktiar kaba la pynkup ula pynjari da ka kyndon aiñ 144 CrPC ban khang lad iaki briew ban lum paidbah palat iaka 5 ngut bad ban rah ruh iaki tiar pynmynsaw kaba kynthup iaki dieng, maw, bad kiwei kiwei ki tiar pynmynsaw ha katei ka jaka bret ñiut kaba don ha Mooshutsdai-Mookabeng.
Shuh shuh ka hukum kala bthah ruh ia u Executive Officer, Jowal Municipal Board ban pynthikna baka jingbret ñiut kan long katkum Solid Waste Management Rules, 2012 kaba la pynmih da ka Ministry of Environment, Forest and Climate Change haka 8 tarik u bnai Iaiong (April) 2016 bad ban shimkhia ban pynneh iaka jingkhuid jingsuba katkum ka jingdawa jong ki shnong ba marjan bad baka jingbret niut kanlong kaba iadei bad ka mariang.
Haka sngi Palei 5 ngut ki briew kila iabit thymmai iaka jingpang khlam COVID-19 bad da kane ka jingdon ki briew kiba iabit iaka jingpang khlam ha jylla ka long 80 ngut.
Katkum ka jingpyntip ka tnad ka Koit ka Khiah, kine ki 5 ngut ki briew kiba ïabit thymmai ïa kane ka jingpangkhlam ki dei na East Khasi Hills 3 bad Ri Bhoi 2.
Ki nongpang kiba la ioh pat iaka jingkoit ki don 2 ngut bad kine ki khyntup mar iwei na East Khasi Hill bad West Jaintia Hills.
Ka jingdon jong ki briew bala ïabit ïa kane ka jingpang khlam ha Jylla baroh ka long 84773 ngut bad napdeng kine 83212 ngut kila ïoh ïa ka jingkoit bad 1481 ngut kiba ïap nalor ki briew ba dang shitom.
Ka East Khasi Hills kadon 57 ngut kiba dang shitom, East Garo Hills 6, Ri Bhoi 9, West Garo Hills 4, East Jaintia Hills 2 bad mar iwei na North Garo Hills bad South West Khasi Hills.
Kane ka long ka jingpyntip sha phi kur ki kha bad ki paralok ki para jor ba i meirad Tilda Pariat ka kmie jong i Daiabha Merry Pariat (Merry) i ba shong ba sah ha Riatmoolain, Ladthadlaboh Jowai ila khlad noh haka 23/12/21.
Ka jingpyndep ia kaba sah jong i kan long haka 24/12/21 haka por 1 baje nohphaisngi ha u lum jingtep ka Balang Thadlaboh Presbyterian.
I Kiwa hayung hasem ka (L) Da-I-Nisha Patlong kawa da jngai syndet na i dei wym poi pyrkhat wei wym yooluti  ha ka sngi Mulong 30 Khonchonglad (November) 2021, Dap i dei sñiawngooh wakhroo iaphi ki Kur ki Jait, ki kha ki man, ki jan Iung jan sem wa ki Lok ki jor kiwa da e bor e mynsien wei yarap yachan ia ka yung ka sem iong-i ha kini ki sngi kiwa u lyooh doom iong i sniawsih sniawdiaw wei kjutnood kjut mynsien wan u ha ka yung ka sem iong-i.
I Sniawngooh wakhroo leh ia kini hawah: 1.
Ka Balang Presbyterian Khimusniang Jowai 2.
Dorbar Chnong Khimusniang 3.
Dorbar Chnong Khliehiongriang 4.
