Nalor kata, ka seng ka la dawa ba kane ka Hospital ka donkam ïa ka Ambulance namarba ki kali EMRI 108 kiba dang duna katba kum ka jingdon jong ki nongpang.
“Ka long kaei kaei kaba sngewsih ba kane ka Hospital kam pat don ki tiar hapoh Operation Theater Department kaba la i donkam ban buh bad wanrah noh kham kyrkieh ïa ki tiar ki tar bad ym tang katta, ha kane ka Hospital kam pat don ïa ki Generator, ka kamra jong ka Nursing Superintendent, ka umbam umdih bad ban pynbiang ruh ïa ki jingbam kiba tei na bynta ki nongpang," u la bynrap.
Shuh shuh u la ïathuh ba ka seng ka la dawa ïa ka tnat ka Koit ka Khiah ban mang pisa na ka bynta ban shna noh ïa ka ophis District Medical and Health Officer (DM&HO).
“Ka long kaei kaba sngewsih wat hadien 10 snem tam ba ka South West Khasi Hills District ka la ïoh ïa ka distrik bapura hynrei kam pat don pat ïa ka building jong ka Ophis District Medical and Health Officer.
Kumba long mynta, la pyndonkam kum ka ophis DM&HO ïa ka jaka sah jong ki Doctor bad ki nongtrei ka 100 Bedded CHC," la ong u Bah Nongrem.
Ha kane ka jingïakynduh ïa ka Myntri ka Koit ka Khiah ka seng ka la pynsngew ruh ha kaba ïadei bad ki jingdonkam hapoh ka Wahkaji PHC, kata naduh ka jingbym biang jong ki dawai dashin, ban thung sa uwei u doktor, ban pynbiang shuh shuh ïa ki nongtrei kum u Pharmacist bad kwei kiwei, ban pynïoh sa kawei ka kali Ambulance.
Nalor kata ka seng ka la pynsngew ba la donkam ban pyntreikam noh ïa ki Health Sub Centre ba la dep shna, kawei ha ka shnong Mawthong bad kawei pat ha ka shnong Mawkhyrwang hynrei ki bym pat lah ban treikam haduh mynta.
Une u nongïalam ka KSU u la ïathuh ruh ha ka jingleit jurip dang shen jong ka seng ïa ka Mawsynram CHC ka seng ka la lap bun ki jingduna naduh ka um, ka jingmaramot ïa ka hospital bad kumjuh ruh kane ka hospital ka donkam ïa ka Ultrasound bad X-ray bad sa kawei ka Ambulance.
Ka seng ka la pynsngew ruh ba la donkam ban buh sa kawei ka Health Sub Centre ha ka shnong Mawhiang, namar kumba ka long mynta ka thain Sawsymper kaba hap hapoh ka Mawsynram C&RD Block, East Khasi Hills District ka kynthup ïa ki 16 tylli ki shnong hynrei kane ka thain pat ka dang don tang kawei ka Health Sub Centre.
Nalor kane, ka seng ka la dawa ban buh noh da ka Health Sub Centre ha ka shnong Jyllep namarba ka la don ruh ka jingïasoi sohkular hapdeng ka Sorkar bad ki trai jaka hynrei kaba sah mynta ka long sa tang ka jingmang tyngka na ka sorkar ban shna ïa ka building.
Ka seng ka la dawa ruh ba dei ban kyntiew kyrdan noh ïa ka Dangar PHC sha ka CHC kaba ai jingshakri ïa ki paidbah kiba sah ha ki shnong khappud bad ka ri Bangladesh bad ka dei ruh ka PHC kaba don kham pajih na ki CHC bajan namarba ka jngai kumba 15-20 kilomitar na ki CHC kum ka Mawsynram CHC, East Khasi Hills District bad ka Ranikor CHC ba don ha South West Khasi Hills District.
“Kane ka jingjngai na kiwei ki CHC nalor ba ka don kham sha kyndong ka la buh jingeh ïa ki paidbah ba leit wad jingsumar bad don ruh ki khep ba la don ki jingjia ba sngewsih.
Kumta, ka seng ka sngewdei ban kyntu ïa ki bor sorkar ba ki dei ban kyntiew kyrdan noh ïa kane ka PHC sha ka kyrdan CHC khnang ba kan lah ban ai ka jingshakri ba kham bha ïa ki paitbah napoh ka dong ka thaiñ hi baroh kawei nangne shakhmat.
Shillong, Ïaiong 26 : U National Vice President ka NPP, Bah Prestone Tynsong ba dei ruh u Symbud Rangbah ka jylla ha ka sngi Balang u la ong ba kiwei ki party kim dei satia ban kren kopia namar ka party mynta na ka 26ngut ba ki don ka lah ban kiew wat sha ka 32 ne 33 ngut ruh.
Haba kren ha ka jingïalang ïalap elekshon na bynta u kyrtong ka NPP ha Sohiong, Bah Samlin Malngiang, na ka liang u Bah Prestone u la ong ruh, “Ka khubor kaba shai kdar ïa kito ki briew kiba kopia, sngewbha pynduna noh ka jingkren kop namar kam don jingmut.
"Shuh shuh u ong ruh ba ha u 2018 ki jop tang 19 ngut hynrei thik thik ki pynïaid ïa ka sorkar haduh ban da kut u 2023.
“Mynta 26 ngut ngi don bad ngi lah ban poi sha ka 32 bad 33 ngut.
Na ka daw nga sngew ban ong ba kiwei ki paralok kyrtong jong kiwei pat ba to beiñ katba beiñ hynrei phin ym lah ban pynkhih ïa u thiedbah jong ka NPP," u la bynrap shuh shuh.
U Bah Prestone u la ong ruh ba ha ki san snem ba la dep ma u bad u Conrad ki la shah kynnoh shah kynthoh laiphew jait ryngkat ka jingdro dur dro dar kaba ym ithuh ithaw shuh hynrei ki ïai neh pat ban trei na ka bynta ban shakri ïa ka jylla haduh ban da kut ka samoi.
Ha kane ka sngi, utei u nongïalam ka NPP u kubur ruh ba ka jingkylla ka la tikna beit ba kan urlong ha shwa ka 8tarik u Jymmang.
Watla um shym la kren shai hynrei la sngewthuh beit ba katei ka jingkren jong u ka thew beit sha ki arngut ki MLA ka PDF kiba pynkhreh ban wan pyniasoh noh mynta sha ka NPP.Nalorkata, haba kren pat hadien ba la wai ka jingïalang, u Bah Prestone u la ong ruh ba ka lynti ka don ïa kiwei pat ki party ba kin wan pynïasoh noh sha ka party ban pynkhlaiñ ïa ka sorkar MDA.Shillong, Ïaïong 26: Ka Project Director jong ka Meghalaya AIDS Control Society ka Dr B Decruce ka la ïathuh ba ka jingdon kiba ïoh ïa u ‘ñiangkulia ha ka jylla haduh u bnai Kyllalyngkot mynta u snem ki don haduh 7296 ngut tang kiba la dep ban rejistar bad ka Society bad ong ba napdeng ki District kaba jur eh ka dei ka East Jaiñtia Hills bad bud pat sa ka West Jaiñtia Hills.
Ha ka jingïakren bad u Mawphor ka Dr B Decruce ka la ong ba ka jingdon kiba ïoh ïa u khñiang jingpang ha ka jylla ka long kaba hap phikir bha namar ka jingdon kiba pang ka khamtam ban ïa ka National Average.
“Lada ngi nujor bad kiwei ki jylla bad wat bad ka National Average ruh ngi kham tam ma ngi namar ha ka National Average kiba ïoh ïa une u khñiang ha ka thup Adult Prevelent Rate ki don 0.21%, katba ha ka jylla jong ngi pat ki don haduh 0.42% bad lada shim na man ka shihajar ngut kiba don ïa une u khñiang ki don haduh 0.37%," ïathuh ka Dr B Decruce.
Ka la ïathuh ruh ba ka lynti kaba une u kñiang u saphriang na uwei sha uwei ka dei lyngba ka shongkha hapdeng kiba la shah ktah bad ki bym shah ktah khlem da pyndonkam ïa kino kino ki lad jingïada.
“Ka lad ba une u khñiang u ïoh ban saphriang ha ki snem kiba la leit ka dei beit na ka jingshongkha hapdeng kiba la shah ktah bad kiba dang lait na une u khñiang jingpang hynrei ha une u snem ba mynta ka jingsaphriang na ka jingpyndonkam lang da ujuh u thyrnia hapdeng kiba dih drok ruh ka la kynrei bha," ka la ong.
Haba kylli ïa ki lad kiba na ka liang ka sorkar bad ka Society ka shim na bynta ban ïada ïa une u khñiang, ka Dr B Decruce ka la ïathuh ba ka Society ka la shim bun bha ki sienjam ban pynsngewthuh kumno bad ïada na ka jingshah ktah na kane ka jingpang.
“Ngi pynlong shibun bha ki jingpynshai paidbah ban pynsgewthuh ïa ki jingphriang une u khñiang jingpang bad ngi leit ruh sha ki kolej bad ki skul ban ai jingpynshai kumno ban ïada ïalade na kane ka jingpang," ka la jubab.
Ka Dr B Decruce ka la ïathuh ruh ba baroh ki jaka ai jingsumar ka sorkar ba kynthup naduh ki PHC ki la lah ban test ïa kane ka jingpang.
Shuh shuh ka la ïathuh ba namar kane ka jingpang ka dei kaba ym lah ban pynkoit ka long kaba donkam haduh katta katta.
“Namar kam dei ka jingpang ba ngi lah ban pynkoit hynrei lada dih dawai ka met jong kito kiba ïoh ïa une u khñiang ka lah ban teh lakam ïa ka jingkharoi une u khñiang jingpang," ka la ong.
“Ngi kwah ban kyntu ïa ki nongshong shnong ka jylla khamtam kiba don ha kito ki jaka ba la jur ka jingsaphriang ban wan shakhmat ban shah test namar dei tang da kaba test ngi lah ban ïada ym tang ïalade hynrei wat ïa kiwei pat ruh," kyntu ka Dr B Decruce.
Shillong, Ïaïong 26: U Myntri ka tnat Social Welfare Department jong ka sorkar jylla u Bah Paul Lyngdoh ha ka sngi Nyngkong u la kular ba ka sorkar jylla kan shimkhia ban pynrung Aadhaar lut ïa ki nongshong shnong ka jylla khnang ban ka jingmyntoi na ki skhim sorkar pdeng kin tuid sha kiba dei hok ban ïoh.
Haba shim bynta lyngba ka Video Conference ha ka review meeting ba la pynlong da ka tnat Women and Child Development jong ka sorkar pdeng ba shim bynta ruh da ka myntri ka sorkar pdeng ba dei peit ïa kane ka tnat ka Smriti Irani.
Kane ka jingkular jong u Bah Paul ban shimkhia ïa ka jingpynrung Aadhaar ka dei hadien ba ka tnat Women and Child Development jong ka sorkar pdeng ka la ai jingkynthoh ïa ka jylla Meghalaya ha kaba ïadei bad ka jingpynbha ïa ki Anganwadi Centres, ka jingpyntreikam ïa ki skhim bapher bapher ba kynthup kum ka POSHAN Abhiyan, ka Saksham Anganwadis bad kiwei kiwei kiba ïadei bad ki kynthei bad khynnah khunlung ba kiba bun ki skhim ym lah ban pyntreikam pura ha ka jylla namar ba kito kiba dei ïoh jingmyntoi kim don ïa u Aadhaar.
Na ka liang ka tnat Social Welfare Department ka la ïoh jingïaroh ruh na ka tnat Women and Child Development ka sorkar pdeng halor ka sienjam ba ka la shim ban rat dyngkhong ïa ka jingkynrei ki khynnah kiba duna kiba ïoh ban bam ïa ki jingbam teimet.
Mawkyrwat, Ïaïong 27 : Ka Kyntiew-La-Ki-Jong Football Club ka la long ka lahduh hadien ba ka la lah ban pynliem noh ïa ka Mawkyrwat Sports Club da 2 – 1 kol ha ka IV Invitation Football Tournament 2023 ba la pynlong da ka Sohkhyllam Sports Club hapoh madan Sohpian, Sohkhyllam, South West Khasi Hills District.
Ha kane ka lympung ïalehkai kynjatbol la wan ïashimbynta da ki 16 tylli ki kynhun na kylleng ki jaka jong ka thaiñ Mawkyrwat South West Khasi Hills District.
Ha ka phai sha ka jingïalehkai naduh ka kyllastep ka Kyntiew-La-Ki-Jong Football Club ka la ïalehkai bha ha kaba ka la ïoh ban thjep ïa ar tylli ki kol kiba ha ka minit ba 10 da ka Free-kick kaba itynnad na u Nickelson Bina bad hadien kata ha ka minit ba 14 la ïoh thep ïa ka kol kaba ar kaba itynnad bha da u Teibor Ryntathiang.
Ha kaba wan ka kyllamiet ka Mawkyrwat Sports Club ka lah ban ïalehkai bha hynrei ki nongap bak jong ka Kyntiew-La-Ki-Jong FC kim ju ailad ban thep ïa ka bol sha kol phewse ha shwa ban kut ka la ïoh hi ban pynphai ïa ka shi kol tangba ka por ka la dier eh ka por ka la kut bad ha ka jingïalehkai la tam hi da ka Kyntiew-La-Ki-Jong FC bad rah syndon ïa ka lam lahduh.
Ha kane ka sngi la wan pynkut bad pynhap pyrda da u Babu Bording Lyngdoh uba long u kongsan ha ka jingïadon ryngkat kiwei pat ki Rangbah kata u Myntri ka Shnong Sohkhyllam u bah P.Wanniang kum u symbud kongsan, u B.S.Marbaniang, u Babu Synshar Lyngdoh, u Bah K.Wanniang, ki dkhot bad Nongkitkam jong ka sports club lem bad ki paidbah ieit phutbol jong ka dong ka thaiñ kiba la pyndap ïa ka madan.
U Babu Bording Lyngdoh uba long u kongsan ha ka jingkren ba lyngkot u la ai jingïaroh ïa ka Sohkhyllam Sports Club kaba la bteng na ka por sha ka por ban pynlong ïa kum kine ki jait jingïalehkai ban pynkiew ïa ki ‘rangïalehkai hapoh ka dong ka thaiñ namar la wan ïashimbynta da bun ki ‘rangïalehkai kiba dei na kylleng ka ri lum Khasi bad Jaiñtia.
Ha kajuh ka por u la ai khublei shibun ruh ïa ki nongïalam jong ar tylli ki kynhun kiba la poi sha ka thong bad ka wat ba khadduh ha kaba ki la pyni shisha ïa kata ka sap bad ka jinglah jong ki ban pashad ïa ka bol.
Namarkata, u la kyntu ruh ïa ki ‘rangïalehkai ba kin kiar na ki jingbam jingdih ba sniew ba pyntroiñ ïa ka met ka phad namar lada ki ngop ha kine ka lawei jong ki kan long kaba dum.
La ïoh ban sam ïa ki khusnam sha ki baroh ar tylli ki kynhun kiba la poi sha ka wat ba khadduh ha kaba kaba jop ka la rah ïa ka khusnam ryngkat ka song pisa kaba T.30 hajar bad kaba shah rem noh ka ïoh rah T.16 hajar bad la ïoh ban sam ruh ïa ki khusnam shimety sha ki ‘rangïalehkai kata ka man ‘rangïalehkai ba kynsai la ioh rah da u Teibor Ryntathiang, nam nongthep bun kol sha u Nickelson Bina, nam nonïalehkai bat bit sha u Donlad Diengdoh na ka Kyntiew-La-Ki-Jong FC bad u nam nongap-kol ba tbit sha u Gavin Wanniang jong ka Mawkyrwat SC.Mawkyrwat, Ïaïong 27 : Ka lympung ïalehkai Mawlangwir Football Community Shield 2022-23 ba la pynïaid da ka Mawlangwir Sports Club mynta ka kynti ka la poi sha ka phainal ha ka ba ka Se-Lajong Football Club kan ïa aireng pyrshah ïa ka Nongbri Brothers Football Club ban ïa knieh ïa ka nam nongjop jong ka lympung.
Kane ka jingïalehkai phainal kan long ha ka 28 tarik u Ïaïong, 2023, Sngi Thohdieng, ha ka por 1 baje nohphai sngi ha Madan Saitsnad, Mawlangwir, South West Khasi Hills District.
Kum ban shu pynkynmaw, ka Se-Lajong FC ka la jop pyrshah ïa ka Lamare SC ha ka semi-final katba ka Nongbri Brothers FC ka la pynrem ïa ka Azriel SC ban ïoh rung sha ka final.
Kine ki kynhun ki la pyni ïa ka rukom ïalehkai ka ba itynnad bha ka baroh kawei ka lympung.
Kumta ka Mawlangwir Sports Club ka khot ka wer ïa ki paid riewieid phutbol jong dong ka thai baroh kawei ban wan shakhi da la de ïa kane ka jingïalehkai ba itynnad bad kaba khadduh jong ka lympung bad ban wan ai ka jingkyrshan ïa ki kynhun ki ban ïa aireng.
U kongsan ha kane ka sngi ban pynkut un long u bah Renikton Lyngdoh Tongkhar, MLA ka Mawkyrwat Constituency bad u Symbud Kongsan un long u bah Carness Sohshang, MDC ka Mawkyrwat Constituency.
Ka dor jong ka bai rung sha kane ka jingïalehkai ka long 50 tyngka shi khlieh.
Shillong, Ïaïong 27 : Ki 4 ngut napdeng ki 10 ngut ki rang bad ki thei ïakhunkti na ka jylla, ki la mih hynne ka sngi Palei na Nongbah Shillong ban leit ïakhun ha ka rynsan ïakhun kti kaba la tip kum ka 21st Asian Armwrestling Championship kaban long ha Dubai-Ajman, UAE.Ha ka jingshisha ka Jylla ka don 10 ngut ki nongïakhun kti, hynrei ki 6 ngut kim lah ban mihkhmat hynrei tang 4 ngut kiba la leit ban iuhkjat sha UAE.Kine ki 4 ngut ki rang bad thei ïakhun kti ka Jylla kiba leit ban ïa aireng ha UAE ki kynthup ka Airikmenlang Shabong (50kg) na ka Youth category, Margaret Pathaw (60 kg) na ka Master & Senior category, u Hubert Paliar (60kg) bad u Alexander Lyngdoh (80kg) kiban ïa aireng na ka Hearing Impairment.
Kine ki nongïakhun kti kidei kiba la ju wanrah nam bad burom ïa la ka jong ka jylla ha ka jingleit ban mihkhmat ïa ka Jylla sha ki rynsan ïakhun kti la ka long hapoh la ka jong ka ri India bad kumjuh ruh shabar na la ka jong ka ri.
Shillong, Ïaïong 27 : Ka Kong Suzie Basan bad u Karan kiba long ki arngut ki nongpyni ksah na ka Jylla Meghalaya ki la ïoh khur ïa ka takma ksiar ha ka jingleit ïashim bynta ha ka Nagaland Body Building & Fitness Championship ba la pynlong da ka National Physique Committee ha Nagaland.
Ha kane ka jingïakob kaba la long ha ka 22 tarik u Ïaïong 2023 ha Holy Cross Auditorium, Dimapur, ka Kong Suzie Basan ka la ïoh khur ïa ka takma ksiar katba u Karan u la ïoh rah kum u Overall Champion.
Lyngba kane ka jingjop, kine ki arngut mynta ki la pynkhreh bha ïalade ban leit ïashim bynta sa ha ka rynsan ïakop pyni dohksah kaba la tip kum ka Asia’s Largest Health Sports and Fitness ka ban sa long ha New Delhi naduh ka 16 tarik haduh ka 18 tarik u bnai Jylliew, 2023.
Ym da donkam eh ban hikai ïa kiei kiei kiba sniew, hynrei ïa kiei kiei kiba bha donkam ban da pynlut por bad duriap ban pynkhlain ïa ki.
Ka jingim ba man la ka sngi jong ki briew ka long kaba eh ban pyrkhat bad kane katba nanghikai ïa kaba bha hynrei kaba sniew ka dang ïai ïoh jaka hi ha ka jingim.
Naduh ba dang rit ki kmie ki kpa katlah katïai ki ïai ban ïa ki khun jong ki ban im ia ka jingim kaba bha bad ki pynlut bor pynlut sor ban pynïoh ïa la ki khun ïa ki jinghikai kiba bha bad kiba lah ban kyntiew ïa ka jingim jong ki khnang ba kin long ki briew kiba bha ynda ha ba ki la san.
Ka don ruh ka kyntien kaba ong “Hikai ïa u khynnah ha ka lynti kaba bha khnang ba ynda haba u la rangbah un ym kynriah noh na ka".
Hynrei ym lah ban len ba ïa ka jingsniew ym donkam ban hikai, pynban ka long kaba suk eh ban bud ïa ka.
Bun na ngi ngim da buh jingkynmaw eh ïa ki jingjia ha ka jingim jong ngi bad khamtam lei ïa kiei kiei kiba bha bun sien ngi klet noh ïa ki.
Lada don mano mano ba la leh bha ïa ki 99 sien hynrei ki leh bakla tang 1 sien ngi kloi ban klet lut ïa ki jinglehbha baroh bad ngin ñiew pynban ba kitei ki jinglehbha ki dei tang ki buit phon ban ïoh pynsniew tang shi sien.
Lehse ki don shisha ki khep kiba kum kitei, bad kane ka jïa hangno re hangno bad kane ka la long kawei na ki jingjïa kiba pynduh jingkyrmen ïa ka jingim jong ngi ki briew.
Ha kine ki sngi ngi ïohi ba ka long shisha kumta bad kiba bun ki peit bad kham bat pynban ïa ka jingbakla ne ka jingduna jong kiwei bad kane ka pynlong ïa kiba bun ban duh noh ïa ki jingmyntoi kiba kham bha bun shah bad ïa ki jingisih bad jingïabein iwei ïa iwei pat.
Kawei ka jingduhnong jong ka pateng bynriew ka long haba ngi ïa peit bad ïathew palat ïa ka jingbakla ne ka jingbymbiang jong kiwei.
Kane ha ka jaka ba kan wanrah ïa ka jingïatei bad jingmyntoi ka wanrah pynban ïa ka jingjot jingpra ha ka long iing longsem bad ruh ha ka imlang sahlang.
Kum kine ki kam ki dang ïai jia wat ki jaka ba la ñiew ba kyntang bad ba kynja mynsiem ruh kumjuh ruh ha ki jaka ba la sah da ki briew kiba la nang la stad bad kiba la shai ruh, katno tam lei ha ki jaka kiba ka bor pyrkhat jong ki briew kam pat kot bad kiba dang im ha ka jingdum jong ka jingim.
Kawei na ka jingeh kaba long ka daw ba kongsan jong kane ka dei ka rukom pyrkhat jong ngi shaphang kiwei bad ba ngi ñiew ïa lade ba ngi kham bha ban ïa kiwei.
Ha ka jingshisha ki briew kiba stad ki kham sngewthuh bad ki kham sngemphang shibun ban ïa kiwei, hynrei katba nangstad ki don bun ki khep ba imat ki briew ki nang sarong bad nangbieit bad ki kut beit ha ka jingkwah ban pynbor ba ki khambha ïa kiwei.
Ha ka jingshisha ka jinghikai babha ka hikai ba kumno ngi dei ban ñiew ïa kiwei pat ki kham bha ban ïa ngi khnang ba kin lah ban khring ïa ki sha lynti jong ka jingbha.
Ka jingñiew ïa kiwei ba ki khambha kam dei eh ba ngi pyndem noh ha ki hynrei kane ka ai lad ba ngin lah ban nangrung kham shapoh jong ka jingïatei bad wanrah ïa ka jingïasngewjan iwei ïa iwei pat.
Kat kum ka bor pyrkhat paidbah hi ym don kiba kwah ban pyntroin ïa kano kano ka jingpyrkhat babha ban tei ïa ka lawei jong ka ri bad ka Jaidbynriew hynrei kane ka long kaba eh ban pyntreikam ha ka jingim kaba man la ka sngi.
Hynrei kawei na ki ktien phira kaba ju ong ‘to leh ha kiwei kumba phi kwah ba kiwei kin leh ïaphi’ ka long kaba donkam ban kynmaw khnang ba ngin long ki briew kiba pyrkhat jngai shuwa ba kin shim ïa ka rai pyrshah ïano ïano khnang ba kin poi sha ka jingthmu kaba bha da kaba siew kylliang da kaba bha ïa kaba sniew bad dei kane kein ka nongrim kaba ngin lah ban ïatei iwei ïa iwei pat.
La ïohi ba ha kine ki sngi ka pyrkhat pyrdain hapdeng ki briew ka khim bha bad kim pyrkhat than eh ïa kiwei hynrei tang ban pynkiew skong beit ïa ïalade.
Kumta wat la ka jingsniew ka kham khring, hynrei ym dei ban ailad ïa ka bad dei ban tem ïa ka da ka jingbha.
Lada shi sien ka jingpynphai kylla da kaba bha ïa kaba sniew i kumba ka phiel, hynrei khlem pep ha kawe ki ka sngi ka jingbha kan jop beit ïa kaba sniew bad kane kan wanrah ïa ka jingkylla.
Nongstoiñ, Ïaiong 27 : Ka Mawshynrut Block ka la rah ïa ka nam lahduh ha ka lympung Under-12 phutbol ba la pynïaid da ka District Sports Officer ha West Khasi Hills District.
Ha ka final kaba la long hynne ka sngi ha madan NDSA Nongpyndeng, na ka liang ki khynnah kynthei ka Mawshynrut Block ka la pynliem ïa ka Shallang Block da shi kol la nod.
Katba na ka liang ki shynrang, ka Mawshynrut Block ka la pynliem ïa ka Rambrai Block haduh 7 kol la nod.
Kumban shu pynkynmaw ba kane ka District Level phutbol, ka la sdang ha ka sngi 25 tarik ha kaba ki 5 tylli ki lahduh jong ki Block bapher bapher ki la ïashimbynta, ban rah ïa ka nam lahduh.
Hynrei, hynne ka final na ka liang ka Mawshynrut Block ka la kheit ïa ka nam lahduh bad pynkhreh pat mynta na ka bynta ban mihkhmat ïa ka District sha ka State level.
Na ka liang u Kongsan u ba la donlang ban pynshit pynshngaiñ hynne ka sngi dei u Bah O.Massar Additional Superintendent of Police West Khasi Hills District, ha kaba u la shim ruh ïa ka bynta ba kongsan ban sam ïa ki khusnam sha ki heprit kiba kheit ïa ki khusnam bapher bapher.
Mawkyrwat, Ïaïong 27: Ka Hynñiewtrep Youths’ Council HYC jong ka Mawpait Tlongpleng Unit ha ka 26 tarik u Ïaïong, 2023 ka la pynlong ïa ka ‘Jingai jinghikai halor ka khuid ka suba bad kumjuh ruh ka jingsumar ei ïa kiba pang’ (Awareness-cum-Free Medical Health Camp) ha ka Shnong Mawpait Tlongpleng, South West Khasi Hills District ha kaba ki paidbah nongshong shnong kumba lai spah ngut ei ei ki la ïoh jingmyntoi.
La pynïaid ïa ka jingïalang da u Bah Marius Nongsiej, President ka HYC Mawpait Tlongpleng Unit bad bud sa ka jingkren lyngkot na u Myntri jong ka shnong, u Bah Donboklang Kharlyngdoh, ki jingkren lyngkot na ki Doctors kiba la wan ba ai jinghikai shaphang lai tylli ki mat kata ka jinglehkhuid, ka jingsniew na ka jingdih buaid bad ka jingktah na ka shongkha khynnah.
U Bah John Lyngdoh, In-charge ka HYC, South West Khasi Hills haba ai jingkren kum u Kongsan u la ong ka koit ka khiah kadei ka spah bah ba ngim lah ban thied da lei lei ruh.
Shuh shuh u la ban ba ka jingshong kha khynnah kam ktah tang ïa ka koit ka khiah hynrei ka ktah ruh ïa ka jingangnud, kum ka nuksa lada kylli por dang khynnah aïu phi kwah ban long da la heh la san, kin jubab ba kwah long doktor kwah long ophisar hynrei kumno kin leit poi sha katei ka thong, lada kin ïoh lok noh ha ka arta kaba dang khynnah.
Kum u nongïalam u la ai ruh ka jingkyrkhu kyrdoh ïa ka unit ba ka la pynlong ïa kum kane ka prokram kaba tei bad ka la long shisha ka jingmyntoi ïa ki paitbah jong kane ka shnong, ba ha jaka ba kin leit shim dawai na ki doktor na Ranikor ne Mawkyrwat CHC mynta phi la shim na nangne na shnong hi.
Ka Doktor Irene Wan-niang, RBSK MO Ranikor CHC haba ai jingkren shaphang ka jinglehkhuid i la ong ba ka ka jinglehkhuid ka long kaba donkam tam ha ka jingim jong ngi kaba man la ka sngi, haba ngi leh khuid ngi lait na ki jingpang jingshitom.
I la ong ruh ba haba lehkhuid kam dei ban long tang ha kyrpong ïing lajong bad sa bret kulmar sha ki ïing jong ki para marjan ne ha ki lynti shnong ïa ki ñiut ki ñier.
I la hikai ruh ïa ki kmie ki kpa ban pynsum pynsait man ka sngi ïa la ki khun, kumjuh ruh ban pynmlien ïa ki khun ban shut bniat mar sien khie thiah.
Ka Doctor D.Kharbhih, MHO Mawkyrwat CHC haba ai jingkren shaphang ka jingktah na ka jingdih buaid i la ong ba kaba nyngkong ka ktah ïa ka koit ka khiah, kaba ar, ka jingdih buaid ka pynkyrni bad lada u kpa u kyrni, ha ki jingdih buaid kamut ka ïing ka sem, ki khun ki kti kin duna ka bam ka dih, ka pule ka dangle bad hangta poi sa ka pra ïing pra sem.
U Doctor Kyntiewnam Mawlong, MHO Ranikor CHC haba ai jingkren shaphang ka jingktah na ka shongkha khynnah u la batai shwa ba ka arta ban shongkha ka long 18 shaneng ia ka kynthei bad 21 snem shaneng ïa u Shynrang.
U la ïathuh shuh shuh ba katkum ka statistics na ka tnad ka koit ka khiah, ki high risk pregnancy (mortality rate) ne kiba khlad na ka jingarmet ha ka arta khynnah ka khambun hapoh ka Jylla.
U la ong shuh shuh ba ha kine ki sngi ba mynta ka aiñ POCSO ka kem bad set phatok ruh ïa ki khynnah kiba shongkha ha ka arta kaba dangrit.
Nalor kitei ki lai ngut ngut ki doctor ba la ai jingkren la ïadonlang sa i Doktor D.Suting na Mawkyrwat CHC, Dr P.Khardewsaw, RBSK MO na Ranikor CHC bad u Doktor G.Nongsiej, MO Ranikor CHC.Ha kane ka sngi ka HYC Mawpait Tlongpleng ka la pynlong ruh ïa ka jingtam bad pynkhuid ïa ki jakhlia ne ka Clean and Pick up Program ha kaba 18 ngut ki khynnnah ki la wan ban ïashimbynta shitrhem da kaba tam ïa ki ñiut bad thep ha plastik, bad uba ïoh ïa ka jingkhia ba bun kilo u la long u nongjop.
Ka unit ka la sam da ka synod bad ka song pisa ïa ki khynnah kiba la jop ha kane ka jingïakop, i ba jop ba nyngkong i long i Amrita Syiemlieh 17.8 kilo, ba ar i-dei i Lapynkmen Syiemlieh 13.7 kilo bad uba wan ba lai u dei u Kevinson Snaitang 11.2 kilo.
Shwa ban sam ïa kane ka khusnam la ïoh ruh ban pule ïa ka jingkular shaphang ka jinglehkhuid na u General Secretary ka Unit, u Bah Toborlin Syiemlieh ha kaba baroh ki khynnah ki la bud ïa kitei ki kyntien jingkular.
Nongstoiñ, Ïaiong, 27: Namar ka jingnang jyllei ki kam sniew khamtam ka jingjyllei ki nongdie bad nongdih drok hapoh ka thaiñ Mawshynrut, ka Seng Hynñiewtrep Integrated Territorial Organisation (HITO) Mawshynrut Circle, ka la lum ïa ka jingïalang bad ki nongsynshar shnong ka thaiñ Riangdo ban ïathir ïatai bad ban phylliew jingmut kumno ban rat dyngkhong ïa kine ki jingdih pynbuaid kiba shyrkhei.
Ha kane ka jingïalang kaba la ïoh ban pynlong hapoh ka Hall jong ka shnong Riangdo, la wan ban ïashim bynta lang da ki nongsynshar shnong ka thaiñ Riangdo ba kynthup naduh ki Sordar bad Secretary Shnong, ki riew rangbah ki samla bad kiwei kiwei, ban ïa phylliew jingmut lang bad ban shim ruh ïa ka rai kaba bha tam na ka bynta ban rat dyngkhong ïa u drok bad shibun ki jingsniew hapoh ka dong ka thaiñ.
Nalor u drok, ha kane ka jingïalang ka Seng HITO ka la wanrah ruh sa lai tylli ki mat ban ïatai kata ka long ban teh lakam ïa ka jingwan rung kyrthep ki bar jylla, ban pyrkhing ïa ka jingïashongkha khleh bad ki bar jylla bad ban pyrkhing ïa ki khynnah skul ba kin nym ïaid lyngkar.
Hadien ka jingïatai kaba sani bha, ka Seng HITO Mawshynrut ka la shim ïa ka rai ban ïatreilang bad ki bor synshar shnong ka thaiñ Mawshynrut.
Na ka liang jong ka Seng kan sa shong pyrkhat ruh halor kumno ban jam shakhmat, na ka bynta ban ïakhun ïa kitei ki jingsniew bad jingma kiba ap ïa ki paidbah ka thaiñ Mawshynrut.
Shillong, ïaïong, 27: Ha ka jingdonlang u Myntri Sorkar Pdeng ba dei khmih ïa ka Tnat Kam pohiing bad Coope-ration, u Amit Shah, la ïasoi ïa ka Memorandum of Settlement hapdeng ka Sorkar India, Sorkar Assam bad ki dkhot jong ka Dimasa National Liberation Army bad Dimasa Peoples’ Supreme Council (DNLA/DPSC) ha New Delhi mynta ka sngi.
U Dr.Himanta Biswa Sarma, Myntri Rangbah ka jylla Assam, ki heh ophisar na ka tnat Kam Pohiing jong ka Sorkar Pdeng bad Sorkar Assam ki la ïasonlang ha kane ka jingïalang.
U Myntri Kam pohiing jong ka Sorkar Pdeng, u Amit Shah u la ong ba kane ka jingïateh soskular ka long uwei u mawmer ban pynlong ïa ka thaiñ Shatei Lammihngi kaba lait na ki kam pyntriem shuwa u 2024 bad pynurlong ïa ka thong jong u Myntri Rangbah duh u Narendra Modi ïa ka thaiñ Shatei Mammihngi kaba shongsuk shongsaiñ bad kaba jop.
U la ong ba kane ka jingïateh soskular kan pynkut shisyndon ïa ki kam pyntriem bad lyngba kane, ym don shuh ki kynhun kieng atiar ha Assam mynta.
U la ong ba u Myntri Rangbah duh u Narendra Modi u la buh hakhmat ïa ka thong ban pyllait na ki kam pyntriem bad kyntiew ïa ka thaiñ Shatei Lammih-ngi hakhmat jong ka ri.
U la ong ba hapoh ka jingïateh soskular, ki dkhot ka DNLA ki la mynjur ban kyntait na ki kam thombor, ki la aiti baroh ki tiar ïaleh, pynduh ïa ki kynhun ïaleh jong ki.
Ki la mih noh na baroh ki ktem ba shong ba sah ki dkhot ka DNLA bad ïasoh bad ka synshar paidbah katkum ka aiñ.
Kumta katkum kane ka jingïateh soskular, palat 168 ngut ki dkhot jong ka DNLA ki la wan ïasoh bad ka imlang sahlang da kaba wan pyndem ïa ki tiar ïaleh jong ki.
U la ong ba ka jingïateh soskular kaba mynta ka sngi kan pynkut shisyndon ïa ki kam pyntriem ha Dima Hasao Distrik jong ka Assam.
Hapoh ka jingïateh soskular, yn plie ïa ka Dimasa Welfare Council da ka Sorkar Assam ban ïada, pynnehpynsah bad kyntiew ïa ka imlang sahlang, ka deiriti.
Ka jinglong katkum ka ktien ïakren ban kot sha ki jingangnud kiba ïadei bad ka saiñpyrthei, ka ïoh ka kot bad ka pule puthi bad yn pynthikna ka jingphai-khmat sha ka roi ka par jong ki jaitbynriew Dimasa.
Nongstoiñ, Ïaiong 27: Haduh kine ki sngi palat 75% na ki paitbah nongshong shnong ha West Khasi Hills, ki dei kiba im ha ka rep ka riang, hynrei baroh ki dang bud ïa ka ka rukom rep kaba la ïalam da ki longshuwa.
Nalor kata bun kim pat lap satia ïa ki mar rep kiba thymmai kiba ka rukom rep ka long kaba suk bad ka lad kamai kaba lah ban pynmih da ki lak tyngka ha ka shibnai.
Dang ha ki khyndiat por ba la dep la ïoh ban leit jngoh ïa kawei ka jaka rep tit jong u bah Spingshon Marshara sordar barim ka shnong Mawduh kaba don ha ki thaiñ Sangriang, na ka liang jong u, u la kren shai ba ka kam rep kam dei kaba suk bad kaba ai jingmyntoi ïa ki paitbah nongrep, lada kim trei shitom ban minot thop ban ban ïaineh da kaba pyrshang da ki ba bun ki lad ki lynti ryngkat ka jingïatreilang bad ki ophisar sorkar kiba peit ïa ka tnad jong ka rep ka riang bad ki riew shemphang kiba la pyntbit ha ka kam rep.
Kum ban shu pynkynmaw ba u ne u rangbah u long ruh uwei na ki nongrep tit, nongrep soh straw berry bad u nongshna waiñ ba nyngkong tam ha West Khasi Hills u ba la ïoh khusnam ruh na u Myntri Rangbah duh ka ri na ka bynta ka jingminot, ka jingtrei shitom bad ka jingïaneh ha ka kam rep.
Haba ïakren bad u nongthoh khubor ha ka jaka rep tit jong u ha Mawduh, u bah Marshra u la ong ruh ba kawei na ki kam rep kaba suk tam bad kaba lah ban pynmih pisa da ki lak tyngka ha ka shi bnai ka dei ka kam rep tit.
Haba batai bniah ha kaba ïadei bad ka rukom rep tit, u la ong ba haba rep ïa u tit kaba nyngkong ka long ban shna ïa ka ïing kaba sop bha da u phlang.
Namar ba lada sop da ka tin ha ka por ba shit ka sngi hapoh ïing ka shong syaid bad ka kjit noh ïa ka jingsngem jong ki song skum kba kiba la teh pyllun pyllun ban thung ïa u symbai tit.
Nalor kata u la ïathuh ba naduh ka por ba la thung ïa u symbai, ka shim por tang kumba saw ngi ba ki tit kin mih bad kin san bha bad ha dien ba la sdang ban kheit ha ka sien ba nyngkong, ka shim por satang lai sngi ban kheit biang ïa kiba dang mih thymmai.
U la ong ba u ju kheit lai sien shi taïew.
Haba kylli pat ba ha ka dor katno shi kilo u ju pynïaid ïew ïa u tit, u la ong ba u tit u don ar jait uwei u ba lieh bad uwei u jait pat u ba bthuh bad u tit ba u rep u dei u ba bthuh u ba ju khot ha ka ktien phareng u Oyster bad ka dor ïew ha kine ki sngi ka long ar spah tyngka shi kilo.
Nalor kata u la ong ba ha ka shitaïew u lah ban pynmih haduh hynriew phew kilo bad lada kheiñ ha ka dor ar spah tyngka shi kilo, u lah ban kamai shi lak arphew tyngka ha ka shi taïew bad ha ka shi bnai tang na u tit u ïoh ban kamai haduh saw lak phra phew tyngka.
U la ong ruh ba ha ki snem ba la dep ka ïew ka hat jong u tit kam pat da ïaid bha, hynrei ha kine ki sngi ïa utei u jait tit ba u rep, la lah ban pynïaid ha kylleng ki ïew ki hat hapoh ka District bad wat hapoh ka jylla ruh bad ka jingdonkam ïa utei u tit ka jur bha ha kine ki sngi, ha kaba na ka liang jong u, um lah shuh ban pyndap katkum ka jingdonkam jong ki paitbah.
Utei u rangbah u la ong ruh ba u skum kba ba la thung ïa u tit, u lah ban neh tang lai bnai bad haba um long shuh ban thung hap ban bujli da uwei pat bad u hap ban buh lypa ruh ïa u skum kba na ka bynta ban thung thymmai.
Ka jaka ban buh tyngkai ïa u skum kba ruh ka dei ban long kaba ryngkhiang bha, khnang ba u skum un ym pyut namar lada u skum u pyut u tit um long bha shuh.
Nalor kata u la ong ba kam ban rep ïa utei u jait tit kam da dei eh ka kam kaba shitom bad lada ki don ki paitbah nongshong shnong kiba kwah ban sdang ïa ka kam rep tit, ki lah ban ïakynduh ïa u hynrei ki donkam pat ban shah hikai bad kan shim por tang kumba shi sngi ban tip kumno ban shna ïa u skum kba na ka bynta ban thung bad kiei ki tiar ba ki hap ban pyndonkam.
Nongstoiñ, Ïaiong, 27: Ïa ka Tynghor Secondary School la plie ha ka 3 tarik Kyllalyngkot 2014 bad ka dei kawei na ki shlem ban saiñ dur ïa ka jingnang jingstad na ka bynta ki khun ki kti jong ki paidbah jong ki 19 tylli ki shnong kiba don ha katei ka thaiñ.
Kumta na ka liang ki paidbah nongshong shnong, kiba angnud ban kyntiew ïa ka pule puthi, ki kyntu sha ki bor ba dei peit ïa ka tnad pule puthi jong ka sorkar, ba kan phai khmat bad theh ki jingïarap.
Kum ban pynkynmaw ba Tynghor kaba dei kawei na ki shnong kiba la rim tam ha ka thaiñ Muliang bad ka dei ruh ka Headquarter jong ka Hima Jyrngam Sirdarship.
Hynrei ka dei pat ka shnong ka bym pat don ïa ki surok kiba biang bad wat ka umbam umdih ruh kam pat da poi thikna haduh ki sngi.
U Bah K.P.Pangniang nongmihkhmat barim ka Rambrai Jyrngam Constiytuency u ba dei ruh na katei ka shnong, haba ïakren bad u nongthoh khubor u la ïathuh ba ha katei ka shnong la don ka Upper Primary School kaba la seng naduh lai phew snem mynshuwa.
Hynrei kaba shu sah ha juh khlem lah ban kiew lano lano.
Kumta katkum ka jingïaid ka por, ki Nongshong shnong bad ki Nongpynïaid jong katei ka skul ki la sngew dei ban don noh sa ka Secondary School na ka bynta ban pynsuk ïai ki khun ki kti ban leit pule bad ban ïabeh ïa ka jingnang jingstad katkum ka juk.
U la ong ba dei halor katei ka nongrim, ba ki riew rangbah ban ki paidbah jong katei ka thaim ki la kheiñ duh bad rai kut ban plie ïa ka Secondary School, na ka bynta ban kyntiew shuh shuh ïa ka pule puthi ha ka thaiñ, watla kin don shibun ki jingeh ba kin ïa kynduh ha katei ka jingpyrshang jong ki.
U Bah Pangniang ha ryngkat bad ki riew rangbah jong ka thaiñ, ki la pynpaw ka jingangnud ban kner ki lad jingiarap na ka bynta kane ka skul ba la rim bha.
U la kyntu ïa ka sorkar ba kan phai khmat lem sha katei ka Secondary School, na ka bynta ka jingmyntoi jong ki khun ki kti jong ki nongshong shnong ha katei ka thaiñ baroh kawei.
Nongpoh, Ïaiong 27: Ka Meghalaya State Pollution Control Board (MSPCB), jong ka tnad Forest bad Environment Department jong ka sorkar Meghalaya mynta ka sngi kala pynlong da ka Capacity Building Workshop halor ka National Clean Air Programme kumno ban tehlakam ïaka lyer jaboh bad ban ioh ïaka lyer khuid namar ka lyer khuid ka long kaba kongsan naka bynta ki briew ban ring mynsiem haka jingïalang bala long ha CTI, Byrnihat.
Ha katei ka prokram la wan ruh ban shim bynta da u Syed Md.
Razi Commissioner and Secretary ka tnad Forest and Environement Department jong ka sorkar jylla, haka jingdonlang u Dr.Manjunatha C Chairman ka MSPCB, R Nainamalai Member Secretary, Bah MB Tongper ADC ka Ri-Bhoi District bad kiwei kiwei ki ophisar naki tnad sorkar bapher bapher.
U Dr.Manjunatha C Chairman ka MSPCB haba kren ha katei ka sngi u la ong ba ka thong jong katei ka prokram ka long ban pynduna ïaka lyer jaboh khamtam haki jaka ba bun ki karkhana kum ka thaiñ Byrnihat ban ioh ïaka lyer khuid, kumba ka thaiñ Byrnihat ka dei kawei naki thaiñ kaba jur ka lyer jaboh kaba don ruh kala kyrdan kaba hapoh eh.
U la ong ruh ba naka liang ka sorkar kala pynkhreh ïaki buit kumno ban pynduna ïaka lyer jaboh shuwa u snem 2025 khamtam haka thaiñ Byrnihat kaba pynmih bun ki tdem naki karkhana, ban ban ai jinghikai ruh sha ki karkhana, ki paidbah naka bynta ban ioh ïaka lyer khuid.
Khliehriat iaiong 27 : Namar ka jingkiew ka jngwan ki nongjngohkai pyrthei hapoh ka jylla, u Deputy Commissioner, East Jaiñtia Hills District, u pynbna ba ka long kaba donkam ban don ki jaka kiba biang ban leit shabar (toilet), ki cafes, ki jaka ieng kali kiba biang harud ki surok national highway bad ki surok shnong ruh, kane kan ïarap shibun ïa ki nongleit jingleit, ki nongñiah kali kiba wan na bar bad ruh ba kin sngew suk bad shngaiñ, ha kaba ïadei bad kane la pynmih ïa ka Expression Of Interest (EOI).
Kane ka Expression of Interest (EOI), ka long ban khot application na kito ki briew kiba don jingmut bad kiba lah ban leh ïa ka kam, ha kaba ka tnat Directorate of Tourism kan sa shna ïa kiba donkam (wayside amenities) ha ka jaka ba la pyni da ki nongthep kyrteng ne ki shnong, ha kaba kiba thep kyrteng lane ki shnong ki hap ban shim ïa ka jingkitkhlieh ban pyntreikam bad pynbit pynbiang bad kane kan ïarap kum ka lad kamai ïa ki.
Ka jingthmu ba kongsan jong kane ka skim ‘Wayside Amenities’ ka long ruh ban pynsuk ïa ki nongleit nongwan kiba dei ïaid lynti na kane ka jaka, kumjuh ruh ban pynitynnad ïa ka jaka ha ki rud surok ban ppi sha kino kino ki jaka jngohkai pyrthei bad kumjuh ruh ban wanrah ïa ka jingiohnong jong ki shnong ki thaw.
Katkum ki kyndon, la ong ba ka jaka ka dei ban don harud ka surok national highway lane ka state highway bad ka dei ban don haduh 1000 sq phut, ka jingïar ka dei ban don 15 phut, kin ioh ruh ka lad ban ïoh bor ding, ka um bad ki jaka ban bret ïa ki ñiut.
Ka tnat Jngohkai pyrthei (Tourism) kan sa jied ïa ki jaka tang ïa kito ki kynhun kiba lah ban pynbiang ïa ki jingdonkam, kan kham bha ba uba thep application un dei hi u trai jaka lane uba lah ban shim wai ïa ka jaka haduh shiphew snem bad dei ruh ban ai lang ïa ka kot shim wai jaka (Documentary Support shall be submitted).
Kiba thep apllication ki dei ruh ban ai (submit) ïa ka ‘Expression of Interest sha ka tnat Directorate of Tourism, Nokrek Building Lower Lachumiere, Shillong, Meghalaya-793001, ki lah ban leit rah hi ruh ia ki application bad ki lah ruh ban phah lyngba ki courier/ speed post/ registered post, dei ruh ban ai lang (submit) ïa ka thup jong ka EOI bad dei ban soi da ki nong thep kyrteng (applicant), dei ruh ban submit ïa ka Expression of Interest ha ka Form – I, ka Self-declaration in Form – II, ka Format (Pre-bid queries) ha ka Form – III bad ka Pre-qualification eligibility criteria Form lem bad ki kot ba donkam.
Kane ka EOI kan neh tang haduh 20 sngi ban pdiang ïa ki application, lada donkam kino kino ki jingpynkylla, ne ki jingpynshai, dei ban leit na ka website.
Khliehriat, ïaïong 27 : Ki sim pukni ba ju tip kum ki Himalayan Vulture kiba la wan poi ha shnong Demthring, West Jaiñtia Hills District, mynta ki la don kiba wan poi sa sha shnong Wapungshnong, East Jaiñtia Hills District, ki nongtrei jong ka tnat Wildlife ki la shim khia ban ap pahara ïa kine ki sim ha katei ka khlaw kaba don ha Wapungshnong ban khanglad ïa ki briew ba kin tur shajan ki sim.
Ha kaba ïakren bad u bah Shanbor Paul Lamare, uba dei u officer Forester-1 jong ka Ratacherra Beat, u la ïathuh ba ki la iohjingtip naduh ka 25 tarik ba ki la don kine ki sim pukni (vulture) kiba la wan poi shane sha Wapung, kumta ka kynhun jong ka tnat Wildlife hynnin ka sngi hi ka hiar sha katei ka jaka ba don ki sim, ynda ki la poi ha katei ka jaka ki la lap ba ka don kawei ka masi kaba la ïap ha khlaw bad kine ki sim ki la ïa muja ka bam doh pyut “Shuh shuh ngi la ïoh jingtip ba ki la poi ha shnong Tuber ruh, hangtei ha Tuber ngi lap ba ka don ka miaw kaba ïap" ong u bah Lamare.
Ki nongtrei jong ka tnat Wildlife, kim shah ïa ki briew ba kin tur than hajan bad ym shah ruh ba kin ai jingbam ïa kine ki sim, ki la shim khia ban pahara ïa kine ki sim namar kine ki dei kita ki Himalayan Vulture kiba la jan duh jait, ka jingbym shah ban tur shajan ka dei ruh ban ïada ïa ki briew na ki jingpang namar ba kine ki sim ki bam ïa ki kynja ba pyut te ïoh lehse ïoh kan ktah ïa ka koit ka khiah jong ki briew, u bah S.P.Lamare u kyntu ïa ki paidbah ba kim dei ban tur than hajan kine ki sim.
Ha kane ka kynhun jong ka tnat Wildlife, la ïa don lang ruh u bah Moris Sapuh, uba dei u Forester-1 jong ka Sonapur Beat lem bad ki nongtrei ka tnat Wildlife kaba na Jowai, Sonapur bad Ratacherra.
Nongpoh, Ïaiong 27: Ka District Malaria Officer, ka Ri-Bhoi District ka Dr E Kalwing haka jingrakhe ïaka World Malaria Day kala pyntip ba ha kine ki 5 snem bala leit ym don ba ïap satia na katei ka jingpang ha Ri-Bhoi District watla katei ka jingpang ka dei kaba ma bad kaba la don naduh ki spah snem ba mynshuwa.
Kala ong ruh ba haduh kine ki sngi ba mynta katei ka jingpang ka dang dei kawei naki jait jingpang kaba ma bad kala pyntip ruh ba naka liang ka sorkar kala buh thong ban pynduhjait ïa katei ka jait jingpang shuwa u snem 2030 bad ka Ri-Bhoi District kala don ha lynti ban pynduhjait ïa katei ka jait jingpang, bad kane baroh ka dei namar ka sorkar ka buh ïaka thong lyngba ki nongtrei bad nongpeit nongkhmih (Surveillance worker), ki ASHA bad pynjur ruh ka jingsynreit dawai ban pynïap ïaki khñiang bad ki kaiñ pyrjong ha kito ki jaka ba suba ba katei ka jingpang ka dang im.
Kala ong ruh ban aka liang ka sorkar ka ju pynlong ruh ïaki prokram ai jinghikai ïaki paidbah kumno ban sumar bad ban lehkhuid ban ïada na katei ka jait jingpang khamtam ban nym ailad ïaki kaiñ pyrjong ba kin ioh ban kha pylleng.
Ïa katei ka jingrakhe ïaka World Malaria Day la pynlong da ka District Malaria Officer, ha Science Hall Nongpoh haka 25 tarik mynta u bnai halor ka phang “Time to Deliver Zero Malaria: Invest, Innovate, Implement" bala wan ruh ban pynshit pynshngaiñ da ka jingdon lang jong u Bah T.Marwein EAC, Dr P.Kharnarry DM&HO ka Ri-Bhoi, Dr.D.Momin Block Medical Officer Umling Block, Dr E.Kalwing District Malaria Officer, ki ASHA, ki khynnah skul bad kiwei kiwei ki ophisar sorkar.
U Bah T Marweiñ EAC ka Ri-Bhoi District haba kren ha katei ka sngi u la ong baka jingpang Khieshohrih ka dei kawei naki jait jingpang kaba ma kaba lah ruh ban ïabit na uwei u briew sha uwei pat bad donkam ka jingsumar kaba biang ban ïada naka jingjur bad lam ruh sha ka jingïap.
U la kyntu ruh ha katei ka sngi ba kum ki paidbah ki dei ban nang ban leh khuid, ban pynkhuid ïaki rud ki kiar ïing bad ban weng ïaki tiar ki tar kiba lah ban long kum ki jaka kha pylleng jong ki kaiñ pyrjong, khnang ba ka tnad ka koit ka khiah kan lah ban weng noh ïa katei ka jait jingpang.
Ha katei ka snigi la ioh ruh ban sam ïaki khusnam sha ki ASHA kiba lah ban trei bha ïaka kam naka bynta u snem 2022 bad kumjuh ruh ki Best Surveillance Worker 2022 jong ki Dispensaries, PHCs, CHCs.
Nongpoh, ïaiong 27: Ka Seng Hynniewtrep Integrated Territorial Organisation (HITO) Ri-Bhoi District mynta ka sngi kala leit ban rung sha ki shlem ai jinghikai bad ki skul pule haka thaiñ Ri-Bhoi District ban ai mynsiem ïaki samla pule ba kin trei shitom haki jingpule jong ki, ban long ki khynnah kiba don akor kiba tip briew tip blei bad minot thop ban rah ïaka burom jong ki kmie ki kpa kiba la trei shitom ban mih syep mih syar ban kyrshan ïala ki jong ki khun khamtam ba kin shim ïaka jingpule kum ka waitlam bad ka stieh ban ïada ïaka ri bad ka jaitbynriew.
Naka liang ka seng hapoh ka jingïalam jong u Bah Ban Kharnaior kum u President haka jingdon lang ki dkhot ka Ri-Bhoi naduh u Bah Kenny Nongrum, Apbor Nongrum, Elvis Kyrsian, Moonshai Maring bad kiwei kiwei kila ioh rung ban rung sha ki skul ba kynthup ïaka St.Francis Umbir, MeECL Secondary School Umiam, Mynken Higher Secondary School bad kiwei kiwei ban ïakynduh kyrpang ïaki khynnah pule jong kitei ki skul naka bynta ban ïa mir jingmut ha kaba ïadei bad ki jingpule jong ki ban long ki samla pule kiba don ka jingthrang bad ka jingangnud ban poi sha ka thong haka jingim jong ki.
Naka liang ki nonghikai jong kitei ki skul kila pynpaw ka jingsngewkmen kaba khraw hadien ba ki nongïalam ka seng HITO ki don ka jingangnud bad ka jingthmu kaba bha naka bynta ka lawei ki samla pule, ym ban ngop haki jingmlien bad ki jingdih ba sniew lane ban pep skul tang shiteng por, hynrei ban shim ïaka jingpule kum ka waitlam bad ka atiar haka jingim jong ki khamtam ban ïada ïaka jaitbynriew jong ngi.
Haba kren sha ki lad pathai khubor naka liang u Bah Ban Kharnaior u la ong ba ka daw bala pynlong ïaki nongïalam ka seng ban leit rung sha ki jaka pule ha Ri-Bhoi ka long ban ai mynsiem ïaki samla pule ba kin mih shakhmat ban minot bad ïakhun doh ïap bad kum ka seng ka don ruh ka jingangnud ba ki samla pule khasi kin mih shakhmat ban ïakhun ïaki eksam kiba heh kum ki IAS, IPS, IFS bad kiwei kiwei namar kumba long mynta ka jylla jong ngi la synshar da ki bar jylla naduh ki post kiba heh, bad duna eh ki khasi kiba dang pass ïa kitei ki exam.
“Ngi donkam da ki briew lajong ban synshar ïaka jylla ban pynim bad ïada ïaka jaitbynriew dei nakata ka daw ngi leit ban pynshlur ïaki samla pule ba ki dei ban minot bha haki jingpule jong ki ban kiew shaphrang ka jaitbynriew ha baroh ki liang, khnang ba kitei ki samla kiba dang khie dang san kin long ki atiar nongïada ïaka jaitbynriew lashai lashisngi" ong u Bah Ba.
U la ong ruh ba baroh ki samla kim lah ban long IAS, IPS, hynrei ngi donkam uwei ar ngut ban mih na ka jylla naka bynta katei ka kam ban ioh bat ïa u lakam synshar haka jylla, naka bynta ka jingkyrmen jong ka jaitbynriew da kaba kyntu ruh ïaki samla pule ba kim dei ban im ka jingim kaba lyngkar, hynrei ban im tipsngi ban minot thop haka jingpule, ban pynsngewbha ïaki nonghikai bad ki kmie ki kpa lyngba ka jingtrei shitom jong ki khnang ba kin long ki samla pule kiba don ka jingkyrmen bad poi shaka thong haka jingim jong ki kumba ki angnud, u la bynrap.
Jowai, Ïaïong 27: Ka All Jaiñtia Mid Day Meal Workers Union (AJMDMWU) seng kmie ha ka jingïalam u President samla Jerry A Suting ha ryngkat ka jingsynran lang ka kong Jena Nengnong President Cook Cum Helper na East Khasi District, Samla Charles Shongwan General Secretary na Ri-Bhoi District lem bad kiwei ki nongïalam, ha ka 26/04/2023 kila leit ban ïa kynduh ïa u Bah Rakkam A Marak Myntri ba dei peit ïa ka tnat pule ka sorkar jylla ha ka jingdonlang ryngkat u MLA Rambrai.
Ha kane ka jingïakynduh ka seng la pynsngew na ka bynta ki hajar ngut ki nongshetja ha ki skul ha ka jylla da kaba ai ruh ka jingsngewnguh ïa ka sorkar Jylla halor ka jingpynkiew ïa ka pisa ne ka jingaisngewbha (honorarium) kaba ju ai T.100 shibnai naduh 20 snem tam mynshwa bad mynta u snem la pynkiew sha ka T.1100 shibnai na ka bhah ka sorkar Jylla bad kaba dei ban treikam naduh u bnai April 2022.
Kumba ka long ka jingsiew ïa ki nongshetja ka la long ?2000 shi bnai na ka bynta tang shiphew bnai (?900 na ka bhah ka sorkar kmie bad ?1100 shi bnai na ka sorkar jylla).
Kumjuh ka Seng ka ai ka jingsngewnguh ruh halor ka jingsdang ka sorkar ban pynpoi ïa ka jingaisngewbha man u bnai lyngba ki Bank Account jong palat khadphra hajar ngut ki Cook cum Helper PM POSHAN ha jylla bad ka kyrpad ïa ka sorkar ban pyllait kloi ïa ka pisa kaba ka la kular ban siew naduh u bnai April ’22.
Ka seng kaba la ïalam khmat ban ïakhih ha ka jylla haduh ba ka sorkar jylla ka la pdiang ban pynkiew ïa ka pisa jingaisngewbha sha baroh ki Cook cum Helper, kala ban jur ïa u Myntri ban ai noh da ki tyndong lyer (LPG), ka Um sorkar ban ïoh ban shet ha ki kamra shetja ha ki skul, khnang ba ki nongshetja kin ïoh ïa ka met kaba koit bakhlaiñ bad khamtam ba ki dieng kin dang bun ha ka Meirymew.
Nalor katei, ka seng kala kyrpad jur ruh ïa u Myntri ban ïa kren lem bad ka Sorkar India ba kan ïarap ban pynkiew noh ïa ka jingaisngewbha na ka bhah jong ka sorkar kmie sha baroh ki nongshetja skul ha ka Thaiñ shatei lammihngi khamtam ïa ka jylla Meghalaya kaba la mad ïa ka jingremdor jong ki mar bam ha iew ha hat bad khamtam ha ka pule ka dangle bad kumjuh ïa ka shuti ïa ki nongshetja haba ki pang ki shitom khamtam ïa ki Longkmie ki Kynthei.
Shillong, ïaïong, 27: Ka Khasi Students Union (KSU) West Jaiñtia Hills District Unit ha ka sngi Palei ka la mudui pyrshah ïa ki shipai Border Security Force (BSF) ha u Symbud Myntri Rangbah ka Jylla uba peit ïa ka tnat Kam Pohing u Bah Prestone Tynsong halor ka jingpyndik bad ka jingpynwit shaba palat jong ki shipai Border Security Force (BSF) ïa ki kali kiba ïaid lyngba surok Jowai terter sha Amlarem bad ha shilynter jong ka surok na Amlarem ter ter shaduh Muktapur.
Ha ka jingïakren bad ki lad pathai khubor u President ka seng u Bah Laitphar Syngkrem u la ong, b aka seng ka la ïoh ïa kane ka ujor na kiba bun ki paidbah nongleit nongwan khamtam kiba sah ha Riwar Jaiñtia kiba la ud haduh katta katta ïa ka jingpyndik jong ki shipai BSF.U la ïathuh ba u Symbud Myntri Rangbah u la bthah ïa u Deputy Commissioner jong ka West Jaiñtia Hills u Bah BS Sohliya ba un khot jingïalang ïa ki ophisar shipai BSF ban ïakren halor kane ka jingeh jong ki paidbah.
Shuh shuh u la ong ba ka jingbuh ktem jong ki shipai BSF ha Iew Amlarem ka la pyndik ïa ki paidbah jong ki shnong khappud bad kynnoh ruh ba ki shipai BSF ki pyrkhing tang ïa ki nongshong shnong ka ri India katba ïa ki khar Bangladesh kiba wan kiew beain sha ri India ha ka sngi long iew ha Dawki kim ju nud ban leh eiei ruh em.
U la ong ruh ba ka long kaba sngewsih ba ki paidbah kiba sah ha khappud ki hap ban da ïoh jingthoh na u Commandant jong ki shipai BSF haba ki mih na shnong ban leit iew sha Jowai bad sha Dawki bad lada ki ïaleh pyrshah ki shipai BSF ki kurup noh ïa ki mar ki mata da kaba kheiñ ba ki dei ki mar be-aiñ bad rah beit sha ka ktem sah jong ki shipai.
“Ki paidbah na War Jaiñtia kiba leit thied ïa ki marbam mardih sha iew na ka bynta ki jingdonkam ba mamla ka sngi ki shah pyndik bad shah pynsangeh shiteng lynti ha ki shipai BSF.Nalor kata, ki shipai BSF ki pan sa ki Cash Memo jong ki mar ba la thied bad kaba kham sngewsih ka long ba ki shipai kip hah pynhap wat ïa ki mar nalor ka kali tang ban talasi bad kane ka pynsuhsat bad ka pynbitar haduh katta katta ïa ki paidbah kiba hap mad ïa kine ki jingshah pyndik da ki kynta ha shiteng surok," ong une u nongïalam ka seng.
“Nalor kata, ka jaka kaba ki shipai BSF ki talasi ïa ki kali kam dei satia ha khappud bad ka long kaei kaei kaba sngewsih ba ka kamram jong ki shipai BSF kiba dei ban ap pahara ha khappud ki talasa pynban ïa ki kali ha ki surok bad ha ki shnong kiba jngai na ki shnong khappud.
Ka jingdon jong kine ki shipai ka la pynwit haduh katta katta ïa ki paidbah bad ka la wanrah jingeh ruh ïa ki paidbah nongshong shnong jong ka Riwar Jaiñtia," la bynrap une u nongïalam ka seng.
Shillong, Ïaiong 27 : U MLA barim ka Mylliem Bah Hamletson Dohling, ba dei ruh u Chief Adviser jong u Myntri Rangbah ka jylla, ha ka step sngi Balang u la leit jurip hi dalade sha Um-paitmaw-Lum Shyllong ban buddien ïa ka jingpyntreikam ïa ka skhim Jal Jeevan Mission (JJM) ban pynpoi umbam umdih ha ka shnong Umlyngka bad Nongkseh kiba dei ki shnong kiba hap ha ka census town kaba la pynïoh hi da ma u.
Ha kane ka sngi, u Bah Hamlet u la leit jurip ruh ïa ki tyllong um kiban pynpoi ïa ka skhim JJM sha ka shnong Nongkseh bad Umlyngka, kaba don ha Umpaitmaw, Sangmein, Upper Shillong.
Na ka liang jong u haba kren bad ki lad pathai khubor u la ïathuh ba ka jingwan jurip jong u ka long ban pyntikna ba katei ka skhim ka dei ban sdang noh shaid shaid khnang ba yn lah ban pyndep ha ka por ba biang.
Ha Nongkseh, ka Tnad PHE kala mang 15.84 klur ban pyntreikam ïa ka skhim na ka bynta ki 1230 tylli ki longiing katba ha Umlyngka la mang 28.89 klur na ka bynta ki 2242 tylli ki longiing.
Ha kane kajuh ka sngi, u Bah Hamlet u la ïathuh ba yn ksam um haduh 6 tylli ha Umlyngka bad 2 tylli ha Nongkseh khnang ban lah pyndap ïa ka jingdonkam um ha shnong.
U la kyntu ruh ïa ki engineer bad ïa ki SDO ba kin peit ba ka kam kan ïaid stet na bynta ka jingmyntoi ki nongshong shnong.
Na ka liang u Bah Stephan Lyngdoh Rangbah Shnong ka Umlyngka u la pynpaw ka jingsngewnguh ïa ki ophisar ka tnad PHE ba ruh ïa u Bah Hamlet kiba la trei shitom bad pynrung kyrpang ïa katei ka skim JJM ha Umlyngka.
U pynpaw ruh ka jingkyrmen ba kane ka skim kan ïarap shibun ïa ki paidbah nongshong shnong ynda la dep ka kam.
La donlang ruh ha kane ka sngi naduh ki Rangbah Shnong ka Umlyngka, ki Engineer, SDO, ki ophisar naka tnad PHE bad kiwei kiwei.
Shillong, Ïaïong 27 : Ka Riwar Mihngi Development Council (RMDC) ha ka sngi Palei ka la dawa ïa ka Sorkar Jylla ban pynsted ïa ka jingïarap da ka song pisa sha ka Longïing jong ki arngut ki lanot kiba la khlad noh na ka jingtwa khyndew ha surok Rngaiñ, kaba don ha lynti na Shillong sha Dawki kaba la jia ha ka janmiet jong ka 14 tarik Ïaïong.
U President ka RMDC Bah Sinophil B Tariang bad General Secretary Dmuising Khongjirem ha kane ka sngi ki la leit ban ïakynduh ïa u Sub Divisional Officer (Civil) ka Pynursla ban aiti ïa kane ka jingdawa.
Lah ban kdew hangne ba ki arngut kiba la khlad na ka jingshah ban ha ka twa ki dei u Bah Krejunelang Khongjirem bad u Bah Serborlang Jaktung.
Kine ki long ïing wat hadien artaiew ba la jia kane ka jingjia ba sngewsih, hynrei haduh mynta kim pat shym la ïoh kano kano ka jingïarap na ka liang ki bor sorkar bad kane ka jingjia kala buh ia ki ha ki jingeh namar ba kiba khlad kidei ki ba bsa ïa ka ïing ka sem.
Shillong, ïaïong, 27: Ka United Hynniewtrep Movement ha ka sngi Palei ka la ujor sha u Myntri ka tnat Pule Puthi jong ka Sorkar Jylla u Rakkam A.Sangma da kaba aiti ha u ïa ka dorkhas halor ka jingleh mon shaba palat jong ki skul ba la pynïaid da ki riewshimet ban pynkiew bai skul manla u snem kaba la ktah haduh katta katta ki khynnah kiba wan na ki longing longsem kiba kham duna ka ïoh ka kot.
“Ngi kyrpad ïa u Myntri ka tnat Pule Puthi ba un khmih bniah halor kane khnang ba ka Sorkar kan pynmih da ka rai ha kaba ïadei bad ka jingsiew bai skul sha baroh ki skul shimet khnang ban khanglad ïa ka jingpynkiew bai skul bad ïa kiwei kiwei ki jingsiew kiba manla u snem," ong u Vice President u Bah Kenneth Jana ha ka jingïakren bad ki lad pathai khubor hadien ka jingïakynduh ïa u Sangma.
Ka Seng ka la kyntu ruh ïa ka tnat Pule Puthi jong ka Sorkar Jylla ba kan shimkhia halor ka jingbthah jong ki bor pynïaid skul shimet ïa ki kmie ki kpa jong ki khynnah skul ban thied ïa ki Uniform bad ki kot skul na ki skul lane na ki dukan ba ki jied hi ha kaba kine ki dukan ki oh da ka dor ka bym ïahap satia.
“Kum kine ki jingjia ki buh jingeh haduh katta katta ïa ki longiing kiba duna ka ïoh ka kot.
Ka dei ka kamram jong ka Sorkar ban bthah ïa kine ki skul ba kim dei ban phah thied ïa ki Uniform bad ïa ki kot skul na ki dukan namarba ïa ki Uniform lada thied na kiwei kiwei ki dukan lah ban ïoh ha ka dor kaba jem bad ban thied ïa ki kot na ki dukan die kot kiba die ïa kijuh ki kot skul," ong une u nongïalam ka Seng.
Ha ka dorkhas, ka seng ka la pynpaw ba katkum ka Right to Education (Article 21 A) jong ka Riti Synshar ka ri India, manla ki khynnah kiba hapoh ka rta kaba 6 snem haduh 14 snem ki dei ban ïoh shong skul ei.
“Ka dei ka kamram jong ka Sorkar ban peit ba ki khynnah kiba hapoh ka rta ki dei ban ïoh shong skul ei ha ki skul Sorkar bad ha ki skul ba la bei jingïarap da ka Sorkar bad lada ka long kaba lah wat ha ki skul Private ba la pynïaid da ki Trust, ki riewshimet ba la pynïaid da ki mishoneri," ong ka Seng.
“Ka Sorkar ka dei ban bthah ïa ki bor pynïaid skul ba ki dei ban pynrung skul la kumno kumno 5-10 ngut ïa ki khynnah kiba wan na ki longiing kiba duk ba kyrduh manla ka Academic Session khlem da shim pisa bai rung skul bad ka bai skul bad ban ai ei ïa ki kot pule khnang ba kin ïohlad ban pule bad ba shisien ka sngi kin long ki païa bakhlaiñ jong ka imlang ka sahlang bad ka lawei jong ka jylla," la bynrap ka dorkhas jong ka seng.
Ha kajuh ka por, ka seng ka la dawa ba dei ban pyndait ïa ki kor CCTV ha baroh ki skul Sorkar hapoh ki kamra klas bad kumjuh ha phyllaw jong ka skul khnang ba yn dup lah ban ïohi kyndiang ïa kino kino ki kam ba la leh da ki khynnah skul bad ban lap la ki nonghikai ki leit neem manla ka sngi ban pyndep ïa la ka kamram.
Shillong, ïaïong, 27: Ka Khasi Students Union West Jaintia Hills District Unit ha ka sngi Palei ka la aiti da ka dorkhas ha u Symbud Myntri Rangbah ka Jylla uba peit ruh ïa ka tnat PWD (Roads) ban pyntip ha kaba ïadei bad ka jingjot rathai jong ka surok Jowai Bye-Pass naduh Thadlaskein haduh Soo-Mer, Jowai.
Na ka liang jong u Symbud Myntri Rangbah u la pyntip sha ki nongïalam ka Seng ba ïa kane ka surok la dep ai ïa ka Work Order na ka bynta ban maramot noh ïa ka surok Jowai Bye-pass.
Ka seng ka la pyntip ba ka jingjot shaba palat jong ka surok Jowai-Pass ka la pynlong ïa ki nongñiah kali ban rung lyngba ka sor Jowai kat haduh ba ka la wanrah ïa ka jingdheng kali kaba shyrkhei hapoh kane ka sor.
Ha kaba ïadei bad kane, ka seng ka la kyrpad ïa u Symbud Myntri Rangbah ban phah maramot noh mardor khnang ba ki paidbah kin ïoh ban pyndonkam noh kham kloi ïa ka surok Jowai Bye Pass kaba long ruh u budlum jong ka leit ka wan bad ka rah ka rong jong ki paidbah ka East bad ka West Jaintia Hills District.
“Lyngba ka jingkular jong u Symbud Myntri Rangbah ngi khmihlynti ba ka kam kan sdang noh shaid shaid ban pynsuk ïa ki paidbah nongleit nongwan," la ong u Bah Syngkrem.
Shillong, Ïaïong 27: Ki 14 ngut ki nongshong shnong ka Sohïong Constituency ha ka sngi Palei ki la dawa na u MLA barim Bah Samlin Malngiang ban pynshai paidbah halor ka jingmih kyrteng jong ki 14 ngut kum ki nongïoh jingmyntoi na ka MLA Scheme kaba la mang ha naduh u 2018 haduh 2022 katba na ka liang jong ki pat kim shym la ïoh pdiang satia ïa kane ka skhim.
Haba kren sha ki lad pathai khubor u Bah John Wankhar u la ïathuh ba haduh mynta ki don kumba 14 ngut ki nongshong shnong na ki shnong kiba hap hapoh Sohïong Constituency kiba khlem pat ïoh pisa ba la mang lyngba ka SRWP scheme 2018-2022 watla ka kyrteng jong ki ka paw haka thup ba la ïoh ïa kane ka skhim katkum ka jingtip ba ki ïoh lyngba ka RTI na ka ophis u Block Development Officer ka Sohïong C& RD Block.
U Bah John ula pynpaw ïa ka jingsngewdiaw bad ka jingsngewkhia halor ka jingmih tang ki kyrteng kum ki nongïoh jingmyntoi katba ha ka jingshisha kat haduh mynta kine ki 14 ngut kim shym pat la ïoh satia.
“Katkum ka RTI ba la ïoh naka ophis C&RD Block Sohïong haka 12 tarik Naitung 2022, ka pynpaw ba ki kyrteng jong ki 15 ngut kum kiba la ïoh ïa ka song pisa ba 10 bad 20 hajar na ka skhim MLA hynrei ha ka jingshisha tang iwei iba ïoh “ ong u Bah John.
“Ngi kwah ban pan jingshai na u MLA barim shano ka pisa jong kine ki 14 ngut ka jah kaba ki la dei ban ïoh kumba ka paw ha ka RTI," u la bynrapKa Kong Wandalin Khongsit na ka shnong Kharlakhar, ka la ïathuh ba ka kyrteng jong ka, ka paw ha ka thup ban ïoh ïa ka pisa ba kot T.10,000 na ka skhim SRWP scheme hynrei haduh mynta kane ka pisa kam pat poi ha ka Bank Account.
Ka Kong Wandalin ka la pynpaw ba kane ka jingleh jong u MLA barim Bah Samlin Malngiang ka la buh ïa ki nongshong shnong ka Sohïong ha ka umdum khamtam ïa kiba la mih kyrteng hynrei kiba khlem ïoh pat ïa ki jingmyntoi.
Shillong, Ïaiong 26 : Ka sorkar jylla ka la pynkhreh ban leit buddien biang ïa ka ishu Inner Line Permit (ILP) bad ruh ïa ka ishu Ktien Khasi bad Garo na ka sorkar pdeng hadien ba ka elekshon jied nongmihkhmat ha Sohiong ka la dep.
Lah ban kdew hangne ba ka jingthep vote ha Sohiong kan long ha ka 10tarik Jymmang mynta u snem katba ka jingñiew vote pat kan long ha ka 13tarik utei u bnai hi.
U Symbud Myntri Rangbah ka Jylla, Bah Prestone Tynsong u la ïathuh ruh da kaba ong, “Ynda la dep ka elekshon u Myntri Rangbah bad manga ngin leit buddien bha ïa kine ki ishu kiba dang sah na ka sorkar India.
"Katkukm ka jingong jong u, ka sorkar India kadei ban sngap ïa ki jingangnud jong ki paidbah ka jylla baroh ban ïoh noh ïa ka ILP bad ruh ba ka Ktien Khasi bad Garo kan rung noh ha ka Khyrnit kaba Phra jong ka Riti Synshar jong ka Ri.
Shwa kane, u Bah Prestone u la ïathuh ruh ba mynshwa ha ka por ba ïalam u Dr.Mukul Sangma kum u Myntri Rangbah ka jylla, um shym la pdiang satia ban kren ïa ka ishu ILP.U ong ruh ba ha katei ka por wat ki sengbhalang ki shym lah ban leh ei ei.
“Hynrei ka sorkar jongngi pat ka khot lang ïa baroh ki sengbhalang, ki sengsaiñ pyrthei bad ruh ki kynhun niam ban tylli lang kawei ïa kitei ki ishu ba donkam eh kum ka ILP bad ruh ïa ka Ktien Khasi bad Garo khnang ba ngin lah ban pynurlong ïa ka jingangnud ki paidbah ka jylla jongngi," u la bynrap shuh shuh.
Shillong, ïaïong, 27: Ka National Hynniewtrep People’s Federation (NHPF) ha ka sngi Palei ka la mudui da ka ejahar ha ka ophis jong u Superintendent of Police ka East Khasi Hills District pyrshah ïa ka Rumi Chowdhury kaba na ka jylla Assam halor ka jingkynnoh ba ka la pynngop bad shukor ïa ki paidbah jong ka jylla Meghalaya da kaba phah ban thep pisa 1 lak tyngka na ka bynta ban ïoh ïa ka pisa kaba 2 lak tyngka.
Ha ka jingïakren bad ki lad pathai khubor, u President jong ka Federation u Bah Andreas Nongkynrih ula kynnoh ba ka Rumi Chowdhury lem bad uwei u rangbah ïa uba la tip kyrteng kum u Rjib napoh ka jylla Assam ki la thok bad pyngnop ïa ki paidbah lyngba ka rynsan Social Media da kaba ki la bthah ïa ki paidbah ban thep pisa 1 lak tyngka khnang ba kin ïohnong 3 lak haduh 4 lak tyngka.
Haba ïadei bad kane, u Bah Andreas u la kyntu ïa ka tnat Pulit ba kan pynlong ïa ka jingtohkit kaba bniah halor kane khnang ba ki paidbah jong kane ka jylla Meghalaya kin lait na kum kine ki jingshah pynngop bad ki jingshah pynthame ha ki riewshim kabu.
Shillong, Ïaïong 27: U Chief Justice (CJ) ka High Court of Meghalayat u Sanjib Banarjee u la ong ba ka jinghap pynmih hukum ka Kashari ban pan pyrton pulit na ka sorkar pdeng ban wan tehlakam ïa ka jingkhaïi be-aiñ ïa u dewïong ka dei namar ba ki pulit ka sorkar jylla kim shym la leh la ka kamram ba ki dei hok ban leh bad ong ba na ka liang ka Kashari ruh ka don ka jingsngew lehraiñ ba kum kine kiei kiei ka hap ban shim rai.
Haba kynthoh (oral remark) ha ka por ba ka Kashari jong ki laingut ki nongbishar ba kynthup ïa u Chief Justice ka High Court of Meghalaya u Justice Sanjib Banerjee, Chief Justice, u Justice H.S.Thangkhiew, bad u Justice W.Diengdoh ka dang shong bishar ïa ka PIL halor ka jingkhaïi bad ka jingtih be-aiñ ïa u dewïong, u CJ u la ong ba dei hadien ba ka Kashari ka lap ba kam don da kawei pat ka lad na bynta ban teh lakam ïa ka jingtih bad shalan be-aiñ ïa u dewïong ba ka hap ban pan pyrton pulit na ka sorkar pdeng.
“Na ka liang ka sorkar ka la kam ba ka la pyrshang ban teh lakam ïa ka jingkhaïi bad ka jingtih be-aiñ ïa u dewïong wat la na ka liang ka Kashari kam lah ban ngeit ïa kane hynrei ngi kwah ban pyntip ba na ka liang jong ngi ruh kam dei kaei kaei kaba ngimsngew khyllew ban pan pyrton pulit na ka sorkar pdeng kumba ka sorkar ruh ka sngew hynrei dei namar ba ngim don lad shuh da kumwei na bynta ban pyntreikam ïa ka hukum ka Supreme Court.
Jin lada ngi ïohi ïa ka jingpyrshang ba shida na ka liang ka sorkar jylla ïa kane ka kam, ngin ym donkam pan jingïarap da ki pulit kiba na bar," ong u CJ ha ka jingkynthoh.
Na ka liang u Additional Advocate General ka sorkar jylla u K Khan u la pyntip ha u CJ ba na ka liang ka sorkar ka la leh ïa kaba bhatam kat kum ka jingkotbor na bynta ban tehlakam ïa ka jingtih dewïong be-aiñ bad kumjuh ka jingshalan be-aiñ.
“Lada ngi peit ïa ka jingïoh kem ïa ki trok ba kit dewïong be-aiñ ka la kiew ha une u snem namar ngi la pyrshang ïa kaba bhatam bad kat kum ka affidavit ba ngi la aiti ha ka 15 tarik u Rymphang ngi la kdew ba ka jingïoh kurup trok kit dewïong ha u snem 2022 haduh u Kyllalyngkot 2023 ka la poi haduh 31 tylli case" ong u K Khan.
“Kum ka Kasari kam dei ba ngi kwah ïaid lait ïa ka sorkar hynrei ka dei namar ba ngi kut lad ba ka poi haduh u pud ba ngi hap ban pan jingïarap da na ki pulit kiba na bar," ong biang CJ.Na ka liang u K Khan u la ïathuh ba ka sorkar ka la pyrshang ban pynbeit ryntih ïa kane bad ban bud ryngkhi ïa ki jingbthah ka kasshari.
Haba ïadei bad ka hukum ka Kashari ba ka la pynmih ha ka 12 tarik Ïaïong ba ka sorkar pdeng kan jubab halor ka jingbthah ka HC ban pynpoi 10 pyrton ki pulit Central Armed Police Force (CAPF) na bynta ba kin peitngor ïa ka jingtih bad shalan be-aiñ ïa u dewïong, na ka liang ka sorkar pdeng lyngba u muktiar jong ka u Dr N Mozika u la pyntip ba ka tnat ki kam pohïing ka sorkar pdeng, ka donkam biang ba ka HC kan ai por sa 4 taiew na bynta ban jubab bad pyntreikam ïa ka hukum ka HC.“Namar ka sorkar pdeng ka pan por ha kaba ïadei bad ka hukum ban pynpoi ïa 10 pyrton ki pulit CAPF, ngin shim bishar biang ïa kane ha kine ki sngi ban wan bad ngi ai por 15 sngi ïa ka sorkar pdeng," ong ka hukum ba la pynmih da ka Kashari.
Shuh shuh ha ka hukum ka HC ka ong ba namar ka jingsiew sha u Justice Katakey ka dang duna palat, ka HC ka la bthah ban pynlait marmar sa 3 lak tyngka sha u Justice Katakey.
Na ka liang ka Kashari kan sa shim bishar biang ïa kane ha ka 15 tarik Jymmang pyntip u CJ.Shillong, ïaïong 27: Ka Dr.Ampareen Lyngdoh, MLA jong ka East Shillong haba kynthoh ïa ka jingdawa ka Dorbar Shnong Laitumkhrah Pyllun ban pynkynriah noh ïa ki jaka sah ki kharmetor na Lum Sohra, Laitumkhrah, ka la ong ba dei ka Shillong Municipal Board ban rai namar kane kadei ka jaka kadei jong ka SMB.Hynnin ka Sngi u Rangbah Shnong jong ka Laitumkhrah Pyllun, u Bah Andrew J.Jyrwa, u la ong ba ka Shnong ka dawa biang sa shisien na ka sorkar ba kan pynkynriah lang ïa ki kharmetor na Laitumkhrah sha ka jaka ba ka thmu ban pynkynriah ïa ki kharmetor na Them ïew Mawlong.
“Ka Dorbar Shnong kala ju phah jingthoh na ka por sha ka por ban kynkynriah noh ïa ki na katei ka jaka, hynrei ka sorkar kam ju patiaw satia ïa kane ka jingdawa", la ong u Bah Andrew, da kaba bynrap ba na kane ka jaka la mih shibun ki jingsniew bad ki kam beaiñ nalor ba ki briew ba wan sah ki la nang bun katba nang mih sngi.
Haba ki nongthoh khubor ki la twad jingmut na ka Kong Ampareen, kaba long ka Myntri ha ka sorkar, ka la ong ba kam dei ka trai jong kane ka jaka, ka trai kadei ka SMB bad dei ban leit sha ki ban dawa.
Ha kajuh ka por ka la ong ba kam pat ju ïoh jingthoh na ka Dorbar Shnong halor kane ka jingdawa pynkyn riah ïa kine ki briew.
Ka la kynthoh ruh ba haba ka Shnong ka kren shaphang ka jingpyntuid jakhlia sha ka wah Thangsniang, kadei ban peit ruh ïa kiwei de ki dong ne ki jaka sah, ym dei ban peit tang sha katei ka Colony.
Da kaba pynpaw ba kam iashah liang ïano ïano ruh halor kane ka kam, ka Kong Ampareen, ka la ong ba kam kwah pat ba na ka bynta kane kan mih ka jingïaklumar bad ka jinghiar ka suk ka saiñ.
Ka la ong ruh ba haba pyrshah ne dawa dei ban leh katkum ki nongrim.
Ka la kynthah ruh ba kane ka jingleh ka lah ban dei ka jingïakhleh politik jongno re jongno.
Shillong, ïaïong, 27: Ka Syngkhong Rympei Thymmai (SRT) ha ka sngi Palei ka la sangah tyngeh ïa ka Khasi Hills Autnomous District Council (KHADC) kaba la pynmih ïa ka hukum kaba la bthah ïa ki khlieh nongsynshar ba kim dei ban ai ïa ka No Objection Certificate (NoC) sha ki Khasi kiba ai jait kpa kiba kwah ban aplai ïa ka syrnot Schedule Tribe (ST).
“Ka jingpynduh syrnot Schedule Tribe ïa ki khun kiba ai jait sha u Kpa katkum ka Section 2 bad 12 jong ka Khasi Hills Autonomous District (Khasi Social Custom of Lineage) Act, 1997 ka dei ka jingiuhroit ïa ka longbriew ka manbriew katkum ka Riti Synshar jong ka ri India," ong u President ka Syngkhong Rympei Thymmai (SRT) u Bah Teibor Khongji ha ka jingïakren bad ki lad pathai khubor.
U la ïathuh ba ha ki snem baladep, ka SRT ka la phah ïa ka dorkhas sha u Myntri Rangbah ka Jylla hadien ba ki Khasi kiba ai jait kpa ki la shah pyndik bad shah pynslem jin hynriew bnai haduh shi snem haba ki aplai tang ban ïoh ïa ka syrnot Schedule Tribe.
Ïa kane ka ishu ka tnat Political ka la ïasyllok bad ka tnat Social Welfare, ka tnat Law bad ka tnat District Council Affairs (DCA).
“Ka hukum jong ka District Council ban pynduh syrnot Schedule Tribe ïa ki khun Khasi kiba ai jait sha u kpa ka long kaba be-aiñ.
Ka pynshisha ïa kane namarba ngi don ïa ka jubab RTI kaba ngi la pan na ka ophis u Deputy Commissioner jong ka East Khasi Hills District," la bynrap u Bah Khongji.
Haba kynthoh halor ka jingwanrah jong ka KHADC ban pynbeit thymmai ïa ka Khasi Hills Autonomous District (Khasi Social Custom of Lineage) Act, 1997, u President jong ka SRT u la ong, “ka jingpynbeit thymmai ïa ka Khasi Social Custom of Lineage, Act, 1997 ngi lap ba ki don ki mat bad ki kyndon kiba iuhroit bad kiba shu leh shiliang ïa ka hok longbriew manbriew katkum ka Riti Synshar jong ka ri India.
"U la ong ba ka SRT ha ka 18 tarik, Naitung, 2022 ka la phah da ka dorkhas sha u Lat ka Jylla hadien ba la lap ba ki mat bad ki kyndon ba la bsut hapoh ka Khasi Social Custom of Clan Adminstration Bill 2020 ki long kiba shah shilinag bad ki bym ïahap bad ka Riti Synshar jong ka ri India.
“Hadien ba u Lat u la bishar sani bha, ha ka 6 tarik, 2019, u la ong ba katkum ka Article 21 ka kdew shai ba uno uno u briew um dei ban shah pynduh noh ïa ki hok shimet lait noh tang lada don da ka aiñ," la bynrap u Bah Khongji.
Katkum ka jingong jong u Bah Khongji, ka jingai jingithuh ïa ki Shaw Bhoi ban ïoh syrnot Schedule Tribe ka long kumba leh shiliang khmat ïa ki khun Khasi kiba ai jait sha u kpa.
“Kam long satia kaba dei ba ïa ki Khasi paka kiba ai jait sha u kpa kin shah pynduh ban ïoh ïa ka Syrnot Schedule Tribe katba ïa kito kiba kmie ka dei ka Khasi katba u Kpa pat u dei u khyllah jait kin ïoh Syrnot Schedule Tribe tang namarba ki ai jait sha ka Kmie.
Kane ka long ka bym lah satia ban pdiang daleilei ruh em," la bynrap u Bah Khongji.
“Namarkata, ngi dawa ïa ka District Council ba ka dei ban pynduh pyndam mardor ïa ka hukum ba ka la pynmih namarba kane ka ktah shiliang ïa ki khun Khasi kiba ai ai jait sha u kpa, katba ïa ki Khasi shiteng kiba ïoh kpa da u khyllah jait hynrei tang namarba ki ai jait sha ka Kmie ki ïoh ïa ka syrnot ST," la ong shuh shuh une u nongïalam ka SRT.Jowai, Ïaïong 28 : Ïa ka Chief Minister District Level Inter School Athletic Meet 2023 ka West Jaiñtia Hills District, ba la pynïaid da ka ophis u District Sports Officer (DSO) West Jaiñtia Hills District, ryngkat ka jingïatreilang ka West Jaiñtia District Sport Association (WJDSA), kaba lai sngi lynter naduh ka 26 tarik la pynkut noh mynta ka sngi 28 tarik ha Madan Kiang Nangbah Stadium, Dongmihsngi Jowai.
Mynta ka sngi pynkut la wan ban pynhap pyrda ïa lama jong kane ka lehkai spors da u MLA ka Jowai uba long ruh u Chairman ka MUDA ma Wailadmiki Shylla, ïa ka nam Over All Champion School la ïoh rah da ka North Liberty Higher Secondary School, Jowai katba ïa ka nam Best Discipline School la ioh rah da ka St: Marry Mazzarello Secondary School Jowai.
Ha kane ka lympung la sam ruh ïa ka khusnam sha ki Best Athletic ha ki kyrdan Under-14, 16 bad 18 na ka bynta ki khynnah shynrang bad khynthei.
U ma Wailadmiki Shylla kum u kongsan haba ai jingkren ula ong ba dap da ka jingkmeh ban ïohi ïaki khynnah skul ba ki shim bynta ha ki jingïalehkai bapher bapher ha kane ka lympung kiba don shisha kata ka sap, kumta na ka liang jong u, u kyntu jur ba kin long kiba trei shitom shuh shum ha ka sap ba ki don, da kaba ong ruh wat ai ba kan kut tang hangne.
Shuh shuh u ma Wailad ula ai khublei ruh ïa ka ophis jong u District Sports Officer WJHD kumjuh ïa ka WJDSA kiba la pyïaid beit pynïaid ryntih ïa kane ka lympung kaba la wan ban shim bynta haduh 31 tylli ki skul napoh ka District bad ka dei ruh ka sien kaba bun duh ki skul ban shim bynta lada nujor ba ki snem ba la leit.
Ïa ki khusnam bad syrnod sha ki nongjop la sam da u kongsan ma Wailadmiki Shylla, ma K.Passah DSO WJHD, ma E.M.H.Passah Working President WJDSA, ma P.Lamare Vice President WJDSA nalor kiwei kiwei de.
Mawkyrwat, Ïaïong 28 : Ka Nongbri Brothers Football Club ka la long kawei na ki 16 tylli ki kynhun ba la rah ïa ka nam lahduh ha ka lympung ïalehkai kynjatbol ba la tip kum ka Mawlangwir Football Community Shield 2022-2023 ba la pynïaid da ka Mawlangwir Sports Club hapoh Madan Saitsnad, Mawlangwir, South West Khasi Hills District, Mawkyrwat.
Haba phai ha ka jingïalehkai, ha ka kyllastep ka Se Lajong Football Club bad ka Nongbri Brothers Football Club ki la lah ban ïalehkai bha bad pynshoh biej ruh ïa ki nongpeit kai namar da ka jinglah jong ki ban pyni ïa ka jingtbit ban pashad bol bad ym tang kata haduh ba kut jong ki minit ha ka kyllastep baroh ar tylli ki kynhun kim shym la lah ban ïa pynjar wat kawei ruh.
Haba wan biang ha ka jingïalehkai jong ka kyllamiet pat, baroh ar tylli ki kynhun kim shym la duh jingkyrmen hynrei ki la ïa pyni hi ïa ka jinglah jong ki ha kaba kynting ïa ka bol ne wat ban ïa pyrshang ban ïa pynkhih jar hynrei phewse ki jingpyrshang jong ki kim shym la urlong kumba ki thmu bad wat ha kane ka minit ruh haduh ba kut kim shym la ïoh ban ïa pynkhih.
Nangta, ki nongpynïaid ki la pynïaleh noh da ka extra time ba mar 7:30 minit bad ha kane ruh kim shym la lah ban pynurlong.
Namarkata, ban rai ïa ka kynhun kaba jop ki nongpynïaid ki la shu pynleh da ka Tie Breaker ha kaba ka Nongbri Brothers Football Club ka la lah ban pynliem noh da 6 – 5 kol pyrshah ïa ka Se Lajong Football Club bad rah syndon ïa ka nam lahduh.
Ha kaba kut jong ka jingïalehkai, la ïoh ruh ban sam ïa ki khusnam sha baroh ar tylli ki kynhun kata kaba poi sha ka thong jong ka jingjop ka Nongbri Brothers Football Club da ka khusnam bad ka song pisa kaba T.3 lak bad kaba la shah rem noh ka Se Lajong Football Club da ka khusnam bad ka song pisa kaba T.1.30 lak.
Haba phai ha ka jingïalehkai ban ïa knieh ïa ka nam ba lai, ïa ka nam jop la rah da ka Lamare Sports Club.
U kongsan ha kane ka sngi u dei u bah Renikton Lyngdoh Tongkhar, MLA ka Mawkyrwat Constituency bad haba ai jingkren u la pynpaw ka jingaikhublei na ka bynta ka Mawlangwir Sports Club kaba la lah ban pynlong ïa kum kane ka jingïalehkai kaba long ruh ka lympung kaba heh hapoh jong ka thaiñ.
“Lyngba kane ka lympung kan long ruh kawei na ki lad ban pyni, ai mynsiem na ka bynta kito ki ‘rangïalehkai ban don ha ki ka mynsiem jong ka jingïaleh bad ba ki don ka thong ha ka jingim ba ym tang ba kin kut tang hapoh la ki jong ki jaka hynrei ba kin lah ruh ban kiew sha kiwei de jaka", u la ai mynsiem.
Ha kajuh ka por u bah Renikton ula mynsiem ruh ïa ki ‘rangïalehkai jong ki ar tylli ki kynhun kiba la poi sha ka wat ba khaduh ba kin ïalehkai bha bad kin buh ha ki ïa ka mynsiem jong ka jingïakhun khnang ba ka kynhun jong ki kan poi sha ka thong jong ka jingjop.
Ha kane ka sngi la pynshit pynshngaiñ ïa kane ka lympung ïalehkai da ka jingïadonlang naduh ki riew rangbah jong ka dong ka thaiñ kata u bah Carness Sohshang, MDC ka Mawkyrwat Constituency u long kum u Symbud Kongsan, u bah H.S.Diengdoh, MCS, SDO ka Ranikor Civil Sub Division (ba la shongthait) lem bad kiwei de ki ‘riew rangbah jong ka dong ka thaiñ lem bad ki paidbah nongwan peit ïa ka jingïalehkai kiba dei ki riew ieid phutbol.
Ka jingroi jong ka jingbun briew ka dei  kawei na ki jingroi kaba stet bha ha ba ngi peit na ka jinglong ba man la ka sngi jong ka sor ba katba nangmih ki sngi katta ka sor ka la nang khapngiah khapngiah.
Ka jingnang bun jong ki briew kaba nangkiew na kawei ka sngi sha kawei ka sngi ka la wanrah ruh ïa ka jingbun ki kam ki jam bad ka jingkhapngiah jong ki ïew ki hat bad ki jaka trei kam.
Hynrei haba phai sha ki daw jong ka jingkiew jong ka jingbun briew ym lah ban len ba ka jingkiew hok jong ki trai shnong ka long tang khyndiat eh, pynban ka jingkiew kaba ratbah ka dei hi na ka daw jong ka jingïai wan buhai shnong jong ki briew kiba na bar bad kane ka dei kaei kaei kaba buh pat ïa ki trai jaka trai muluk ha ka jingma kaba ki lah ban shah tyllep noh ha kiwei pat ki heh paid kiba wan nabar ka jylla katba ki trai jylla pat ki dangïai sah kumjuh shi kumjuh.
Ha kaba iadei bad ka jingnangbun ki nongshnong shnong katba nangmih ki sngi kane ka la nang pynktha khlieh ruh ïa ki nongsynshar shnong ban peit ïa ka bha ka miat jong ki paidbah bad ban khanglad ïa ka jingwan buhai shnong jong ki briew kiba nabar.
Hynrei ha ka juh ka por ka kam ka dawa ruh ba ki nongpyniaid shnong ki dei ban long ki briew kiba stad bad kiba ïohi jngai ban pyniaid ïa ka shnong ha kata ka rukom khnang ba kan ym ktah ïa ka lawei jong ki longdien.
Katba nangbun ki briew kumta ruh ki jingtei bad jingshna ïing ki la nangbun bad ki shnong bad ki dong ki la ieng da ki ïing bun mala khamtam lei ha sor bad ruh ha nongkyndong kumjuh.
Kumta dei ka jingstad jong ki shnong bad ki bor pynaid shnong ba yn lah ban peit ba kan ym don kano kano ka jingpynkhein ia ka ain ha ka por ba tei bad shna ïa ki ïing ki sem.
Ha ki por kiba mynshuwa ki paidbah kim da salia eh ban mang lypa ïa ka jaka ban set ne buh ïa ki kali namar ba ha kito ki por ka kali kam pat da dei eh ka sobjek kaba hakhmat jong ka jingim ba man la ka sngi bad ki briew ha kito ki por kim pat da riewspah than hi ruh ban thied ïa ki kumba long ha kine ki sngi.
Kumta katba nangmih ki sngi ryngkat ryngkat bad ka jingbun briew ki kali ruh ki la nangbun bad kane ka la buh jingeh bha haba leit sharum shaneng wat ki surok bad surok bah ruh ki dap da ki kali haduh ba ki la ju don ki jingsahkut kali ba hap ban ap da ki kynta ban poi sha ba leit ba wan.
Kat haduh kine ki sngi ki la don shibun ki dong kiba ki ïing jong ki paidbah kim long kiba lait surok bad kumta bun napdeng jong ki, kiba iadon kali ki la hap ban pynieng ïa ki kali jong ki sha surok.
Kumta ki shnong ki dei ban long kiba iohi jngai bad buh kyndon lypa ïa ki nongshnong shnong kiba shna ïa ki iing ki sem jong ki ba kin da mang lypa ïa ki jaka na ka bynta ban buh ïa ki kali jong ki khnang ba kin lait na ki jingeh.
Ka jingiohi jngai jong ki nongpyniaid shnong kan wanrah ka jingmyntoi ia ki paidbah hi baroh bad ka pynlong ruh ïa ka shnong ka thaw kaba ïtynnad bad kaba lait na ki kynrum kynram bad jingkhap ngiah.
Ka long shisha kaba eh na ka bynta kito ki shnong kiba la don lypa hapoh ki jaka sor bad khap sor kiba la rim namar kiba bun na ki ïing ki sem ki dei kiba la rim bad kiba la tei skhem lypa la palat 20 snem bad tam, hynrei wat la katta ruh haba don kino kino ki jingtei kiba thymmai ka long kaba donkam ban pyntreikam ïa kitei ki kyndon kiba pynsuk ia ki trai ïing hi hadien.
Na ka bynta ki jaka kiba don hapoh ki thaiñ Municipal, ka sorkar ka la buh hi ïa ki kyndon kiba donkam, hynrei kito kiba don shabar jong ka Municipal ki nongpyniaid shnong ki donkam ban phikir bha khnang ban lait na ki jingeh hadien.
Ka jingdon jong ki nongsynshar shnong kiba tbit kan wanrah ka jingmyntoi kaba khraw sha ki paidbah bad kan ïarap ruh ha ka juh ka por ban kyntiew ïa ka imlang sahlang.
Kumta ka long kaba donkam ba wat na ka liang jong ka sorkar ruh ban pynioh ïa ki lad jingai jinghikai sha ki nongialam shnong khnang ba kin long ki nongialam kiba tbit bad kiba tip ruh ïa ki kyndon jong ka ain ka imlang sahlang.
Ka sorkar bad khamtam lei ki nongmihkhmat paidbah ki donkam ban shim khia ban peit ba ki nongialam ki ioh ïa ki jingiarap kiba donkam khnang ba kin lah ban pynioh ïa ka jingshari kaba bha sha ki paidbah ha kum kine ki sngi kiba ka jingbun briew ka nangroi stet katba nangmih ki sngi.
Shillong, Ïaïong 28 : Ka San Shnong Youth Welfare Organisation (SSYWO) ha ka sngi Thohdieng ka 28 tarik Ïaïong 2023 ka la ïoh ban pynkut noh ïa ka 2nd SSYWO Free Inter School Knockout Football Tournament & School Sports Meet 2023.
Ïa katei ka lympung ïalehkai kaba la sdang naduh ka 30 tarik u Lber ba la wan ban ïashim bynta da 28 tylli ki skul la ïoh ban pynkut noh ha kane ka sngi lyngba ki phainal jong ka jingïalehkai phutbol bad ka jingïaid march past ïa kaba la pynlong ha madan phutbol jong ka Shnong Marbañiang Umseiñïong, Upper Shillong.
Ha ka jingïalehkai phutbol ïa ka nam lahduh jong ki U-16 (Boys) la ïoh rah da ka He Mont’ Zenith Secondary School, Mylliem da kaba pynliem ïa ka Pomlum Hr.
Seceondary School, Baniun kaba wan ba ar.
Ha ka Above-16 ïa ka nam lahduh la ïoh rah da ka St.Peter Hr.
Secondary School, Mawjrong kaba la pynliem ïa ka Kyntiew Shaphrang Hr.
Secondary School, Laitlyngkot.
Katba ha ka liang ki kynthei, ka Ïewrynghep Secondary School, Mawñianglah ka la ïoh rah ïa ka nam lahduh hadien ba ka la ïoh ban pynliem ïa ka St.Paul’ Hr.
Secondary School Mawngap.
Ki skul kiba ïoh rah ïa ka nam lahduh ki ïoh mar 30,000 tyngka ha ryngkat ki trophy katba kiba wan ba ar ki ïoh mar 15,000 tyngka lem bad ki trophy.
Ha ka jingïaid march past, ka Seng Khasi Secondary School, Marbisu ka la khur nam jop ha baroh ar ba kynthup shynrang bad kynthei kiba la ïoh rah lang ryngkat ka song pisa kaba mar 5,000 tyngka lem bad ki trophy ba la sam sha baroh kiba la ïashim bynta.
Ka St.Paul’s Hr.
Secondary School, Mawngap ka jop kyrdan ba ar bad ka Ram Krishna Mission, Mylliem ha ka kyrdan ba lai ha ka liang ki shynrang.
Kaba jop kyrdan ba ar ha ka liang ki kynthei la ïoh da ka St.Paul’s Hr.
Secondary School, Mawngap bad ka Springtime Secondary School, Sadew ka jop kyrdan ba lai.
Nalor ka phutbol bad ka march past, ka SSYWO ha kine ki ar taïew tam ka la ïoh ruh ban pynlong ïa ki jingïalehkai track and field, kum ka 100m race, 200m race, 800m race, relay race (4x100m), relay race (4x200Mm), high jump bad ka long jump.
Ha ka jingïalehkai phutbol la sam ruh ïa ki khusnam shimet ba kynthup ka nam top scorer, ha ka liang ki kynthei la ïoh da ka Bandarishisha Kharumnuid, jong ka Umthli Secondary School.
Ïa ka nam Best Player jong ki Above-16 (boys) la ïoh da u Ehboklong Nongrum, jong ka Kyntiew Shaphrang Hr.
Sec.
School.
Best Player jong ki Under-16 (Boys) la ïoh da u Nangteibanshembha Kharbangar jong ka He Mont Zenith, Mylliem, ïa ka nam Best Player ha ka liang ki kynthei la ïoh da ka Inrila-i-dor Khongthaw, jong ka Iewrynghep SS, Mawñianglah.
Ïa ka nam Best Goalkeeper jong ki Above-16 (Boys) la ïoh da u Mebanshanskhem Kurkalang, jong ka St.Peter’s Hr.
Sec.
Mawjrong.
Best Goalkeeper la ïoh rah da ka Beandahun Ryntathiang, jong ka Carmel School, Sadew, ïa ka nam Best Discipline Team jong ki Above-16 (Boys) la ïoh rah da ka RMSA Secodary School, 12 Mer Mylliem, ha ka Under-16 (Boys) la ïoh rah da ka Umthli Secondary School, Umthli bad ïa ka nam Best Discipline Team jong ki kynthei la ïoh rah da ka Carmel School Sadew.
Ka SSYWO ka la sdang nyngkong ban pynlong ïa katei ka lympung da ka phutbol ha u snem 2022 bad da ka thong ban nang kyntiew shuh shuh ïa ki khynnah kiba donsap ha kiwei pat ki jait jingïalehkai, mynta u snem ka la ïoh ban pynlong sa ki jingïalehkai track & field, kaba la long shisha ka jingïarap ïa kito ki khynnah kibym ïoh lad ban ïalehkai kum ha ki District bad State level ban pyni ïa ki sap ïalehkai ba ki don.
Ka SSYWO kadei kawei ka kynhun ba don 150 ngut ki dkhot bad ki la lah ban pynlong ïa kane ka lympung ïalehkai khlem da pan jingsiew na ki skul ba ïashim bynta lyngba ka jingïasynñiang pisa para dkhot.
Ym tang ba ka pynïalehkai ei, hynrei ka pynbiang ruh kiwei ki jingdonkam kum ka bam ka dih na ka bynta ki nonghikai bad ki khynnah skul.
Niar ban lap ne shem ïa kaba kum kane ka kynhun, nalor ba ka pynïalehkai ei, ka sam ruh ki khusnam song pisa sha ki skul kiba jop bad sam ïa ki trophy sha kito ki khynnah skul kiba ïashim bynta ha ki jingïalehkai kum ha ka march past kaba la pynkmen eh shi katdei na bynta jong ki ba ki khlem leit phai ïing thylli, hynrei ryngkat ki jingbuh sah jingkynmaw.
Ha kane ka sngi pynkut ïa kane ka lympung, la wan ban sakhi lang naduh ki nongkitkam ka SSYWO, ki nonghikai skul, ki kmie ki kpa, ki khynnah skul, ki riew rangbah bad kiwei kiwei kiba la shah khot sngewbha.
Nongstoiñ, Ïaiong, 28: Ki nongshong shnong ka Thamah ki la phah ka khubor sngew nguh eh ïa ka HYC West Khasi Hills District khamtam ïa u President Bah Lumlang Kharsyiemlieh, namar ka jinglong la kloi ban ïarap lem ïa ka jingud jingnam ki nongshong shnong halor ka jingbym biang ka bording.
Kitei ki nongshong shnong ki la ïathuh ba kumba 10 ne 11 Ïing ei ei ha ka snem 2021-22, kata hadien ba ki la aplai ïa ka BPL light, ka la poi ka bill bad kham hadien ka la kylla APL light bad ka bill ka la poi haduh kumba 16000, 20000, 24000 shaneng.
Kane ka bill ba da ki phew hajar la pynjynjar ïa ki paidbah nongshong shnong nalor ba ki dei tang ki nongrep bad nongbylla.
Kumta ha ki khyndiat bnai ki la leit kyrpad ïa ka HYC Umsaw area Unit bad ka HYC West Khasi Hills ban tuklar lem halor kane.
Ka seng ruh mar mar hapoh ka jingïalam u Bah Lumlang Kharsyiemlieh ryngkat ka Umsaw area unit bad ki Paitbah ka shnong Thamah ki la leit ïakynduh ïa u SDO Bah Mawblei u ba dei peit ha kata ka por.
Hadien ka jingkyrpad bad ïarap pynshai, ki nongïalam HYC ki ong kane ka jingheh ka bill ki, ka dei namar ba ki meter ki duh bad la shu antad da ki nongtrei ka MePDCL.Kumta ka office ka la phah bujli ïa ki meter bad kheiñ bha ïa ka Bill.
Hadien ba la kheiñ bha ba pynbeit ka bill kaba poi shaduh ka 20000, 24000 hajar tam ka la poi noh tang 4000 ne 5000.
Kumta na ka liang ki longkmie jong katei ka shnong, ki la ong ba lada ym dei na ki nongïalam ka HYC, ki la duh ïa ka bording bad ki la kit ram da ki phew hajar.
“Ngi kitbok ba ka HYC kan nang kiew shaphrang, ka jingïakynduh ïa ki Nongïalam ka HYC long kumba phah ïakynduh u Blei ïa ngi ban ïarap ïa ngi kiba duk", ong ka kong S.Wahlang kawei na ki longkmie.
Nongstoiñ, Ïaïong, 28: Na ka bynta ka jingmyntoi jong ki paitbah nongshong shnong, ka sorkar India ka la pynkhlaiñ shuh shuh ïa ki Community Radio Station ha kaba u Narendra Modi Myntri Rangbah duh ka ri u la plie paitbah ïa u transmitter u ba 100.1 mega hertz.
Utei u transmitter ba thymmai u lah ban trei kam haduh 400.2 square kilomitar.
Ha kane ka jylla ki don ar tylli k ki Community Radio Station kawei ha Nongstoiñ West Khasi Hills bad kawei ha Williamnagar ha East Garo Hills.
Kitei ki Radio station ki dei kiba la slem bha hynrei ka jingtreikam, kam pat lah satia ban pynhun ïa ki paitbah khamtam eh ha ki nongkyndong.
Nalor kata ha kine ki snem ba la dep baroh ka jingpyntreikam jong ki radio station ha ka jylla tang lyngba u Medium wave kam pat da shai bha.
Hynrei lyngba une u transmitter ba thymmai ba la plie mynta ka sngi da u Myntri Rangbah duh ka ri, ïa ki jingtip lyngba ki radio station lah ban ïoh ha ki android mobile bad ki Iphone mobile ha baroh ki jaka.
Kumjuh ruh ïa ki khubor bad ki jingjia na baroh ki District bad ki jaka, lah ban tip lyngba da kaba pyndonkam ïa u App jong ki steshon.
Ha katei ka jingplie jong u Myntri Rangbah duh ka ri ïa utei u transmitter ba thymmai kaba la pynlong ha phyllaw jong ka ophis jong ka All India Radio kaba don ha Upper New Nongstoiñ, la wan ban ïadon ryngkat da ki ophisar jong ki tnad treikam sorkar napoh ka District, ki rangbah shnong, ki nonghikai jong ka Anderson Higher Secondary School bad ki khynnah pule bad kiwei kiwei.
Ha kane ka sngi na ka liang ki nongpynïaid jong ka All India Radio ki la pynlong ruh ïa ki jingkylli jingtip na ki khynnah skul halor ka jingplie ïa ute u transmitter ba thymmai.
Nongpoh, Nohprah 23: Ha kane ka juk ba mynta bun naki paidbah kim pat sngewthuh shaphang ka elekshon bad bun naki kyrtong kiba don ka jingangnud ban ïakhun kiba don ka bor shemphang bad ka jingstad ban thawaiñ bad kiba don ruh ki kyrdan pule kiba biang kim nud ban mih shakhmat ban aireng haka elekshon sha ka ïing Dorbar thawaiñ ka jylla namar ba kim don pisa, hynrei la ñiom bad ther pisa da ki heh spah kiba don ka jingthmu ban ban bat ïa u lakam tang ban kamai spah.
La iohi ruh ba ki kyrtong mynta kila treikam shuwa ban sam ïaki lad jingïarap sha ki paidbah shuwa ba kin long MLA bad ka long kaba sngew thamula ba ki kyrtong tang shu pynbna ba kin ïeng ban ïaleh elekshon, kila don ki kynhun kiba leit pan skhim, pan khiew, bad haba don ki kynhun kiba leit ban pan kali kit ñiut, pynheh madan bad kumta ter ter la hap ban ai noh kamut ba ki hap ban treikam shuwa ba long MLA, hynrei ki kyrtong kiba don shisha ka jingangnud kin trei tad hadien ba kila long MLA ban pydonkam ïaka bor jong ki.
Lada u kyrtong u ba la pynlut lypa shuwa ka elekshon bad shuwa ban long MLA u tang shu jop u la jah noh bad kane ka dei kaba ngi shait iohi haki constituency bapher bapher khamtam haba jop ki heh spah, namar ba kila pynlut lypa ïaka pisa ba kam dei kaba shu bret ei, ka jingkheiñ ka biang kaei kaba kila ai haka por elekshon, hynrei ki paidbah pat ki ud ba jah ki skhim ki ong bym ioh eiei, hynrei ki klet pat ba kila dep ban ioh shuwa ka elekshon, namar ki hehspah lada ki pynlut 1 hajar ki dei ban iohnong 50 hajar namar ym dei tang ba kin pynioh biang ïa kaba kila dep lut hynrei ban ioh nong ar shah lai shah.
Ngi kum ki paidbah ngi sei ban sngewthuh shai bad husiar lada ngi kwah ioh shuwa ba kin long MLA bad lada ki jop kita kin sa jah 4 snem bad kin sa wan ban mih biang ha u snem ba 5 ban wan bret tyngka biang naka bynta kawei pat ka samoi ban wan, bad kine baroh ka shong haki paidbah ban pynbeit.
Lada ki paidbah ki ong ngin jied shuwa ngin pynjop shuwa sa ai ki skhim sa ïarap ïangi ynda phi la shong shuki kata ka dei ka lynti kaba biang eh lada ki paidbah ki sngewthuh kaei kaba kidei ban leh ban pynlong pat ïaka synshar khaddar kaba khuid ba suba.
Nongpoh, Nohprah 23: Ka SELCO Foundation haka jingïatreilang bad ka National Health Mission, jong ka sorkar jylla haka sngi Balang kala ioh ban plie paidbah sa kawei ka Solar Energy bala bei pisa da ka SELCO Foundation ka ban pynbiang ïaki jingdonkam jong ka Kyrdem PHC ban pynsuk ïaka rukm treikam jong katei ka jaka sumar khamtam ha kaba ïadei bad ka bording.
Ïa katei ka Solar Energy la plie paidbah da u Bah George B Lyngdoh MLA ka Umroi Constituency kum u kongsan haka jingdonlang ka kong Memorial Tmung DEIC Manager jong ka ophis u DMHO, ka Dr Ruth Marak Medical Officer ka Kyrdem PHC, Bah P Mukhim Rangbah Shnong ka shnong Kyrdem, ka kong Mebariskhem Shangpliang Project Co-ordinator ka SELCO Foundation, ki ASHA, Aganwadi bad kiwei kiwei ki riew rangbah bad ki ophisar naka tnad ka koit ka khiah.
Lyngba katei ka thong jong ka SELCO Foundation ka long shisha ka jingkyrkhu ïakiba bun ki jaka sumar jong ka sorkar haka jylla bad kumba long ha Ri-Bhoi District la dep ban pyndait lut da ki Solar Power haki jaka sumar naduh u PHC, Sub Center, ki jaka pynsyiad ïaki khyllung, ki jaka kha khun da ka jingangnud ban kyntiew ïaka jingshakri haka liang ka koit ka khiah bad katei ka Foundation ka don ruh ka thong ban pynbiang lut da ki sorlar Power ha baroh ki PHC bad Sub Center haka jylla baroh kawei khnang ba ki jaka sumar kin nym thud ka bording ha kaba ïadei bad ka jingshakri bad jingsumar ïaki paidbah.
Haba kren ha katei ka sngi naka liang u Bah George B Lyngdoh MLA ka Umroi u la ai ka jingïaroh ïaka SELCO Foundation kaba la shim ïaka sienjam ban pynbiang lut da ki Light Solar ha baroh ki jaka sumar ha Ri-Bhoi District ryngkat ka thong haka jylla hi baroh kawei kaba long ka jingkyrkhu ïaki jaka sumar khamtam ïaka sorkar ba ki nongtrei ka tnad ka koit ka khiah kim don jingthud ban ai ka jingshakri sha ki paidbah ha kaba ïadei bad ka jingdonkam bording khamtam haki jaka kha khyllung, ryngkat ka jingkitbok ïa katei ka Foundation ba kan dang lah ban trei kham bha ban ai ka jingshakri sha ki paidbah.
Shillong, Nohprah :Ka Jaiaw Ehrngiew Transport Society (JETS), Shillong 24X7 kaba dei kawei na ki kompani thymmai jong ki Khun samla ka jylla kaba dang shu paw shen ha sor Shillong ka shim ïa ka kabu ban ai khublei “Khristmas bad Snem Thymmai" basuk bakmen sha baroh ki paidbah nong shnong ka jylla.
Lyngba u kyrwoh na u samla Pynskhemlang W Uriah, Director jong katei ka Kompani JETS 24X7 u ai ka jingai khublei Khristmas bad snem thymmai sha baroh ki paid ka jylla bad ba U Blei Un kyrkhu kyrdoh bad Un ai ïa u snem uba dap da ka jingkyrmen ïa iwei pa iwei.
Ha kajuh ka por u pynpaw ruh ba ka JETS 24X7 shen kan sa sdang treikam noh ha sor Shillong khnang ban ai ka jingshakri kaba shngaiñ (safe) bad jem dor (affordable) ïa ki paidbah ka jylla lyngba ki kali thuk thuk (two wheeler) bad kan ïai bteng ruh ban pynkha ïa ki shnat treikam ha kylleng ki jaka sor (district headquarters) ka jylla Meghalaya khnang ban ai kam ai jam ïa ki khun samla kynthei bad shynrang ka jylla kiba angnud ban ïeng hala ki jong ki kjat.
Shuh shuh u lah pynpaw sha baroh kito ki samla shynrang bad kynthei kiba kwah ban kamai lyngba ka JETS 24X7 ki lah ban ïakren kham bniah lyngba kine ki phone No.jong ki nongpynïaid ka Kompani ne kin wad jingtip lyngba ka website ka ba yn sa pyllait paidbah shen.
Shillong, Nohprah : Ka Seng Ieng Rasong Sports Social & Cultural Club (IRSS&CC), Shillong ka ai ka jingkhublei Khristmas bad Snem thymmai ba suk ba kmen ïa baroh ki nongshong shnong ka jylla ba kin ïoh ïa ki met kiba koit ba khiah bad ruh ba kin nang bha ha ki kamai kajih ha ki snem ki ban dang wan da ka jingkyrkhu jong U Blei Trai Kynrad najrong.
Kane ka long katkum u kyrwoh lyngba u Bah S.Lyngdoh, Publicity Secretary.
Jowai, Nohprah 23: Ka Hynñiewtrep Border Disputed Redressal Forum ka ai Khublei Khristmas bad Snem Thymmai basuk bakmen ïa baroh ki paid nongshong shnong jong ka Bri U Hynñiewtrep.
Khamtam eh ïa ki paradoh parasnam kiba shong ba sah haki thaiñ khappud kiba mad ïaka jynjar ka sohsat haka jingim jong ki.
Ka Forum ka phah ïaka khubor sngewlem Khristmas bad Snem Thymmai kyrpang ïaki ba ha ïing ha sem jong ki lanot kiba shah siat ïap haki pulit Assam haka shnong Mukroh kaba lajia haka 22.11.2022.
Kum ki diengkper jong ka Ri bad ka jaitbynriew, ki paid nongshong shnong haki thaiñ khappud kila mad ïaka jynjar ka sohsat kaba tang maki kiba la mad hi ba lah ban sngewthuh.
Ka jingïaleh jingïaksaid ban ïoh ïaka hok long briew man briew, ka hok long trai man trai halor ka khyndew ka shyiap u pud u sam, ka roi ka par bad ka shongsuk shong saiñ ka dang jngai.
Kum ka Forum kan ïeng ïaleh bad kan ïai don ha syndah jong ki paid nongshong shnong kiba mad ïakane ka jingeh.
Ai ba kane ka Khristmas kan wanrah ïaka jingsuk jingkmen, haka dohnud bad ka mynsien jong ngi.
Wat langi duk haka spah pyrthei, hynrei U Blei Trai Kynrad Un pyndap ïangi daka spah Mynsiem.
Ai ba ka mynsiem ieit ri ieit jait bynriew kan nang rhem haka dohnud ka mynsiem jong ngi ba ngi lah ban ai ïaka ba bha tam naka bynta ka ri bad ka jaitbynriew!U Snem Thymmai ba suk ba kmen, ïa baroh ! Ai ba U Blei Trai Kynrad Un Wanrah ïaka synshar khadar kaba hok kaba khuid bad ban pynïoh hangi ïa u pud u sam uba ngi khmih lynti daki phew phew snem!KA KHRISTMAS BASUKBAD SNEM THYMMAI BAKMEN ÏAPHI BAROH!.
Shillong, Nohprah: Ka All Meghalaya State Electricity Board Employees Staff Union kaba dei ka seng hapoh ka tnat Meghalaya Energey Corporation Limited kala rakhe ïa ka Jubilee Rupa ne ka jingdap 25 snem jong ka ha ka 16 tarik mynta u bnai hapoh Dorbar Hall, Jaiaw Shyiap & Lum Pyllon, shillong ha ka jingïadon lang u Sanjay Goyal, IAS Chairman cum Managing Director, MeECL, Shillong, u Bah Dipsambor Hynniewta, MCS, Director Corportate Affairs, MeECL, Shillong.
Ha katei ka jingïalang u Sanjay Goyal ula ai ruh katto katne ka jingkren bad pyllait paidbah ruh ïa ka thup sahkynmaw ne ka Souvenir jong ka Union ha ka jingïadon ryngkat lang jong u Bah Dipsambor Hynniewta bad ki nongïalam ba hakhmat jong ka Union.
Kane kalong katkum u kyrwoh lyngba u Bah RR Marbaniang, General Secretary ka All MeSEB ES Union, Shillong.
Shillong, Nohprah: Ka Seng Hynñiewtrep Youths’ Council (HYC) HYC Mawlai Nongkwar unit hynne ka sngi ka la ïoh ban sam ïa ki jingai sngewbha Khristmas sha ki 50 ngut ki longkmie jong ka shnong Mawlai Nongkwar.
ïa kane ka prokram ba lyngkot la pynlong ha phyllaw ka ophis treikam jong ka seng ha Nongkwar hapoh ka jingpynïaid jong u Bah Banpynbiang Riang dkhot ka unit.
Ha kane ka jingïalang la ïoh ka jingkren na u President ka Unit u Bah Augustine Lyngdoh bad na u President ka Mawlai circle Bah Donboklang Kharlyngdoh.
Haba aijingkren ha ka jingïalang u Bah Donboklang Kharlyngdoh president ka HYC Mawlai Circle u la ong ba kine ki jingai kiba ka unit kala ai kim dei kiba wan na ki skhim MP ne MLA ne MDC hynrei ki wan hi na ka Seng HYC.Nalor kata ula ong ruh ba kiwei ki nongai ki wan ban ai bad ka khroh na bynta u ka ilekshom ka ban long ha u 2023.
Watla katta u la ong pat ba na ka liang ka seng HYC kam kam shym la khroh satia na ka bynta ka ilekshon 2023, hynrei na ka liang ka seng ka shu kyntu ïa ki paidbah ba kin shu kyrshan ïa ka seng lyngba ki mat ne ki issue kiba ka seng ka ju dawa na ka sorkar bad ruh lyngba ki jingduwai.
Shuh shuh u la ong, ka HYC mynta ka ai blanket ne tapmoh khlieh ïa phi, bad lehse phi lah ban kynmaw bad klet ruh tang shibit por, hynrei kynmaw ba u Blei uba khrawbor lashai ka 24 tarik shiteng synñïa un sa ai sha ngi ïa u Jisu Khrist uba long u nongpynim jong ka pyrthei uba ngi dei ban kynmaw ïa u man la ka por.
Ha kajuh ka por u Bah Kharlyngdoh ula ai khublei ïa baroh ki longkmie ba kin nang ïoh ïa ki met kiba koit ba khiah bad ba kin nang ïa biang ha ka kamai kajih ka jong ki nangne shakhmat.
Katba na ka liang u Bah Augustine haba ai jingkren u la ong ba ka unit man la u snem ka ju pynlong ïa kum kine ki prokram ai sngewbha Khristmas bad u pynpaw ka jingsngewkmen ba mynta u snem ruh ki la ïoh ban pynlong biang ïa kaba kum kane ka prokram lyngba ka jingkyrkhu jong U Blei Trai kynrad nongbuh nongthaw, kata kumjuh ruh ïa ka Mawlai circle kaba ju ai mynsiem ïa ki na ka por sha ka por.
Kane ka long katkum u kyrwoh lyngba u Bah M.Khyriem General Secretary ka HYC Mawlai Nongkwar unit.
Shillong, Nohprah 23 : U samla Ranasing Khyriem bad ka samla Medari Kharsohnoh ki la ïoh ban phong ïa ka pansngiat U ‘Nai Khatsaw synñia bad ka Lukhimai ha ka lympung ïakob pyni riam tynrai u Khasi ba la pynlong da ka Khasi Student’s Union ha kane ka sngi thohdieng ha Soso Tham Auditorium.
Ïa ka khusnam ba ar napdeng ki shynrang la ïoh da u samla Wellsenstar Kharmawlong katba ïa ka khusnam kaba lai pat la ïoh da u samla Kitkupar Nongsiej.
Ha ka liang ki kynthei pat ïa ka khusnam ba ar la ïoh da ka samla Bashimti Snaitang katba ïa ka khusnam kaba lai pat la ïoh da ka Ferenenia Aprillian Kharsyntiew.
Ha kane ka sngi la sam ruh ïa ka khusnam sha u Bah Remistar Marthong kum u nongpynwandur riam ba tbit tam katba ha ka liang ki kynthei pat la ïoh da ka Kong Ibansara C Shylla.
Ha ka liang ki nongriam Lat ba itynnad tam la ïoh da u samla Ranasing Khyriem bad ka Labianglang Diengdoh katba ïa ka khusnam nongkren ba tbit tam la ioh da ka samla Bashimti Snaitang.
Ïa katei ka lympung kaba la wan ban shim bynta haduh 24 ngut, kata 13 ngut ki samla shynrang bad 11 ngut ki kynthei la wan ban pynhap pyrda da u MLA ka Mylliem Bah Hamlet Dohling ba dei ruh u nongsdang ba nyngkong eh ïa katei ka lympung ha ki snem 1998.
La donlang ruh ha kane ka sngi naduh u Bah Daniel Thangkhiew, Officer on Special Duty (OSD) ka sorkar jylla bad ruh u President ka KSU, Bah Lambokstarwell Marngar nalor ki nongïalam jong ka KSU Upper Shillong bad kiwei kiwei.
Shillong, Nohprah 23 : Ka Congress ha ka sngi Thohdieng ka la kob lang ba ka don ka jingkyrmen ba kan jop haduh mar shiteng ne palat ïa ka mar shiteng ka jingdon ki kyrtong kiban jop ha kane ka elekshon MLA kaban long ha u snem ban wan.
Shwa kane, u President ka Meghalaya Pradesh Congress Committee, Bah Vincent H Pala u la ïathuh ba ka party ka la pynkhreh mynta ban phah haduh 46 ngut ki kyrtong sha ka All India Congress Committee ban mynjur ïa ka kyrteng jong ki kyrtong ha ka kylla kaba nyngkong.
“Na kine ki 46 ngut ki kyrtong kumba 16 ngut ei ei ki dei ki MLA ne MDC barim bad kiba lait na kitei dei beit ki durkhmat ba thymmai.
Na kitei ki 46 ngut ki kyrtong kumba 30 ngut ngi don ka jingkyrmen ba ngin poi sha ka thong," la bynrap shuh shuh u Bah Pala.
Katkum ka jingong jong u, ïa ki kyrtong la bishar shwa da ka Block Congress bad nangtei pat sha ka District bad sha ka MPC ha shwa ban phah pat sha ka AICC.La pyntip ruh ba na ka party hi ki buh thong ban pynïeng baroh 60 tylli ki constituency watla ïa ka rai kaba khatduh ka party kam pat shim.
Da kaba pynpaw ba watla kim don shuh tang uwei ruh u MLA jong ka party ban aireng biang na ka tiket Congress ha kane ka elekshon ban wan, u Bah Pala u la ong ba kumba ka ju jia barabor hi jan mar shiteng ki MLA ki ju shah rem beit bad kumta kane ka plie lad ïa ki durkhmat ba thymmai ban mih bujli.
“Peit kum ha Sohïong hadien ka jingieh noh ki riew rangbah ïa ka party ngi la ïoh pat da u kyrtong uba kham paka uba dei ruh u ophisar ka tnad Custom, kumjuh ruh ha Mawphlang bad ha Nongthymmai," la bynrap biang u Bah Pala.
“Ngi don bun ki kyrtong kiba kynsai don na ki kiba la don ka jingtbit kum ki engineer, ki director bad ruh ki nonghikai.
Hynrei ka shong ruh ha ki kyrtong bad ka jingtrei shitom jong ki.
".
Shillong, Nohprah 23: U President ka BJP u Bah Ernest Mawrie ha ka sngi Thohdieng u la kob ba ka BJP kan pyni ïa ki kam pynroi kiba na bynta u paidbah tang hapoh ka 100 sngi hadien ba ka shimti ïa u lakam synshar.
U la ong ba ki paidbah kin ïohi ïa ki kam pynroi kiban dei ki jingmyntoi ïa ki hi tang ha ki khyndiat sngi kiba ka BJP kan synshar bad dei ha kata ka por ba ki paidbah kin lah ban biehar ruh ïa ki nongrim ka BJP.U la ong ruh ba ki kam pynroi kiba ka BJP kan wanrah ha ki san snem kin ïa ryngkat bad ki kam pynroi kiba ki sorkar kiba la synshar ha kine ki 50 snem ba la leit.
“Ki paidbah ka jylla ha kine ki snem kiba la leit ki la ailad ïa ki sorkar bapher bapher da ka jingkyrmen ba kin pynurlong ïa ki jingangnud kaba ki don hynrei kine ki nongsynshar ki wan phon ïa ki paidbah da ki ktien jali jaum shisen ha ka san snem hynrei ha kane ka kynti kaba mynta ki paidbah ki la sngewthuh shai kdar ban pynshong nongrim ym shuh tang ha ki jubanlak elekshon ki party hynrei ïa ki kam bad ki jingtrei kaba ki party ki la leh.
Ki paidbah mynta ki la ïohi ba kaba pyndep ïa ki jubanlak kiba ka khlei sha u paidbah dei tang ka BJP" u la ong.
U la ban ruh ba ki kam pynroi kiba don ha ka jylla ha kine ki san snem kiba la leit ki dei beit ki skhim ba mang da ka sorkar pdeng watla ka sorkar jylla bunsien ka kam trai ba ki dei kiba la mang da maka da kaba pynkylla kyrteng ïa ki skhim.
Shuh shuh u la ong ba ki paidbah ki la ngiah la kdang ïa ka bamsap kaba la jur ha ka jylla bad ong ruh ba dei tang ka BJP marwei ka party kaba shung thlongmluh thlongsying ïa ka bamsap.
“Namar kim ïoh daw ban kynnoh bamsap ïa ngi ki pyrshang ban ïalam bakla halor ka niam ba ka BJP ka long pyrshah ïa kita kita ki jingngeit niam hynrei kane ka dei ka buit shukor kaba ki paidbah kim dei ban ngop," u la ong.
U Bah Ernest u la kyntu ïa ki paidbah ba ki dei ban long kiba stad ban kiba sian haba ki jied nongmihkhmat namar lada bakla jied kan long ka jingduhnong hi ïa ka lawei jong ki.
“Ki paidbah kim dei ban jied ïa ka 5,000 kaba ki ïoh shisien ha ka san snem hynrei ki dei ban jied ïa ki kam pynroi," u la kyntu ïa ki paidbah.
Sohra, Nohprah 23: Kum ka dak ka jinglehkmen ban pynpaw ka jingsngew nguh ïa U Blei namar ka jingwan long briew jong U Jisu Khrist ne ka jingrakhe ïa ka Khristmas, ka ophis Mawphor mynta ka sngi, ka la leit ban jngoh ban lehkmenlang ba ki Khunswet ha Borsing Syiem Children’s Home ha Mawsmai, Sohra.
Ha kane ka jingleit jngoh la ïadonlang u Edtitor Bah D.L.Siangshai, Joint Editor Bah P.Sohkhlet, Asst.Editor Bah B.Marbañiang, bad na ka liang ka Management u Bah S.K.M.Marweiñ bad i Kong N.B.Marweiñ bad kiwei kiwei de.
La ïoh ban pynlong ka jingïalang kaba lyngkot ha kaba la pynïaid da u Bah P.Sohkhlet bad la ïoh ïa ka jingkren na u Bah DL Siangshai, nangta na u Rev.P.Kharwanlang, Pastor ka District Sohra Mawsmai bad u Bah B.Marbañiang u la ka khubor Khristmas bad buh ruh ka jingduwai ba kyrpang na ka bynta kine ki khynnah bad ka Home baroh kawei.
Na ka liang ka ophis ka la ai jingïarap ruh da ka pisa na ka bynta kane ka Children’s Home ka ban long ka jingpynsah kynmaw ïa u nongseng jong ka Kot khubor Mawphor, u Bah R.M.Marweiñ.
Ka Borsing Syiem Children’s Home ka dei ka ïing ba ri bad sumar ïa ki khunswet ba la seng da ka District Sohra Mawsmai ha u snem 2017.
Mynta ka don 26 ngut ki Khynnah, kymthup 14 ki shynrang bad 12 ki Kynthei.
Ki khynnah kidei kiba na kylleng ki jaka jong ka Ri Khasi Jaiñtia kynthup na Khliehriat, Pynursla, Kynrud bad na kiwei kiwei de ki jaka.
I khynnah ba rit eh i dei iba dang 4 snem iba dei napdeng ki 4 ngut shipara.
Kane ka ïing ka la pynmih ruh ïa uwei u Khynnah uba la pyndep ïa ka eksam Matrik mynta u snem.
Ïa kane ka Home la ithuh da ka District Child Protection Unit jong ka East Khasi Hills District, hynrei ïa baroh ki jingdonkam bad ki jinglut jingsep la kyrshan da ka District Sohra Mawsmai bad ka jingmih synñiang ki kynhun bad ki paralok ba ju wan jngoh ïa ki khunswet.
Kane ka Home ka don ha ka liang ka diang ha ka surok ban leit sha krem Pubon, Mawsmai.
Ïa ka kyrteng la ai ban pynsahnam ha u Borsing Syiem, uba la kyntait ïa ka khet Syiem jong ka Hima Sohra na ka bynta ban pynkhraw ïa ka kyrteng U Jisu Khrist.
Naduh ka jingpynkhlañ ïa ka lad ban peitngor ïa ki dor jong ki mar haduh ka jingpyrkhing ïa ki nongpynkheiñ ïa ka Consumer Protection Act, ka Tnat Consumer Affairs hapoh ka Ministry of Consumer Affairs, Food and Public Distribution ka la shim ïa ki sienjam ba tyngeh ha une u snem ban ïarap bad ai jingïada ïa ki nongthied nongpet.
Katto katne ki sienjam ba kongsan bad ki jingjop jong ka Tnat ha u snem 2022 ki long:Ka Skhim ban pynkhlaiñ ïa ka lad peitngor ïa ki dor jong ki marKa Price Monitor Cell ka peitngor ïa ki dor dielang bad die khutia jong arphew ar tylli ki mar ba kongsan (u Khaw, kew, Atta, Gram Dal, Tur (Arhar)Dal, Urad Dal, Moong Dal, ka shini, Gur, Umphniang bam, umphniang shana badam, Vanaspati, Sunflower Oil, Soya Oil, Palm Oil, slasha, dud, phan, piat, sohsaw bad ka mluh) katkum ka jingtip ba la ïohlum na 179 tylli ki jaka ïew ba don ha kylleng ka ri ba mihkhmat ïa ka phang shatei, phang sepngi, mihngi, phang shathie bad ki thaiñ shatei lammihngi jong ka ri.
Ia kine ki dor la lum lyngba ka mobile app.
Shuh shuh, kine harum ki long ki jingjop ba la ïoh;Ha une u snem la bynrap shuh sa 57 tylli ki jaka ai jingtip shaphang ki dor.
Da kane ka jingdon ki jaka ai jingtip shaphang ki dor ka la kiew na ka 122 ha ka 01/01/2021 sha ka 179 haduh mynta.
La pyllait ïa ki kyndon treikam jong ka skhim na ka bynta ban pynkhlain ïa ka Price Monitoring Cell ha ka 19/08/2021.
Ha une u snem, la ai T.1,47,01,908/- sha ki Jylla/UT ban pynkhlain ïa ka lad ban peitngor ïa ki dor.
La pyntreikam ïa ka Mobile App ban ai jingtip naduh ka 1 tarik Kyllalyngkot 2021.
Baroh ki jaka lumïa ki dor jong ki mar ki la ai jingtip man ka sngi shaphang ki dor lyngba ka Mobile App.
Ka rukom ban batai lypa ïa ki dor.
Ka Price Stabilization FundKi dor jong katto katne ki mar rep horticulture khamtam u piat, phan bad ki shana dai kilong ki bym thikna.
Ha ka por ba lum bad shen tang hadien kane, la ïohi ïa ka jinghiar kynsan ha ki dor dielang bad dor die khutia.
Da ka jinghiar jong ki mar ba la buh lypa, ki dor ki sdang ban kiew.
Kane ka jinglong ka paw shai ha kaba ïadei bad ki piat, ki phan bad ki shana dai.
Ka jingbym thikna ka dor ka ktah bha ia ki nongthied.
Ka jingkiew dor kine ki mar ka ktah bha ïa ki nongthied ha ka rukom ka jingkiew ka jingmang na ka bynta ka bam.
Ka jingbym thikna ka dor jong ki mar ruh ka ïalam sha ka jingantad kaba ktah shuh shuh ïa ki dor ha ka ïew die khutia.1.2 Ban pynduna ki jingeh ïa ki nongthied, la mynjur ïa ka skhim ba thymmai jong ka sorkar pdeng ban ai bai seng ban pynïaid ïa ki kam kiba man ka sngi bad kiwei kiwei ki jinglut ban thied bad pynpoi ia ki mar rep.
Na ka bynta kane, la sdang ïa ka “Price Stabilisation Fund".
Harum ki long ki jingjop ha u 2020-21:Ha kane ka samoi 12.83 LMT ki shana dai la pynkit na PSS, DACFW sha PSF, DoCA /thied/ hapoh ka PSF.La buh lypa 2.8 LMT ki pyiat ban pyndap ha ki iew.
Ia u pyiat ba la buh lypa la pyllait ha ka rukom ba la peit thuh ban pynduna dor.
La tyrwa ruh u piat sha ki Jylla/UT ha ka dor T.21/kg ban sam sha ki briew ha kine ki jylla.
Ka jingpyllait pisa sha ki Jylla/UT kum ka jingsiew bailutksan na ka bynta ka jingpynkit hapoh ki Jylla bad ka bynta jong ki dukan reshon na ka bynta ka jingsam ïa ki shana dai hapoh ka PMGKAY bad ANBHa une u snem la pyllait T.35.59 klur sha ki Jylla/UT kum ka jingsiew bailutksan na ka bynta ka jinglut ha ka jingpynkit hapoh ka jylla & ka jingpynïaid, ka bynta jong ki dukan reshon bad ka Additional Margin Distribution lyngba ka PoS na ka bynta ka jingsam ïa ki shana dai hapoh ka PMGKAY bad ka skhim ANBKA JINGAI JINGHIKAI IA KI NONGTHIEDKa Department of Consumer Affairs (DoCA) ka la pyntreikam ïa ki polisi na ka bynta ka jingmyntoi jong ki nongthied bad ki paidbah baroh, ka la pynkhlaiñ ka jingïada ïa ki nongthied bad ka jingai jinghikai halor kane.
Ka DoCA ka la sdang ïa ki sienjam bapher bapher ba ïadei bad kane ka thong ban ai jingtip ïa ki nongthied bad ki hok jong ki.
Ka jingai jinghikai hapdeng ki nongthied shaphang kine ki sienjam, khamtam ha ki jaka nongkyndong bad ki jaka ba dang sahdien kalong kaba donkam khnang ba ki nongthied ki lah ban ïoh jingmyntoi na kine ki sienjam bad ban long kiba don jingtip.
Haba ithuh ïa ka jingdonkam ban kyntiew jingtip hapdeng ki nongthied, ka Department of Consumer Affairs (DoCA) ka la pynlong ïa ki campaign ai jinghikai ha kylleng ka ri ba la tip kum ka “Jago Grahak Jago".
Lyngba ki khubor kiba rit, ki nongthied ki ïoh jingtip shaphang ki rukom kiba be-aiñ bad ki jingeh bad ka lad ban ïoh jingïarap.
La pyllait ia u mascot ba thymmai “Jagriti" jong ka tnat mynta u snem bad la pynkhlaiñ ïa ka jingai jinghikai ba ïadei bha bad baroh ki nongthied.
Ka Tnat ka la pyndonkam ïa u mascot “Jagriti" ryngkat bad ka “Jago Grahak Jago" ha baroh ki media campaign jong ka.
Ka media campaign na ka bynta ka jingtip paidbah ïa ka National Consumer Helpline la pyni ha ka kaiphod ai jingtip shaphang ka suiñbneng, ki caption jong ka khubor ha ka DD Kisan.
La pyni ïa ki Scroll message ha DD News bad ki regional channel jong ka Doordarshan ban ai jingtip ïa ki nongthied shaphang ki bynta jong ka Consumer Protection Act, 2019, MRP, expiry date, National Consumer Helpline (NCH) bad kiwei kiwei.
La pyni ïa ki video ban ai jingtip ïa ki nongthied ha ki prokram bapher bapher ha Doordarshan kum ka Swaraj bad ka Journey of India.
La pynïaid ïa ka Ad Libs (ki live message jong ki RJ) lyngba All India Radio (AIR) ban ai jingtip halor ki phang bapher bapher.
Namar ka jingkiew ki kam digital, ka social media, ka la ïarap bha ban pynsngewthuh ia ki briew lane ka imlang sahlang.
Ki post kiba man ka por ha ka dur jong ki jingsaindur bad audio / visual halor ka Consumer Protection Act, 2019 bad kiwei kiwei ki sienjam jong ka Tnat la upload ha ki social media ba pynïaid da ka Tnat.
, Koo bad ki rynsan Public App ban ai jinghikai bad pynkupbor ïa ki nongthied.
Kine ki tweet ki ïarap bha ïa ki nongthied ban ïoh ïa ka jingtip ba donkam kynthup ka lad ban weng ïa ka jingeh.
Ka Tnat ka la ïashim bynta ha ki prokram/ki tamasa bapher bapher ban ai jinghikai ïa ki nongthied kiba poi ha kine ki prokram/ ki tamasa khamtam ki briew kiba sah ha ki jaka ba dang sahdien jong ka ri.
Ka Tnat ka la ïashim bynta ha ka India International Trade Fair (IITF) 2022 ha New Delhi da kaba pynbna paidbah halor ki tiket bad ki jingpynbna ha ka por jong ka prokram.
Ka jingiashim bynta shitrhem jong ki sorkar jylla ha ka awareness campaign kalong kaba donkam ban rah shakhmat ia ka jingiakhih sha ki jaka nongkyndong bad ki jaka ba dang sahdien, ki sorkar Jylla/UT ki la iadon bynta ban pyniar ia ka jingai jingtip ia ki nongthied.
KA BUREAU OF INDIAN STANDARDS (BIS)Ka BIS Act 2016 ka la treikam naduh ka 12 tarik Risaw 2017, hadien kane la thung biang ia ka Governing Council bad ia ka jingialang kaba saw jong ka la pynlong ha ka 24 tarik Nailar 2022 ha BIS HQ New Delhi.
Ka kam jong ka BIS kalong ban thaw ia ki rukom treikam kaba kyntiew ia ka jingbha jong ki mar bad ki kam ai jingshakri.
Ka Bureau ka ai ka jingkyrshan ha ka liang ki kam teknikal sha ki karkhana bad ki kam ai jingshakri da kaba kyntiew ia ki kyndon, ka jingwanrah ia ki kyndon ba thymmai ha ki jaka ba donkam, bad ka jingai jingithuh ia ki mar bad ki kam ai jingshakri ban pynthikna ka jingbha bad ka jingshngain.
Ka jingtreikam jong ka BIS kilong kumne harum:KA JINGTHAW IA KI RUKOM TREIKAMHa u Iaiong 2022- 25 Naiwieng 2022, 1217 tylli ki rukom treikam (509 kiba thymmai bad 708 kiba la pynkylla) la thaw bad 3426 ki rukom treikam ba la peit bniah.
Ka jingdon ki rukom treikam kiba ïaid mynta, haduh ka 25 tarik Naiwieng 2022 kalong 21833.7771 ki rukom treikam jong ka ri ki dei kiba la pynïahap bad ka rukom treikam ISO/IEC.Baroh ki don 38 tylli ki rukom treikam ka India ba la pynmih hapoh ka Services Sector Division Council.
Haduh ka 25 tarik Naiwieng 2022, ka BIS ka dei ka dkhot jong ka ISO Council (ka kynhun kaba halor tam jong ka ISO) ISO Council Standing Committee on strategy and policy (CSC SP) Technical Management Board (TMB) (ka kynhun kaba halor tam ba peit ïa ki kam teknikal ha ka ISO)Ka BIS (India) ka dei ruh ka dkhot jong ka IEC Standardization Management Board (SMB) (ka kynhun kaba halor tam ba peit ia ki kam teknikal ha IEC), IEC Market Strategy Board (MSB) (ka kynhun ba dei khmih ia ka jingai jingithuh bad tohkit ïa ki kam teknoloji bad ki jingdonkam jong ki iew) na ka bynta ka samoi Lber 2022- Lber 2025 bad ka IEC Business Advisory Committee (BAC) (ka committee kaba peit ïa ki kam pisa bad ki kam pynïaid ïew).
Ka BIS kadei ka Participating (P) member ha lai tylli ki Policy Development Committee jong ka ISO (CASCO, COPOLCO and DEVCO), 495 ki Technical Committee/Subcommittee jong ka ISO bad 106 ki Technical Committee/Subcommittee jong ka IEC, bad O-member ha 185 ki Technical Committee/Subcommittee jong ka ISO bad 66 ki Technical Committee/Subcommittee jong ka IECKa BIS (India) ka la iakhun bad jop ia ka IEC Vice President bad Chair jong ka Standardization Management Board (SMB) na ka bynta ka samoi 2023-2025.
Mynta ka BIS ka don 32 tylli ki Memorandum of Understanding (MoU) bad 09 tylli ki Bilateral Cooperation Agreement (BCA) ba la ïasoi bad ki National Standards Bodies bad kiwei kiwei ki kynhun jong kiwei ki ri.
Ha kane ka samoi, la ïasoi ïa ka BCA hapdeng ka India Taipei Association (ITA) bad ka Taipei Economic Cultural Center ha India (TECCI), ba mihkhmat ia ka BIS bad BSMI.Ka BIS (India) ka bat ïa ka chairship jong ka South Asian Regional Standards Organization (SARSO) Technical Management Board na ka bynta lai samoi naduh u Risaw 2020 haduh Risaw 2023 bad ka Board of Conformity Assessment (BCA).
CONFORMITY ASSESSMENTKa jingai jingithuh ïa ki Mar: Ka BIS ka pynïaid ïa ka Skhim Product Certification hapoh ka Bureau of Indian Standards Act, 2016 bad ki Ain, ki Kyndon ba la kdew ha ka.
Na ka bynta 379 tylli ki mar ka sorkar pdeng ka la pynlong kongsan ban ïoh ïa ka jingithuh na ka BIS halor ki bynta bapher bapher.
Ha ka 1 tarik Iaiong 2022 haduh 25 tarik Naiwieng 2022, la ai 3274 tylli ki license ba thymmai, kynthup 51 tylli ki mar ba la pynrung ha ka sien ba nyngkong hapoh ka skhim.
Ki mar baroh ba la pynrung hapoh ka skhim ai jingithuh ia ki mar kilong 1156.
Ka jingdon ki license kiba treikam ba bat da ki nongpynmih mar haduh mynta kalong 40,227.
Ka Foreign Manufacturer’s Certification Scheme (FMCS): ka jingdon ki license ba treikam kalong 1107 pyrshah ia ka 146 tylli ki kyndon bapher bapher na ki 57 tylli ki ri.
La ai 133 tylli ki license naduh ka 1 tarik Iaiong 2022.
Ka Compulsory Registration Scheme (CRS): Ki license baroh ba la ai kilong 3509 bad 6329 ki jingkyrpad ban kynthup lang la ai jingmynjur hapoh ka CRS ha ka samoi 1 tarik Iaiong 2022 haduh 25 tarik Naiwieng 2022.
Kine ki aplikeshon ki kynthup na ki nongpynmih tiar na ka ri bad nabar ri.
Ka jing ai dakHa ka por naduh ka 1 tarik u iaiong, 2022 haduh ka 25 tarik u Naiwieng ka jingrung kyrteng jingai dak ka la kiew na ka 1,37,315 sha ka 1,48,858 katba ki jaka ai dak kiba la ioh jingithuh da ka BIS ki la kiew na ka 1079 sha ka 1349.
Ha kane ka por, 7.67 klur ki mar ksiar bad rupa ki dei kiba la ai dak.
Ka jingpynkylla ia ka jingpeit ia ka jingbha na ka bynta ka jingai dak ia ki mar ksiar ka dei kaba la pynbna ha ka 4 tarik u Iaiong 2022 da ka Sorkar India kaba la pynbun ia ki distrik kiba hap ai dak na ka 256 tylli ki distrik jong ka ri sha ka 288 tylli ki distrik ha kaba don kumno kumno kawei ka jaka ai dak ne jaka Assaying naduh ka 1 tarik u Jylliew 2022.
Ka Sorkar India ka la sdang ia ka skhim Gold Monetization ha ka 5 tarik u Naiwieng 2015.
Haduh mynta 48 tylli ki jaka A&H bad uwei u nongshna ksiar ki dei kiba la ioh ban trei kum ki Collection and Purity Testing Centres (CPTC).
KA MANAGEMENT SYSYTEMS CERTIFICATIONKa BIS ka pyntreikam 20 tylli ki Management Systems Certification Scheme katkum ka ISO/IEC 17021-1:2015 ISO/IEC 17021 Conformity assessment – Requirements na ka bynta ki kynhun ba leh audit bad ai jingithuh – Ki jingdonkam.
Ka Quality Management Systems Certification Scheme, ka Environmental Management Systems Certification Scheme bad ka Food Safety Management Systems Certification Scheme kidei kiba la ithuh da ka National Accreditation Board for Certification Bodies (NABCB) pyrshah ia ka kyndon ISO/IEC 17021.
Ha u 2021-22, sa artylli ki skhim kata kalong ka Occupational Health & Safety Management System bad Energy Management System ki la ioh jingithuh na ka NABCB.Haduh ka 25 tarik Naiwieng 2022, 1240 tylli ki license kiba treikam ki don hapoh ki Management systems certification scheme.
JAKA TESTKawei na ki rishot ba kongsan jong ka conformity assessment kadei ka jingtest ia ki mar ban pynthikna ka jongkot ki mar katkum ki kyndon.
Ka BIS ka la plie phra tylli ki Jaka Test ha ka ri ban pyndep ia ka jingtest ia ki nongmuna katkum na ki skhim conformity assessment, da kaba sdang seng ia Central Laboratory ha Sahibabad ha u snem 1962.
Hadien kane la plie saw tylli ki regional laboratory ha Mohali, Kolkata, Mumbai bad Chennai bad lai tylli ki branch office laboratory ha Patna, Bangalore bad Guwahati.
Ki BIS laboratory ki lah ban leh ka jingtest ia ki mar ha kaba iadei bad ki dawai chemical, microbiological, electrical bad ki jingdonkam ia ki lad mechanical.
Nalor ka jingtest ia ki mar, ka BIS ka la plie ia ka jaka test ia ka ksiar ha Chennai, Sahibabad, Kolkata, Mumbai, Bangalore, Patna bad Jammu Branch Office.
Ka jaka test ia ka ksiar ha Chennai kadei ka lah ruh ban test ia ki jingdeng rupa.
Khnang ban pynthikna ba ki jingai jingshakri ki BIS laboratory kilong katkum ka por kumba long ha kiwei ki ri, la ithuh ia ki laboratory ha Mumbai, Kolkata, Chennai, Mohali, Patna, Bengaluru bad Guwahati da ka National Accreditation Board for Testing and Calibration Laboratories (NABL) katkum ka ISO/IEC 17025.
Ka skhim kalong katkum ka ISO/IEC 17025, ba iadei bad ki kyndon ba pdiang da ka NABL.La wanrah ia ki jaka Test:La wanrah ia ka jaka test ba thymmai ba la biang nadong shadong na ka bynta 76 tylli jong ka ISS.La wanrah ia ka Partial Test Facility na ka bynta 118 tylli jong ka ISS04 tylli ki Referral Assay Laboratory ba thymmai la plie ha WRL, BNBL, PBL bad JKBO.Ki sienjam ba thymmaiKa Jingkyntiew ia ka Laboratory Information Management Software (LIMS)Ka LIMS (Laboratory Information Management System) kadei ka rukom treikam online ba la shna ban peit ia ki BIS Laboratory bad OSL (outside laboratories) ba la ithuh da ka BIS.Baroh ki laboratory ba dei jong ka BIS bad OSL ba la ioh jingithuh mynta ki iatrei lyngba ka LIMS.Ka LIMS ka iasohlang ruh bad ka Manak Online bad kiwei kiwei ki BIS system ki plie lad ia ki BIS Branch Office ban phah ia ki Test Request sha ki laboratory bapher bapher bad peitngor ia ka jinglong ka jingtest ia ki nongmuna, ki kaiphod jong ka test, Invoices online.
La saindur ia ki rukom jong ka Uniform test report ha LIMS na ka bynta baroh ki mar hapoh ka jingioh jingithuh na ka bynta baroh ki outside laboratory ba la ithuh da ka BIS.Ka LIMS ka iasohlang bad ka mobile app katkum ka Android bad iOS na ka bynta ka jingleh audit baad ai jingtip ia ka kam na ka bynta ka Jingithuh da ka BIS.Ka jingpeitngor ia baroh ki nongmuna na ka bynta ki kam BIS conformity assessment.217374 tylli ki nongmuna la iohpdiang lyngba ka LIMS bad 159626 ki kaiphod jong ka test la pyllait lyngba ka LIMS haduh mynta.
Ka jingithuh ia ki jaka testKa jingithuh lyngba ki distrik na ka bynta ki karkhana bad ki laboratory ba la ithuh da ka NABL ba don ha ki distrik bapher bapher la pynbiang sha baroh ki Branch office jong ka BIS bad la bthah ia ki Branch Office ban pynbiang ia ki industry units ba don ha ki distrik bapher bapher na ka bynta ka jingithuh shuh shuh ia ki industrial unit.
La pynlong ia ka jingialang peit bniah ia ka Parakh Portal ha ka 25 tarik Iaiong, 2022 bad ka DPIIT halor ka jingiasoh bad ka API na ka NABL bad BIS bad ka Parakh portal na ka bynta ki jingtip jong ki BIS laboratory data ha ka rynsan Parakh.
Ki kam Laboratory Recognition Scheme.
La pynthymmai ia ki jingsiew jong ka LRS bad ia ki recognition fee la pynduna na ka T.1, 00,000.00 sha ka T.60, 000.00 na ka bynta ki MSME bad ki longkmie kiba seng kam lajong.
La pynlong ia ki jingialang iamir jingmut bad ki skul, ki college bad ki karkhana da ki BIS Lab.
Ha kane ka jingialang la iakren halor ka bynta ba kyrpang ba kynthup ki jingdonkam ha ka jingleh ia ki test na ka bynta ki mar.
Ka don ruh ka jingleit jngoh ia ka lab.
Ka jingkyntiew ia ka sap treikam na ka bynta ki nongtrei ba dei khmih ia ka jingbhaLa pynlong 03 tylli ki Certificate Course na ka bynta ki nongtrei bad 15 tylli ki Certificate Course na ka bynta ka product certification ha ki BIS lab ha baroh shi snem.
KI KAM WAD BNIAH & KI JINGAI JINGHIKAILa sdang ia ki Action Research Project da ki ophisar ha ki kam bapher bapher jong ka BIS.Nalor kane, la mang ia ki Indian Standards sha ki ophisar ban sdang ia ka jingpeit bniah lyngba ka Action Research mode, ban ai jingmut ha ka jingpynthymmai/ jingpynkylla/jingpynthikna lane ka jingweng.
Haduh mynta, la 2259 tylli ki Action Research Project sha ki BIS Officer bad ka jingiaid shakhmat kine ki projek la peitngor da ki Heh duh, ki DDG, bad DG.Ka Bureau of Indian Standards ka la sdang ia ka certificate course kaba la ithuh da ka National Skill Development Corporation (NSDC) ban weng ia ka jingeh ki nongtrei ba don bynta ha ka jingpeit bniah bad ban kyntiew ia ka sienjam Skill India jong ka Sorkar India.
Ka Central Laboratory (CL), Southern Regional Laboratory (SROL) bad Eastern Regional Laboratory (EROL) jongka BIS kidei kiba la ithuh kum ki jaka ai jinghikai na ka bynta ka jingpule bad haduh mynta ki don 137 ngut ki kandidet kiba la pyndep ia ka jingpule.
Ka batch ba thymmai jong ka Certificate Course ka la kut ha ka 19 tarik Naitung 2022 ha SROL AND CL bad 20 tarik Naitung ha EROL.Katkum ka Training Policy jong ka BIS, IIM Ahmedabad la iatreilang ban ai ia ka residential leadership development training na ka bynta ki nongtrei ha ka kyrdan ‘Head’ bad shaneng ban iarap ia ki ban lah ban pyndep pura ia ka kam hapdeng ka jingtbit bad ka rukom ba seisoh.40 ngut ki BIS officer ki la iashim bynta ha ka jingai jinghikai naduh 26 haduh 30 tarik Nailur 2022.
La pynlong ia ka Exposure visit cum Training of Scientific Cadre Officers of BIS (19 nos.
) to CEN-CENELEC & AFNOR naduh ka 27 tarik Jylliew haduh 6 tarik Naitung 2022 ban ioh jinghikai halor ki was organized from 27 June 2022 to 6 July 2022.
Ka Bureau of Indian Standards (BIS) ka don ha ka kyrdan kaba kongsan ha ka jingdon jingem kaba bha bad ka long kaba bun ki jingshemphang ha kata ka bynta.
Ki Case Study bad ki khana jingjop ki lah ba long ki jingdon jingem ba kongsan ha ka jingiasam ia ki jingmyntoi jong ki sienjam bapher bapher ba la shim da ka Bureau na ka bynta ka jingkyntiew ia ka jingdon jingem kaba bha.
Ka BIS ka la pynlong artylli ki prokram ai jinghikai halor ki case study ha NITS bad ki nonghikai na IIM (Lucknow) bad la pynkhreh 11 tylli ki case study.
Katkum ka Internship Scheme jong ka BIS ba la mynjur ha ka jingialang kaba 148 jong ka Executive Committee (EC) jong ka BIS kaba la long ha ka sngi Thohdieng, 26 tarik Lber 2021, sawphew hynniew ngut ki samla pule kidei ki Intern ha ka BIS ha ka Sustainability Project bad uwei u samla pule ha ka Project ban pule ia ka bynta ban kot sha ka kyrdan ha ka bynta jong ka kyndon ba iadei bad ka teknoloji kum ka Data Protection Bill, Information Security bad kiwei kiwei.
Hapoh ka sienjam e-ITec jong ka Tnat External Affairs, Sorkar India, artylli ki Online International Training Programme kynthup ia ka International Training Programme halor ka “Management Systems" bad ka International Training Programme halor ka “Laboratory Quality Management System and Internal Audit as per IS/ISO/IEC 17025:2017" la pynlong ha u Lber 2021 bad la iashim bynta da 83 ngut ki delegate.
Ki Prokram ai jinghikai ba la pynlongHa kane ka samoi, ka National Institute of Training for Standardization (NITS) ka la pynlong 152 tylli ki prokram na ka bynta ki karkhana, ki ophisar jong ka BIS bad ki dkhot jong ka Technical Committee.
Baroh kiba iashim bynta kiba la ioh jinghikai ha kane ka samoi kilong 4036.
Ki Capsule Course na ka bynta ki SMELa ong ba ka jingduna ka jingshemphang ha ki kam teknikal jong ki nongtrei kiba peit ia ka jingbha ki mar kalong kawei na ki jingeh ba ki kam karkhana ki mad haba ialeh ban ioh/pyntreikam ia ki BIS license.
Kane ka jing duna ka kiew namar ka jingmih bun ki mar ba thymmai hapoh ka thup BIS certification.
Khnang ban weng ia kane ka jingeh, ka BIS ka la pynlong ia ki Capsule Course ba lyngkot samoi (2- sngi) na ka bynta ki nongtrei kiba dei peit ia ka jingbha ki mar lyngba ka NITS bad ki Branch Office jong ba don ha kylleng ka ri.
Ia kine ki Capsule Course la pynlong khlem donkam ban siew ei ei da ki nongiashim bynta.
La khmih lynti ba 165 tylli ki Capsule Course yn pynlong ha u snem 2022-23.
Haduh mynta, 90 tylli ki Capsule Course ladep pynlong.
Kumba 1500 ngut ki briew ki la ioh jinghikai ha kine ki prokram.
Ki Certificate Course na ka bynta ka Assaying and HallmarkingKa Bureau of Indian Standards ka la sdang ia ka certificate course halor ka ‘assaying and hallmarking,’ ba la ithuh da ka National Skill Development Corporation (NSDC).
La khmih lynti ba ka jingpule kan ban weng ia ka jingeh ki nongtrei ba don bynta ha ka jingpeit bniah bad ban kyntiew ia ka sienjam Skill India jong ka Sorkar India.
Ka Central Laboratory (CL), Southern Regional Laboratory (SROL) bad Eastern Regional Laboratory (EROL) jong ka BIS kidei kiba la ithuh kum ki jaka ai jinghikai na ka bynta ka jingpule bad haduh mynta ki don 137 ngut ki kandidet kiba la pyndep ia ka jingpule.
Ka NITS ka la pynlong ruh ia ka Certificate Course na ka bynta ki nongtrei ba dei peit ia ka jingbha jong ki mar ha Central Laboratory Sahibabad ha ka 2 tarik Iaiong- 29 tarik Naitung 2021.
KI KAM INFORMATION TECHNOLOGYLa kyntiew ia ka rynsan ban pynrung shuh shuh ki bynta ba thymmai kum ka “Review of Standards" kaba buh pud ia baroh kito ba don bynta jong ka BIS ban iashim bynta ha ka kam peit bniah bad pynthymmai ia ki Kyrdan jong ka ri.
La plie ia ka dur ba thymmai jong ka BIS website (www.
bis.
gov.
in) kaba la saindur katkum ka jingdonkam ka juk mynta, kaba suk pyndonkam ia ka.
La ban halor ka roi ka par kaba lah ban iaineh, ka Manak Manthan, BIS Care App, ki Product Specific Capsule course halor ka jingtehlam ia ka jingbha, ki Standards club ha ki jaka pule, ki Standards ha ki jaka ba thymmai, Internship bad ka BIS, Know your Standard, ka jingiatreilang bad ki jaka pule teknikal bad jaka pyntbit ha ki sap treikam, bad kiwei kiwei.
Lah ban ioh ia ka BIS CARE App ha kiba pyndonkam iPhone/iPad ruh.
La wanrah ia kawei ka Agency na ka bynta ka jingkyntiew ia ka online Exchange Forum na ka bynta ka BIS.Ka forum kan pynsuk ia ki kam online kum ki Quiz bad ki jingiakop.
Ki jingai jinghikai, ki Workshop, ki khubor bad ki prokram, ki jingiamir jingmut, ki jingiasam ia ki jingai jingmut bad kiwei kiwei na ka bynta ki dkhot ka Standard Club bad ki Nonghikai bad ki Technical Expert/Committee Member.
Ka rynsan conformity assessment ka plie lad ia ki nongshna tiar ha ka thain ban aplai grant of licence na ka bynta ka jingpyndonkam ia ka Standard Mark (ISI) ha ki tiar jong ki, ka jingpynthymmai ia ki license, ka jingkynthup ia bun ki jingsiew bad jingphah jingsiew lyngba ka lad online.
Ka BIS ka lah ban peit ia ki jingkyrpad bad ai ia ka rai jong ki lyngba ka lad online, bad pynsuk ban lapdien ia ki aplikeshon.
Ka rukom peitbniah katkum ka Laboratory Information Management System (LIMS) bad Mobile-App kadei kaba la pyntreikam ha ka BIS.Ka kam baroh jong ki BIS laboratory bad kumba 500 ki laboratory shimet bad jong ki sorkar kidei kiba la ithuh da ka BIS naduh ba la phah ia ki nongmuna sha ki haduh ka jingphah ia ki kaiphod jong ka test da ki kidei kiba la pynkylla automatic da ka jingpyntreikam ia ka LIMS.La shna ia ka rynsan ai jinghikai da ka BIS ban pynbiang ia ki jingdonkam ai jinghikai jong kito kiba iadon bynta.
Ka rynsan ka la iasohlang bad ka rynsan GST ban ai ia ki invoice ha ka por.
KI KAM BA IADEI BAD KI NONGTHIED & KI JINGIADEI BAD KI PAIDBAH315 tylli ki prokram kyntiew jingbha ki dei kiba la pynlong da ki Regional Office / Branch office ha kylleng ka ri ha u Iaiong- Naiwieng 2022 na ka bynta ki nongthied.325 tylli ki prokram kyntiew jingbha ha ryngkat ki kam karkhana kynthup ki prokram ai jingtip na ka bynta ki nongdie ksiar/nongshna mar la pynlong ha u Iaiong haduh Naiwieng 2022.
Ka BIS ka la pynlong 1212 tylli ki prokram na ka bynta ki samla pule bad ki nonghikai jong ki college bad ki jaka pule teknikal ha u Iaiong haduh Naiwieng 2022.
Gangtok, Nohprah 23: Khathynriew ngut ki Shipai, kynthup ïa ka lai ngut ki ophisar,ki la ïap haba ka trok kaba kit ïa ki, ka la noh sha ka riat kaba jylliew ha ka bynta kaba shatei jong ka Sikkim mynta ka sngi.
Ka khubor na ki Shipai ka ïathuh ba kane ka trok kaba la noh sha riat, kadei ka bynta jong ki Convoy jong ki lai tylli ki trok kiba mih na Chatten ban leit sha Thangu.
Ha kane ka jingïaid lynti hamat ba poi ha Zema,ka trok ka la skid ne syntuid kynsan ha jaka ba khun bad ka la noh jraiñ sha riat bah riat san.
Ki Shipai mar syn ïoh jingtip ïa kane, ki la leit wut wut sha katei ka jaka ban leit pyllait im ïa kiwei pat kiba la mynsaw.
\U Myntri ïada ri jong ka ri India, u Rajnath Singh, ha ka jingpyllait khubor, u la pynpaw ka jingsngewsih kaba jur halor kane ka jingkhlad noh jong ki Shipai bad u la ong ba ka Kynhun Shipai ka ïa don ryngkat bad kiba haiing hasem jong kine ki shipai kiba la khlad noh.
Shillong, Nohprah, 23: Ka Grand Council of Chiefs of Meghalaya (GCCM) ha ka sngi Thohdieng ka la phah da ka jingthoh sha u Chief Executive Member (CEM) jong ka Khasi Hills Autonomous District Council (KHADC) u Bah Titosstarwell Chyne ban pynkynmaw ha kaba ïadei bad ka jingdawa ban pynbeit kyrkieh ïa ki jingdkoh hapoh ka Mylliem Act 2007; Mylliem Rule 2015, ka Appointment Act 1959 bad ka Appointment Rule 2015 KHADC.U Chairman jong ka GCCM u Bah John F.Kharshiiing u la ong ba bun bun tylli ki shithi la bun bun snem sha kiba bun ngut ki CEM, ki EM Elaka jong ka KHADC halor ka jingdonkam ban pynbeit kyrkieh ïa ki jingdkoh hapoh ka Mylliem Act 2007; Mylliem Rule 2015 bad ka Appointment Act 1959 bad ka Appointment Rule 2015, hynrei haduh kine ki sngi ngim ïohi ban don kano kano ka jingshimkhia na ka KHADC ban pynbeit ïa ki jingdkoh kiba bun ha kitei ki Act bad ki Rule kiba long ki daw jong ka jingklumar lut baroh ka synshar khadar naduh u pud u sam, ka jingbymdon Dorbar Shnong, Dorbar Raid bad Dorbar Hima kaba tikna hapoh Hima Mylliem.
“Shisien pyrkhat la jied ïa ki MDC kum ki dkhot jong ka Dorbar District Council ba ki ong ki pyrta ha ka por Election ba kin ïada ban ïa pynlut por ban im sngi ban tei ban pynjanai ïa ka synshar khadar.
Hynrei ka long shisha kaba sngewsih ba kam shym don kano kano ka jingshim khia na ka KHADC halor kane ka phang ban pynjanai ïa ka synshar khadar ka Hima Mylliem namar ki long kumba baroh ki tip ba ka jingmih baroh na ka Hima Mylliem ki la kylla long ka “ATM" tang jong ki katto katne ngut bad dei na kane ka daw da ki phew snem kane ka Hima kaba shong pdeng ka sah ha ka jingdum bad la shuh sah Acting Syiem sah hapoh Hima Mylliem tang namar ka jingmyntoi jong ki katto katne ngut.
Wat ka jingtohkit kaba thung ka KHADC halor ki kam jyrsieh ka shuh sah kut haduh kine ki sngi namar ka jingbymler ki Aiñ jong ka KHADC," ong u Bah Kharshiiing.
“Lada ïa pyrta ieid jaidbynriew kaei pat kaba khang ban plie lad ban wanrah jingshai ban pynjanai ïa ka saiñhima tynrai hapoh Hima Mylliem kaba dei ka synshar khadar kaba don ha ki Dorbar Kur, Dorbar Shnong, Dorbar Raid haduh Dorbar Hima, ngim ong ban ban pynkylla dur lut hynrei ki don bun ki khep ha kaba ka long kaba donkam eh ban pynjanai ïa ka synshar khadar tynrai khnang ba ki khun ki hajar kin ïoh ban noh synñiang ban tei ban pynjanai shuh shuh ïa ka synshar khadar ka jaidbynriew Khasi namar kane ka long kaba kongsan bha lada ngi dei ban pynneh pynsah ïa ki rukom synshar kiba kyrpang jong u Khasi," la bynrap u Bah Kharshiing.
U la ong, ha kiba bun ki shnong kylleng ka Ri Khasi ki Dorbar shnong ki lum Dorbar Kut Snem, ki ai jingkheiñ jingdiah, hynrei hapoh ka jingkhmih ka KHADC ka Hima Mylliem pat kim i mon ban ai jingshai.
“Ha kiba bun ki Dorbar Shnong ki longkmie ki la sdang wan shakhmat ban ïa snohkti lang ban ïa synñiang ha ka imlang sahlang hapoh ki shnong khamtam hapoh Hima Mylliem.
Ngi ïohi kiba bun ki Dorbar Shnong ki la don ïa ki seng longkmie bad, Seng Samla bad ba ki mih shakhmat ban ïada ïa ka shnong ha manla ki khep ba wan ka jingïakhih lane ka jingklumar khamtam hapoh sor bad khap sor.
Hynrei kaba sngewsih ka long ba haduh kine ki sngi ym don kano kano ka aiñ (legal lawful notification) kaba batai shai ïa ka bynta bad ka kam ki longkmie bad ki seng samla ha ki Dorbar Kur, Dorbar Shnong, Dorbar Raid haduh Dorbar Hima," u la ong.
“Ngi sngewdei ban ai nuksa da kaba sei ïa ka Act bad Rule kaba la thaw bad pynjari da ka District Council ba katkum ka The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Shyiemship ) Act 2007," ong u Bah Kharshiing.
“Haba ngi pule ïa ki kyndon Aiñ jong ki ar tylli ki Aiñ, “The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Shyiemship ) Act 2007" bad ka “The Administration of Mylliem Syiemship, Rules, 2015 ka long kaei kaei kaba lyngoh ba ym don kano kano ka jingbatai shaphang ka bynta ki longkmie bad seng samla ha kitei ar tylli ka Mylliem Act 2007 bad Rule 2015 katba ha kiba bun ki shnong hapoh Hima Mylliem ki Longkmie ki la ïa shim bynta ha ki kam Dorbar Kur, Dorbar Dong bad Dorbar Shnong bad ha kine ki khyndiat snem ngi ïohi la mih bun ki jingklumar namar ka jingïaknieh kam Rangbah Shnong ha kaba ngi la ïohi ka jingïarah lama iong ki jingpyrshah na ka por sha ka por hakhmat office Dorbar Syiem Hima Mylliem ha Mawkhar bad kumjuh hapoh phyllaw Khasi Hills District Council kat haduh ba mih ka jingïakhih ban pynpra ïa ka khyrdop KHADC," u la ong bad bynrap, “ka ladei ka por ïa phi ki ki bor KHADC khamtam ki 15 ngut ki MDC Hima Mylliem ban sngap sani bhai ïa ki khun ki hajar ka Hima Mylliem ba ngin pyrkhat sani bha ban wan shakhmat ban noh synñiang ha ka Synshar Khadar tynrai.
"Ka long kaba donkam ban pynbeit thymmai ïa ka Mylliem Act 2007 bad ka Mylliem Rule 2015 khnang ban ïoh ban thaw ki lad ban ai bynta lang ïa ki longkmie bad ki Seng Samla kum ki khun ki hajar ban ïa shim bynta ha ki Dorbar Shnong.
Shuh shuh ka long kaba donkam ban khmih bniah ïa ka jingtreikam kitei ki Act bad ki Rule namar la donkam ban ïoh ka jingpynbeit thymmai ban wanrah ïa ka jingsynshar kaba shai ha ka jingpynïaid ïa ka Dorbar Kur, Dorbar Shnong, Dorbar Raid bad Dorbar Hima.
Katba ka Mylliem Act 2007 ka ong ba u Syiem bad Dorbar ki dei ban lum Dorbar Hima shisien shisnem katkum ka Riti Dustur, hynrei ngim juh kham ïohi ïa kata ka Dorbar Hima ha kaba ki khun ki hajar kin ïoh ïa ka kaiphod lane ka report halor ka jingkhien jingdiah bad khamtam halor ka jingtreikam jong ka Executive Dorbar, u la bynrap.
“Lyngba jong phi u CEM ka KHADC, ngi kyntu ba phin wer ïa ki 15 ngut ki MDC bad ïa ki MLA na ka Hima Mylliem ban ïa thir ïatai kumno ban wanrah ïa ka jingshai (transparency ) hapoh ka synshar khadar ka Hima Mylliem ban pyni da ka kam ym ban shu pytra ieid jaidbynriew khnang neh ban sah ki Dorbar synshar tynrai da kaba wanrah ïa ki jing pynjanai lyngba ki Aiñ," ong shuh shuh u Bah Kharshiing.
Ka Khristmas kadei ka aïom jong ka jingkmen, ka jingkyrmen bad ka jingïamap hapdeng u khun bynriew.
Ka Gospel u Lukas 2-8:4 ka ong “Wat sheptieng phi.
namar ha kane ka sngi nga wanrah ïa ka Khubor ba bha…namar ha kane ka sngi la kha ïa U Nongpynim jong phi".
Na ka liang ka ophis Mawphor ruh ka wanrah ïa kane ka khubor Khristmas shaphi baroh ba ka jingwan ka Khristmas kan wanrah ka jingkmen ïa phi bad ïa ki ïing ki sem jong phi baroh.
Ban ïalehkmen lem bad phi, ka ophis kan khang naduh ka 24 tarik haduh ka 27 tarik mynta u bnai bad ka kot khubor kan mih haduh ka 29 tarik u Nohprah 2022.
Khristmas Basuk Bakmen ïa phi barohlang.
Na ki nongpynïaid bad nongtrei u Mawphor.
Shillong, Nohprah 23: Hapdeng ka jingshah thombor ki Khristan ha ri India, ka Laban ka la pyni ïa ka jingïalong kawei, haba ki Msulim, ki Hindu bad kiwei ki jait niam,ki la rakhe lang ïa ka Khristmas ryngkat u MLA, Bah Sanbor ShullaiKane ka jingrakhe Khristmas ka long lyngba ka jingpynlong da u Myntri ka sorkar jylla uba long ruh u MLA ka 19- South Shillong u Bah Sanbor Shullai ha ka sngi Thohdieng u la pynlong ïa ka jingrakhe khristmas da kaba ïaid karol ha kylleng ki bynta ka Laban ban ai khublei Khristmas bad snem thymmai ïa ki nongshong shnong ka constituency.
Ha kane ka jingïaid karol la wan shim bynta da ki riewngeit kiba pher ba pher kiba ym dei na ka jingngeit Khristan ban rakhe lang ïa ka sngi khraw ki riewngeit.
Haba kren ha kane ka sngi u Bah Sanbor u la ong ba ka Laban hi ka dei ka constituency kaba pyni ïa ka nuksa ban burom markylliang ïa ki jingngeit niam namar ha ka Puja ki Hindu ki Khristan bad Muslim ki ju rakhe lang, ha ka Id ki Muslim ki Khristan bad Hindu ki rakhe lang bad kumjuh ka jingrakhe Khristmas ki Khristan la shim bynta lang da ki Hindu bad Muslim ruh.
U la ong ruh ba ka jingrakhe ïa ka khristam ka dei ba wanrah ïa ki soh ka jingïarap para briew bad ban burom ïa kiwei khlem don ka jingïapynrem ïano ïano kiba don jingduna ne bakla.
Ha kane ka sngi u Bah Samnbor u la plie ruh ïa ki shyngoid bad ki khilon Khristmas.
Shillong, Nohprah, 23: Ka Hynñiewtrep Integrated Territorial Organization (HITO) ha ka Sngi Thohdieng ka la ai por tang lai sngi ïa ka seng saiñpyrthei UDP, HSPDP, BJP bad ïa ka PDF ban weng noh ïa ka jingkyrshan na ka Sorkar Meghalaya Democratic Alliance (MDA) ba la ïalam da ka National Peoples Party (NPP)Ha ka jingïakren bad ki lad pathai khubor u President ka Seng u Bah Donbok Dkhar u la ong ba kane ka jingdawa jong ka seng ïa kine ki seng saiñpyrthei ban weng noh ïa ka jingkyrshan na ka Sorkar MDA ka long halor ka nongrim ba ka Sorkar kam shym la treh ban khot pynlong ïa ka Dorbar Kyrpang lane ka Special Session jong ka Iingdorbar Thawaiñ ka Jylla ha kaba ïadei bad ka jingdawa ban pyndam noh ïa ka aiñ Khalai bad khamtam eh ha kaba pynïaid shakhmat ïa ka Casino.
Ka jingpyrshah ban pynlong aiñ ïa ka Meghalaya Regulation of Gaming Act, 2021 bad kumjuh ruh ïa ka Meghalaya Regulation of Gaming Rules, 2021 ka la jur bha na ki kynhun jong ki nongïalam Niam bad na ki Sengbhalang ha kine ki khyndiat bnai.
Ha ka 14 tarik, Risaw, 2022 ka Sorkar Jylla ka la wanrah da ka Ordinance ban pyndam ïa ka Meghalaya Regulation of Gaming Act, 2021 hadien ba ka la mih ka jingpyrshah kaba jur na ki paidbah.
U Bah Donbok Dkhar u la ong lada kine ki seng saiñpyrthei kim treh ban weng noh ïa ka jingkyrshan na ka Sorkar kan pynsuba ïa ka seng ba ma ki ruh ki ïadon bynta lang ban wanrah ïa ka aiñ khalai ha kane ka jylla Meghalaya kaba la pyrshah da ki paidbah nongshong shnong jong ka jylla baroh kawei.
“….
ngi kyntu ïa phi ba phin weng shisyndon na ka MDA hapoh lai sngi naduh ba la ïoh pdiang ïa ka shithi namar ngi na ka liang ka HITO kum ka seng kaba don ka jingkitkhlieh ïa ka lawei jong ka ri bad ka jaitbynriew ngi la shim ïa ka rai ban ïalap elekshon pyrshah ïa ka Sorkar MDA namar ka jingbym suidñiew ïa ka sur jong u paidbah ban pynduh pyndam noh ïa ka aiñ khlai," la byrngem ka seng lyngba ka shithi ba la phah sha ki President bad ki Secretary jong ka UDP, HSPDP, BJP bad ka PDF.“Lada phim lah ban weng ïa ka jing kyrshan jong phi kan long kaei kaei kaba pynsuba ïa ngi kum ka seng ba phi ruh phi ïadon bynta lang ban wanrah ne pdiang ïa ka aiñ khalai hapoh ka jylla jong ngi bad ka pyni shai ba phim don ka jingkitkhlieh ïa ka ri bad ka jaitbynriew hynrei tang ban pynmyntoi ïa phi shimet bad ïa ka party jong phi," la bynrap ka Seng.
Shillong, Nohprah 28 : 16 tylli ki wicket ha ka inning kaba lai jong ka jingïalehkai Ranji Trophy kaba la ïaid ar sngi na ka plate group ka jingïalehkai hapdeng ka Meghalaya bad Bihar hynne ka sngi Balang, ha kaba ka Bihar ka la lah ban teh lakam ïa ka jingïalehkai.
Haba tied biang hynne ka sngi ha madan ïalehkai cricket jong ka MCA, ka Bihar kaba kamai 73 ron duh noh 3 wicket ha ka inning kaba ar, ka lamkhmat ïa ka Meghalaya da 170 ron.
Haba bteng biang ïa ka inning kaba lai kata ka jingkamai 247/7, ka Bihar ka kamai sa 17 ron shwa ba kan duh noh ïa lai tylli ki wicket ba dang sah ha ki 4 over.
U Rajesh Bishnoi uba dei u guest professional ka Meghalaya u la khur sa ar wicket ban pyndep da 4 wicket ha ka sngi ba-ar bad pyndep baroh da 6 wicket ai kamai 60 ron.
U Akash K Choudhury u ïoh 2 wicket ai kamai 49 ron kata da kaba ïoh ban pynhap ïa ka wicket u S Gani, uba la shah pynhap noh da kaba kamai 56 ron hadien ba u la tied biang bad ïoh kamai tang 4 ron.
Ka Meghalaya ka la ïalehkai bha ban ïoh pynhap lut baroh ki wicket jong ka Bihar tang hapoh 300 ron hynrei ha ka pali tied kam shym la lah ban kamai ron ha kaba ka la shah pynduna da kaba ïoh kamai tang 19/3.
Hynrei u Raj Biswa uba la bteng biang na kaei kaba u la lah ban ïalehkai bha ha ka jingjop pyrshah ïa ka Sikkim ha ka taïew ba la dep da kaba kamai 56 ron na ki 46 bol, da kaba khyrwit phra tylli ki four bad ar tylli ki six.
U Biswa uba mih ïa ka pali kaba saw da kaba kamai ron lang da 64 ron ha ryngkat u Dippu Ch Sangma.
Hadien ba u Biswa u la shah pynhap wicket noh, u Dippu u la bteng ban kamai 52 ron ha ryngkat u Bishnoi.
U Bishnoi u la shah pynhap wicket noh da kaba kamai 13 ron bad ka Meghalaya ka la shah pynhap lut baroh ki wicket da kaba kamai 167 ron bad shah lamkhmat da 97 ron.
Ka Bihar ka la sdang biang ïa ka inning kaba ar hynrei ki rangtied sdang ki la shah pynhap wicket kloi hapoh 20 over, bad ïa kitei ki wicket la ïoh ban khur da u Bishnoi (2/19).
U Choudhury (1/21) u la ïoh ban pynhap ïa uwei pat hynrei ka Bihar ka la lah ban teh lakam ha ka 3.1 over khlem da shah pynhap wicket.
Mawkyrwat, Nohprah 27 : Ka Weiloi Football Club ka la long kawei na ki kynhun kaba la poi sha ka thong ka jingjop hadien ba ka la pynliem noh pyrshah ïa ka Mawkynroh Football Club da 2 – 1 kol ha ka jingïalehkai phainal jong ka VI Open Knockout Football Tournament (OKFT) 2022 ba la pynïaid da ka Federation of Khasi Jaiñtia & Garo People’s (FKJGP), Sawsymper Circle, East Khasi Hills District ba la pynlong hapoh madan jong ka St.Ferrendo Higher Secondary School, Sawsymper.
Haba phai ha ka jingïalehkai, la sakhi paidbah ba ha ki minit kiba shakhmat ka Weiloi FC ka la pyni shisha ïa kata ka sap jong ka jingïalehkai ha kaba ka la ñion tyngeh ban ïoh ban pynkhih jar hynrei ki jingthmu kim shym la urlong satai wat kawei ruh.
Kumta katba ki minit ki la nang ïaid shakhmat, ka Mawkynroh FC kumno re kumno da ka jingïakhun tyngeh wat hapdeng jong ka jingkhlaiñ jong ka Weiloi FC ka la ïoh ban pynkhih ïa ka jar ha ka minit kaba 21 lyngba u Lam Kurbah bad dei lyngba kane ka kol ka la pynlong ruh ïa ki paidbah nongpeitkai ba kin sdang ban kynhoi da kaba kyrshan ïa la ki jong ki kynhun.
Nangta shuh shuh hadpeng jong ka jingïalehkai, ka Weiloi FC hadien ba ka la shah thep shi kol kam shym la duh mynsiem hynrei ka dang ïa khun tyngeh khnang ban ïoh ban pynphai bad dei ha ka minit kaba 29 ka la ïoh ban pynkhih ïa ka jar lyngba u Basuk Bina bad ïa kine ki kol baroh ki ar kynhun ki la thep ha ka jingïalehkai jong ka kyllastep.
Haba wan phai biang ha ka jingïalehkai jong ka kyllamiet, ka jingïalehkai ka la nangkham itynnad shuh shuh ha kaba ka Weiloi FC bad ka Mawkynroh FC ki la hap ban ïakhun bad pynpoi ïa la ka jong ka kynhun sha ka thong jong ka jingjop.
Kumta ha kane ka kynti, ka Weiloi FC ka la ïoh ban pynkhih biang sa kawei pat ka kol kaba ar lyngba u Henry Marboh ha ka minit kaba 51 minit bad dei lyngba kane ka kol ka Mawkynroh FC kam shym lah shuh ban pynphai haduh kaba kut ha kaba ka Weiloi FC ka la khur syndon ïa ka nam jop.
Ha kaba kut jong ka jingïalehkai, na ka liang ki nongpynïaid ki la ïoh ban sam ïa ki khusnam baroh ar tylli ki kynhun kaba jop bad kaba rem ha kaba ka Weiloi FC ka la ïoh rah ïa nam jop da ka khusnam ryngkat ka song pisa kaba T.1 lak tyngka katba ka Mawkynroh FC pat ka la rah ïa ka khusnam ryngkat ka song pisa kaba T.50 hajar tyngka.
Ïa ki khusnam shimet, u Eric Kharlyngdoh u la ïoh ïa ka nam kum u ‘rangïalehkai bat bit, u Mebankyrshan Ryntathiang u la ïoh ïa ka nam kum u nongapkol bat bit, u Eldyfast Wanniang kum u ‘rangïalehkai bat bit jong ka lympung bad u Basuk Bina kum u nongthep bun kol ha kaba kine baroh ki dei jong ka Weiloi FC.U kongsan ha kane ka sngi u dei u bah Dundee Cliff Khongsit, President ka FKJGP Central Body, u bah Rangstarwell Wankhar, Range Officer (ba la shongthait) jong ka Soil & Water Conservation kum u symbud kongsan ha ryngkat ka jingïadonlang jong u bah Aaron Laloo, Consultant Meghalaya Rural Tourism Federation Limited bad kiwei de kiba la shah khot sngewbha.
Lah ban pynkynmaw ba ka thong bad ka jingthmu ba hakhmat eh jong ka Federation of Khasi Jaiñtia & Garo People’s (FKJGP), Sawsymper Circle, East Khasi Hills District ban pynlong ïa kane ka lympung ïalehkai kynjatbol ka long kum shibynta ban pynmih pisa na ka bynta ban ai jingïarap ba pynshna ïing ïa kawei ka longïing ba duk hapoh jong ka dong ka thaiñ Sawsymper bad kumjuh ruh ban kyntiew ïa ka kam ïalehkai jong ki samla jong ha Bri u Hynñiewtrep.
La pynshit pynshngaiñ ïa kane ka lympung ïalehkai kynjatbol da ka jingrwai da ka kynhun Sawsymper Brother Death to Life bad ka jingshad na ka samla Ibashisha Shangdiar.
Ïa ka jingïalang la pynïaid da u bah Runningstar Kharbani, President ka FKJGP Sawsymper Circle, ka jingkren lyngkot na u bah James Kharbani, Chief Adviser ka FKJGP Sawsymper Circle, bud ruh ka jingsam ïa ki khusnam sha ki samla pule kiba la wan shakhmat ha ki jingïaleh eksam bad ka jingkren khublei na u nongpynïaid.
Shillong, Nohprah 28 : Ka Meghalaya Athletics Association (MAA) bad ka Meghalaya State Olympic Association (MSOA) ka phah ïa ka jingkhublei bad jingsngewnguh ïa ka Deputy Commissioner jong ka East Khasi Hills kaba la ai jingbit ban pynlong ïa ka jingmareh Marathon.
Ka ai khublei ruh ïa ka Directorate of Sports and Youth Affairs kaba la ïatreilang bad kyrshan ïa kane ka marathon, ïa u SDO Sohra Sub-Division, ka tnad pulit jong ka Sohra, Executive Engineer Sohra Sub-Division, Directorate of health Service, Sohra PHC, ki Sordar, Sirdar, Rangbah Shnong Hima Sohra bad Sohbar.
Ka ai khublei ruh ïa ka Athletics Federation of India, ki volunteer jong ki shnong, Shillong ki nongthoh khubor kiba la ïatrei shitom ban pynlong ïa ka 1st Sohra International Half Marathon kaba jop.
Kane ka long katkum u kyrwoh khubor na u Bah Finely L Pariat General Secretary ka MSOA.Shillong, Nohprah 28 : Ka Nongmadan ka la ïohrah ïa ka trophy kum ka lahduh hadien ba ka la pynliem ïa ka Madanheh East A da 1-0 ha ka final jong ka Phudmuri Inter Dong Under 12 Football Memorial Cup 2022, ka phutbol sahkynmaw na ka bynta ka I Kong (L) Veliancy Warlarpih ba la pynïaid da ka Seng Samla Mawlai Phudmuri ha madan heh mini stadium, Phudmuri hynne ka sngi Balang.
Ka namtam na ka bynta ka Nongmadan la thep da u Ïaisanlang Dohling, ha ka kyllastep bad kane ka la neh haduh bakut ka jingïakhun ba 30 minit.
Ki dong bapher bapher napoh shnong Phudmuri ki la shim bynta ha kane ka lympung ïakhun kaba shi sngi lynter.
Ïa kane ka lympung ïakhun la bei tyngka da u Albert Jao bad ka kurim ka kong Nerrisa Warlarpih, ka khun jong i kong (L) Veliancy Warlarpih.
Ha kane ka sngi la sam ruh ïa ki khusnam shimet, ka nam best player la ïoh da u Jason L.Nongpiur, best goalkeeper ka la leit sha u Denzil Kharrngi bad top scorer sha u Ïaisanlang Dohling, uba la thep 7 kol ha baroh ki jingïakhun.
Haba ai jingkren u kongsan u Bah Shngaiñ Slong u la pynpaw ïa ka jingkmen ban ïoh pynïalehkai ïa ka phutbol na ka bynta ki heprit.
U la pynpaw, watla ki la duh mynsiem haba sdang hynrei da ka jingïarap ka Seng Samla Mawlai Phudmuri la ïoh ban jam shakhmat.
U ïathuh ruh ba ka jingthmu haba pynlong ïa kane ka tournament ka long hadien ba ki la duh ïa I kmie, iba dei i kurim jong i, khamtam haba iwei I khun im shym la ïoh wan ha por ba ïap i kmie ba I don sha Canada, wat haba dap snem ruh i khlem ïoh wan na kadaw ka khlam Covid-19, i dang ïoh wan hadien 4 snem, bad mynta I don shane ban don lang haba pynlong ïa kane ka jingïalehkai sahkynmaw da ka phutbol.
Kiwei kiba la ai jingkren ki kynthup ïa u assistant rangbah shnong Bah Ulrich Warjri, na u samla Hambert Rani, president SSMP, S.Lyngkot, M.Lyngdoh, ha ka jingdon ryngkat ka seng longkmie Mawlai Phudmuri bad kiwei kiwei.
Na kane ka lympung ïakhun la ïoh ruh ban jied 30 ngut ki khynnah na ka bynta ban mihkhmat sha ka Under 12 kaban pynlong ha madan Polo, la shem snem.
Shillong, Nohprah 28 : Ka kynhun ïalehkai kriket jong ka Golflink XI Stars bad ka Sportive Juniors ki la khur nam jop ha ka lympung ïalehkai kriket jong ka kyrdan 3rd Division ba pynïaid da ka Shillong Cricket Association (SCA) ha ka jingïalehkai hynne ka sngi Balang.
Ka Golflink XI Stars ka la khur ïa ka nam jop da kaba pynliem da 6 wicket pyrshah ïa ka Turshaphrang katba ka Sportive Juniors ka la pynliem da 56 ron pyrshah ïa ka Municipal CC.Haba phai sha ka jingïalehkai kaba nyngkong, ka Turshaphrang kaba la jop ïa ka jing-kynting pisa ka la kam trai ban tied nyngkong bad ka kamai 93 duh noh 10 wicket ha ki 16.3 over.
Kiba la kamai ron bun na bynta ka kynhun ki kynthup u Banpynshngaiñ Dolloi u kamai 29 ron ha ki 29 bol bad u Leobert Khonerymmai u kamai 10 ron ha ki 21 bol, kiba la khur wicket na bynta ka Golflink XI Stars ki kynthup u Ankit Kumar Ojha ha ki 4 over u khur 4 wicket ai kamai 24 ron bad u Pritam Singh na ki 3 over u khur 2 wicket ai kamai 12 ron.
Ka Golflink XI Stars haba beh ïa katei ka ron ka la lah ban pyndep tang ha ka 11 over bad duh noh tang 4 wicket bad dei u Rahul Singh uba la kamai bun ron da 33 ron na ki 19 bol bud pat sa u Pritam Singh u kamai 30 ron na ki 25 bol.
Kiba la ïoh khur wicket na bynta ka Turshaphrang ki kynthup u Shatphyrnai Bakai bad u Bashanbor Shangpliang ki ïoh khur mar shi wicket.
Ha kaba kut la sam ruh ka khusnam Man of the Match ba la ïoh rah da u Ankit Kumar Ojha jong ka Golflink XI Stars uba ïoh khur 4 wicket.
Ha ka jingïalehkai kaba ar, ka Sportive Juniors kaba la kam ban tied nyngkong ka kamai 183 duh noh 2 wicket ha baroh ki 20 over, u Rishi Choudhury marwei u kamai 65 ron na ki 57 bol bad u Digvijay Roy u kamai 59 ron na ki 36 bol.
U Rohit Ray u ïoh 2 wicket ai kamai 23 ron ha ki 4 over.
Ka Municipal CC haba beh ïa katei ka ron watla ka la ïalehkai bha ban pyndep ïa baroh ki 20 over hynrei kam shym la kynjoh sha katei ka thong ba la buh da ka Sportive Juniors bad kamai tang 127 ron.
U Rohit Ray u kamai 40 ron na ki 32 bol bad u Chotelal Gupta u kamai 25 ron na ki 32 bol.
Kiba la khur wicket ïa ka Sportive Juniors ki kynthup u Suresh Balmiki u khur 3 wicket ai kamai 17 ron ha ki 4 over bad u Suraj Sharma ha ki 3 over u ai kamai 24 ron khur 3 wicket.
Ïa ka nam Man of the Match la ïoh da u Digvijay Roy uba kamai 59 ron.
Nongstoiñ, Nohprah 28: Ka Pyndengrei Social and Cultural Sports Club ha ka sngi nyngkong jong ka taiew ka 26 tarik u Nohprah kala aiti noh ia ka ïing sha ka kong Lucy Sohshang na ka dong Mawkhmahwir jong ka shnong Pyndengrei hadien ba ka Sport Club kala dep ban pynshna ia ka.
Kane ka long ïing kadei ruh kaba shem jynjar namar kadei ka long ïing jong ka riew kynthei kaba peit hi ia baroh ki jingdonkam ha ïing bad ia ki 5 ngut ki khun ba kynthup ia 3 ngut ki kynthei bad ar ngut ki shynrang hadien ba u kpa jong ka ïing um don shuh.
Na ka liang jong ka Sport Club kala shim ia kane ka sienjam ban leh isynei ia katei ka long ïing kum shi bynta jong ka jingrakhe ia ka jingdap 50 snem jong ka Pyndengrei Social and Cultural Sports Club.
Na ka liang jong u Sordar ka shnong Pyndengrei u bah M.Marwein u la khap ia u ribon kum ka dak ban aiti noh ia katei ka ïing sha ka kong Lucy Sohshang, ha ryngkat ka jingiadonlang ruh u Rangbah Dong Mawkhmahwir, u President bad Secretary ka Sport Club bad kiwei kiwei.
Da ki lak ngut ka ri India bad da ki hajar ngut tam tang nabar ri ki nongshang suwari pyrthei ki wan iuhkjat ha Meghalaya manla u snem.
Kane ka pyni shisha ba ka kam jngohkai pyrthei ha ka jylla ka la nang kiew artet ha baroh ki liang.
Katkum ka jingpyni jingkheiñ jong ka Sorkar Jylla hapoh ka Dorbar Synrai jong ka Ingdorbar Thawaiñ ka Jylla, tang haduh u snem 2017 ka jingwankai jong ki briew na bar ka jylla ka long 9 lak bad 12 hajar kiba nabar ka ri India.
Haba bishar ïa ka jingkiew ki kam jngohkai pyrthei ha ka Jylla ka dei ka jingtrei ratbah jong ka Sorkar Jylla lyngba ka tnat Jngohkai Pyrthei ka Sorkar Jylla kaba la theh ïa ki song pynroi ban kyntiew ïa ki jaka jngohkai.
Ym lah pat ban len, ba ki riewshimet bad ki kynhun bapher bapher kiba la mih shakhmat ban phaikhmat sha ka kam jngohkai pyrthei kum kawei na ki lad kamai jakpoh.
Lyngba ka Meghalaya Tourism Development bad ka Investment Promotion Scheme, ka Sorkar ka la ai jingïarap ïa ki samla bad ki kynhun kiba plie ïa ki Resorts bad ki Home Stay.
Hynrei watla katta ki don pat ki jingduna hangne hangtai kiba ka sorkar kan hap ban pynjanai ïa ka rukom treikam namar kumba ka long mynta ki don ki jaka jngohkai pyrthei kiba ka tnat Tourism ka dei ban shimkhia ban pynbha bad pynitynnat na ka bynta ban khring ïa ki paidbah nongjngohkai pyrthei hynrei ka don pat ka jingsuki kum ka mattah ban pyntyllun ïa ka kam.
Ha ka 27 tarik, u bnai Nailur, ka pyrthei baroh kawei ka ju rakhe ïa ka World Tourism Day ne ka Sngi Jngohkai pyrthei.
Hynrei sngewsih pat ba kum ïa kane ka sngi ha ka jaka ban pynlong ïa ki jingrakhe ha ki jaka jngohkai pyrthei bapawnam jong ka Jylla hynrei la shu pynlong ïa ka jingrakhe tang ha ki saw kynroh jong ka State Convention Center.
Lada bishar na ka jingïoh kamai jakpoh jong ki paidbah na ki kam jngohkai pyrthei, kam pat da long eh haduh katta katta, namar lada ïanujor tang bad ka jylla Sikkim, ka Meghalaya kam pat lah ban ïa kot rynieng ban da ïa thew ïa u diengkot khlem da ïa nujor bad kiwei kiwei ki ri jong ka Pyrthei.
