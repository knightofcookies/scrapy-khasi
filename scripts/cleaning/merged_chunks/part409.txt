Shillong:Mynhynnin ka sngi, u Lamphang ka ïing dorbar thawain ka jylla, u Thomas A Sangma u la  pynmih ia ka rai ban ithuh ia u bah Ronnie V Lyngdoh u MLA ka Congress na Mylliem kum u nongialam ka liangpyrshah hapoh ka iing dorbar thawain.
Ka Congress ka don 5 ngut ki MLA ha ka iing dorbar kaba don 60 ngut ki MLA bad kumjuh ka TMC ka don 5 ngut ki MLA hynrei na ka liang u Lamphang u la jied na ka Congress ban shim ia kane ka shuki.
Lah ban kdew ba kham mynshwa, u bah Ronnie, u la ong ba ka Congress ka don ka nongrim ban ioh ia kane ka shuki nongialam liangpyrshah namar ba ka dei ka national party bad kaba heh duh ha ka ri India.
Ki seng sain pyrthei kiba don ha ka liangpyrshah ki long ka Congress 5, TMC 5 bad ka VPP 4 ngut ki MLA.Katba ka liangsynshar kaba ialam ka NPP ki don 28 ngut, UDP 11, BJP 2, HSPDP 2 bad MLA shimet 2 ngut.
Congratulations bah R V Lyngdoh nga ngeit bad shaniah ha phi ba phin ialam ia   ka jaitbynriew kumjuh ia ka State baroh kaweika jingkhublei kaba kyrpang ka lei sha baroh kiba la jied ia u kum u briew uba shemphang bad iar jingmut jingpyrkhatTo U Blei ka jingsuk un iai don ryngkat bad phi ba phin dang lah ban pyntyllun ia ki kam baroh.
Nongpoh:Arngut ki Longkmie lem bad uwei u rangbah, ki la shah pynjah burom da kaba shah pyndeng tin bad phah iaid paidbah hapoh ka shnong Umrit, kata ka dei hadien ba kitei ki lai ngut ki la shah kynnoh ba ki don bynta ha ki kam leh byrtong ne kum kita ki ‘Menaiksuid’.
Katei ka jingjia, ka la jia mynta ka sngi hapoh ka shnong Umrit, ha kaba kitei ki laingut, ki la hap ban mad ia ka jingshah pynlehrain hakhmat ki briew, kata ka dei ba ki la shah kynnoh donkti ban leh sniew ne ai ksuid ia kawei ka longïing hapoh katei ka shnong.
Ka nongrim ba kitei ki laingut ki la shah pynjah burom da kaba shah pyndeng tin, ka dei hadien ba ki la shah kynnoh ba ki la don bynta ha kaba leh ia ki kam leh byrtong ne ki kam aiksuid ia kawei ka longiing hapoh katei ka shnong.
KEM NOH IA U RANGBAH SHNONG.Shillong:U myntri sorkar uba dei ruh u nongialam ka BJP u bah Alexander Laloo Hek, ula ong ba ki politishian kim dei kiba tip lut bad dei na kane ka daw, ka sorkar ka la aiti ha ka Expert Committee ban pule bniah ia ka Reservation Policy ka jylla.
“Ngan iathuh iaphi, ngi ki politishian ngim dei kiba stad kiba tip lut ia baroh ki sobjek, ngim dei kiba tip lut ia baroh ki phang, lehse phi kum ki nongthoh khubor ruh kim tip lut.
Iathuh ia nga lada lashai, kin wan ki briew 200 ngut sha ïing jong phi, lada phim don ka jingshemphang, phim ym lah ban pynbeit hynrei ma nga uba don ka jingshem phang, nga lah ban leh", la ong u bah Hek.
U la ong, “Dei na kane ka daw, ba ngi la donkam ia ki stad halor kane (Reservation Policy".
Ha ka sngi Nyngkong, ka sorkar ka la aiti ha ka Search Committee ban wad ia San ngut ki dkhot ka Expert Committee kiba shemphang ha ki bynta bapher bapher ban pule bniah ia ka Reservation Policy shwa ba kin aiti pat sha ka sorkar ba kan leh ia kaba donkam.
U bah Hek u la ong ba kano kano kaba bha tam na bynta u paidbah, ka sorkar kan leh ia kata.
“Ka Expert Committee kan pule bha bad kan sa ai ia ka jingmut kaba bha tam ban pynbeit ia kane ka kam", la ong u myntri sorkar ka tnad ri jingri.
Halor ka jingiakhih jong u bah Ardent M Basaiawmoit ban dawa pynkylla ia kane ka Policy, u bah AL Hek u la ong kano kano ka jingiakhih jong uno uno u briew ka dei ka jong baroh kiba don kajuh ka jingsngew.
“Kano kano ka jingiakhih kam dei jong uno uno u briew shimet, ne kano kano ka seng hynrei ka dei ka jong ngi baroh kiba don ka jingsngew.
Ngi don kajuh ka jingsngew khia na bynta ka jingdonkam jong u paidbah", la ong u bah Hek.
U la ong ba ia kaei kaba la batai u Myntri Rangbah ka la biang.
Shillong:Ka High Power Commitee haba iadei bad ka jingtei ia ka Ïingdorbar thawaiñ jong ka jylla, ki la ia kynduh ha ka sngi palei ha Taj Vivanta jong ka Nongbah Shillong.
Kane ka jing ialang la wan ban shim bynta lang da u Lamphang jong ka ïingdorbar tha waiñ ka jylla, u Thomas A Sangma ,u Myntri Rang bah jong ka jylla, u Conrad Kongkal Sangma bad ki symbud myntri rangbah jong ka Jylla, kata u Bah Prestone Tynsong, u ma Sniawbhalang Dhar lem bad kiwei pat ki dkhot jong ka Ïingdorbar thawaiñ jong ka jylla, kumjuh ruh ki ophisar na ki tnat treikam bapher bapher jong ka sorkar.
Na ka liang jong u lamphang jong ka Ïingdorbar thawaiñ jong ka jylla, u Thomas A Sangma, u la iathuh ba ki mat ba la iakren ka long ban peit bniah biang ia ka jingtei ia ka ïingdorbar thawaiñ, ka bynta ba ar jong ka jingtei bad ka jing pynkhreh ia ki tiar jingiada.
U la iathuh ruh ba ka HPC ka la pdiang, Assembly Secretariat bad kiwei pat ki tnat treikam ba ha khmat ki la pdiang ia ka jingtyrwa na ka bynta ba ar, ha kaba ia kane yn phah sha ka tnat DoNER.Shillong:Ki nongwankai na jylla Maharashtra, Chennai bad na kiwei ki jaka ka ri India, ki la wan wad khnang ia ka Sieng Riti Institute, Wahkhen kaba la ju bna nam ia ka jingriew spah ka lariti ne ka kolshor.
Mynta ka sngi, shi kynhun ki nongwankai suwari na jylla Maharashtra, Chennai bad na kiwei ki jaka, ki la wan ban sakhi ia ki skit ba la pyni ki khynnah ka Sieng Riti bad kila ngiah bad shoh biej ban iohi ia ka jingtbit jong ki khynnah kane ka shlem hikai tem hikai put tynrai ka Sieng Riti Institute, Wahkhen.
La pyni ia ki katto katne ki skit hapoh ka jingialam ki nonghikai ka Sieng Riti.
Ka Sieng Riti hapoh ka jingpyniaid bah u Rgh.
Komik Khongjirem bad u bah Rojet Buhphang kiba dei ki Guru kiba la ioh ia ka khusnam na ka Sangeet Natak Akademi, New Delhi.
Ia ka shnong Wahkhen la ju tip ruh kum ka shnong ka lariti ne culture.
Ia ka Sieng Riti la seng ha u snem 2001 hapoh ka jingialam u Rgh.
Komik Khongjirem ryngkat u bah Rojet Buhphang nalor kiwei bad ka la tyllun haduh kine ki sngi, wat la kam ioh ia ka jingiarap kaba iadei dur ban pynbiang ia ki jingdonkam kum ka cultural house, ka museum, ka library, ka dancing hall, ka research centre, bad kiwei ki jingdonkam.
Shillong:Ka Ministry of New and Renewable Energy ryngkat ka jing iatrei lang bad ka Megha laya Non-Conventional & Rural Energy Develop ment Agency (MNREDA) ka la pynlong bun tylli ki rynsan ai jingshai ban rakhe ia ka sngi pynneh mariang.
Katei ka rynsan ai jingshai ba la pynlong ha State Convention Centre, Shillong ka long ban ia sam ia ki jingtip kiba kham bniah kiba la iaid shakhmat bad ki nong shong shnong jong ka Meghalaya bad ruh ban pynshlur bad kyntu ban pyndonkam ia ki bor kiba mih na ka mei mariang kiba don ha ka jylla.
Ki riewshemphang na ka Meghalaya Non-Conventional & Rural Energy Development Agency ki la ioh ban ai ka jingpynshai kaba bniah bha halor ki sienjam kiba la iaid shakhmat kumno ban pyndonkam ia ki bording kiba mih na ka mei mariang bad ruh ka jinglah jong ki ban treikam hapoh ka jylla.
Na ka liang ki paidbah ki la ioh ruh ban sakhi ia ki prokram halor ka kolshor na ki nongshim bynta na ka jylla hi bud pat sa ka jingbatai kaba sani bha bad janai bha na ka Kong Elizabeth Kharjana, Project Officer MNREDA.Kum shibynta jong ka jingrakhe, ki samla pule na ki saw tylli ki High School kynthup na Brookside Adventist Higher Secondary School, St.George Higher Secondary School, Laban Assamese Girls Higher Secondary School, bad Bhanu Bhakta Nepali Pro Secondary School,kiba shim bynta ha ka jingiakob dro jingdro halor ka phang “Renewable Energy for a Better Tomorrow.
"Ka jingtbit jong kine ki nongshim bynta ka pyni ia ka jingkhmih lynti jong ki samla pule halor ka jingdonkam ban don ia ka bording kaba khlem lut shuh.
Katei ka prokram ka sakhi ruh ia ka jingpyni nam ia ki katto katne ki jait tiar kiba ym pat paw pyrthei, kaba ailad ia ki nongwan ban ioh ia phylliew jingmut khamtam haba iadei bad ka Solar Mission kaba ka sorkar Meghalaya ka wanrah ha kane ka kynti.
Kitei ki jait tiar ki long ruh kum ka nongmuna jong ka jingpynkhreh jong ka sorkar kumno ban wanrah noh da ki bor jong ka mei mariang na ka bynta ban pynmih ia ka bording bad ruh kum ka jingpeitjngai lypa na ka bynta kawei ba kan ym shah ktah shuh.
Ha ka jingialang la iohi ruh ia ki jingpyni nam halor kitei ki bor kiba lah ban ioh na ka mei mariang hapoh ka jingialam jong u Arup Chakraborty Junior Engineer, MNREDA, uba la pyni tiak ia bun ki lad ki lynti kiba lah ban myntoi na ka mariang ha ka jylla.
Hadien kane ka la don ruh ka jingai jingpynshai na bynta ki rangbah shnong kynthup naduh Sunny Hill, Lumdiengtri, Lama Villa, Jaiaw Langsning, Dymmiew, Lumkshaid, Mawprem, Qualapaty, Nongsohphoh, bad Laitumkhrah.
Katei ka prokram ka kham pynleit jingmut ruh halor ka skim PM Kusum scheme bad ka Biogas scheme bad u Arup Chakraborty bad ruh u Assistant Director(Planning) ka MNREDA, u Danseng M.Sangma kiba la pyni ia ki jingmyntoi kiba lah ban ioh.
La ioh ruh ia ka jingbatai kaba bniah bha halor ka bording ba tan naka sngi (Solar Energy) ia kaba la pynshai da u Assistant Director (SOLAR) na MNREDA, u Rafikul Islam.
Na ka liang ka Ministry jong ka New and Renewable Energy ka sorkar pdeng bad ruh na ka MNREDA ki buh ka thong ban pynioh ia ka bording kaba khlem lut noh ne duh noh bad ruh ban pynshlur ban pyntreikam noh ha ka jylla Meghalaya.
New Delhi: Ka Reserve Bank of India, kam don jingthmu ban weng noh ia ki kot 500, na iew lane ban pynmih biang ia ki kot 1,000, ong U Shaktikanta Das, Governor ka RBI mynta ka sngi.
“Kam don kano kano ka jingthmu ban pynduh noh ia ki kot 500 lane ban pynmih biang ia ki kot 1,000 bad ngi ai jingmut ia ki paidbah, ba kin nym shu mutdur ruma satia" ong U Das, haba kren sha ki kotkhubor.
Katei ka jingkren jong U Das, ka dei, hadien ba la pynduh noh ia ki kot tyngka 2,000 bad u iathuh ruh ba haduh mynta, ki don 50 percent, ki kot 2,000 kiba la wan phai biang bad katei ka la poi sha ka T.1.82lak klur.
“Ki don baroh T.3.62 lak klur, ki kot 2,000 kiba iaid iew ha kine ki sngi bad hadien ba la pynbna, ki wan phai noh T.1.8lak klur bad ki wan phai, kumba mar shiteng" ula ong shuh shuh bad la iathuh ba 85 percent, ki wan phai na kaba thep ha Bank bad sa kiba sah, ki wan, da ka exchange.
Ka RBI, ha ka 19tarik Jymmang, ka pynbna, ban pynduh noh ia ki kot 2,000 bad la iathuh ba kitei ki pisa, kin dang iai bteng hi ban neh, ha kajuh hi ka dor bad la ai por ban thep noh ia kitei ki pisa hapoh Bank, haduh ka 30tarik Nailur 2023.
Lada wan sorkar da kawei dei ban pynkylla biang ia ka pisa, tangba kaba heh tam dei ka 500 tyngka bad mdei shuh ban pynheh tam nangta namar ka wanrah jingehLah dei ban pynkut noh tang ha ka kot 200 namar jynjar ngi kiba shong dukan ym ju ioh khutia dei ban pynbun ki 10 tyngka.
Shillong:Hadien ba la pyndep ban test ia ki 40 tylli ki dohkha, kumba 30 tylli ki dei kiba la don ia kita ki sample ba la injek da ki dawai formalin, katkum ka jingtip ba la ioh lum na u Assistant Food Analyst Government of Meghalaya, katkum ka jingtip SFTL/XW/2023-24/283 ha ka 6 tarik Jylliew 2023 bad la iathuh, ba  kane ka long ka bih ba khlaiñ bad kaba don jingma ia ka koit ka khiah.
Katkum ki kyndon aiñ ne ka Regulations 3.1.4 jong ka Food Safety and Standard (Food Products & Standard Food Addictive) Regulation jong u snem,2011,ka pawshai ba ym shem la ai jingbit satia ban pyndonkam ia ki formalin ha ki marbam ban pynbha ia kitei ki jingbam.
Kumta katkum ka bor ba la pynkup, ha ka clause (a) sub section (2) section 30 jong ka Food Safety & Standard Act 2006.
Kito ki nongdie dohkha, kiba wan rah na shabar jylla, ba kim lah ban die dohkha, na ka bynta 15 sngi bad kino kino kiba pynkheiñ ia ka kyndon ki lah ban shah set along haduh 7 snem, ha ryngkat ka kuna ba 10 lak tyngka,Katkum ka kyndon ba 59(iv) jong ka Food & Safety Act 2006.
Laodikaia ne Laodicea, ka dei ka ktien Greek, ka jingmut jong ka ka long Public Opinion ne ka mon u paidbah.
Kumta ka balang ha Laodikaia ka long ka Balang Mon u Paidbah.
Kaba long ka Balang kaba la hap noh na ka jingngeit na ka ktien u Blei sha ka Mon u paidbah, bad kata ka Balang kam nud ban pynthut ne pynmong ia ki parabangeit bad la pyniaid ia kata ka Balang katkum ka jingkwah ki parabangeit.
Ka mut ym bit ban pyrshah ia kaei kaba ki padabangeit ki ong la ka dei ne ym dei, dei ban mynjur (compromise) beit.
Ka dei kata ka Balang ba pyniaid da ka mon u briew ym na u Blei, da ka jingstad briew ym da ka jingstad Blei bad kam lah ruh ban leh ia ka mon u Blei.
U Blei u ong – “Nga ithuh kein ia ka jingleh jong pha, ba pham long kaba khriat ne kaba shit; ah nga da kwah dik dik ba phan da long kaba khriat lane kaba shit! Kumta naba pha long shu syaid, khriat ruh em shit ruh em, ngan sa prie ia pha na ka shyntur jong Nga".
Jingpynpaw 3:15-16.
Balei ka long kumta? “Naba pha ong nga kaba riewbha bad nga la pynman spah, te ngam don jingkyrduh ei ei ruh em, bad pham tip ba ma pha hi pha long kata kaba lanot khop, bad kaba jynjar sat, bad kaba duk bad kaba matlah, bad kaba lyngkhuit" Jingpynpaw 3:17.
Ka mut hangne, bun ki Khristan ki sngew ba ki sngew riewbha sngew riewblei ha la ka jingsngew, ki dap ki biang ha ka spah ka burom jingnang jingstad, katba kim don ei ei kaba kynja mynsiem hapoh ka mynsiem ki long tang ki Khristan kiba don kyrteng tang hapoh kata ka Balang ba la pyniaid da u briew ne u paidbah ym da ka jingtrei u Mynsiem u Blei, kiba ialeh pyrshah ia ka ktien u Blei kiba pynkylla khongpong ia ka ktien u Blei khlem da iaid katkum ka ktien u Blei, bad ki shem lanot khop bad jynjar sat namar ka jingmatlah ba kynja mynsiem jong ki.
Ka daw ka long namar ki pynsngewbha ia ki briew ym ia u Blei bad kim lah ruh ban long kita ki shakri jong u Khrist.
Dei halor kane kajuh ka nongrim ba u Apostol Paul ha ka shiti sha ki nong Galatia u ong – “Namar hato mynta nga bhoh ia ki briew ne ia u Blei? lane nga wad ia kaba pynsngewbha ia ki briew? lada nga dang pynsngewbha ia ki briew, ngam shym long u shakri u Khrist" Galatia 1:10.
Lada ka Balang ka iaid da ka jingsngew briew bad ban pynsngewbha tang ia u briew kata ka mut ka la bakla, namar kane kam dei ka kam jong u briew hynrei ka kam jong u Blei ha kaba hap ban pyndem ha ka mon u Blei ym ha ka mon u briew.
Dei na kane ka daw ong ka ktien u Blei “Ngan pyni buit ha pha ba phan thied na nga ia ka ksiar ba la phrang ha ka ding ba phan ioh man spah bad ia ka jainkup balieh ba phan ioh kup ialade bad ba kan ym paw ka jinglehrain jinglyngkhuit jong pha; bad ia ka jingsleh khmat ban kyllan ia ki khmat jong pha, ba phan iohi" Jingpynpaw 3:18.
Ka mut ba u Blei u kwah ba ki briew baroh ne kita ki bangeit ba la khot ialade ki Khrtistan kin ioh tip ba kata ka Balang ba shisha dei kaba iaid lyngba ka ding ban phrang ia ki da ka jingiaishah bad jingkohnguh ha ka ktien u Blei bad ka jingialam u Mynsiem Bakhuid bad ym da ka jingialam ka jingstad ba kynja briew.
Ym ban pynsngewbha ia ki briew hynrei ban pynsngewbha ia u Blei kein.
Ka Balang ba shisha kam dei ban iaid da ka mon u paid kam dei ba long politics hynrei da ka jingduwai bad da ka ktien u Blei.
To ong kumba ong u Apostol Paul – “Lada nga dang pynsngewbha ia ki briew, ngam shym long u shakri u Khrist" Galatia 1: 10.
Amen.
Shillong: Ka Harijan Panchayat Committee (HPC), ka la pdiang ia ka plan ba la pynkhreh bad tyrwa da ka Sorkar Jylla ban pynkynriah noh ia ki 342 tylli ki longïing na Them Metor sha ka jaka jong ka Shillong Municipal Board (SMB).
Katkum ka hukum, ba la pynmih, hadien ba la shong bishar ia kane ka kam, ka Division Bench ka Ïingkashari jong ka Meghalaya High Court, ba la khlieh da u Chief Justice, u Sanjib Banerjee lem bad Justice W Diengdoh ka la ong “U Advocate General ula pyntip ba ka Harijan Panchayat Committee, ka la mynjur ia ka plan, ba la pynkhreh da ka Sorkar Jylla, hynrei ka la buh ia ki jingai jingmut ban pynkylla ne pynbha shuh shuh ia katto katne ki bynta jong katei ka plan ba la tyrwa".
“Namar ba ka jylla ka dang hap ban khmih biang ia kine ki jingai jingmut ban pynkylla, ai ba kane ka kam kan wan biang sha ka ïingbishar hadien lai taiew, ha kaba la kyrmen ruh ba ki kynhun na baroh arliang mamla kin pynbeit noh ia kane ka kam ba sahteng ban pynkut shisyndon ia kane ka kam, ba la sahteng la slem bha" ong ka iingkashari.
Ka Ïingkashari ka la buh ruh ban shong bishar biang ia kane ka mukotduma ha ka 3 tarik u Naitung, 2023.
Ka Sorkar Jylla ka la wanrah ia ka plan, hadien ka jingkyntait ia ka jingtyrwa ha ka 25 tarik Iaiong, 2022 na ka Harijan Panchayat Committee, ha kaba ki la pan ruh kumba 200 square meter ka jaka sha kawei pa kawei ka longiing jong ki 342 tylli ki Iong ïing hapoh ka European Ward bad ban pynlut ruh ia ka bai shna ia kitei ki iing.
Ha ka 31 tarik Nailar jong u snem 2022, ka Sorkar ka la pynbna pat ia ka rai ban shna ia ki ïing bun mala ha ka jaka ba heh kumba 2.5 acre, kaba dei ruh ka jaka jong ka Shillong Municipal Board (SMB) na ka bynta ban pynkynriah ia kine ki 342 tylli ki long ïing na Them Metor.
“Mynta ngin sa pynpra noh ia ki jingtei kiba rim bad ngin sa shna ia ki Ïing mala ba 5 lane 7 mala kat kum ka kyndon aiñ jong k Meghalaya Development Urban Authority (MUDA) byelaws," la pyntip u Symbud Myntri Rangbah ka Jylla Bah Prestone Tynsong, ha katei ka por.
Kham mynshwa ka Harijan Panchayat Committee (HPC), ka la kyntait ia ka plan bad jing tyrwa jong ka Sorkar Jylla ban pynkynriah noh ia ki sha katei ka jaka, ha kaba ki la phah ruh ia ka jubab ba hynriew sla ba ki la phah sha u Deputy Secretary ka Sorkar Jylla bad kiwei kiwei ki Tnad Sorkar.
Ka HPC ka la kynnoh ba ka jingtyrwa jong ka Sorkar ka dei ka bym pat biang pura, ka bym iahap, ka bym long.
Shillong:Ka SBI RSETI Ribhoi ka ba don ha Umsning Ribhoi District ka la ioh ban rakhe ia ka world environment day 2023 da ka ba thung ia ki dieng ha ka jaka ai training(Institute) kum shi bynta ban pynneh pynsah ia ka mei mariang.
Ia kane ka jing rakhe la ioh ban iashim bynta lang da ki trainees bad ki staff kiba trei ha kane ka Institute.
Shillong:U myntri ka tnad ri jingri ka jylla u bah AL Hek, mynhynnin ka sngi, u la iathuh ba u dang shu ioh ia ka kaiphod na ka tnad ia ka jingktah ka jingpang sniang ha ki katto katne ki jaka ha ka Ri Bhoi bad kiwei ki jaka.
Lah ban kdew ba ki katto katne ki shnong ha Ri-Bhoi, Eastern West Khasi Hills bad kumjuh ha West Khasi Hills nalor ka South West Khasi Hills, ki la ioh jingpang sniang ka African Swine Flu ha kaba ki Deputy Commissioner, ki la pynjari ban mana ban kit ban shalan sniang sha bad na ki jaka ba shah ktah.
Haba kren sha ki lad pathai khubor, u bah AL Hek u la ong ba u la ioh pdiang ia ka shithi kaba naduh 16 tarik u Jymmang 2023 mynta ka sngi ba ki don ki shnong kiba shah ktah na ka jingpang sniang, ka African Swine Flu.
U la iathuh ba ki shnong kiba shah ktah ki long ka shnong Umsaw riang, Madan Nonglakhiat, Mawlyngkhung bad Sylleiular bad la pynbna da u DC ia kine ki jaka kum ki jaka khangdam ban rah ban kit sniang.
“Ka jingktah ka khlam African Swine Flu ka dei tang ha ki katto katne ki jaka, bad ka sorkar ka la shim khia ban khang ban kit sniang na ki jaka ba shah ktah", la ong u bah Hek.
U la bynrap, “Kam don ka jingkhang ban shohdoh ban die ia ki sniang ne masi hynrei ki dei ban ot doh tang ia kiba koit ba khiah hadien ba la eksamin ki doctor".
Halor ka jingpang sohkhrut sniehdoh ki masi ne ka Lumpy skin disease (LSD) u la ong ba u la ioh jingtip ba ki don ki masi ba iap ha thain Pynthorumkhrah, hynrei ym pat tip ia ka daw.
U la ong ba ka jingpang sohkhrut snieh doh ki masi ka dei ka bym lah ban ioh dawai.
U la iathuh ba ia ka jingpang sohkhrut snieh doh ki masi, ym pat don dawai ban pynkoit, hynrei la shu sumar ia ki dak ba mih ha ka met jong ki masi.
Lah ban kdew ba kane ka jingpang ka la ktah sha kiba bun ki jaka kynthup ha thain Upper Shillong bad kiwei ki jaka.
New Delhi:Ka jingbteng ban khang ia ka kor internet ha jylla Manipur kaba dei ka jylla ba la mih ka jing ia umsnam pher jaitbynriew, ka la pynlong ia ki katto katne ban rah noh ia kane ka mat sha ka ïingbishar Supreme court pyrshah ia ka jingkhang internet ha jylla Manipur.
Kane ka jingujor sha ïngibishar la phah da ki ar ngut ki nong shong shnong jong ka Nongbah Imphal, kiba la kam ruh ba ka jingkhang internet ka long ka bym lah ban mutdur bad ka bym bit bym biang.
Kane ka la wan hadien ba ka jylla, ka la pynbna ban bteng biang ia ka jing khang ia ka kor internet shaduh ka 10 tarik Jylliew.
Ka jing khang internet kan long naduh ki data service,ki broadband, la bteng ban khang shaduh ka 3 baje janmiet jong ka 10tarik, u bnai jylliew, katkum ka hukum ba la pyllait da u commissioner jong ka tnat kam pohïing (home),u H Gyan Prakash.
Ha katei ka jingujor, la ñiew ruh ba ka jingkhang internet ka long pyrshah ia ka long briew man briew, ka ioh ka kot ha ka imlang sahlang bad ka ka ktah ruh ia baroh lem bad ki ïing ki sem.
La ong shuh ruh ba kim lah ban phah skul ia ki khun, ban ioh ki pisa na ki jaka kynshew pisa lane ki jingsiew, kim lah ban sam ia ki tulop jong ki nongtrei, ban iakren lyngba ki email ne WhatsApp, ban wanlam ia ka jingim briew bad ka kamih kajih ha ka jingeh.
Uwei na ki riew said jong ka Manipur High court, u ba dei ruh u wei na ki nong ujor, u la iathuh ba ka jing khang ia ka internet hi ka ktah ia ka jingim ba man ka sngi ki briew ha ka jylla bad kim lah ban leh eiei bad kim lah ban trei bad kamai pisa.
Ki paidbah ha ka jylla ki don ha ka jingsyier, duh jingkyrmen bad bitar na ka jing khang internet.
Kim lah ban iakren bad kiba ki ieid ki thoiñ, ki paralok, kiba iajan ha ka imlang sahlang.
Ka jingbteng ban khang ia ka kor internet ha ka jylla, ka dei ka bym sngew don nongrim shuh, haba iadei bad ka hok ban kren bad pynsngew.
Ka Public Interest Ligation (PIL) ka kwah ia ka hukum jong ka ïingbishar ba kan pynbna noh ia ka jingkhang internet ha ka jylla ka long kaba beaiñ.
Guwahati:U MLA jong ka parti Congress, u Kamalakhya Dey Purkayastha, ha ka sngi ba ar u la shong ha jan trai dieng ha khmat ka ïingsah jong u lamphang ka ïing dorbar thawaiñ ka jylla Assam,u Biswajit Daimari palat da ki kynta.
U Kamalakhya Dey Purkayastha, u la bud ia ki jingbatai jong u lamphang ka ïingdorbar thawaiñ jong ka jylla Assam,u Biswajit Daimari u ba la ai jingmut, ban shong ha ki trai dieng ban lait na ka jingkiew jong ka bai bording elektrik kum ha kine ki por ba jur bha ka jingshit ka ba la sar ia ka jylla ha kine ki khyndiat sngi.
Haba iakren sha ki lad pathai khubor, u Kamalakhya Dey Purkayastha u la ong ba ka jingkiew jong ka bai bording elektrik ka long na ka 30 sha ka 70 paisa ha ka shi unit.
Kane ka dei ka jingeh ba khraw ia ki paidbah nong shong shnong.
Ha ka por ba synshar ka parti Congress ha kiba bun ki jylla ka Congress ka iasaid ban ai ei ia ka bording elektrik, katba ki nongialam jong ka parti BJP kim kren eiei, u la ong.
Kumba u lamphang jong ka ïingdorbar thawaiñ jong ka jylla u la ai jingmut, kum u wei na ki nongmihkhmat jong ki paidbah nga dei ban bud kloi katba lah.
Kumta, nga leit sha ka ïingsah jong u bad shong hangtei hapoh ki dieng, da ki kynta, hynrei ngam shem la iohi ia u hangtei.
U Purkayastha u ba bat ruh kum u working president jong ka Assam Pradesh Congress committee (APCC).
Ha shwa jong ka elekshon, ka parti BJP ka la kular sha ki paidbah jong ka jylla Assam ba ka bording elektrik kan ym thud satia ha ki 24 kumta, hynrei kumba long mynta pat ki dang bun kam ban shu pynbiej ia ki paidbah, u la ong.
U MLA jong ka Congress u la shim ia kane ka lynti hadien ba u lamphang jong ka ïingdorbar thawaiñ jong ka jylla Assam, u Biswajit Daimari u la ong ba ka bai bording elektrik ka la kiew bad ki paidbah ki dei ban pynduna ia ka jing pyndonkam ban tyngkai ia ka pisa ban siew bai bording.
Baroh ngi dei ban shong hapoh ki dieng ban tehlakam ia ka jingkiew jong ka bai bording elektrik.
Lada ki kompeni sam bording elektrik ka pynkiew ia ka bai bording, ka sorkar ka hap ban phah ia kane sha ki nong third bording bad ki paidbah ki hap ban siew.
“Kumta nga ngeit ba ka jing kyntiew ia ka bai bording elektrik kam dei satia ka mat bad ki paidbah ki dei ban siew ia ka bording elektrik ba ki pyndonkam" ula ong shuh shuh.
U Hiren Massa, uba na Jatinga Assam, u dei u Khasi, uba na Assam, ula jah, ha ki khyndiat sngi ba ladep.
Shillong: Ka Sonali Kumari 17snem, ka khun u Ram Sogarath Singh, uba sah ha  DPI Compound, Crinoline Swimming Pool Road, Shillong, ka la jah naduh ka 21tarik Nohprah 2022, na ka iing sah jongka.
Ki pulit ka Laban, ki la shimti ban tohkit, katba kum ka  Laban PS Case No.114(12)2022 U/S 363 IPC bad haba la buddien bha, la lap da ki pulit, ba la khlieh da U KP Singh, OC Laitumkhrah PS, ki la leit ban wad sha Bihar bad ki la lap ia ka  Sonali Kumari, hynnin ka sngi, na ka shnong Bidupur, ha Vaishali district, Bihar bad kaba pyni, ba ka la jah la shiteng snem kynthih na la iing.
New Delhi: U Myntri ba dei peit ia ka Tnat kam-pohïing jong ka ri, u Amit Shah ha ka sngi balang, u la ia kynduh ia ki nongiakhih pyrshah, kiba dei ki jaitbynriew riewlum na jylla Manipur.
Kine ki nongiakhih pyrshah ki la phah ruh ia ki jingthoh ba lai bynta kiba dei ki jing dawa ki jong ki sha u Myntri ki tnat kam pohïing jong ka ri.
Kine ki nongiakhih ki la leit ruh ban iaid bad pyrta pyrshah shaduh ïingsah jong u Amit Shah ha Nongbah Delhi.
Ki nongiakhih ki la poi ha ïingsah jong u myntri, ha ka step sngi balang, ha kaba ki la dawa ba ki dei ban ioh ka lad ban shong jingialang bad u Amit Shah.
Kham hadien u Amit Shah u la kynduh ia ki katto katne ki nongialam riewlum kiba don bynta ha kane ka jingiakhih.
Ki nongiakhih pyrshah ki dei na ki kynhun jaitbynriew jong ki Kuki-Zomi-Hmar-Mizo na jylla Manipur kiba la shong la sah ha Nongbah Delhi.
Ki nongiakhih ki rah ruh ia ka plakad ha ryngkat ka jing thoh ka jingim jong ki riewlum ka shah ktah bad ka Article 356, ym dei 355, katba ki dang iaid sha ïingsah u Shah.
Kine ki nongiakhih pyrshah ki la dawa ban wanrah noh kloi katba lah ia ka shong suk shong shngaiñ ha jylla Manipur bad ka jing shngaiñ jong ki paidbah kiba dei ki riewlum ha jylla Manipur.
Ahmedabad:Ha kawei ka jingjia jong ka jingisih jaitbynriew, pyrshah ia ki briew na ka thañ shatei lammihngi jong ka ri india, ki la don 10 ngut ki briew na jylla Nagaland ki la shah ktah kti ha ki paidbhur hadien ba ki die ia ki jingbam na ka thaiñ shatei lammihngi ha nongbah Ahmedabad jong ka jylla Gujarat.
Kane ka jingjia, ka la jia ha ka miet jong ka sngi u blei ba ladep.
Kine ki ar ngut ki lanot na jylla Nagaland, la ithuh kyrteng kum u Rovimezo Kaite bad Mapuyanger Jamir.
Kine ki lanot ki trei ha kawei ka jaka bam ba la ai kyrteng kum ka one-stop North East.
Kine ki lanot ki la leit ban ujor da ka ejahar ha Sola police station, Ahmedabad jong ka jylla Gujarat haba iadei bad kane ka jingjia bad ki la shah shoh da u dieng tied base bol.
Ki nongthom bor ki la buh jing kylli ruh balei ba ki die ia ki jingbam na thaiñ shatei lammihngi.
Katba ki nongwan bam ki pyrshang ban tuklar haba iadei bad katei ka jing jia ki ruh ki la shah shoh lang.
Kine ki briew kiba wan thombor ki la byrngem ruh ia kine ki arngut na jylla Nagaland ba kin leh da ki kam kiba eh, lada ki dang bteng ban die ia ki jingbam jong ka thaiñ shatei lammihngi hapoh jong ka nongbah.
Baroh ar ngut ki la mynsaw bad la rah noh ia ki sha Sola civil hospital.
U President jong ka BJP Nagaland u Temjen Immna Anglong u la pynremjur ia kane ka jingjia, ha kaba u la pynpaw ruh ba u pangnud ban ioh sngew ia ka jing isih jaitbynriew pyrshah ia ki ar ngut na jylla Nagaland, kiba la shah thombor tang namar ba ki die ia ki jingbam na ki thaiñ shatei lammihngi, u la ong.
Ka long kaba pyndiaw mynsiem shibun ban iohi ba ki para ki jongngi na ki bynta jong ka thaiñ shatei lammihngi, kin shah peit khmat bad shah pyniapher haba iadei bad ka rukom long rukom man jong ki na ka tynrai bad ka bam ka jong ki.
Shillong:U Bah Spencer Majaw, uba la don 50 snem ka rta bad uba shong ba sah ha Pohkseh, ha ka jingiakren bad U Rupang, u ong ba haba leit sha ka bhah kam bhah jam, dei ban kynmaw, ban peit shwa ia kaba shadien.
“Kano kano ka force, ka ban leit shakhmat, hap ban leit shwa shadien, lada iakren ia u khnam ruh ban siat sha khmat ruh ka long kumta, lada u bullet lane u briew, u ba kwah ban kynthih shakhmat, hap leit shwa shadien".
U bah Majaw, uba la ioh ia ka kyrdan Master of Commerce bad uba la long u nonghikai ha kiba bun ki kolej, u ong shuh shuh ba ka sorkar India, ka shna ia ka bhah kam, na bynta kiba duk, kiba sahdien bad katei ka trei kam ha baroh kawei ka Ri India.
U Bah Spencer, u ong shuh ba ki nongialam kiba ialeh jylla rilum, ki khlem leh ia kaba bakla, ha kato ka por, da kaba ki ia bhah 40 ia U Khasi bad 40 ia u Garo bad ha katei ka por, kam shym la don satia kano kano ka jingthnum na kano kano ka liang.
Utei rangbah, u ong shuh shuh, ba ha kine ki 5 bad ki 10 snem, ki kmie ki kpa, ki la pynlut shibun, na ka bynta ban phah jingpule ia la ki jong ki khun bad u ong ba ki don ki kmie ki kpa, kiba lah bad ki phah ia ki skul shabar, ha ki skul kiba bha tam bad nangta ki don kiba phah ba kin leit sha ki coaching, ha kaba ki kmie ki kpa, ki hap siew, da ki lak tyngka, na bynta kitei ki jingleit pyntbit jong ki khun jongki bad kumta, u ong “Ki kmie ki kpa, kiba lah, kim donkam satia ia ka reservation".
“Nga kwah ba ka sorkar kan peit ia kane ka liang, ba ioh kan thaw ia kane kaba thymmai, kan dei pynban, na bynta kiba ioh bad kiba lah, katba kiba duk kim don shuh hangno hangno ruh" ong U bah Spencer.
“Ngam ong tang ia kiba duk, ki don ki middle class ruh, kiba ia kamai lang, hynrei ka jingioh jongki, kaba duna bad kum ia kito ruh ka sorkar, ka dei ban peit" ula ong biang.
“Lada ka jing ai bhah, ka dei 80 percent, kumta kan dei tang ia kiba lah" ong biang U bah Spencer bad ula ong ba ki don ki nongtrei kiba ioh tulop haduh T.2.50 lak bad kitei kim dei shuh ban kam ia katei ka bhah bad ka sorkar, ka dei ban peit bha ia kane bad ula kren shai ruh, da kaba ong “Ia kane te ngam sngew iahap da lei lei ruh, namar lada phi dang leh kumta, kam pynthymmai" ula ong shuh shuh.
u bah Spencer u kren da ka jingsngew khlem ka jingsngewthuh.
shu buh, lada u Mr X u ioh tulop 5 lak shi bnai bad u don khun 5 ngut.
ki khun jong u kim dei ban ioh bhah shuh na ka RP, shu buh u Mr X u iap syndet ne u phet tnga noh meaning u iop lok noh shawei.
kan jia aiu ia kito ki khun khlem bhah jong u.
U 1 ruh kumto,U 2 ruh kumta,U 3 —-Kamkai suda bhah shi bhah sha diang sha mon, kumno pham ia hun tang ban bam ja Mluh ruh.
Hato phi kwah kaei na pdeng kine harum?Jingsuk___?NeJynjar___?.
Shillong:Ka Sorkar Jylla ha ka sngi ba ar, ka la mynjur ban pyn kylla thymmai noh (Amendment) ia ka Office Memorandum (OM) jong u snem 2022, ban ailad noh ruh ba ka thungkam thungjam, ba kan sa sdang noh ha ki tnat treikam bapher bapher jong ka sorkar.
U Myntri Rang bah ka Jylla Conrad K Sangma, u la pyntip ruh ba ia ki jingai jingmut jong baroh ki Seng Sain Pyrthei la kynthup lang ha ka jingpynkylla ia ka Office Memorandum, ba la pynmih ha u bnai Jymmang jong u 2022.
Ka jingpynkylla ka long ban pynrung ia ki katto katne ki jing donkam jong ka office memorandum, yn sa pyllait ha ki khyndiat sngi.
Ka jingpynkylla ia ka Office Memorandum, ka lah ban long lashai ka sngi ne la shisngi, khnang ba ka thungkam-thungjam kan iaid shakhmat, ong u Myntri Rangbah.
U Myntri Rangbah ula ong “Nga la kren naduh ka sngi ba nyngkong, ba ka Roster ka dei ka kam ba iai bteng, ka sdang naduh u snem 1972.
Hynrei ka jingiai bteng ka don beit.
Ngi la dep kren ruh ba ha kiba bun ki snem ba la leit noh, ki don bun ki kam kiba la dep ban pyndap da ki katto katne ki jaidbynriew, don kiba pyndap da kiwei pat ki Jaidbynriew ha ka bhah jong kiwei pat ki jaidbynriew".
Haba batai ba ka jing pynsahngeh ia ka thungkam thungjam kam long kaba bha, u Sangma u la ong ba lada pynsahngeh ia ka thungkam thungjam bun na ki khun samla ba dei ban ioh kam bad ioh lad ban applai ia kitei ki kam, ki snem jong ki kin tam noh bad duh ia ka lad.
Katba ka jing peit bniah ia ka ia ka reservation policy ka dang iaid ka thungkam thungjam kan bteng beit.
Shillong:Ka jingiakren hapdeng ki lai liang mamla, ba kynthup ia ka sorkar jylla, sorkar pdeng bad ka seng Hynñiewtrep National Liberation Council (HNLC) ka la thut noh namar ba ka don ka jingjia ha jylla Mani pur.
Ha ka jingshisha, ka sorkar ka la thmu ban pyn long ia ka jingiakren mynta ka taiew ba nyngkong jong u bnai Jylliew.
Haba pyntip halor kane, u myntri rangbah ka jylla u Conrad K Sangma u la ong ba ka jingjia ha jylla Manipur, ka la wanrah ka jyrwit jyrwat ia ka jingthmu ka sorkar ban sdang ia ka jingiakren bad ka seng HNLC.“Kumba ngi la ia tip, ka tnad kam pohïing ka sorkar pdeng ka la bunkam bad ki tnad bapher bapher ha Manipur bad ka la wanrah ka jingjyrwit jyrwat halor kane", la ong u Myntri Rangbah hadien ba la wai ka jingialang ka kynhun myntri mynta ka sngi.
U la ong ba ka tnad kam pohïing ka ri India ka la shim khia ia kane ka kam bad kumjuh ka sorkar jylla ka la iai buddien bad ka tnad ha New Delhi.
U Myntri Rangbah u la ong ba ka jingiakren kan sdang ban pyntyllun kumba la thmu.
Dang shen haba kren sha ki lad pathai khubor, ka seng HNLC ka la buh ia ka kyndon ha ka sorkar ba ka dei ban ai laitluid da kaba map ia baroh ki kam ba la pynngat ain ia ki dkhot ne ka Amnesty shwa ba ka jingiakren kan sdang.
Shillong:U Myntri Rangbah ka jylla u Conrad K Sangma u la ong ba lada ka jingrang bad tyrkhong kan iai bteng ha kine ki sngi ban wan, shen yn sa khang noh shwa ia ka jingpynmih bording na pung Umiam.
Haba kren mynta ka sngi, u Conrad u la ong ba ka pung Umiam ka la jan poi ha u lain tduh ban khang noh lada ka jingrang kan bteng bad kan don ka jingeh.
“Ka pung Umiam ka la jan poi ha u lain tduh ban khang noh.
Ngim ioh slap shuh la bun bnai ba ka um kan poi ha u lain ka jingshngain bad ka jylla ka lah ban iakynduh jingeh ha ka bording ha ki bnai ban wan lada ka jingrang tyrkhong kan iai bteng", la ong u Myntri Rangbah.
U la ong ba la don ka jingiasoi soskular ia ki katto katne ki projek pynmih bording hapdeng ka sorkar bad ki kompeni ban pynmih bording, hynrei ka la don ka jingtohkit namar ba ka don ka jingdkoh ha ka jingbud ia ki rukom pyniaid, ha kaba ka la don ka jingujor, kaba la buh jingeh ia ka sorkar.
“Haba aiti ia ki projek, ngi dei ban bud ia ki kyndon hynrei khlem bud ia ki kyndon hynrei ngim kwah ban ia wad daw ban kynnoh uwei ia uwei pat bad ngi kwah ban iaid shakhmat, namar ba lada nga kwah ban kdew ia ki jingduna, ki don da ki hajar bad million ki daw hynrei ngam tharai kan iarap ban weng ia ki jingeh", la ong u Conrad.
Lah ban kdew ba ka sorkar jylla ka la hap ban pynjari pynlip ding haduh jin 8-9 kynta ha ka shi sngi na ka jingkyrduh bording ha ka jylla haduh ba ka la ktah ia ki kam ki jam jong ki paidbah.
Shillong:Ka sorkar jylla ka la ai jingiarap, haduh kumba 25 persen ia ki nongrep haba iadei bad ki dawai sboh, kum ka dak ban ai ka jing kyrshan ia ki nongrep.
Ki jait dawai sboh kiba hap ha kane ka subsidy ba 25 persen jong ka sorkar ki kynthup ia ka SSP,MoP bad ka DAP.Ki dawai sboh la pynduh noh ha ka jylla ha ka snem 2014, ban pynduna ia ki jingktah jong kine ki dawai ia ka jingim briew bad ka mariang.
Hynrei la ioh jingtip pat ba ki don ki nongrep ha ki katto katne jaka jong ka jylla ki pyndonkam ia kine ki dawai sboh, khamtam lei ban pynmih bun ia ki mar rep kiba ki thung, kum u phan,kubi,sohsaw bad u phulkubi kiba dei ki mar rep ba ki thung ha ka jylla.
Ka jing sahngeh ban ailad ia ka jingiarap, ha kito ki por ka la wanrah pynban ia ka iew dietuh ba shyrkhei bha, kaba la die ruh ha ka dor kaba rem bha ia ki nongrep jong ka jylla.
Kum kawei na ki thong ban pynbun ia ka jingmih jong ki mar rep ha ka jylla bad ka jing pahuh pahai jong ka bam, ka sorkar jylla kan ai jingiarap lyngba ka subsidy ba 50 persen na bynta ka dawai sboh Urea ha u bnai Kyllalyngkot jong u snem 2023.
Haba peit ia ki lad ki lynti kumno ban ai jingiarap ia ki nongrep kiba duk bad duna ka ioh ka kot, khnang ba kin ym duhnong than.
Ka sorkar jylla ka la rai ban ai jingiarap noh ia ki lai tylli ki jait dawai sboh ba kynthup ia ki single super phosphate (ssp),muriate of Potash (MoP) bad ka Di-ammonioum phosphate (DAP), kan ai subsidy ba 25 persen lyngba ka Meghalaya State co-operative marketing & consumers federation limited/wholesaler/retailer.
Kito ki nong thied ki lah ruh wat ban kam ia ka bai lut baisep ka bai lynti na ka sorkar.
Ka thong jong kane ka jingiarap, ka long ban pynbiang ia ka tarajur ia ka jingpyndonkam ia ki dawai sboh ha ryngkat ka jing pynmih ia ki jhur bad ki mar rep bad ka jing pyndonkam ia ka dawai sboh ka ban ai jing myntoi.
Shillong:U Myntri Rangbah ka jylla u Conrad K Sangma u la pyntip ba ka sorkar ka la thung ïa ka Search Committee (SC) kaba kynthup lai ngut ki dkhot ba kan wad ïa ki riew shemphang ba kin long ki dkhot jong ka Experts Committee (EC) na bynta ban khmih biang ïa ka Reservation Policy.
Haba kren sha ki lad pathai khubor hadien ba la kut ka jingïalang ka kynhun Myntri mynhynnin ka sngi, u Myntri Rangbah u la ïathuh ba ia kane ka komiti yn khlieh u Chief Secretary ka jylla ryngkat ki ar ngut ki dkhot ba kynthup uwei na ka tnad Personnel bad uwei na ka tnat kam aiñ jong ka sorkar jylla ban wad ïa ki stad, ki riew shemphang ban long dkhot ha ka Expert Committee halor ka Reservation Policy.
U la ïathuh ruh ba na bynta kane ka Expert Committee ka sorkar ka la rai ba kan dei ka komiti ban kynthup ïa san ngut ki dkhot.
Ha ka Expert Committee, ki san ngut ki dkhot kin dei kiban don ka jingtbit jingshemphang na ki tnad bapher bapher ban wad ka Search Committee bad hadien ba kila ioh ia ki dkhot, kin sa aiti sha ka sorkar ba kan pyndep ia kaba donkam.
Ha kajuh ka por, haba ïadei bad ka jingdawa ba mih ba ka sorkar ka dei ban pynsahngeh shuwa ïa ki jingpynrung kam ha ki tnat sorkar katba ym pat lah ban pynbeit ïa ka Reservation Policy, u Myntri Rangbah u la ïathuh ba ka sorkar ha ka jingïalang ka kynhun Myntri ka la mynjur ia ka Office Memorandum (OM) kaba thymmai ha kaba ïadei bad ka Roster System.
U la ïathuh ba ka kynhun Myntri ka la rai ban ïaid shakhamat ïa ka jingthungkam tang shu mih ka Office Memorandum (OM) kaba thymmai jong ka Roster kaban sa mih ha kine ki shisngi arsngi ban wan.
U la ïathuh ruh ba ka rai ka sorkar ban ïaid shakhamat ha ka thungkam thungjam ka dei namar ba lada pynjlan kiba duh myntoi ki dei ki khun samla namar lada iai pynslem ka rta aplai kam ki samla ka lah ban kynjoh sha ka rta ba kim lah shuh ban thep kam sorkar.
Ka dei ka jaitbynriew Meitei, hynrei, ka la ia poi kha bad u jaitbynriew Kuki, nangta sa u khun jongka bad uwei uba ha iing, la suba, ba ki la iap noh, haba ka ambulance, ba ki shong, ka la shah thang ha u paidbhur, ha ka miet jong ka Sngi U Blei ha ka nongbah Imphal.
Katei ka dei ka ambulance, kaba leit buh ia uwei u khynnah rit sha hospital, ha kaba la synran da ki pulit.
Ka jingjia, ka dei ha Iroisemba, jong ka Imphal West bad ka la shah thang, ha ka por 7baje janmiet jong ka Sngi U Blei.
La lap tang ia ki shyieng jong kiba iap, na katei ka kali, ong ka khubor pulit.
Kitei ki lai ngut, la iathuh ba ki kynthup ia ka  Meena Hangsing, u khun jongka, u Tomshing, uba dang hapoh 7 snem ka rta bad sa kaba ha iing jong ka Meena, ka Lydia Lourembam bad kitei ki dang leit sha  ka Regional Institute of Medical Sciences, hadien ba u Tomshing, ula mynsaw, na ka jingshah siat kuli, ha katei ka janmiet ha ki riew runar.
Nongpoh: Haba ai jingkren hakhmat ki nongialam ka Party Congress bad ban pynshai halor ka Reservation Policy, kumjuh ruh halor ka Roster System, u Dr.Celestine Lyngdoh, MLA ka Party Congress na Umsning Constituency, u la kren bynniaw halor mat jingiakren kaba khluid eh ha ka jylla, kata ka dei halor ka Reservation Policy bad ka Roster System.
Lyngba jong katei ka sngi, u Dr.Celestine Lyngdoh, u la ong ba katei ka jingialang ka long na ka bynta ban pynshai shwa ia ki nongkitkam bad nongïalam jong ka party Congress, ba kumno ki dei ban sngewthuh halor ka Roster System bad ka Reservation Policy, kaba dei ruh ka mat kaba la khih phaloh eh hapoh ka jylla.
Ha katei ka jingialang, u Dr.Celestine Lyngdoh, u la pynpaw ruh ba u la shah kynthoh eh naduh ha ki riew paidbah bad ki sengbhalang, kiba la kynthoh eh ia u, namar ba u khlem kren eiei halor ka Reservation Policy, tad haduh ba la don kiba la leit ban tied tin ha iing jong u kaba don ha Umsaitsniang.
U Dr.Celestine Lyngdoh, u la pynpaw ruh ba balei u sngapjar halor katei ka bynta, ka daw ka dei namar ba baroh ki paidbah, ki la don ia kata ka jingsngew ba katei ka jingdawa ka dei kaba la dei eh, hynrei kim tip pat ba kaei kaba jia shakhmat bad mano uba iohnong ne u ban duhnong.
Shuh shuh, u Dr.Celestine Lyngdoh, u la ong ruh ba kat haduh mynta ka VPP kaba la iakhih halor katei ka mat, hynrei kam pat lah ban ai jingpynshai sha ki paidbah ba kaei ka jingkwah ba kin pynkylla halor ka Reservation Policy bad ha kano ka rukom ba ki kwah ban pynkylla, lada ki paralok Garo ki hun ban ïakhun lang ïaka 80% bad Khasi bad Garo ka suk te ban pynkylla, hynrei u Garo un nym treh bad kan sa poi ka por ba un sa leit sha ïing bishar ban dawa la ka hok" la ong u Dr.C Lyngdoh da kaba bynrap ruh ba lada ki Garo kim treh mano ban pynngeit, ka sorkar ka ong ban thaw ïaka expert committee ban peit ïa kane ka bynta, hynrei ka u Dr C Lyngdoh u la pynshai ba ka Expert Committee kam lah ban ïaid lait ïaka Mandal Commission Report bad baroh ka rai ha kaba ïadei bad ka Reservation Policy kiba poi ha High Court bad Supreme Court, ka Supreme Court ka ong beit katkum ka jingpynthikna da ka Mandal Commission Report ym lah ban buh Reservation palat ïaka 50%, hynrei haka jylla jong ngi, ngi ioh haduh 80%.
Shuh shuh u la ong ruh ba kala dei ka por ban pynkylla noh ïaka Reservation Policy hynrei kaei kata ka jingkylla kaba ngi kwah ym don ba ïakren haduh mynta, u ba shah thngan u la shah thngan bad sangeh noh mynta hynrei naka liang ka VPP kam pat pynshai kaei kata ka jingkylla kaba ki kwah, haka Reservation Policy bad ban kdew shai ïakino ki bynta ban pynkylla.
Hadien ba la thaw ïa kane ka Expert Committee bad hadien ba u nongshah thngan (Bah Ardent) u la sangeh nga sngewsih ban ong ba ha kawei ka sngi ynda ka expert committee ka ong nangne shakhmat ki Khasi Jaintia bad Garo kin sa ioh tang 60% ban ïa sam, bad haka por bym pat pynkhih ngi ioh 80%, te namar ba ngi la dawa palat ban pynthymmai bad pynkylla ïaka Reservation Policy ka Expert Committee kan sa ong ïasam tang 60% hapdeng ki Khasi bad Garo hato ka dei ka jingduhnong ne iohnong? La ong u Dr C Lyngdoh.
Namarkata, na ka liang utei u MLA Umsning, u la pynpaw ruh ba u la iohi ia kata ka jingma kaba la ap lypa bad kata ka long, ba lada jia kumno re kumno yn tuklar ka Iingbishar, ha kata ka por naka 80% sha ka 60% ne 55% hangta phin sa ong ba pleng ka VPP ka la ïalam bakla, namar dei hadien bala don ka jingïatai ñia bad ka jingbalaiñ stad ha Assembly ba ka ïing bishar kala hukum ban pyntreikam noh ïaka Roster System kaba baroh shi katta ki Khasi ki ioh jingmyntoi, namar wat ïaka kam kaba ki Garo kim lah, ki khasi ki ioh ban thep haki por ba mynshuwa hynrei naka jingtreikam jong ka Roster ka post jong ki Garo ki Khasi kim lah shuh ban thep.
Shillong: Ka NEHUTA kaba dei ka seng jong ki nonghikai NEHU ka la dep pynlong ïa ka ilekshon ban jied ïa ki nongkitkam ba thymmai.
Ki dkhot ba thymmai kiba dang shu shah jied ki long u Prof.Lakhon Kma kum u President, u Prof.D.V.Kumar kum u Vice-President bad u Dr.Marbhador M.Khymdeit kum u General Secretary.
Kiwei pat ki nongkitkam ki kynthup ïa u Dr.Juwesh Binong kum u Joint Secretary bad i Dr.(Ms.) Jacqueline J.Thabah kum ka Treasurer.
Nalor kine ki nongkitkam, la jied ruh sa hynriew ngut ki dkhot jong ka Executive Committee, bad kita ki long, u Prof.Donkupar Syiem, u Prof.Xavier P.Mao, u Dr.Pankaj Sarkar, u Prof.P.Hangsing, u Prof.Prasenjit Biswas bad ka Dr.Dokatchi Ch.
Marak.
La jied ïa ka Dr.Dokatchi Ch.
Marak kaba na ka Garo Department ba kan mihkhmat na ka bynta ki nonghikai ka NEHU na Tura Campus.
Hadien ba la shimti kam, na ka liang u President, Prof.Lakhon kma u la kren halor ka jingdonkam ban pynbeit ïa ki kynrum kynram ha kaba ïadei bad ki nonghikai.
U Prof.Donkupar Syiem kum u Professor uba la rangbah ha ka kam hikai u la ban jur ba ka NEHUTA kan ïaibteng ban pyndep ïa ki kam babha ba ka la leh bad kan trei shitom ruh ban kyntiew ïa ka jinglong jingman ha ka liang ka pule puthi.
Ka Executive Committee ba thymmai ka la rai ba ha ka jingïalang ba nyngkong jong ka kan shong pyrkhat halor ki mat treikam ba kan pyndep hapoh u snem 2023-24.
Ha kane ka jingaiti bad shimti kam la ïadon ryngkat lang ruh bad kiwei pat ki professor ba hakhmat jong ka skulbah.
Ka long ka jingjia, kaba sngewngiew sat, haba u briew, uba iap, u leit kynrup ia ka khohwah jong u nonglum met iap bad katei ka dei ka jingjia, kaba la jia, na ka jingkylla jong ka rel ha Odisha.
U Robin Naiya, u dei uba la khein iap, na ka jingkylla jong ka rel ha ka sngi thohdieng ba ladep bad la buh ia ka met iap jongu, ha kawei ka skul ha Balasore jong ka Odisha.
Haba ki nonglum met iap, ki la leit rung sha katei ka skul ban niew ia ki met iap, hynrei U Robin, ula kynrup trait na khohwah jong uwei na ki nongniew met iap bad mar kumta, ula hylla, da kaba ong “Ngam pat shym la iap satia, sngewbha ai um ianga" ong U Robin, uba don 35 snem ka rta.
Katei ka sur, na U Robin, ka la pynkhie niuhrih ia ki briew kiba don ha katei ka kamra, hynrei, haba ki peit bha, ki iohi, ba u dang im bad kumta, ki la leit rah ia u mar mar sha Hospital.
U Robin Naiya, u dei uba na ka shnong  Charnekhali, jong ka  North 24 Parganas ha West Bengal bad  ki kjat jongu, baroh ar tylli ki la dkut, hynrei, um shym la iap satia.
Ka tnat rep, mynta ka sngi, ka ai jingkhein, ba baroh kiba iap, ki long 278ngut, hadien ba ki don kiba iap shuh sa 3ngut, ha ki jaka sumar.
U Robin Naiya, ha ryngkat bad 7ngut kiwei pat, ki mih na la shnong, da ka jingthmu ban leit bylla sha Andhra Pradesh bad ki leit da ka  Coromandel Express.
Shillong: Ka Nizara M Sangma, kaba don 17 snem ka rta, kaba sah bad U Gyan Bahadur Gurung, na Motinagar, Laitumkhrah, ka la jah naduh ka 15tarik Jymmang 2023, na ka iing sah jongka.
Ka don 5 phut k jingjrong bad ka don ia u shniuh khlieh, uba iong bad ka dei kaba sngaid bad kaba i khlain met bha.
Ka phong t shirt kaba stem, ka patlun kaba iong bad ki slipar kiba rong stem.
Marwei phi ïeng kum diengbilat,Ïa ka nongrim baskhem phi bat;La ki pyrshang ban theh umpjah,Mynsiem ieit Ri na phi kam jah.
Phi dei riewshlur ka jaitbynriew,Phim tieng phim riej ïa ka basniew;Watla phi hap ban shah shitom,Ban shngaiñ ka Ri jingeh phi thom.
Mynshwa nga sngew tang na khana,Shaphang ki riew ieit Ri shisha;Kum Tirot Singh u Kiang Nangbah,Haduh jingïap ki kloi ban shah.
Hynrei mynta da la ki khmat,Nga i ï’u briew bashlur bastad;U bah Ardent riewshlur jong ngi,Khun dap shynrang ha ri Khasi.
Naduh tymmen haduh khynnah,Ki ïapyrta beit “Ha u prah";U bah Ardent u pyntylli,Ïa jaitbynriew baieit jong ngi.
Haba pyrkhat ï’u bah Ardent,Marwei u ïai ïasait bad kren;Sngewsih ban ong para Khasi,Ïa u ki beiñ bad ki kdewkti.
Katno mynsiem jong nga ka pang,Namar tang u marwei u thrang,Ban shngaiñ u khun Khasi Khara,Kiwei kim kwah kan long kumta.
Hynrei ko bah Ardent ïaphi,Ngin nym iehnoh shiteng lynti;Ngin ïai kyrshan ha jingialeh,Watla hapdeng shibun jingeh.
Baroh kawei ka ri Khasi,Ka donkam te shisha ïa phi;To phin im slem ko bah Ardent,Nangshait haduh phin da tymmen.
(Da u Samla Hopestarwell Snaitang, Seiñduli II, WKHD)biang bha…Kum ki khun khasi ka bri u 7trep, full support iaphi bah Ardent ba iai pyndep.
Long live VPP, ha u Prah ngin nym aili, bad tang kawei ngin ia tylli.
Ki nongshong shnong ha Patan District, kaba don ha ka jylla  Gujarat, ki la dain noh ia ka shympriah kti jong uwei u jaitbynriew Dalit, tang na ka daw, ba u pyrsa jongu, u leit tam lem ia ka bol ialehkai kriket, ha ka jingialehkai kriket, kaba la pynlong ha kawei ka madan, ha Sngi U Blei.
Ka jingjia, ka dei ha ka shnong Kakoshi bad utei u khynnah, u leit tam ia ka bol kriket bad hangta, ka la mih ka jing ia bitar bad byrngem ia utei u khynnah, uba tam ia katei ka bol bad ka la mih ruh ka jingkren bein, ba u dei na ka jaitbynriew pohjait lane na ka kynhun Dalit.
Ha katei ka por, u kni jong utei u khynnah, U  Dhiraj Parmar, ula pyn iasuk noh ia katei ka jing iamai; hynrei ha ka por janmiet, ki la wan mih ki 7ngut ki briew, kiba rah da ki tiar tukri kiba nep bad ki la bom  bad shoh ia U Dhiraj bad u para jongu, U Kirti bad uwei na ki runar, ula dain noh ia ka shympriah kti jong U Kirti.
Shillong:Ka South West Garo Schedule Caste Welfare Association (SWGHSCWA) ka la kyrpad ia u myntri rangbah jong ka jylla Meghalaya, u Conrad Kongkal Sangma, ba un mang 5 persen ka bhah ba la ka jong na bynta kito ki paidbah nongshong shnong kiba dei ki schedule caste ha ka jylla.
Ha ka dorkhas, ba la phah sha u Myntri Rangbah ka SWGHSCWA, ka la ong, wat la ka jylla Meghalaya ka dei ka jylla kaba hap ha ka khyrnit ba hynriew, katkum ka riti synshar jong ka ri india ban ai ka jingiada ba kyrpang ia ki riewlum.
Hynrei kito ki jaitbynriew, kiba la tip kum ki Schedule Caste ki dei kiba la shah pynduh ia ka hok bad kiba la ioh ruh ia ka bhah ba kyrpang Katkum ka riti synshar jong ka ri bad khlem da ai ia ka bhah ia ki kynhun jong ki schedule caste.
Ka Roster System reservation policy kam pat biang satia, kumta dei ban kynthup noh kumba 5 persen ka bhah ba kyrpang ia ki Schedule Caste kiba don ha ka jylla Meghalaya, kaba dei ruh katkum ka jing donkam jong ka por ban iada ia kane ka kynhun jaitbynriew ba la shah psnduh ia ka bhah.
Ka SWGHSCWA ka la batai ruh ba katkum article 15(4) bad 26(4) jong ka hok jong manla u wei pa u wei, ka bhah ba kyrpang na bynta ka iohkam ioh jam ka pule puthi na bynta ki Schedule Tribe ne Schedule Caste, hi yn ym don mano mano ba lah ban pynduh ne pynkylla.
Ka jingbunpaid jong ki Schedule Caste ha jylla Meghalaya ka long kumba 25,000 ka ba mut tang kumba 0.58 persen jong ka jingbun briew ha ka jylla, hynrei namar ka bhah kyrpang ha ka thungkam thungjam jong ka jylla kine ki jaitbynriew ki la nanghiar bad ki dei ruh kiwei na ki jaitbynriew ba shah ktah bha.
Ka bhah thungkam thungjam jong ka jylla Meghalaya kam don satia ka bhah ba kyrpang ia ki schedule caste, khyndiat por la ai bhah 5 persen ia ki Hajong,Koch, Rabha,Bodo bad ki Schedule Caste na ki san tylli ki kynhun jaitbynriew ki don lang ha kane ka bhah ba 5 persen, ka bym iahap bad ka bym shongaiñ.
Kitei ki kynhun jaitbynriew, katkum ka bhah thungkam thungjam jong ka jylla Meghalaya, la ithuh kum ki riewlum, hynrei ia kito kiba shong ba sah pat ha ki bynta jong ka west Garo hills District la ithu ia ki kum ki mynder.
Ka long ka bym shongnia ba ki kynhun jaitbynriew ba hap ha ki schedule Tribe bad Schedule Caste, kin hap ha kajuh ka bhah thungkam thungjam.
Ka SWGHSCWA, ka la iathuh ruh, ba ha ka bhah ban pule doktor, MBBS, Nursing, kam don satia ka jing kynthup lang ia ki kynhun jaitbynriew Schedule Caste, kumjuh ruh ha District selection committee, South West Garo Hills District, kumba 17 tylli ki kam, katba ia ki schedule caste ym don satia ka bhah, hynrei ia ki kam la pynrung beit tang ia ki trai shnong kiba dei na kane ka jylla.
Shillong:U Nongialam ka UDP uba dei ruh u myntri sorkar jylla, u bah Paul Lyngdoh, u la ther ia kito kiba kynnoh ia u, khamtam ba um leit sha jaka shah thngan u bah Ardent M Basaiawmoit ha kane ka taiew ba la leit.
“Nga la iohi ia ki video ha ka por ba nga kren ia ka Reserva tion Policy ha 2002.
Wat la 20 snem myn shwa nga la kren ia ka Reservation Policy, hangno ki video ba kren Reservation Policy u bah Ardent.
Ngim shym la thnum ia u bah Ardent wat haba um kren ia ka Reservation Policy", la ong u bah Paul.
“Ka jingkylli balei ngam leit sha jaka shah thngan, ka thong jongnga kum u MLA, ngan pyndep ia ka kam ha ka cabinet, nga la kren ha ka cabinet, wat la ngam lah ban iathuh ia kaei kaba nga la kren ha ka cabinet, namar, lada ngan iathuh, nga pynkhein ia ka kular ia ka jingbam smai kum u myntri", u la bynrap.
Haba ther ia ka jingpynkhih win jong u bah Ardent ka VPP, da kaba wer ia ki paidbah, u bah Paul u la ong ba kam dei ban shu kiw kiw kaw kaw palat namar ba kan pynioh lad pynban ia kiwei ki jaitbynriew khamtam haba ka kashari ka don hajan.
“Ka kam synshar khadar ka long kaba kyntang, kam dei ka jingiakop leh drama, ban pyni mano u dei u Hero, mano ba long Heroin", la ong u bah Paul.
“Kano kaba pynmyntoi ia ngi, ngim dei ban kyrkaw than shabar, da kaba kyrkaw, da kaba leh drama, ka khring ia ka Kashari ban peit khmat ia ngi, bad mynta da kaba kyrkaw palat, kiwei ki jaitbynriew kum ki Muslim, kiwei ki jaitbynriew ba sah hangne ha jylla ruh kila dawa shaei ka bhah thungkam jong ngi", la ong myntri ka tnad jngohkai ka jylla.
U la ong ba ka jaitbynriew kam dei ban shu hun tang ha ki ka rit kam ria ne kam sorkar hynrei ka dei ban don ka jingiakhun ban poi sha kyrdan ba shalor.
“Nga la iakynduh ia ki Khasi ba trei saiantis niwkliar shabar ri ha ri Europe, ngi don u Khasi ba long Chief Election Commissioner ka ri India, ki ong, ong sha shnong jong phi, ki dang iapyrkhat ban long chowkidar seh.
Kumno ngin ai mynsiem ia ki samla ban leh bha.
Kat ka jingstad jong ngi, ngin tan pynban ia u paidbah ban ieh noh ia ka kam ka jam ban ong ba kane (Reservation Policy) ka dei ka iap ka im jong ka jaitbynriew.
Ka kam sorkar ka lait tang kumba 500 tylli eiei haka shi snem, lada iaphiah ngin ia ioh tang mar 150 ngut", u la ong u bah Paul, bad, “Lada ap kam sorkar sa shi hajar snem ruh u Khasi ba la nang la stad um ym ioh kam shuh".
Haba ai jingmut ba ka jaitbynriew ban don ka mynsiem iakhun ym ban shu hun ha ki kam peon, tang ban ioh kam sorkar ha ki directorate.
“Lada ka jingthmu jong ngi ka long tang ban ioh kam sorkar, kam peon, ngin ioh kam ha directorate, kata ka pynlong ia ngi ban ym kwah ban leh bha, ka pyrthei ka kwah ia ka jingtbit, u nong India u la long Myntri Rangbahduh ha ri Bilat, katba ma ngi, ngi dang kwah ban long Boss tang ha Directorate, kum kata ka jinghikai", la buh jingkylli u bah Paul.
U bah Paul u la kynthah ruh ia ka jingleh u bah Ardent ba ka long kumba pynshlur ban wanrah ia ka jingsynshar ki paidbhur, ym da ka synshar paidbah.
“Ngi hap ban sngewthuh, kijuh ki briew kiba pynlong jingduwai paidbah, kiba ong ban burom ia ki nongsynshar paidbah, lada u klas 8, klas 9, un batai noh ia nga kumno ban shna ain, te ka bha ngan ym leit shuh sha NEHU, ngan neh beit ha klas 8, ne 9 ka la biang.
Kane ka dei ka jingpynshlur ia ka jingsynshar paidbhur, ym ka synshar paidbah", u la ong.
Bah Paul lada phi ieng na u paidbah kumno phi ong ba u ba class 8 class 9 wat wan batai….
lada kumta ngan ong ia phi por election phi leit khroh vote tang ia kita kiba na nehu….
jin lada phi donkam ia u paidbah baroh ban jop kynmaw ki dei ki class 8 class 9 jan baroh.
Ka jingkylli ka mih ruh ba hato ka NEHU kadei the topiest institution ha india ne dang don da kiwei.
lada dang don da kiwei wat sngewba phi la nang lastad namar ia ka NEHU la mang na bynta ki tribal kiba ki khot ki riew khlaw.
imat ka jingduna ha ka rynieng jong u ka pynduna wat ia ka jingmut jing pyrkhat ruh.
U ong ba u garo u long uba stad laju don u garo u ba shun ia u para garo lada u kren ia ka mat ka jait bynriew.
Ne u ta u ba khot ialade u stad u dei u ba duna tam namar ia u la shah hikai tang kumno ban woh daw kumno ban peit ia ka jing duna jong kiwei.
um ju ioh ia ka jing hikai kumno ngin ia pynbeit lang.
Hikai ialade bah Paul ban long biang u khlur kari ym u crorepatika sorkar ka dei ban wat ka lad ia ki jaid bynriew ki ba kwh  seng kam lade hynrei   ki ba kwh kim kot pat ka bor ha jingduk kadei ban wad ka lynti ba kumno ngin leh ban kiew ka roi ka par ha ka jylla namr ka jing shim kabu ki briew shimet ha jing pynkiew ki bai dukan ka  bai advance kaba heh haduh katta katta u ba duna ka jing ioh tang ba pyrkhat ka bai advance dukan ruh ki long duh mynsiem noh kum ki khynnah samla nga shem ka long ka ba eh ka sorkar ka dei ban khmieh ia kane ba kan long ka dor ka biang bad shidor habaroh ka jylla khnang ki nong shim kabu kin num ioh bad kan long ruh ka lad kaba pynjem mynsiem ia ki ba duna ha jing ioh namr man u briew u don la ka jong ka jing stad  te lada ka sorkar ka shim khia iakane nga ngeit ba bun u jaidbynriew u ba kwh  seng kam lade bad ka sorkar kadei ruh ban khmieh ha ki loan na bynta ki jaid bynriew ki ba kwh seng kam lade ba kan long ka intrest ka ba duna.
hyndait.
Shillong:Ki Garo ki kham stad kham iohi jngai lada ianujor bad ki Khasi", la ong u myntri sorkar jylla u bah Paul Lyngdoh.
Haba kren mynta ka sngi sha ki lad pathai khubor, u bah Paul u la ong ba ki Garo ki la pyni ia ka jingstad bad ka jingshemphang haba jied ia ki nongmih khmat, katba ki Khasi kila shu kiw kiw kaw kaw.
“Hangne ha Khasi Hills, la pynmih sur ba kwah da u Myntri Rangbah Khasi ha shwa ka elekshon 2023, hynrei kum kane ka sur kam mih satia ha Garo Hills hynrei ki leh da ka kam.
Ki la khanglad ia ka jingangnud ki Khasi da kaba pynjop syndon 18 na ka 24 ngut sha ka NPP marwei ha Garo Hills", la ong u bah Paul.
Ha kajuh ka por, u la ther ka Voice of the People Party (VPP) kaba la pynlong isih jaitbynriew lyngba ka Reservation Policy.
U la ong ba ka lynti ba jied ka VPP ban pynkhih win ia ka Reservation Policy, kam dei shuh tang ka jingleh politik hynrei ka jingiashun para jaitbynriew.
“Nga la pynsngew ia ka sur halor ka Reservation Policy naduh 20 snem mynshwa, haei kita kiba pyrta mynta?", la buh jingkylli u bah Paul uba dei u Working President ka UDP, uba pynkhih ia kane ka mat ha ka por ba u dang long kum u President ka KSU ha kito ki por.
Ka video kaba u la kren ha u 2002, ka la saphriang bha ha ki rynsan social media.
“Ka video ka dei ka sakhi ba u Bah Paul Lyngdoh u la rah ia kane ka mat Reservation la 20 snem mynshwa, mynta ngan kylli, haei ki video ba u bah Ardent u pynsawa halor ka Reservation policy ha ki 20 snem mynshwa.
U dei u nongialam jong ka seng (FKJGP) ha kito ki por, hynrei um ju wan ban kyrshan ia ka KSU ha ka jingdawa jongka", la ong u bah Paul.
U la ther ia u bah Ardent, ba u la jah haba mih ka jingdawa ban pynbeit ia ka Reservation Policy ha ki 20 snem ba la leit namar ba u dei u nongialam ka Federation of Khasi Jaiñtia and Garo People (FKJGP).
U la ong ba imat dei na kane ba u bah Ardent um ju kren ia kane ka mat mynshwa.
Haba tih pyrshah ia u bah Ardent M Basaiawmoit, u bah Paul u la buh jingkylli, “U bah Ardent uba dei u MLA ha ka por ba long Myntri Rangbah u Dr.Mukul Sangma uba synshar 8 snem, um ju kren eiei ia ka Reservation Policy.
Balei kane ka mat kam mih ha ka por ba long Myntri Rangbah u Dr.Mukul Sangma, balei mynta pat?, la buh jingkylli u bah Paul.
U la ther ruh ba dei u bah Ardent uba risain nyngkong ia ka kam MDC tang shu wanrah u Dr.Mukul Sangma ia ka ain bam ar maloi ha kito ki snem.
“Mano ba risain nyngkong ia ka kam MDC tang hapoh shi kynta ba la wanrah ia ka Bill bam ar maloi da u Dr.Mukul Sangma", la ong u bah Paul.
U la bynrap, “Tang ka dorbar ruh ym pat kut, hynrei ka shithi risain ka la dep poi sha miej u Dr.Mukul Sangma".
Lah ban kdew ba ha ka 24 tarik Nailur 2015, u bah Ardent uba dang long kum u vice president ka HSPDP u la risain ia ka kam MDC ha u chairman ka KHADC, u bah Manstudy Nongrem hadien ba ka ïing dorbar ka la mynjur ia ka kam bam ar maloi ne ka Prevention of Disqualification (Members of the Legislative Assembly of Meghalaya) Amendment Bill, 2015 ha ka dorbar tlang, hynrei kane ka ain ka la shah khylliap noh ha ka Kashari hadien ba u bah Pynshngain N Syiem u la iakhun pyrshah.
“Ka High Court ka la pynbna ba ka kam MDC kam dei ka kam ioh nong bad u bah P.N Syiem u la jop", la ong u bah Paul.
U la ong, “Phi kren ia ka trading license, nga la pyndep ia ka kamram bad phi la iohi.
Ki myntri sorkar ha kato ka por ki la wan khnang sha District Council namar ba ka ktah ia ki vote jong ki, hynrei nga ong em, lada ngi trei ia ka kam khlem kano kano ka jingtieng ne ka jingshah liang bad haba nga bat ia ka tnad Trading ha KHADC, ka la wan ka shithi na u Myntri Rangbahduh ka ri".
U la ong ba ia kane ka shithi la phah sha NEC kaba la phah pat sha ka sorkar jylla bad ka sorkar jylla ka la phah sha ka KHADC ban pan jubab, hynrei hadien ba la pynkylla ia ka jingbate kam, u khlem ioh bat shuh ia ka tnad Trade.
Hangne phi i u bah ardent u la sngewthuh mnta ba ka reservation policy dei ban pyn kylla mnshwa um pat sngewthuh lehse.
Balei pat uta u ba la iakhih teng u kubur ba kane kam dei.
Phi i ba u bah Paul u sngewrem ialade ba kaba ialam ma u kam seisoh hynrei kaba ialam kiwei ka seisoh.
Bad lada ma u u sngewstad kumno u ong ba la khynra trading licence katba ki dkhar ki nang khambun.
Bad lada jin u bah Paul un dei u ba stad u ladei ban kren personally ia kane bad u bah Ardent… Kumban ong ngi dei ki tribal bad ka ba dang effect haduh mynta namar ngi dei ki riew khlaw.
Shillong:Ka jingthmu jong ka Sorkar ban pyntreikam noh ïa ka Cable Car ne ka ropeway na Lawsohtun sha Shillong ha ka jinglut kaba T.150 klur kan sa treikam noh hadien ka jingïakynduh jong u Myntri ka tnat jngoh kai pyrthei u Bah Paul Lyngdoh bad ki Myntri ka sorkar hapoh ri Switzerland kaba la long dang shen.
Ïa kane la ïathuh da u Bah Paul Lyngdoh haba ïakren bad ki lad pathai khubor ha ka Sngi nyngkong ha kaba u la pynshai ruh ba ka jingjah jong u na jylla ha ka por ba ïakhih Reservation Policy kam dei kaba u la leh khnang hynrei namar jong ki kam ka tnat kaba dei ruh ka jingai lad jong ka Ministry of External affairs ka ri ban leit wad jingtip ha kaba ïadei bad ka jingpyntreikam ïa ki rope way.
“Ha ka jingleit sha Switzerland la ïohi ïa ka jingpyndonkam ïa ki tiar ki tar kiba donkam bha kumta ha kaba ïadei bad kane ha Shillong ruh ngi dei ban pyndonkam da ki technology kiba bha ha kaba ïadei bad ki rope way kiba la bei tyngka da ka Asian Development Bank bad kane ka cable car kan long kaba heh bha ha ka thaiñ NE namar ki briew ki lah ban shong haduh 600 ngut ha ka shi kynta bad lada 10 kynta kin don 6000 ngut ki ban shong ha ka sngi kan kyntiew ïa ka ïoh ka kot ka jylla bad kane kan ïarap ïa ka tulop ki nongtrei," ong u Bah Paul.
Haba ïadei bad ka jingkynthoh ki briew ba um shym la donlang ha ka jingïakhih Reservation Policy, u Bah Paul u la ong, “Hato ka long kaba lah ban pynsangeh noh ne wanphai noh haba don kane ka jingïakhih namar nga leit na ka bynta ki kam jong ka Sorkar.
"“20 snem mynshwa ki briew ki dang buh sah ïa ki video jong nga hynrei ym ki video jong u Bah Ardent Miller Basaïawmoit.
Haba phi la jied ïa nga kum u MLA ngan pyndep ïa la ki kamram bad ngam sngewthuh ba balei hap ban lum ban lang ïa u paidbah tang hapdeng 3 bnai ba la jop MLA katba ha ka por ba long Myntri Rangbah u Dr.Mukul Sangma ym leh eiei," u la ong.
Ha kaba ïadei bad ka RP na ka liang u Bah Lyngdoh u la ong ba lada kyntiew sha ka 70% ruh kiba ñiah taxi kim pat lah ban ïohkam Sorkar, kumta ha kaba ïadei bad ka RP ka jingïatai kan hap long kaba jrong.
“Ha ka synshar khadar ym lah ban ong mano ba long nongïalam bad ka suk ka bha ban pyrto hynrei ka eh pat ban leh ïa ka kam.
Haba don ki kam kiba ai jingmyntoi ïa ngi ym donkam ban kyrkiw kyrkaw palat namar ka la nang pynkulmar shuh shuh ïa kiwei ki jaitbynriew kiba mynta ki la dawa bhah lang," u la ong.
U la pynkynmaw ba ha ka por jong u Dr Mukul u la wanrah ïa ka kam bam ar maloi ne ka Dual Postm hynrei mano ba iehnoh kam MDC nyngkong eh, kumta dei ban ai burom ïa kiba dei ban ai burom.
ka dy kata jingong bah paul, kine ki ba kyrshan prah bun kiba shit khlieh kim sngewthuh iakaei2 tng shu kum ong ei2 ia ardent ki kiew ka jingshit ha jabieng nga ruh nga kyrshan iaka rp (ardent hakane ka kynti naka jingbha iangi hi hynr um ban shu shit jabieng kum kito ki ba shu wiar ktba ia kren shaphng u ardent, kim phai shuh iakipor balah dep ba lah leh u ardent ki pt tng iaka ba mynta hynr iakiwei watki bymdon daw ei2 ruh ki wad daw, bly u ardent u dawa rp tng mynta hato kam dy ka ishu election mdc ruh khnangban ngop ki paitbah, hynr dakam dy kmta bly u mih tng mynta u jah shaei hakipor ba lah dep bly u khlem shah tngan hakito ki por ba lah lt.
Khadduh eh,ka sorkar MDA-2 hapoh ka jingialam ka party NPP ka la hap ban pynden hi toin halor ka sur ki paidbah ban pynthymmai biang(review) ia ka State Reservation Policy hapoh ka jingialam(enitiatives) jong ka party VPP.Hynrei,ha kano ka rukom kan pynthymmai ne pynkylla ym pat lah satia ban batai haduh mynta.
Ka sorkar MDA-2 bad ka VPP ki hap ban shaniah ha kata ka jingai jingmut jong ka Expert Committee.
Kane ka lah ban dei ka buit jongka sorkar tang ban pynlip ia ka ding ba rhem jong ki paidbah halor ka Reservation Policy.
Ka sorkar ka tip bha ba katba nang slem katta ki paidbah ki nang klet bad nang pjah halor ki mat iakhih paidbah(public issues).
Kam don satia ka por(time limit) ba ka VPP bad ki paidbah ba kin ai por ia ka sorkar MDA-2 ba kata ka Expert Committee kan pyndep kloi ia ka kam jongka,la kalong tang hapoh shi bnai ne ar bnai ne shi snem ar snem.
Dei hangne ba ka sorkar ka iohlad ban shim kabu(take advantage) ban pynslem ne pyntud ia kane ka kam.
Wat lada ai ne buh por ruh,ki dang lah ban pan por bunsien ban pyndep ia la ka kamram(duty).
Ngi la iohi tang hapoh kine ki san snem tam mynta ruh,bun bah ki mat ba ktah ia u paidbah(public issues) ki la shu sah kut ldui mynta khlem poi sha bneng ne sha khyndew(hang in the balance).
Ka mat pynkynriah ia ka Them mator ha Them Mawlong kaba la dep rai bad mynjur da ka sorkar MDA-1 ban pynkynriah noh bak bak khlem pynslem shuh ha kito ki por hynrei mynta la palat san(5) snem ei ei,kane ka kam ka khlem poi shano shano ruh.
Ka jingtokit(enquiry) ia ka jingshah siat iap u Ex.General Secretary ka HNLC,I (L) Chesterfield Thangkhiew ha Mawlai ruh kan shu jah la ka jah da ki buit sianti jong ka sorkar.
Ha kiba don ka bor,ki leh bad pynkylla katba mon.
Ka kam IPL,ka jingpynrung ia ka ktien Khasi ha ka kyrnit kaba phra(8th Schedule) lei lei ki da pass da ka Assembly tang ban pynhun ia ka jingiakhih u paidbah hynrei imat sa shi pateng ar pateng bynriew ruh kan ym pat seisoh satia.
Shisien ba la pynslem,kata,la nang blad bad nang klet hakhmat u paidbah.
Kaba ima mynta kalong ba ioh ba kane ka sorkar kan pynslem ne pyntud sa ia kane ka mat paidbah(burning issue) jong ka Reservation Policy.
Kan shimpor da ki bnai ba ka sorkar kan thung(constitute) ia ki dkhot ne member jong kata ka Expert Committee.
Ka Committee pat ka donkam ban shong meeting bunsien namar tang shisien shong meeting kam lah satia ban shim ia ka rai bad ban phah ka jing tyrwa(proposal/recommendation) sha ka sorkar.
Hangta ruh kan shimpor da ki bnai.
Ym tang katta,hynrei ynda kane ka Committee kan aiti bad phah sha ka sorkar ruh,ka sorkar kam lah satia ban shu pdiang beit(accept in to to) katba ai jingmut(sugestions) jong kane ka Committee.
Ynda kata ka Report jong ka Expert Committee kan poi ha kti jong ka sorkar,hangta te,hai-re-hai artad ki buit laiphew jait lah ban iohi ba kan leh ka sorkar(the Govt will play a tactic role)namar ba katei ka mat kaba don jingma(sensitive issue)hapdeng ki ar jait bynriew.
Hap ia pyrkhat bha ba ioh kum kine ki rukom pynslem(long and delayed procedures) kan jia biang sa mynta ka sien ia kane ka mat kaba ktah shisha ia ki khun samla ba la nang la stad ki bym pat iohkam iohjam(unemployed educated youths) ha ka ri baieit jongngi.
Shillong: U Bah Paul Lyngdoh, myntri jong ka sorkar jylla, u ba bat ruh ia ka tnat Tourism, u la pynshai mynta ka sngi, hadien ka jingmih jong ki jingbuh jingkylli kiba bun balang, haba iadei bad ka jing jah jong u ha kine ki khyndiat sngi ba la dep ban kren shaphang ka bhah thungkam thungjam.
Kumta ha ka sngi nyngkong, haba iakren bad ki lad pathai khubor, na ka liang jong u bah Paul Lyngdoh, u la pynshai ba kum u myntri jong ka sorkar jylla ka lah mo ban long, ba hadien ba la dep ban mynjur ia ka jingiakynduh ia ki briew ne ki nongialam na kiwei pat ki ri, ban pynkynriah noh ia ki prokram bad iathuh ia ki, ba ki don ki seng saiñ pyrthei kiba shah thngan ha nongbah Shillong bad u hap ban leit phainoh.
Hato kita ki briew ki dang treh ne em ban iakren kam bad ka kynhun jong u, hadien kata ka jing pynkriah ia ka jingiakynduh.
Haba iadei pat bad kawei ka dur video kaba dei ruh kawei na ka jingkren jong u ha ki snem mynshwa haba iadei bad ka reservation policy, ha kaba u la ong ruh ba kane hi ka la pynpaw shai kdar ba u bah Paul Lyngdoh, u la dep ban kren ia ka reservation policy naduh ki 20 snem mynshwa.
U bah Paul Lyngdoh, u la buh jingkylli “Hato ki video kiba la kren da u bah Ardent Basaiawmoit ki don ne em, namar ha kato ka por u ruh u la dei u wei na ki nongialam sengbhalang?".
Haba iadei bad katei na ka liang, jong u bah Paul Lyngdoh, u la ong ba ha katei ka jingshah thngan, kim shem la beiñ la thnum satia bad ka long ruh kaba shitom bha ia U bah Ardent, ba un kren ia ka reservation policy ha katei ka por, namar u dei u president jong ka Federation of Khasi Jaintia & Garo People (FKJGP).
U bah Paul Lyngdoh, u la ong ruh ba ka jingbymlah ka jong u ban don bynta ha kitei ki jingiakhih, ka long ba kumba ki paidbah ki la jied ia u kum u nongmihkhmat un sa pyndep ia ka kamram hapoh ka kynhun myntri.
U bah Lyngdoh u la iathuh ruh, ba ha shwa ba un mih na nongbah Shillong, ka la don ka jingialang jong ka kynhun myntri ha kaba u la kren ia kaei kaba u dei ban kren.
U MLA jong ka West Shillong constituency, u la ong ruh ba um tip balei ba donkam ban pynkhihwin ia u paidbah tang hapoh lai bnai ba la thaw ia ka sorkar, katba ia u Dr Mukul Sangma pat la ailad phra snem lynter, khlem da pynkhih ia kane ka mat, balei kane ka mat ka mih mynta tang hapoh lai bnai ba la thaw ia ka sorkar MDA-II?.
Ki paidbah ki la dep ban jied ia ki nongmihkhmat bad don ki paidbah ba tang ka sia kam pat khuid, la wan tan biang ban mih na dukan, na ki kali ba phi ñiah ban ia leit sha Secretariat ban ia shong shah thgan bad lada ka long kumta ym don jingmut ban jied nongmihkhmat.
Haba jied nongmihkhmat ka dei ka kamram jong uto u nongmihkhmat ban ia said ia ki kam ki jam, khnang ba ngin lah ban pyndep ia ki kam ki jam bad ka khaïi ka pateng, ong shuh U bah Paul.
Yn nai wohkjat rea phi bah namar baroh u briew ba dunaLada Me sgew ialade ba Me dei u ba biang balei mem leh mem kren Mameka sorkar MDA ka lah iaid 5 snem 3 bnai mynta.
Wat kren pynklet bieij ia  u paidbah mynta ho lih !.
Kaei ka ban jia, haba bun tylli ki wah ki tuid sa ka duriaw barit? Kane ka la jia ha Shillong.
Baroh ki surok ki lam sha Khyndai Lad bad Motphran.
Ka Iingshari ba don burom ka Jylla ka hap ban takrain ia ka Sorkar ba kam don kata ka jingmut ba shong nia (proper plan) kumno ban pynduna ia ka jingdheng kali.
Ki surok na suin, ki dei tang ki jingphohsniew, namar ym don lad ban tei bad lada don ruh, kan shim por da ki phew phew snem.
Ban pynheh surok kam don jingmyntoi, namar kitei ki jaka ba khring bha (gravitated junctions) kata ka Motphran bad ka Khyndai Lad ki rit ban ia ki surok.
Sngew iahab ban pynheh ia ki lynti iaid kjat khnang ba ki briew kin nym iaid ha surok kali.
Ka jubab ia katei ka jingkylli ka long ba ka duriaw kan shlei beit.
Wat duh jingkyrmen.
Ngi don ka Them Metor bad ka phyllaw jong ka Iingdorbar ba la bam duh da ka ding.
Ka Sorkar bastad ka lah ban leh eiei halor kane.
Ia ka New Shillong, ka Sorkar ka lah dei ban pyrkhat bha kumno ban tei ia ki surok bad ki jaka ba kitei ki surok ki iakynduh (junctions), khnang ba hadien habud kan ym jia kumba long mynta (keeping in mind our present experience in Shillong).
Ka Sweden, ka dei ka ri, kaba nyngkong tam ha ka pyrthei, ka ban ithuh ia ka sex, kum ka kam ialehkai bad kan pynlong ia ka jingiakob,  kaba hynriew tam kynthih, ha kaba yn tip, kum ka  European Sex Championship, ka ban long ha Gothenburg bad kan sdang, naduh ka 8tarik Jylliew 2023.
Kin don 16 jait, ki rukom ialehkai bapher, ha kaba yn pynrung ha katei ka jingiakob.
Ka jingiakob, kan long, na ka bynta hynriew kynta ha ka shisngi, ha kaba yn buh por, hapdeng 45 haduh 60 minit, na bynta kawei kawei ka jingialehkai.
Ha ka sien ba nyngkong, kin don 20ngut ki ban wan shim bynta, na ki Ri bapher bad kin da don ki nongbishar, ban rai ia ki nongjop ha ki jingiakob bapher.
Lawai tateU briew te u la Thom ia ka Sang.
Lah don Burom ki mrad ia u briew…Lada long kaba lah lah dei ban band ha jylla jong ngi ban pyllait kum kane ka khubor kam poh ki nongwei khlem BleiKa kane ka jingleh ka sweeden ka pyni baha kawei ka sngi u Blei un ngiah kdang noh ia u khynriew.
haka chanel au ki pynmih nga kwah ptKane kala long ka jingpohjait na pdeng ki jing thaw u Blei.
tip ka pyrthei au Kum Kane mynta ym doh shuh iakasang ka ma.
Ka jylla Telangana, ka dei ka jylla, kaba nyngkong tam ha India, ban thaw ia ka ain, ba kiba shna iing baroh, ki dei ban don ia ka jingsop, kaba iada na ka bor jong ka jingshit bad ia katei ka ain, la ai kyrteng da ka “cool roof policy" bad katei kan khanglad ia ka jingshit, ba kan rung shapoh iing bad kan pynduna ruh ia ka jing pyndonkam bor ding ki paidbah.
U KT Rama Rao, myntri ka tnat Urban Development bad Municipal Administration, jong ka sorkar Telangana, u iathuh ba katei ka ain, kan treikam ia baroh ki iing jong ki riew shimet, ki iing sorkar, ki ophis bad ki dukan bad ba ki nongshna iing, ki dei ban pynkhreh ia katei ka jingsop, ba kin ioh ia ka jingmynjur jong ka tnat sorkar, ha shwa ba kin shna iing.
La iathuh ba katei ka kyndon, kan nym teh than, ia kito ki iing rit, kiba don ka jingheh, kaba hapoh 600 square yard.
Ha katei ka polisi, ki don lai jait ki jingsop ban iada na ka jingthang ka sngi ia ki iing ki sem bad katei ka long da kaba ai rong ia ka tnum iing lane ka lime wash, acrylic polymer bad ki jingsop, kiba da ki plastik.
Kawei pat ka long, da kaba shu sop, da ki tin kiba la dep ai rong bad sa kiwei pat ki rukom shna.
Na ka liang jong U V Rajasekhar Reddy, u  general secretary ka Confederation of Real Estate Developers’ Association of India, Hyderabad, u iathuh ba kane ka dei ka sien nyngkong eh ha India, ba yn pyndonkam, da katei ka jingstad, ha ki kam shna iing.
“Ka rukom shna, ka dei kaba suk shibun, hynrei kan pynduna jur ia ka jingshit tasam, kum ha  Telangana, kaba dei ka jaka kaba shit bha ha ka por lyiur bad katei ka  cool-roof technology, kan pynduna shibun ia ka jingdonkam bording bad kumjuh ia ka carbon-dioxide" ula ong.
U iathuh ba ka dor jong katei ka tnum, pyndaitthah, kan long kumba  ₹1.50 shi square metre haduh ₹300 shi square metre, katba kum ki tiar, ba ki briew, ki pyndonkam.
Ki jingdheng kali ki dei ki jingeh ha man la ki nongbah bad ki shnong.
Ha Shillong baroh ngi la duh noh ka bor pyrkhat shaei ngin leit bad nangno ngin iaid.
Ki nongshong shnong ka Raid Laban, haba ki mut ban leit sha Civil Hospital, IGP ne Khyndailad, ki dei ban leit khun ia ki kali lyngba ka Anjali petrol pump, ka jaka kaba jur bha ka jingdheng kali.
Ban lait na kane ka rukom pyniaid kali kaba i thamula, bad shaiong ngain (mind boggling).
Hap iaid beit lyngba ka Pine Mount School tang ban pynkhapniah kai ia ka surok na Barik sha Civil Hospital.
Ban pyniaid kali sha kiwei pat ki surok, ka wanrah ia ka jingdheng kali.
Man ka por, la ju iohi ba ki nongniah kali ki thulmur palat bad ki kali sorkar ki pynkhein ain palat, ki niom naphang bad ki kyrkieh ia kaei? Shitom ban ioh ia ka jubab.
Ka Sorkar ka lah dei ban pynbiang noh ki jaka kiba kham idonburom bad bashngain na ka bynta ki nongdie madan.
Ngi iohi barabor ba ki surok PWD la pynkylla sha ki jaka ieng kali.
Peit ia ki surok naduh Laban Sport Club shaduh Seven Set School.
Lada ia ka surok na Crinoline sha Barik la shah ban iaid bad leit bad wan (two-way street) kam long kaba eh ba leh kumjuh ia ki surok naduh Laban Sport Club shaduh Seven Set School (two-way streets) khnang ban lait ka jingdheng kali shilynter ki surok Malki-Barik-Civil Hospital-Rhino, namar kiba bun ki kali ba thmu ban leit sha ki thain ka Raid Laban kin pyndonkam beit ia kitei ki surok ba dohkam bha.
Kitei ki suroh ki iar bha bad lah ban shah ban pynieng kali tang shi lain.
Ka surok na jaka ieng bus barim hajan Laban Police Station sha St.John School ka shem kajuh ka jingeh.
La pynieng kali baroh shilynter, haduh bym don jaka shuh ia ki paidbah, khamtam ia ki khynnah skul ban iaid.
Ngi dei ban ai ka jingiaroh ia ka Seng Kynthei Cathedral Parish, Laitumkhrah, kaba la shim ia ka sien jam ban ai jaka pynieng kali.
Hynrei dang don hi ki mutlop, kiba dang pynieng shilynter ka surok naduh gate shaduh Iingmane.
Ym tang katta ar lain la pynieng ha surok bah, tang ban lait ban siew arphew tyngka.
Kan myntoi aiu ban phah skul ia ki khun, namar man ka sngi la hikai ia ki kumno ban pynieng kali beain katba mon?  Ki nong leit shaw skul na Pine Mount, ki pynieng kali haduh lai lain, haduh ba hap khang ban iaid na Crinoline sha Red Cross, wat ia ka surok na Civil shaduh u mot jong u Bah Thrang Hok Rangad (bam kwai ha dwar U Blei) ym mab shuh.
Isynei ia ki pulit, namar ym don ba sngap.
Ym lah leh eiei, namar ym don jaka.
Ka Pine Mount School bad ka Lady Hydari Park ki lah dei ban ai jaka, namar kane kam ktah ia ki jingialeh kai ki khynnah, lada peit ia ka jingheh ka jaka.
Ki briew kiba don bun tylli ki kali kim salia ia kata ka Odd-Even, ki don kali bad odd bad even.
Ki kmen bha ban don ka ain ban ai rashoh noh ia ki surok, tang ban suk ialade.
Hap ban pyrkhat ruh na ka bynta kito kiba shim da ka ram tang ban ioh thied kali rim bad tad dor kum ki Maruti 800 ne Tata Nano.
Hynrei ia ka khajna pat lah siew pura mar katjuh, ym shiteng dor.
Namarkata, baroh ngi don ka hok ban ia pyndonkam lang ia ki surok.
Shillong:Hadien ba ka jingpang sniang jingpang masi ka la sar ha ki katto katne ki bynta jong ka jylla Meghalaya, na ka liang ki nonglum khubor ki la leit ha kawei ka shnong kaba dei ruh ka shnong kaba ju bun bha ki nongri masi ka dei ruh ka shnong kaba ju pynmih bun ka dud, ha kane ka jylla bad kata ka dei ka shnong Umlyngka kaba don ha Upper Shillong hakane ka shnong la ioh ban twad jingmut naki nongri Masi Khem dud bad la ioh ban iakren bad u wei u nongseng iaka Umlyngka Primary Milk Producers Cooperative Society u Bah P.Kharbteng u ba dei u ruh u Secretary jong ka Seng.
Haba iakren bad u Bah P.Kharbteng u la ong ba ki don bun ki masi ba ioh ia ka jingpang “LUMPY SKIN DISEASE " ka la sar bad ki la don bun kiba iap ki la poi da ki phew tylli bad kiba pang, ki la don haduh 40tylli ki sem kiba la wan ban pyntip ia u bad ki don ruh kiba ri Masi ki ba dang ban burieh ba ki wan mih ban ai ki jingtip ba ki don iaka tei ka jingpang.
U la ong ruh ba u kyrpad ia ki Nongri masi ba ki dei ban wan mih khnang ba kin ioh ka jingkheiñ iaki masi kiba la ioh jingpang.
Shuh shuh na ka liang ki nongthoh khubor la ioh ban kylli ka ktah ne em iaka dud ba mih na katei ka Masi ba don iaka jingpang “LUMPY SKIN DISEASE " hynrei naka liang jong u ong kam ktah iaka dud, hynrei ka jingmih jong ka dud, ka la duna namar ki masi kim da bam shuh iaki jingbam.
Ha kawei pat la ioh ban iakren bad u wei u trai masi ba ju ai dud u la ong ba ki masi u ba ki ri ki don haduh 18 tylli eiei ki masi ki don haduh 4 tylli kiba la iap ki dei ki masi kiba mih dud bha hynrei mynta la duh nongbha namar ka dud ka ju mih kumba 18,20 liter haka shi sngi hynrei mynta ka mih tang 5 liter haka shi sngi iaka dud ba mih ruh ngim nud shuh ban leit ai iaki briew namar ba tieng ioh ka don ka jingktah pat iaka dud.
Shillong:Ka Khun Hynñiewtrep National Awakening Movement (KH NAM) mynhynnin ka sngi, ka la pynlong ïa ka jingïalang paidbah jong ki nong kit kam jong ka party ban jied ïa ki nongkit kam kiba thymmai na ka bynta ka samoi treikam jong u snem 2023-2026.
Ha kane ka jingjied ïa ki nongkit kam jong ka party na ka bynta u snem 2023-26, u bah Pyndapborthiaw Saibon u la shah jied biang kum u President ka KHNAM, u Bah Thomas Passah kum u Working President nalor kiwei ki dkhot.
U Working President u Bah Thomas haba kren sha ki lad pathai khubor, u la ong ba ka party ha kane ka jingïalang ka la ïakren halor ki mat kiba la buh ha ka kular ilekshon naduh u snem 2002 ba la seng ïa ka KHNAM bad kiwei ki mat ki bym pat shym la lah ban treikam kum ka mat Inner Line Permit (ILP).
U Bah Thomas u la pynpaw ïa ka jingsngewsih namar naduh u 2019 haduh mynta ym shym la don ba la kren shuh ïa ka mat ILP bad kane ka pynpaw shai kdar ba ki 60 ngut ki MLA kiba pas ne mynjur ïa ka rai halor ka ILP bad ka jingpynrung ïa ka ktien Khasi ki la shu leh tang ban pynthohbria ïa u paidbah, namar ba kim shym la shimkhia.
“Ka party ka la ïoh ïa ka ‘sorkar Resolution’ suda ym ïa ka sorkar kaban wanrah ïa ka ‘Solution’.
Na ka liang jong ngi, ngin sa thoh sha ka sorkar ban pynbor ba kan ai jubab haduh hangno la poi ka jingdawa ILP bad ka jingpynrung ïa ka ktien Khasi ha ka khyrnit ba phra jong ka riti synshar ka ri," u la ong.
Halor ka jingwanrah ka sorkar ïa ka MRSSA, u la ong ba kane kan nym lah ban tehlakam ïa ka jingrung kyrtlep ki mynder ha kane ka jylla bad dei tang ka ILP kaba lah ban tehlakam ïa ka jingrung beaiñ ki briew ha kane ka jylla.
Na ka liang ka seng ka la pynrem jur ruh ïa ka sorkar MDA-1 halor ka jingmih bun ki kynrum kynram haba ïadei bad ka jingpynbeit jaka khappud jylla ha ka Phase-1 bad na bynta kane ka jingpynbeit jaka ha ka phase-2.
“Ka seng ka la dep phah khubor sha ka sorkar ba kadei ban kynthup lang ïa ki nongshong shnong baroh ha ka Committee kynthup naduh ki Rangbah shnong, ki Daloi, ki Syiem bad wat ki trai jaka ruh.
Ka party KHNAM kan sa phah shithi sha ka sorkar jylla ba ki riew shemphang na rilum Khasi Jaiñtia Garo kidei ban don bynta ha ka Expert Committee na bynta ban pynbeit ïa ka Reservation Policy," u la ong.
Haba kren sha ki lad pathai khubor hadien ba la wai ka jingïalang jong ka General Council, u Bah Thomas Passah u la ong ba ha ka jingïalang jong ka Committee jong baroh ki seng Saiñ pyrthei dangshen, Ka Chairperson jong kane ka Committee ka la ong ba ha kane ka jylla ym don ïa ki Expert bad hap ban wanrah na shabar.
“Kane ka la pynartatien shuh shuh ïa ngi namar ki briew ba nabar kin wan ban rai bad halor kane ngin phah ka shithi sha ka sorkar ba ki riewshemphang na kane ka jylla kidei ban don bynta kum u Bah VGK Kynta, u Bah Robertjune Kharjahrin, ka Kong Patricia Mukhim nalor kiwei kidei ban don bynta ha kane ka Expert Committee," u la ong.
Ha kajuh ka por, u la ong ba ha kane ka taïew ban wan, na ka liang ka seng kan sa phah ïa ka shithi khatduh sha ka sorkar jylla ba kadei ban pynduh noh ïa ka jingthep kam lyngba ka ‘Personal Interview’ khnang ba ka jingthep kam kan long kaba khuid ba suba khlem da donkam pisa.
“Lada 23 tylli ki jylla ha kane ka ri ki la pynduh ïa ka Personal Interview kan eh aïu ïa kane ka jylla ba kan pynduh ïa kane ka eksam lyngba ka Personal Interview hynrei ka jingpynlong ïa kane ka eksam ka ïatyngkhuh bad ka jingïohnong ka jong ki," u la bynrap.
“Namar kane ka daw ki shah teh shah khum bad ka seng kan sa shim da kiwei ki lad ki lynti lada ka sorkar ka dang leh kuman halor kane ka bynta," la ong u Working President ka KHNAM u Bah Thomas Passah.
Imphal:U Myntri ka tnat pohïing jong ka ri, u Amit Shah ha ka sngi u Blei u la kyrpad ia ki paidbah jong ka jylla Manipur ba ki dei ban pyllait noh ia ka jingkhang ia ka surok National Highway -2,ha Imphal -Dimapur.
Haba pyllait khubor lyngba ka Twitter u Amit Shah, u la buh ka jingkyrpad khnang ba ka bam ka dih ki dawai dashin, ki umphniang Petrol/Diesel bad kiwei pat ki jingdonkam kin lah ban poi sha ki paidbah nong shong shnong.
U la buh ruh ka jing kyntu seng bapher, ba kin leh ia ka ba donkam tam ban wanrah biang ia ka shong suk shong shngaiñ.
“Ryngkat lang baroh ngin sa lah ban wanrah ia ka shongsuk shong shngaiñ ha ka jylla kaba itynnad" ong U Shah.
Ha ka sngi saitjaiñ u nongaibuit na bynta ka jing shngaiñ jong ka jylla, u Kuldip Singh u la ong ba ka shongsuk ka la wan ha ka jylla, hadien jong ka jingiakulmar ba khluit bha bad ka jing iaumsnam ba shyrkhei, ka shongsuk shong shngaiñ ka la wan kumba juh long.
Ha ka sngi thohdieng ki pulit ki la iathuh ba kumba 140 tylli ki tiar siat kiba la shah tuh na kylleng jong ki police station la wan ban pynphai noh hadien ka jing kyrpad na u myntri ki tnat kam pohïing jong ka ri u Amit Shah ha ka jing wan ïuhkjat ba saw sngi jong u ia kane ka jylla.
Ki suloi ba kynthup ia ka SLR 29,32 pistol, smoke Gun,Stunt Gun,JVP, Car bine,AK,INSAF,INDAF LMG, Modified Riffle,303 Riffle, ki pistol shna hi,9mm pistol,M16 Riffle,Tear gas bad ki Grenade launcher, la wan ban pynphai biang.
Nongpoh:Ki nongialam ka Confederation of Ri Bhoi People (CORP), Northern Zone, ia kaba la islam da u Bah Juban Swer, President bad u Bah Richard Kurbah, Secretary, ki la leit ban jurip ia ka Umsohlait Police Station, kaba dei kaba la plie paidbah naduh u snem 2017 bad ha katei ka jingleit jurip, ki la lap ia shibun ki jingduna hapoh katei ka Police Station.
Ha katei ka jingleit jurip, ki la lap ba kat haduh mynta kitei ki Pulit kiba don ha katei ka jaka, ki dang shong bad sah hapoh ka iing MGNREGS Constitutional Building VEC/AEC Umsohlait bad ba kim pat don ia la ka jong ka jaka treikam kaba pura.
Lyngba katei ka jingleit jurip, kitei ki nongialam ka CoRP ki la lap ruh ba kumba ka long mynta, hapoh katei ka Police Station ki don tang lai ngut ki Pulit bad u wei u driver, nalorkata wat ka Lock-up ne ka jaka ban set ia kino kino ki briew kiba shah kem kim don jaka ban set.
Haba iadei bad ka jingduna hapoh katei ka Police Station, na ka liang ka seng, ka kyntu ia ka sorkar, ba ka dei ban shna noh ia ki jaka sah ba biang, namar kumba ka long mynta ym pat ikop satia ba ia katei ka Umsohlait Police Station, ym pat ikop ban khot kum kata ka Police Station.
Shillong:U Myntri rangbah ka jylla, u Conrad K Sangma, u Symbud Myntri rangbah ka jylla u Bah Prestone Tynsong, ka Myntri kam aiñ ka Dr.M Ampareen Lyngdoh, ki la ïa donlang ban ïakynduh ïa ki seng bhalang na Garo Hills ïa kaba la pynlong ha Tura.
Ka jingïakren ha kane ka jingïalang bad ki sengbhalang na Garo Hills kaba bun ka dei halor ka polisi bhah kam bhah jam bad ïa ka Expert Committee, ha kane ka jingïalang la pyntip ba kin sa shong ïa ka jingïalang ka cabinet na ka bynta ban pyntreikam ïa ka Roster System.
Ha kane ka jingïakynduh mynta ka sngi u Myntri rangbah u la pynshai ba ïa ka rai ban thaw ïa ka Expert Committee ka long hadien ka jingïakynduh ïa baroh ki seng saiñ pyrthei hadien ka jingïamir jingmut bad ki nongïalam seng saiñ pyrthei.
La pynshai ba kane ka Expert Committee kan sa ïa kynduh ïa ki paidbah bad kan sa peit ruh kumno la pyntreikam ïa ka bhah kam bhah jam ha ka Ri baroh kawei bad jingbhah kam ha kane ka jylla bad ka committee kan sa ai ïa ka kaiphod sha ka sorkar jylla.
Ha kane ka jingïakynduh ïa ki seng bhalang na Garo Hills la donlang u Chief Secretary u Bah DP Wahlang, Bah CVD Diengdoh bad kiwei kiwei ki ophisar jong ka sorkar jylla ban pynshai lem ha kane ka jingïakren.
Ha kane ka jingïalang la jan baroh ki seng bhalang na Garo Hills kila ïa poi sha kane ka jingïalang ban sngap kaei ka sorkar ka don ban pynshai bad kila buh ruh ïa ki jingkylli ban pan jingshai ïa kaei kaba kim sngewthuh.
New Delhi: Ki don 288ngut kiba iap, ha ka jingkylla jong ka rel, ha ka miet sngi thohdieng bad sa 803 ngut kiba mynsaw, ha katei ka jingjia ha Balasore jong ka jylla Odisha.
Katei ka dei ka jingjia, kaba triem tam ha India, ha kine ki 20 snem ba ladep.
U Narendra Modi, myntri rangbahduh, ula leit jngoh hi dalade ia katei ka jaka jong ka jingjia bad ula leit jngoh ruh ia kiba mynsaw, kiba dang shah sumar ha ki hospital bapher ha Cuttack.
Katei ka jingjia, ka dei ha kaba ka rel jong ka  Bengaluru-Howrah Superfast Express, ka Shalimar-Chennai Central Coromandel Express, ka leit tynrah ia ka rel kit mar.
La iohi, ba kawei ka kamra rel, ka leit tynrah tyngeh ia kawei pat ka kamra rel, ha kaba ka jing ia tyngkhuh, ka dei kaba jubor bha bad kaba la pynlong ia ka tnum jong ka rel, ba kan pra lyngkhot bad her sha suin, la kum ki tiar lyngkhot.
Uwei u nongshong rel, u iathuh ba ula kyndit naba ioh thiah, haba ki leit hap, ki met briew, kumba 10-15 ngut ha ka jaka ba u thiah bad u ong “Nga ialade nga dang thiah, hynrei ki leit hap, kumba 10 haduh 15ngut ki briew halor ka met jongnga.
Ynda nga la mih shabar, nga iohi ia ki kti ki kjat jong ki briew,kiba la saphriang ha ki bynta jong katei ka jaka jong ka jingjia" ong uwei na ki nongshong rel.
Ha ka jing iaid lynti kum ka jaitbynriew Hynñiewtrep naduh ba sdang kynthong jong kane ka pyrthei ngi tip shai ba ngi long kawei ka jaitbynriew kumba ka jingrwai ba la rwai da u E Brektis Roy Wanswett u khynriam u pnar, u Bhoi, u War, ngi dei u paid khasi ba iar.
Kynthup lang u khasi Maram bad khasi Lyngngam, Lada ngi phai khyndiat sha phang ka jing iaid lynti jong ka jaitbynriew Hynñiewtrep naduh ka por ba ka jing synshar Hima ka dang khlaiñ bad ka dang ia tylli mlon kawei ban pynlong ia kane ka ka Ri Hynñiewtrep.
Haoid lada ngin kyrtiang dien khyndiat sha ka mynnor kaba la leit noh naduh u snem 1835, bad balei ngi hap ban da kren bha naduh une u snem namar ba dei ha une hi u snem ba ki phareng ki la sdang knieh noh ia ka bor synshar khamtam hapoh ka Hima Sutnga ( Jaintia ) bad nalor kata ki la sdang ruh ban pyntrei kam ia ka buit pharia bad pyn pait jaitbynriew.
Ki phareng kum ki nong synshar mynder ki la pyn treikam da kane ka buit phiah bad synshar bad dei ruh lehse naduh kane ka por ka la rung ha ki jingmut jing pyrkhat jong ki katto katto ki para doh ki para snam jong ngi namar ioh lehse kim pyn shitom ialade ban wad iala ka tynrai bad ka thymmei jong ka jinglong kawei ka jaitbynriew.
Ha ka por ba u Syiem Rajendra Singh u long u Syiem jong ka Hima Jaintiapur, bad dei ruh ha kane hi ka juh ka snem ba ki phareng ki la knieh noh ia ka jayanta pargana bad ka Gobha bad ki la pyniasoh( Merged ) ia kine ki jaka kawei bad ka sylhet bad kawei pat bad ka Nowgong.
Bad ki la ieh tang ia ki bynta ba long lum ( Hill Area ) jong ka Hima Jaintiapur ba un synshar u Syiem Rajendra Singh bad une um treh bad ki phareng ki la pynlong British Area syndon ia ka Hima Jaintiapur baroh kawei.
Te hangne ngi sngewthuh ba ki phareng kum ki Nong synshar mynder ki la pyndonkam da kata ka buit phiah bad synshar ( divide et impera policy) bad dei lyngba kane ka buit pharia jaitbynriew jong ki la pyrshang ban pynsngewthuh bakla ha ngi ki khun ki ksiew jong u Hynñiewtrep bad khamtam eh ha kito ki jaka ba ki ioh ban synshar la pynrung ia kane ka rukom pyrkhat kaba sniew bad la iohi ba tad haduh mynta dang don hi katto katne ki bym pat sngewthuh ba ngi ialong kawei ka jaitbynriew khasi ha Khmat ka ri India baiar.
Namar ha kum kane ka por ba kum ka jaitbynriew Hynñiewtrep ka ia khih ia ksaid na ka bynta ban ioh ia ka hok kaba shongnia kaba ngi dei ban ioh ha kaba ia dei bad ka thung kam thung jam bad kiwei kiwei de ki hok kiba ngi dei ban ioh kum ka jaitbynriew Hynrei kyndit kynsan ka mih pyn ban ka sur na ki katto katne ki Riew Rangbah ban dawa noh la ka jong ka bhah na ka bynta ka jaintia.
Lada ka mih kaba kum kane ka sur na ki katto katne ki briew ka lah ban ialam bakla ia ka jaitbynriew lehse ki sngew ba ngi ia pher, ngim beiñ ne kynthoh iano iano hynrei lehse ioh kim pat tip bha ia ka thymmei jong ka jaitbynriew Hynñiewtrep.
Ka kyrteng jaintia kam thew ia ka jinglong jaitbynriew hynrei ka thew ia ka jaka bad ha ki por ba kham mynshwa la ju khot ruh ka Hima Sutnga bad ha kane ka Hima la shong la sah da ki khasi(pnar) na sha ki thaiñ ba long them pat la shong da ki khasi(war) takadaw ngi sngewthuh ba ka kyntien jaintia ka mut ne thew ia ka jaka bad ngi long beit kawei ka jaitbynriew.
Namar ngi don ka kur kaba tehsong ia ngi la ngi shong ngi sah ha la ka jong ka jong ka jaka Hima ne Elaka bad ngi dang don ka jing ia dei kur bad ka jingiateh kur na kawei ka Hima sha kawei pat ka Hima.
Lada ngi sngew ba la la ka Hima ngi kheiñ la la ka jong ka Ri bad la la ka kur ngi kheiñ la la ka jong ka jaitbynriew te hangta lah klumar bad kan mih shibun ki ri bad Shi bun ki jaitbynriew Hapoh ka Bri Hynñiewtrep hynrei kam long pat kumta ngi dang ia teh kur ngi tip ia ka kheiñ kur kheiñ kha takadaw ngi long Beit kawei ka jaitbynriew Hynñiewtrep.
Hapoh ka bri jong u Hynñiewtrep ngi don shibun ki Hima bad ki Elaka naduh ki por barim bajah bad ngin add lang ia kine ki Hima ngi ioh ia ka Ri khasi bad hapoh ka Bri Hynñiewtrep ngi don ruh shibun ki kur ki jait bad ngin add lang ia kine ki kur ngin ioh ia ka jaitbynriew Hynñiewtrep.
Te na kata ka daw ngim dei ban sngewthuh bakla ba lada ngi ong ba la la ka jong ka Hima ne Elaka ngin kheiñ la la ka jong ka Ri te katno tylli shuh ngin don Ri ha poh ka Bri Hynñiewtrep? Bad hapoh ka bri jong u Hynñiewtrep ki don shibun ki kur ki jait bad lada ngi kheiñ ba kita ki kur kiba pher ba pher ngin kheiñ noh ba ki ia pher te katno tylli yn don jaitbynriew hapoh ka Bri Hynñiewtrep? Te ngin add lang ia kine ki kur ki jait ngin ioh ia ka jaitbynriew Khasi.
U Dr.Homiwell Lyngdoh Nonglait ha ka jing lamphrang ha ka kot jong u ka ‘Niam khasi’ u ong ka kyrteng khasi ka kynthup ia ki khasi baroh ki khasi pnar ki khasi war ki khasi Maram ki khasi khynriam ki khasi Bhoi ki khasi Lyngngam.
Ka jingwan jong ka sorkar phareng bad ka jingioh jong ka ban tuklar ia ka synshar ka Khadar hapoh ki Hima khasi ka la pynsamakariang ia kaei kaei kaba bha ba la buh la seng u longshwa u manshwa.
Ka iktiar bad ka kyrdan jong ki bakhraw bad jong ki khun ki Hajar jong ki Hima khasi ha ki por synshar phareng ka la nang hiar nang hiar.
Ka subsidiary Alliance System ka la wanrah bun kiei kiei kiba sniew bad ki kynrum kynram ha ka synshar ka Khadar.
Hapoh ka Bri Hynñiewtrep don bun tylii ki Hima kumba ka kdew sha khmat te ka ri jong ngi ha ka por jong u Dr.John Roberts ka la don hapoh ka jingsynshar jong ki phareng u Dr.John Roberts u dei u briew jong ka Welsh Mission ka ioh ban trei ha ka ri jong ngi da ka jing ai jing bit da ka sorkar phareng.
Ha ka por ba u Dr.John Roberts u don ha ka ri jong ngi ia ka ri jong ngi la bynta ha ki ar bynta ba la tip kawei kum ka British India ne British Area bad ia kawei pat kum ka Indian Native State haba shu kren kyllum kawei na ki indian state kaba heh kadei ka Hima Jaintia Kaba la ioh ban long British India naduh ka snem 1835.
La pynduh ia ka jinglong Syiem hapoh ka Hima Jaintia da ki phareng bad la pyn neh tang ia ki Daloi, wat la ym don Syiem shuh hapoh Hima Jaintia namar ba ka la kylla British Area pynban u Dr.John Roberts u sngew ba ka Hima Jaintia ka don hi hapoh ka jylli jong kawei kajuh ka jaitbynriew.
Niuma u la lah ban pynpaw ha ki kyntien kiba mar ia sdang ka jingrwai ieit ri ( khasi Anthem ) ‘ Ri khasi Ri khasi nga ieit ia pha.
U Dr.John Roberts um pdiang ba don ar tylli ki Ri hynrei tang kawei bad kumta um shem pyndonkam ia ki kyntien Ri khasi Ri jaintia nga ieit ia phi.
Ka paw shai ba ka kyntien Ri khasi ka kynthup ia ki Hima baroh kiba dei na kajuh kawei ka jaitbynriew.
Haoid ymlah ban Len u Dr.John Roberts u la pynpaw ba don ar jait ki rukom synshar ha kato ka por hynrei ymlah khlem peit na kawei pat ka liang ia ka jingskhem jingmut jong u Dr.John Roberts uba pynpaw ba ka ri bad ka jaitbynriew kadei ka juh bad tang kawei.
Ka rukom pyndonkam ia ka ktien" War" lane “Pnar" lane Bhoi te ka kham thew ia ki thaiñ kiba don jingiasoh bad ka Geography ha ka liang ka physical features ka shu long ka rukom kren ba ia kiba wan na thaiñ war la shu khot war ia kiba wan na thaiñ pnar la khot pnar ia kiba wan na thaiñ Bhoi la shu khot Bhoi kam mut ba war ne Pnar ne Bhoi ka dei ka kyrteng jong ka jaitbynriew.
Kum ban shu ai nuksa ki don ki jait laloo kiba shong ha pnar ki jait Lamin ha war bad ki Diengdoh ha kiwei pat ki jaka kum ha khyrim ne ha kiwei kiwei pat ki Hima kine baroh lai ki ia dei shikur ki mih na kajuh ka iaw bei ki dang ia teh kur te haba ia dei shikur kam lah long ba kin ia long la ka jong ka jaitbynriew.
U Nong rwai u rwai Hapoh ka Bri u Hynñiewtrep, Tal wiar u sohpetbneng, ngi dei ki khun u Hynñiewtrep.
Tang kawei ka kyrteng.
ki Hima ki bun, jaitbynriew tang kawei Nongkhlaw lane khadsawphra, khyrim lane Nongkrem, Jaintia lane Sutnga ki dei tang ki kyrteng jong ki Hima hapoh ka Bri Jong u Hynñiewtrep Talawiar u Sohpetbneng ka ri shnongpdeng pyrthei.
Halor kitei ki mat bad ki pung ba la kdew kaba donkam ka long la ngi pdiang ne em ba ngi long kajuh kawei ka jaitbynriew? U Rev Dr.John Roberts bad u Rev G.Angel Jones ki la thaw ia ki jingrwai ba ia dei na ka bynta ka Ri, u Rev Dr John Roberts u la thaw ia kato ka jingrwai Ri khasi Ri khasi nga ieit ia pha.
Bad u Rev G.Angel Jones u la thaw ia ka to ka jingrwai " Kynmaw Trai ia ka Ri Khasi" ym don jing artatien ba baroh arngut ki mut ia ka Ri khasi hi ha ki jingkit bad jingmut ba iar jong ka.
Lada u Rev G Angel Jones u sngew ba don ar ki jaitbynriew hapoh ka Bri u Hynñiewtrep um jin da la thaw ia kato ka jingrwai Kynmaw trai ia ka Ri khasi hynrei kan long noh da kum Wei pat.
Kan lah ban long noh ha kane ka rukom kynmaw Trai ia ka Ri khasi Jaintia Tangba hynrei u Rev G Angel Jones u sngewthuh ba ngi long kawei ka Ri kawei ka jaitbynriew.
Ha ki por synshar phareng namar ki jing jia bapher bapher don na ki Hima Khasi" kiba la pynsah kum ki khasi state bad don ruh kiba la pyn kylla British Areas.
Hynrei kane ka jingleh jong ki phareng kaba don jingiasnoh bad ka buit synshar jong ki ba la tip kum ka “Divide and rule Policy" kam teh ia ki khasi States bad ia ki British Areas ba kin hap ban sngew ba ki ia pher kum ka jaitbynriew.
Ka pyn kynmaw ia ka statement kaba 5 Tarik July 1947 jong u Sardar Vallabhbhai Patel bad ha kawei ka bynta jong katei ka statement la thoh kumne:-This country with its institutions is a proud heritage of the people who inhabit it.
it is an accident that some live in the states and some in the British India, but all alike partake of it’s culture and character.
We are knit together by bonds of blood and feelings no less than of self interest.
None can segregate us into segments no impassible barriers can be set up between us.
Bad shuh shuh ruh ka la don kawei ka jing jia ba ha kito ki snem hynriew phew lai bad hynriew phew saw la pynkha ia ka Autonomous District thymmai na ka United Khasi- jaintia Hills Autonomous District Council ba la tip kyrteng kum ka Jowai Autonomous District katkum ka notification No.TAD/R/50/64 dated the 23rd November 1964 published in the Assam Gazette, Extraordinary, No.61, Monday November 23rd, 1964, Tuesday, November 24 1964.
Te ha ka snem 1973 ia ka kyrteng United Khasi-jaintia Hills Autonomous District bad ka Jowai Autonomous District la pyn kylla bad ia kawei la tip kum ka Khasi Hills Autonomous District Council bad kawei pat la tip kum ka Jaintia Hills Autonomous District Council vide Notification No.DCA.31/72/11 Dated the 14th June 1973 published in the Gazette of Meghalaya part VA, june 23, 1973, p 200.
Wat la ngi la iohi ba na kawei ka por Sha kawei pat ka por la phiah ia ka rukom synshar Khadar te hynrei kam mut pat ba ngi ia pher iwei ia iwei lehse ka lah ban long kadaw na ka bynta ban pyn kham suk ha ka rukom treikam.
Na kata ka daw u Mr.Edwingson Bareh u la ai case hapoh Guahati High court ban challenge ia ka validity jong ka Notification No.TAD/R/50/64 dated the 23rd November 1964 (Ref: Civil Rule No.280 of 1964 and Civil Rule 303 of 1964) and appeal was filed by Edwingson Bareh in Supreme Court against the judgement of the High Court ( Ref Civil: Appeal No.968 of 1965) the judgement of the supreme court maybe seen in the AIR 1966 Supreme Court 1220 ( V 53 C 237 ) U Mr, Edwingson Bareh ha ka petition bad ka appeal jong u, bad kaba long ruh kum ka Nongrim kaba skhem kaba sakhi ba ngi long kawei ka jaitbynriew la ka dei ha khmat jong ka ing kashari la ka dei ha khmat jong u briew ne u Blei ngi khlem ia pher ngi dei hi ki khun ki ksiew u Hynñiewtrep Talawiar u Sohpetbneng ka Ri shongpdeng pyrthei.
Bad ha kata ka petition bad ka appeal jong u Mr, Edwingson Bareh la thoh ha ka ktien phareng kaba Ong kumne " That the people inhabiting the territory comprised within the United Khasi-jaintia Hills District are ethnically, racially, culturally, economically, and by tradition are one and the same people.
When the British subjugated and annexed the territory they divided it into different units for administrative conveniences, but the people of the said area continued to remain united and maintained the existing closest relationship.
La don ruh ki jingbatai ba ym lah ban wallam ia ki British Areas hapoh ki “States" kine ki jingbatai ki long kiba bakla ki bym don Nongrim namar ha ka section thymmai ba la pyn mih ha dien ka 15 tarik August 1947 ( section 290-B jong ka Government of India Act, 1935 ) lah ban leh ia kata bad la leh kat kum ba paw na ka " Provinces and States ( Absorption of Enclaves Order, 1950 ba la pyn mih da u Governor General of India.
Na kata ka daw da lei lei ruh ngim dei ban ailad ba kane ka jing pyrkhat mynder kan ioh ban shong tynrai ha ki jingmut ki jing pyrkhat jong ngi ha man la u Wei pa u Wei u dkhot jong ka jaitbynriew.
Hapoh ka Bri u Hynñiewtrep Talawiar u Sohpetbneng ngi dei ki khun u Hynñiewtrep tang kawei ka kyrteng.
Hima Maram, jaintia, Shella, khyrim, Mawiang, Sohra, bad kiwei de la ki kyrteng, Tal’ wiar u sohpetbneng.
Na Thangbuli, Iongpiah, Malki,bad haduh Pyndengrei don bun seng Niam,kur,bad Hima jaitbynriew tang kawei.
NEW DELHI: Ka sorkar India, hynnin ka sngi thohdieng, ka la bthah ia ki kompeni, kiba die umphniang bam, ba kin pynhiar dor noh mardor ia ka dor jong ka umphniang bam bad katei ka jingduna, kan dei ban long da T.8 haduh T.12 shi litar bad katei kan sdang noh mar mar bad katei ka dei, namar ba ka dor jong ka umphniang bam, ka la hiar dor lang sha kylleng pyrthei.
“Ki don ki kompeni, ki bym pat pynhiar dor ia ka umphniang bam bad la ai jingmut ia ki, ba kin pynhiar dor noh" ong U Sanjeev Chopra, Food Secretary ka sorkar India, hadien jong ka jingialang.
Ha ka jingialang, la iakren, ba ka dor jong ka umphniang, ka la hiar shibun ha kylleng ka pyrthei bad kumta ki kompeni die umphniang, ki dei ban peit ba ka dor, ka dei ban hiar noh mar mar.
Ki don ki kompeni kiba la sdang ban pynhiar dor ia ia ka sunflorwer bad ia ka soyabeen, hapdeng ka T.5 haduh T.15 shi litar bad mynta la nang pynhiar dor ia ka mustard oil bad kiwei ruh ki umphniang bam.
Shillong:Ka Deputy Commissioner ka East Khasi Hills ka Kong Rosette M Kurbah, mynhynnin ka sngi, ka la ong ba ka jingpyntrei kam da u Odd bad Even Number ia ki kali kamai, ka dei tang ka jingpyrshang bad lada ka biang, yn pyntrei kam pura bad lada kam biang, yn sa pyrkhat ban wad da kiwei ki lad.
Ka DC ka la pynmih ia ka hukum ban pyniaid ia u Odd bad Even Number ia ki kali kamai na Kashari, Khyndai bad Motph ran kum shi bynta ka jingpyrshang ban pynbeit ia ka jing pyniaid kali ban pyn duna ia ka jing sahkut.
Haba kren mynta ka sngi, ka Kong Rosette, ka la ong ba katkum ki video ba la lum, la iohi ba kitei ki jaka ki wanrah shibun ka jingsahkut kali ka dei namar ba ki kali kamai kila shu kyllain hajuh shi hajuh.
“Ngi la iakren bad ki seng nongniah taksi, ngin hap ban pyr shang, namar ba katkum ka video ba ngi la ioh, ngi la tohkit bha, haei ka sahkut, na kaei ka daw, bad la pynmih ia kane ka hu kum, katkum ka hu kum na ka Kashari", ka la ong.
Ka la ong ba kane kam dei kaba dang thymmai hynrei ka la don mynshwa ruh ka jingpyrshang bad yn pyrshang biang mynta ka kynti, ha kano ka rukom kan ai jingiarap ia ka rukom pyniaid kali.
“Kane ka jingpyrshang ka dei kaba ju leh, bad ngi pyrshang biang mynta, bad lada ka biang, ngin bteng lada kam biang, ngin sa peit.
Kane ka dei tang ka jingpyrshang jong ka bynta ba nyngkong.
Khamtam hadien ba la ioh ia ka hukum ka kashari", ka la ong.
Katkum ka jingong ka DC, la ring video ha ki jaka bapher bapher ka sor Shillong, la iohi ba dei na ki taksi kiba kyllain hajuh shi hajuh haba ki ap nongnong nongwan khamtam bym don ka jaka ban pynkiew bad pynhiar nongleit nongwan.
“Ngi khlem khang ba kin iaid, la shu khang tang na Kashari sha Khyndai Lad bad Motphran.
Donkam ban don ka jaka kiew bad jaka hiar, ym ban shu iaid tawiar bad ap ia ki nongleit nongwan khlem khih.
Ynda la sdang ha ka sngi nyngkong, yn sa peit, mano ba kham wanrah ia ka jingsahkut, ki kali kamai ne kali shimet", ka la ong.
Ka la ong ba kane ka dei tang ka jingpyrshang bad lada ka biang, yn pyntreikam ha baroh kawei ka sor Shillong.1.
ki taksi kamai ki long kiba khlem akorshaba palat, kim ju don discipline, jakaban  kyntiew pynhiar passenger kim ju don ki Tur sangeh kat haba lap bashem, tang su rah kti ki passenger ki ïuh brake beit hapdeng surok bad kah (obstruct) ïa kiwei pat ki kali khlem da ïaid sha side ban ailad ïa kiwei pat ban ïaid.
ka jing leh ka DC, ka long kaba dei ban ai jingsneng ïaki.
haka juh ka por ka DC ka dei ban khot training ïaki driver as to “what is civic sense"dress code is of prime importance.
u driver kali kamai u dei ban riam donburom, ym ban phong tang ka banyan deng Google, kaba pyn long uncomfortable khamtam ki ladies passenger.
katto katne kii dribar khasi ki long kiba kren khor (rae deal) ïaki passengerki dei ban kylla na kane ka jinglong kyr-eit jong ki.
Shillong:Ki nongñiah kali kamai kila pyrshah jur ia ka hukum ka Deputy commissioner ka East Khasi Hills kaba pynjari Odd bad Even Number ia ki kali kamai na Kashari, Khyndai Lad bad Motphran.
Kila pynlong ia ka jingialang ha madan Malki ban pynpaw ia ka jing pyrshah iaka hukum bad kila iaid kjat artad shaduh ophis DC ban aiti dorkhas bym iahap ia kane ka hukum.
“Wat ktah ia ka pliang ja jong ngi.
Kane ka long thik kumba leh ha ka por Covid-19", la ong uwei u nongñiah taksi kamai.
Hynnin ka sngi, ka DC kala pynjari da ka Odd bad Even Number ia ki kali kamai kynthup ki bos saw, ki maxi saw na Kashari, Khyndailad bad Motphran ban pynduna ia ka jing sahkut kali palat ha ka nongbah.
Ki nongñiah taksi kila dawa ba ka DC ka dei ban weng noh ia ka jingpynjari Odd bad Even Number kumba kala pynbna.
“Ngim banse ban pynlong ia ka jingiakhih namar ba kala poi ha ryndang um jong ngi", la ong sa uwei u nongñiah taksi.
Ula bynrap, “Wat ktah ia u khiew ja jong ngi, ioh rah da ka AK-47", u la maham.
Ha kawei ka liang ka DC, ka la ong ba kane ka dei tang ka jingpyrshang bad lada ka long ne ym long, yn sa peit hadien ba la pyntreikam.
Shillong:Ka PDF ka la pynkupburom ïa ki arngut ki MLA kiba dangneh haduh myn ta bad ka party kata ïa u MLA bad Myntri sorkar na Mawkynrew Constituency u Bah Banteidor Lyngdoh bad ïa u MLA ka Sohra Constituency u Bah Gavin Mylliem kum ka dak ka burom lyngba ki Ryndia bad ki momentos.
Na ka liang ka PDF lyngba ka jing ïalang paidbah kaba la pynlong hapoh ka Khasi National Dorbar Hall Mawkhar.
Ha kane ka jingïalang ba la pynïaid da u Vice President Bah Ban Basaïawmoit la pynbna ïa ki kyrtong ki ban ïa aireng ïa ka ilekshon MLA.Napoh 3 Raliang SC Constituency u Bah Shemhok Garod, na 8 Mawhati Roswel Shadap, na 11 Umsning Donlang Sohkhlet, na 16 East Shillong Romeo Phira Rani, na 22 Nongkrem Egenstar Kurkalang, 24 Mawphlang Auspicious Lyngdoh, 28 Sohra Bah Gavin Mylliem, na ka 29 Mawkynrew Bah Banteidor Lyngdoh.
Na ka liang ki kyrtong ki la kren ki long U Bah Shemhok Garod uba na ka Shnong Nangbah uba la ïathuh ba u la longteng u MDC barim naduh u snem 1999 kumba 3 term uba la ïakhun na ka seng UDP.U la ïathuh ba hapoh ka constituency ki la don lypa kita ki high level ne kiba riewspah bad kine ki bat ïa ki kam khaïi, kam Sorkar bad kiwei ki kam baheh, hynrei ki Low level ne kiba duk kim ïoh eiei bad mynta kine ki Low level ki la rai ban ïakhun na kane ka jingshah khñiot.
La kren ruh u Bah Roswell Shadap na Mawpat, Mawhati uba dei u nongïalam ki nongrep ha kane ka constituency.
La ïoh jingkren na U Bah Phira Rani uba dei uba la ïeng ilekshon kumba 12 sien bad u la ïathuh ba ha Laitumkhrah ki don bun kiba duk, nangta u Bah Egenstar Kurkalang na Nongkrem u ong ba ka PDF kan weng ïa ka High, kan weng ïa ka low bad ban buh tang ka level ne ka ïa ryngkatlang.
Kiba shna ïa ka high bad ka low level dei ka NPP bad UDP.Ka NPP ka pyndonkam bakla ïa ka pisa Sorkar baroh ki tnat sorkar ki tyrkhong pisa naba uba bat ïa ka pla tyngka um ai hynrei ki pynkhreh mynta ban pynlut sha Tripura, Nagaland ban pynlut ka ilekshon.
La kren ruh u Bah Donlang Sohkhlet na Umsning, u Bah Auspicious Lyngdoh Mawphlang Secretary PDF na Mawphlang constituency.
Na ka liang u President, Working President, Vice President bad General Secretary ki la kitbok ïa baroh ki kyrtong ba kin ïoh ïa ka jingjop.
Shillong:Mynhynnin ka sngi haduh san ngut ki MLA kiba la iehnoh kam ki la rung sha ka United Democratic Party (UDP) bad ban long syndon ruh kum ki kyrtong ha kane ka elekshon ka ban long ha u Rymphang.
Ha kane ka jingpynbna kyrtong, u bah Process T Sawkmie um shym la lah ban don ryngkat na ka jingkhlad noh ka kiaw kurim jong u.
U bah Sawkmie ula long u dkhot ba pura ha ka parti UDP hadien ba ula dep resaiñ noh kum u dkhot jong ka ïingdorbar thawaiñ jong ka jylla.
Ha kane ka jingialang ba la pynlong ha Bomfyle Road la wan sakhi ruh da ki paidbah nongkyrshan jong kane ka parti.
U bah Mayralborn Syiem, nongthawaiñ ba la iehnoh kam na Nongpoh konstitwensi ha ryngkat 26 ngut ki nongialam ba hakhmat eh jong u lem bad u bah Balajied Ranee, MDC bad ki spah ngut ki nongkyrshan jong u ki la wan ban synran lang ia u.
Ha ba ai jingkren ha kane ka sngi, u bah Mayralborn Syiem ula ong ba hadien jong ka jingjia at phyllung ba shyrkhei bha ha ka saiñ hima sima ha ka jylla bun na ki nongkyrshan ki jong u ki la dep ban rung sha ka parti katba hadien ba ula resaiñ kum u MLA, haba shit haba shai ula rung sha ka parti UDP ba ki paidbah kin tip ba u la resaiñ noh kum u.
Haba kyntu ia ki paidbah ba kin ai jingkyrshan ia ka parti UDP ha kane ka elekshon ka ban wan, u bah Syiem ula ong ba ka parti UDP ka don ka lyngkor kaba khia ban kit haba ia dei bad ki mat u pud u sam, ka inner line permit (ILP), ka jingpynrung ia ka ktien Khasi ha ka khyrnit ba phra bad ka ioh kam ioh jam jong ki samla ha ka jylla bad ula ban ruh ba ki paidbah kin ai jingkyrshan pura ia ka parti UDP na ka bynta ka lawei ka ban wan.
Na Sutnga-Saipung konstitwensi, u ma Shitlang Pale ula ong ba u dap da ka jingsngew kmen ban don noh bad ka parti UDP.Ula iathuh ruh ba kum uwei na kiba la don slem bha ha ka parti Congress, ula iohi ia ka jingiapait ha ka parti ka pynlong ia ka parti ba kan duh noh lut ia baroh ki MLA kiba la jop ha u snem 2018 haduh 21 ngut.
Haba kren shuh shuh u ma Pale ula iathuh ba u la don ruh ha ka parti TMC ha kine ki khyndiat por, hynrei ula mih noh na ka TMC dei hadien ba ula dep ban ia syllok bad ki nongkyrshan ki jong u.
Kumta ki nongialam ba hakhmat ki la rai ban pyniasoh noh sha ka parti UDP ka long ban peit ia ka bha ka miat.
Ha kane ka sngi ia u ma Shitlang Pale la wan synran lang da u ma Arbor Hima Darnei MDC, Marshal Biam, u ma Hopingstone Bare, Rockywell Sutnga kiwei.
U bah Lambor ula ong ba u dap da ka jingkmen ban long kum kawei ka ïing bad ka parti UDP.Ula kyrpad ruh ba ki paidbah ki dei ban ailad ia ka parti UDP namar ba baroh katto ki snem ngi la ailad ia ki parti na shabar, hynrei ha ka kynti ba mynta khlem artatien ka parti UDP kan tam ia ka 20 tylli ki konstitwensi bad ka bor synshar kan dei lypa ka jong ki.
Shillong:Ki Pulit jong ka East Jaiñtia Hills District ki la ïoh ban kurup 650 kilo u jingsiat Dynamite na shnong Jalaphet bad ki pulit kila ïoh ruh ban kem saw ngut ki briew, kiba la shah kem ki long u Point Chyrmang 30 snem, u Nikalai Chyrmang 21 snem, u Mij Chyrmang 22 snem bad u Shanbor Chyrmang 22 snem.
Ki pulit jong ka East Jaiñtia Hills District hadien ba la ïoh jingtip ba ki don ki briew saw ngut eiei bad ka don ka jingsuba ia ka rukom ïaid jong ki hajan khlaw jong ka shnong Jalaphet ha East Jaiñtia Hills District ki rah ïa ki jingsong synduk kot bad ki.
Na ka liang jong ki pulit hadien ba kila ïoh jingtip ïa kane kila phah ïa ki pulit ban khynra ïa katei ka khlaw hapoh jingïalam jong u additional Superintendent ki pulit u Bah B Jyrwa bad arngut ki pulit Sub Inspector u Bah K Pdahkasiej ba dei peit ïa ka Umpleng bad u B Marbaniang ba dei peit ïa ka Saipung PS.Ha kane ka jingkhynra ïa katei ka khlaw la shem ba ki don saw ngut ki briew kiba la thiah hapoh sem masi, ki pulit kila leit ban kyrsiew ïa ki bad ha kane ka sem masi ki don ki synduk kot bad haba la plie ïa ki la shem ba ki don ki Dynamite bad haba la peit bniah la lap ba ki don 26 synduk ba don ki Dynamite bad 4 synduk ki tikli.
Na ki 26 tylli ki synduk la lap ba u Dynamite ki don haduh 650 kilo bad na ki saw tylli ki synduk la shem ba ki don 200 ki Tikli ban pynbthei, na kine ki briew la ïoh ban kurup saw tylli ki mobile.
Ïa ka ejahar la register hapoh Saipung Police Station bad la pynngat ïa ki ha ki kyndon aiñ bapher bapher.
Shillong: Ka 27 tarik Rymphang 2023 kaba long ka sngi nyngkong kan long ka sngi ba ki paidbah ka jylla Meghalaya kin leit thep vote bad ka jingniew vote pat kan long ha ka 2 tarik Lber 2023.
Ha ka 7 tarik Rymphang, ki kyrtong kin hap ban leit thep kyrteng, katba ha ka 8 tarik pat yn bishar bniah ia ki jingthoh jong ki kyrtong bad lada don kino kino kiba kwah ban weng noh ialade na ka jingiakhun elekshon ki lah ban pyndep ia kaba donkam ha ka 10 tarik Rymphang.
Kine ki tarik kin treikam ha ka jylla Meghalaya bad ha Nagaland.
All npp-udp candidates will surely lose.
Shillong:Ka KSU West Jaiñtia hills district hapoh ka jingïalam jong u President samla Laitphar Syngkrem bad u Gen secretary samla Leningrad Tariang ki lah ïakynduh ïa u Deputy commis sioner ka West Jaiñtia Hills mynhynnin ka sngi.
Kane ka jing leit kynduh ka long hadien ba ka Seng ka lah lap ba ka sorkar Assam kam kheiñ snep eiei ïa ki jingïakren bad ka sorkar Megha laya hadien ka jingjia ba sngewsih ha Mukroh 22/11/2022.
Hynrei ka sorkar Assam ka lah pynsted pynban ban tei ïa ka office jong ka tnat forest jong ka kaba ka shna beaiñ ha Mukroh da kaba tei ïa ki kynroh pynheh ïa ki office bad shna ïa ka surok sha Samatan.
Kaei kaba la pynbitar ka long ba ka sorkar Assam ka lah pynjulor ka ki lynti leit lyngkha ki paidbah da kaba tih da ki thliew bad buh da ki diengbah hapdeng lynti, halor kane u DC u lah ong ba ulah tip ïa kane bad u la kular ban shimkhia ban ïa kynduh bad ka DC jong ka Karbi Anglong kumjuh ruh bad u DIG jong ka Karbi Anglong ha ka 27 Tarik mynta u bnai.
Ha katei ka jingïakynduh un ïakren ïa kiei kiei kiba jia ha kine ki sngi kiba lah dep bad ruh ban khanglad ïa ka Assam ban nym wan pyndik ne tuklar shuh shapoh ka jylla, ka seng kan ap ïa kane ka tarik ba kilah buh ban ïakren hapdeng ka Assam bad Meghalaya.
Na ka liang jong ka KSU ka la pynpaw ba lada ka jingïakren kam seisoh lada ka sorkar Assam kan ïaibteng ban pyndik ïa ki paid nongshong shnong jong ka bri Hyñiewtrep kiba shong basah sha ki thaiñ khappud blok 1 ka Seng kam banse ban shim da kiwei pat ki lad ki lynti bad ka sorkar ka dei ban shim ïa ka jingbah khlieh, kane ka dei ka kyrwoh na u General secretary ka KSU West Jaiñtia Hills District.
Shillong:U Gourav Gogoi MP ka Congress na ka jylla Assam ba dei u nongpeit pyrman ha ka jingjied ïa ki kyrtong ka party ban pynïakhun ha kane ka MLA elekshon sha ka Ïing Dorbar Thawaiñ ka jylla ban long ha u bnai ban wan mynta ka sngi u la wan ban ïa kynduh ïa ki kyrtong ka party ha Congress Bhavan Shillong.
Haba kren ha ki lad pathai khubor la ong ba u la ïa kynduh ïa ki kyrtong kiba pan tiket marwei marwei ban ïakren bad ki ban tip ïa ka jingtrei kam ka jong ki, ïa ka jingpule ka jong ki bad ka jingdon jong ki ha ka party, na ka jingïakynduh la sngewthuh shai ïa kaei kaba ki paidbah ka jylla ki kwah.
U Nongïalam ka party Congress u ong ba ki don ka jingkyrmen kaba khraw ba kin sa leh bha ha kane elekshon bad kum ka party ka sngewkmen ba ha kane ka kynti kaba mynta baroh ki kyrtong ki dei kiba ka party ka kyrmen ba kin poi sha ka thong, ïa ka kyrteng yn sa pynbna noh shen ha kine ki sngi.
Haba la kylli haba ïadei bad kane ka jingïakren pynbeit pud hapdeng ki ar tylli ki jylla la ong ba kaei kaba leh hapdeng ka sorkar Assam bad Meghalaya ka dei kaba yn nym lah ban pdiang ba tang ki arngut Myntri Rangbah ka jylla kin ïashim ïa ka rai.
U Gogoi u la ong ba ka jingleh donbor kaei kaba la jia hapdeng ka jylla Assam bad Mizoram bad kaei kaba la jia hapdeng ka Assam bad Meghalaya kala wanrah ïa ka jingbym ïahun hapdeng ki paidbah nongshong shnong.
U President ka MPCC u Bah Vincent H Pala la ong ba u la kren hapoh Parliament ban dawa ba ka sorkar Pdeng ka dei ban thung ïa ka “Boundary Commission" ym tang kata la phah ruh da ka shithi sha u Myntri Rangbah duh ka Ri India naba ban pynbeit pud kam dei ka kam kaba suk.
Nongpoh:U Heprit Wanlambok Rani na Shnong Umden Arka ha Ri Bhoi lem bad u Heprit Forme Khongji na Umkrem (Dawki) na East Khasi Hills District, ki la mih mynta ka sngi na ka jylla, na ka bynta ban leit pdiang ia kata ka khusnam riewshlur bad kaba la tip kum ka (National Bravery Award).
Ia kitei ki arngut ki heprit na ka jylla, kin sa ioh ban pdiang ia katei ka Khusnam riewshlur na kti u Narendra Modi, Myntri rangbah duh jong ka ri, ha kaba kitei ki arngut kin sa iohpdiang ia katei ka khusnam ha ka 24 tarik mynta u bnai ha Nongbah Delhi.
Ia katei ka khusnam riewshlur bad kaba la tip kum ka ‘National Bravery Award’ ka dei ka khusnam kaba la ai lyngba ka Indian Council for Child Welfare, ia kaba la pynlong manla u snem, na ka bynta ban ai khusnam sha kito ki heprit kiba dang hapoh ka 18 snem bad kiba la lah ban leh ia ki kam shlur.
Lah ruh ban kdew hangne, ba kitei ki arngut ki heprit kiba yn sa iohpdiang ia katei ka khusnam, ka dei hadien ba ki la lah ban leh ia ki kam shlur jong ki bad kiba la lah ban pynllait im ia kiwei pat kiba la jan ngam jyllop, ha kaba kawei ka jingjia ka dei ha wah Umiam bad kawei pat ha ka Kshaid Umkrem.
Shillong:"Kaba shyrkhei eh mynta, dei ka reservation bad ban pynduh ia ka reserva tion, ki leit da ka roster.
Phi tip ki claim naduh 1972, ban ioh ia ka 40 percent jongki" ong U Bah AS Mawlong, uwei na ki shipai ban ialeh jylla Rilum.
“Ha kata ka por, ia U Garo, uba pass BA, dang lah ban niew, te yn ai kam kumno" ong shuh shuh U bah Mawlong bad halor katei ka mat, U bah Mawlong, ula ai jingmut, ban ujor ia katei ka mat sha Supreme Court syndon ban ialeh pyrshah ia katei ka rai bad u ong “Balei ban claim ia kaba ladep".
“Ki khynnah jongngi, kim ioh kam, te kumno kin ioh kam, namar ynda retire ki Khasi, sa thung da uto" ong shuh shuh utei u rangbah.
U Bah Apul Mawlong, u ong shuh shuh, ba mynta ia ka khlein, ka khi, ka makhon shatai la rah lut sha Garo bad, u kylli “Shaei ka leit ka University, kane ka dei ka headquarter".
Haba kren ia ka jinglong jong ki jaitbynriew ha ka jylla Meghalaya, ula ong “Uno uno, u bym dei u khasi, u dei u dkhar" bad nangta u ong biang “Mynta u synshar u dkhar".
U bah Mawlong, u iathuh shuh shuh, ba ha ka por jong ka jingialeh hill state, ki paidbah, ki ia synniang pisa ban ia dih sha saw ha Riatsamthiah, ha ka jingialam jong U Bah Bremly Lyngdoh.
Kiwei pat ki shipai jylla rilum, kiba kren, ki kynthup ruh ia U Bah Sharaid Nongbri, bah Prowell Marwein bad U bah Roscan R Lyngdoh.
La leh burom ruh ia ki 45 ngut ki nongialeh hill state na kylleng ka Ri Khasi Jaintia, ha katei ka sngi.
nga shuh kwah pat ban kylli balei hato ka por ba u captain willimson sangma u ong shim ia phi 40% ai ia ngi ki Garo 40% ngi pat ki leader khasi ki kohngud ia kata bad mynta sdang ban ia khih win.
Shillong:U bah Metbah Lyngdoh, President jong ka seng UDP, haba kren ha ka jingleh burom mynta ka sngi, ia ki shipai ialeh jylla rilum, ula pynpaw, ba ka long kaba eh, ia ki nongialam jong ka parti, ba kin lum ia ki kyrteng jong kitei ki volunteer, namar ba kim don ia ki jingthoh jingtar kiba biang bad ula iathuh ba ka parti, ka don jingthmu ban iit bad ban wad ia kitei ki nong ialeh jylla rilum bad ula ong ba kane ka dei tang ka jingsdang bad ula pynthikna, ba ka seng, kan sa pynlong biang sa kawei pat ka prokram, ban leh burom ia kitei ki nongialeh jylla rilum.
U bah Lyngdoh, ula pynsngew shuh shuh, ba ka parti ka kwah ban lum ban lang ia baroh ki nongialeh jylla rilum bad u iathuh ba ki don kumba 300ngut ki volunteer, kiba ka seng, ka la ioh jingkhein haduh ha kine ki sngi, tangba na kitei, la lap ba ki don ruh ki bym dei ki nongialeh hill state bad nangta ula ong shuh shuh, ba haba peit ia ka jinglong jingman ha kine ki sngi, ka donkam ban sngewthuh hapdeng ki khun samla, ia ka jingsngew trai bad u ong “Lada ngim tip, ia kaba mynshwa, kumta ngin tip, ban iaid shakhmat" bad ula pynsngew ruh ba ka seng UDP, kan pynkhreh ia ka mat ilekshon jongka, ha kane ka sien kaba mynta, ban pynrung halor ka jingialeh jylla rilum bad ki shipai kiba don bynta ha katei ka por.
“Kiwei ki parti, ki iakren tang ia kaei kaba ki ong kata, ka development bad kane ka dei ka bynta, kaba ngi dei ban long kiba husiar bha" bad u ong shuh “Ka Development, ka long kaba donkam, hynrei ha kajuh ka por, ka long kaba donkam, ba ngin pynneh pynsah, ia la ka jong" ong shuh u lamphang dorbar.
Sir metbah phi dei ban pynshai balei ka UDP ka behkam ia 1000 ki nonghikai lp skul kiba don ha khasi jaintia…shah Garo pat phim nud ban behkam….
Very good question to him, who is always speak only when election is near.
Shillong:U bah Adelbert Nongrum u nong thawaiñ barim ha ka ïingdorbar thawaiñ jong ka jylla Megha laya, u ba la mih khmat na North Shillong constituency, ula pyniasoh sha ka parti Voice of the People Party (VVP), ha ka jingialang ha ma dan Polo bad mynta ka sngi, ki bor pyniaid jong ka parti VPP ki la pynbna syndon ia ka kyrteng ka jong u bah Adelbert Nongrum, kum u kyrtong jong ka parti ban ia khun na 17-North Shillong constituency ha ka elekshon ban wan.
Haba ai jingkren ha katei ka sngi u bah Adelbert Nongrum, u la sdang ia ka jingkren da kaba u la pynkynmaw lang ia baroh ba kane ka mynta ka dei jong ka mynnin kaba la leit noh hynrei ma ngi pat mynta, ngim dei pat ki jong ka mynnin.
“Ka mynta ka dei jong ka lashai, ngi dei nong saiñdur ia ka lawei jong ki longdien bad ki pateng ki ban dang kha, hynrei ngi iohi pat mynta 50 tylli ki snem ki la iaid ki saiñdur iano, hato ym dei ia lade, ki thok ia u paidbah,ki ong ban wanrah ia ka jingkylla da kaba ki kylla na lawei ka parti sha kawei pat ka parti,na kawei ka constituency sha kawei ka constituency, na kawei ka sorkar sha kawei pat ka sorkar, ki ong ban wanrah ia ka jing kylla,hato paidbah kane ka dei ka jing kylla?kaba ka ri jong ngi kan kiew arted ka hiar pynban arsut, iano ngin kynnoh, ki saiñdur pynban ialade" ula ong.
U la ong ruh ba ka saiñ pyrthei ka saiñ pyrkhat, ka dei ban saiñdur ia ka lawei jong ki pateng ki ban dang kha sha kane ka sla pyrthei, hynrei sngewsih pat haba peit ia kita kiba ngi ong khwan myntoi shimet, ki thrang snam, ki ksan rympei ki rem dorbar ki khleiñ la thang ki jwat la bam.
U la ong ruh u nongmihkhmat haduh ka sngi ba khatduh shwa ba un dkut mynsiem un ong beit “Nga dang khlaiñ ba u kwah ban bat beit ia kato ka shuki, hynrei dei tang ka state reservation policy ba u la dawa ba ka la long outdated, namar ka jaitbynriew khasi ka kham bun paid katba ka bhah pat ka long 40 persen,kaba kiwei ruh ki ioh lem 40persen dei na kata ka daw ka la long outdated.
Kaba ngi la don kam ban peitbiang ban pynkylla ban pynthymmai bad ban khmih biang, khlem da leh shiliang ia kita ki para doh para snam ki para jaitbynriew jong ka jylla Meghalaya ka jong ngi,kita ki dei ki khasi,ki jaiñtia bad ki Garo, khnang ba ngin lah ban iohi, ba ka jaitbynriew ka jong ngi kan kiew" la ong u bah Adelbert.
Haba kren shuh, u la ong ba ki 50 snem ba ka jylla ka la iaid, hynrei la iohi pynban ia kita ki consultant ba nabar kiba la wanrah da kaba ki la tuh da ki phew lak phew klur na nga bad na phi.
Hynrei paidbah phin ym klet ia kaei kaba phi la iohi ba dei na ka daw jong ka bhah thung kam thung jam jong ka jylla ba ki la phet iap na ka shuki hapoh ïingdorbar thawaiñ jong ka jylla.
Kita kiba ong ki ieid jaitbynriew, la ong u ne u nongthawaiñ barim.
Ha kane ka jingialang u la pynshai ruh ba ki don kiba kylli, “Hato bahrit phi sngewkhlaiñ, phi sngew tikna ba phi ialeh bad kine kiba heh kyrdan, kiba heh spah, kiba u la kynnoh ruh ba ha shwa ba kin jop ki la dep tuh bad lada kin jop lei kin lute syndon ia ka lawei jong ki long dien bad ki pateng ki ban wan", da kaba u la iathuh ruh ba kane kam jia tang ha ka constituency ka jong u, hynrei ha kylleng jong ka jylla, la iathuh u bah Nongrum.
U la ong ruh ba ha kane ka sngi ka 16 tarik kyllalyngkot 2023, u la ia pyllait sanshyieng syndon na ka seng KHNAM kaba u la ieid thep mynsiem baroh shikatta, kaba u la kular ruh ban leh ym tang ia kaba bha hynrei ia kaba dei, ha kaba u la ong, wat la u la mih na ka KHNAM, hynrei u ioh pat ban rah lang ia ki nongrim kiba skhem bha kiba u la ieng baroh shi katta,ha kaba u la pyniasoh noh pat sha ka parti VPP, ha ka jingialam jong u Rangbah Ardent Basaiawmoit u ba la juh iasaid ia kiwei pat ki mat jong ka jait bynriew, ha kaba ka VPP kaba ngi tip kum ka Voice of the People Party, kaba u la ong ruh ba ka sur jong u paidbah ka dei ka sur jong u blei, ha kaba ka sur jong u paidbah ka kular ruh ha khmat ki paidbah ia kata ka synshar paidbah kaba shisha bad ba hok ha ka jylla jong ngi.
Hynrei ki don pat kiba thmu ban pynkylla ia ka synshar paidbah sha ka jing synshar jong ki ksuid, ka jing synshar bym don shuh ka jingiatip lem, la ong une u nongialam barim jong ka seng KHNAM.Haba ai jingkren shuh shuh u bah Adelbert Nongrum, u la ong ba kat kito ki por ki jing pyni ia ki jingsngew shimet hapdeng jong u ha ki por ba mynshwa, hynrei u bah Ardent im sngew eiei ha ki por kiba la leit, ha kaba u la iathu ruh ba u lyngngoh bha balei ba u poi sha ka parti VPP, namar ki briew ki don ka mynsiem buhnud.
“Hynrei nga sngewnguh pat ialade ba hashwa ba ngan mih na ka KHNAM ban leit sha kiwei pat ngan pyntikna ba ki nongrim nga ioh ban rahlang".
u la ong.
U la ther tyngeh ruh ia kito kiba kam kum kita ki nongialam,hynrei ki dei pynban ki nonglilam, kiba lada ki ioh ka lad kin lilam wat ia ka jylla baroh kawei, namar ki nud ruh ban ong ba ki wan na bynta jong u paidbah ban rat dyngkhong ia ka jing duk, hynrei lano lano ruh kin ym rat dyngkhong ia kata ka jing duk, namar ki kwah ban pynduk sah ia ki paidbah, khnang ba kin ioh thied ban pyniaid ia phi sha ka diang bad ka mon, da kaba u la ong ruh ba ka jingduk kam dei satia kata ba ngim lah ban ai ia kiba duk, hynrei kadei namar ba ngim lah ban pynhun ia kiba riewspah.
Dei na kata ka daw ki pyrta ka roi ka par ha ki 50 tylli ki snem.
da kaba u la kyntu ruh ia ki paidbah ba kin ia tylli bad phai ban ringdur sha ki por ba la leit, kita ki 50 tylli ki snem, mano ba roi ba par, la ong u bah Adelbert.
U la ong ruh kita ki suri kup snieh langbrot ki kam ba kam don satia kata ka jing tih tuh ia u dewiong, hynrei haduh katno ngut pat kiba khlad ha ki ba bun ki bynta jong ka jylla la lap ia ki metiap ha ki krem dewiong, ki ong ruh ba kam don ka jing shalan tuh ia u dewiong katba ha ki trok la lap na jrong da ka dewbilat hapoh pat da u dewiong, ban shu shah thok sah kam long, ki kular da kumwei hynrei ki thaw pisa pynban ia ki paidbah.
“Lada ka jingkylla kan wan ba nga hap ban thok ia ki paidbah ngan iehnoh lut ia kiei kiei baroh bad ia ka saiñhima sima ruh kumjuh",la ong u kyrtong jong ka VPP na North Shillong.
U la iathuh ruh ba u ngeit skhem ba ha ka VPP ka don ia ka juh ka jingkular, ba yn ym ialehkai ia ka nongrim ne ban ia peiñ ia ka shuki bad ka lawei jong ki long dien ki ban sa kha.
U la buh jingkylli ruh lada ka jingmih jong ki ban ia khun na ka parti VPP ka ladier, hato 50 snem kam pat dier ngim pat ioh kawei ruh ka aiñ na bynta ban iada ia ka pateng ka jong ngi.
U la ong ruh ia ki paidbah ba ka parti VPP ka parti kaba duk bad wat sngew duh nong lada phi kwah ia ka jingkylla namar ka por ba phi ai kan pynioh pat ia ka dor, kaba yn lah ban pyndep ia ka jing shah lam bakla ha ki 50 tylli ki snem.
“Ngi donkam ia ki nongialam ha ka jylla lajong khlem da leh bein pat ia kiwei khnang ba ngin ioh ia ka jingsuk.
Ha kaba u ong ruh ngi la shah tuh ha ka khaïi pateng ka shongkha shongman, byrngut byrnget ngi la shah knieh ruh ia ka synshar khadar ha kita ki ba kam ba ki ieid jaitbynriew bad ngi donkam ia ka ILP ban iada ia ka ri na ka jingrung jong ki nongwei kiba ngi iohi tang ia ka jingrung ka jong ki, ym ia ka jingmih" la ong u ne u nongialam.
U la kyntu ba ki paidbah ba ki phaikhmat sha ka parti VPP ha ka shi sekon ha shwa ba kin thep ia ki vote ki jong ki, namar ka jing bakla ba shi sekhon kan buh jingeh ia ki longdien ki ban wan, la pynkut u bah Adelbert Nongrum.
Shillong:Ka jingialang jong ka parti riewlum ba thymmai ha ka jylla ka Voice of the People Party (VVP), ha Madan polo ha ka 16 tarik kyllalyngkot, ka sur ka la sawa jam bha ba lada ki paidbah jong ka jylla ki ailad ia ka parti VPP, kan leh shibun kiei kiei kiba ka jylla kam pat ioh mad ha ki 50 tylli ki snem kiba ka jylla ka la iaid lynti.
Haba ai jingkren ha katei ka sngi ka samla Aibandaplin F Lyngdoh Nonglait, kaba dei ka kyrtong jong ka parti VPP, ban ia khun na Mylliem constituency ha ka elekshon ban wan ka la iathuh ia ka daw ba ka la rung sha ka saiñhima sima, ha ka jaka ba kan pyndep ia ka jing pule ba ka dei ban pyndep, ka ong ba ka daw ba ka ia khun ia ka elekshon ka long ba ka don ia ka jing sngewkhia kaba dap ha ka mynsiem jong ka, kaba ka khlem lah shuh ban kun ha lade ban shu peit, haba iadei bad ka synshar ka khadar ha ka jylla bad kiei kiei kaba kam shem la sngewhun ban shu shong kli-kti haba ka iohi ia ki jingeh jong ka jylla ha ki liang baroh.
Haba iadei bad ka jingleit pyniasoh jong ka sha ka parti VPP, ka la ong ba ka iohi ia u bah Ardent Miller Basaiawmoit, kum uwei na ki nongialam ba ka ri bad ka jaitbynriew ka donkam ban shaniah bad phai khmat, u ba don ruh ka nongrim ba skhem na bynta ka ri bad ka jiadbynriew.
Kumta ka la ktik ia ka, ba kan pynkhlaiñ ia ka parti VPP da kaba ka la rung sha ka parti VPP ban ia khun ia ka elekshon ka ban wan bad ban iatrei lang kum ka kynhuh ha ka VPP ban pynurlong ia ka jinangnud jong ki paidbah ha ka jylla.
Haba ai jingkren ha katei ka sngi u kyrtong jong ka parti VVP na East-Shillong constituency u bah Avner Pariat, u la pynshai sha kito ki paralok ki bym sngewthuh khasi ha kaba u la kren da ka ktien phareng, da kaba u la ong balei ba u rung sha ka saiñ hima sima ki don bun bha kiba kylli, ki briew ki artatien ba u briew ba dang samla kin don bynta ha ka saiñ hima, namar ba ki tharai ki samla ki dei ban pynleit jingmut ha ka pule puthi ban ioh ia ka kam ka jam ba biang, hynrei kum kitei ki jingpyrkhat kim dei shuh ban don namar ba ki la ioh i ia ka jing shah iehbeiñ jong ki khun samla, ka jing hiar ha ka pule puthi, ka ioh ka kot bad ka jing bym don ki jaka sumar kiba biang.
U la ong ruh ba ka jingsah dien bad iehbeiñ jong ka jylla ki dei ki daw ba u la rung sha ka saiñhima sima.
U bah Pariat u la ong ruh ba ha kiwei ki jylla, ki nongthep vote ki kylli hato kito ki nongkhaiï, kiba rung sha ka kam saiñ hima sima ki don ne em ka jing thmu ban shakri ia ki paidbah ne ban kyntiew ia ka spah ka phew ka jong ki, namar ba ki la iohi ha ka jylla Meghalaya, kiba bun na ki nongkhaïi hi ki pynleit jingmut ha ki kam khaïi ka jong ki ban kaba shakri ia ki paidbah dei na kata ka daw ka jylla ka mad ia ki jingeh kum ba long kumne mynta.
Kumta u la kyntu ruh ia ki paidbah jong ka jylla ba kin phai khmat sha ka parti VPP ha kane ka elekshon, ban pynkylla ia ka jylla, ban pynim ban pynkylla shisha ia ka jylla bad ban don lang ruh bad ki paidbah.
Khatsan snem ki la iaid, ngi jied ia ki juh ki briew ki bym leh eiei, la ong u bah Pariat.
Katba u samla Mayborn Lyngdoh, u ban ia aireng na Pynthorumkhrah constituency, u la ong ki briew ki ong ba u la mih dier por, hynrei ha u hi um pat mih dier por u biang por namar ka por thep vote ka dang don.
U la kyntu ruh ia ki paidbah ba la da ki jied ia u briew u ba la dep ai pisa, kin ym lah shuh ban leh eiei, namar u la dep siew ia ki nong thep vote.
U la ong ruh donkam ban jied ia ki briew kiba lah ban pynlong briew ban iarap.
U la ong ruh ba u don ka jing phohsniew ba shisien ka sngi ba ki briew ki jong ngi, kin long kumjuh ha ka ioh ka kot bad kamai kajih.
Ki don shibun ki lad ki lynti ba kin ai jinghikai ia ki khun samla, la ki dei ki nong bylla sngi ruh ba kin ai jinghikai ba tikna ia ki khun samla ba kin pyntbit ha kino kino ki kam ki ba ki trei.
Ha kaba khatduh u la ong ba um dier por, hynrei lada ki paidbah ki jied bakla ka lawei jong ki khun ki ksiew kan dei kaba jynjar badu la kyntu ruh ia ki paidbah nongkyrshan jong ka VPP ba kin pynkylla namar ba ka sur jong u paidbah hi kam juh thok bad ka sur jong u paidbah ka dei ka sur jong u Blei, la pynkut u samla Mayborn.
Shillong:Ka seng saiñ pyrthei ba dang shu mih thymmai ha ka jylla Meghalaya, kaba la tip kum ka Voice of the People Party(VVP), ka la pynlong ia ka jingialang ha Madan Polo, ha ka 16 tarik Kyllalyngkot, ha kaba la iohi ruh ia ka jing wan jong ki paidbah ban ai mynsiem ia ki nongialam jong katei ka parti, ha kaba na ka liang jong ka parti VPP,ka la ioh ruh ban pynithuh paidbah ia ki 16 ngut ki kyrtong kiba ka parti ka la pynbna ha ki bnai ba dang shu dep kum kita ki kyrtong ki ban ia aireng ha ka elekshon ka ban wan.
Ha katei ka jingialang jong ka parti VVP, la wan pyniasoh ruh sha ka parti da u Bah Adelbert Nongrum (ex-MLA) jong ka 17-North Shillong constituency bad u samla Mayborn Lyng doh u ban ia khun na Pynthorumkhrah Constituency, kiba ka parti VVP ka la pyn bna ia kine ar ngut ki rangbah kum ki kyr tong ki jong ka, ha ka elekshon ban wan na kitei ki constituency artylli.
Ki 16 ngut ki kyrtong kiba ka parti VPP ka la pynbna haduh mynta ki long :-1)Khliehriat constituency -Damewanhi Rymbai2)Umsning constituency -Dr Ricky AJ Syngkon3)Mawryngkneng constituency -Heavingstone Kharpran 4)Mawlai constituency -Brightstar well Marbañiang 5)East-Shillong constituency -Avner Pariat 6)West-Shillong constituency -Raja Jyrwa 7)West Shillong constituency -Danny Langstieh 8)Mylliewm constituency -Aibandaplin F Lyngdoh 9)Nongthymmai Constituency -Winston Tony Lyngdoh 10)Nongkrem constituency -Ardent Miller Basaiawmoit 11)Mawphlang constituency-Dorister Marbañiang 12)Pynursla constituency -Manbhalang Thabah 13)Mairang constituency -Shanlang Warjri 14)Ranikor constituency -Overlin imiong 15)North Shillong constituency -Adelbert Nongrum 16) Pynthorumkhrah constituency -Mayborn LyngdohKi nongialam jong ka parti ki la iathuh ruh ba ki dang don ki kyrtong kiba ka parti kan pynbna shuh kham hadien ha kaba ka parti ka la don ia i wei i longkmie na Sohra constituency, kiba na ka liang jong ka parti, kan sa pynbna kham hadien.
Ka jingthmu bakongsan jong kane ka jingthoh ha long ban wer ia ki Nongpule jong ka Jylla ban ym pynlehnohei wat tang shi bod (vote) ruh da kaba leit ryntih ban thep ia la ki jong ki jong ki bod da ka monsngewbha, da ka jingkmen, da ka monlaitluid lajong khlem shah pynbor ne shahpynthame, shah thied da ka peisa ne shahkhring da ki jingai sngewbha da ki tiar ha ki Kandidet ne ki Agent jong ki.
Ka jingthep-vote ka long ka hok jong baroh ki Nongthep-vote ba la ai da la Riti Synshar jong ka Ri India ba uwei-pa-uwei un thep tang shi-vote, ym palat ia kata.
Ka jingthep-vote ruh ka long ban pynkylla ia ki MLA bymman, bymlarkam, bym trei hok, kiba leh shiliang iashah liang, ki bym nang thaw Aiñ, kiba alhia Jaituh, kiba bamsap bampong, ki ba haram nimok, kiba hangamei, kiba thok ba thak, kiba buaid tanglang, awria (immoral), buaid bor bad kangar peisa kiba ijli tam bad kiba shetkylla ia ki paidbah nongjied.
Ia kiba kum kine bad Kiwei ki jait kiba sniew jinglong hab ban pynkylla beit, khnang ban ioh ia ki MLA kiba bitdor bad balait na ka jaboh jabain khamtam eh ban ioh ia ka sorkar kaba suba namar ia ka sorkar la pynlong da ki MLA.Ngim dei ban kynmaw dngong ba U Blei U phah sha pyrthei ia u Khun bynriew ban synshar khadar da ka hok ka sot.
Lada pher na kata la makna bad la kulmar lut bad ym don shuh ka jingryntih ha ka saindur saindur ha ka Synshar khadar.
Namar, ym shuh da ka hok ka sot kaba dei ka tynrai bah.
Kumta ha ka synshar paidbah jong ngi mynta dei ka jingtip bad jingstad jong ngi ki paidbah nongjied hi sa lah ban pynmih ia ki khrawpyrkhat, ki moin ki manik kiba lah ban synshar da ka jingstad bad jingshemphang.
" Haba ki bastad bad ba shemphang ki bun ka pyrthei (ka Jylla) ka im, haba don u Syiem (MLA/CM) u ba tiphok tipsot ki paidbah ki Shngaiñ" (jingstad 6 : 24).
Da ka hok ka la pynkupbor ban bod, kynthei bad shynrang, ki kylla nongsynshar.
Ha kaba kut ka jingsynshar ka babeit baryntih ka wanrah ia ka suk ka sain bad kaba khlain, bahok bad bakhuid.
Ka ioh ka kot, ka roi ka par ka wan namar ka seng pyrkhat jong kiba stad bad bashemphang jong ki Nongsynshar.
Ka Demokrasi ka dei ka jing pynurlong ia ka seng pyrkhat bamynshuwa ba ngi, ki Khasi-Pnar, ngi wan sha pyrthei ban synshar bad pynroi pynsan ban kamai ia ka hok ka sot.
Ka Bible ruh ka ong kumta (Genesis 1: 26-28).
Katkum ka jinghikai jong ka Dorbar bah Balang Katholik Vatican II kaba la neh 4 snem kynthih (1962-1965) ka ong ba ki Khristan ki dei ki Nongshongshnong jong ar tylli ki hima, ka Hima pyrthei shong basa bad ka Hima bneng kaba neh junom bhor.
Ka ong ruh ba ki Khristan ki dei ban iashim bynta ha ki kam pyrthei kynthup ka kam Sain hima sima ka synshar khadar Demokrasi da ka jingtipbriew tipblei, da kaba kamai ia ka hok ka sot na ka bynta ka spah met ha pyrthei bad na ka bynta ka spah mynsiem lawei ha bneng.
Kito kiba don sap don talen ban shim bynta ha ka politiks ai kin mih shakhmat, kit ia ka lyngkor politiks kum ka kam shakri paidbah ym kum ka kam khaii lane shakri shimet ban myntoi shimet.
“Nga la wan ban shakri ym ban shah shakri" ong U Jisu ha ki Synran jong U (Mk.10: 45).
Ki Khristan bad bym long Khristan ruh “ki dei ban shim bynta ha ka poliks ban iakhun pyrshah ia ka jingleh bymhok bad jingleh bein khniot bein, jingleh donbor bad leh shiliang da ki riew shimet ne ki seng sain hima sima : ki dei ban leh ia kata da ka hok bad jingstad bad ka politiks jong ka jingsian" (Gaudium et Spes 75) da ka jingkmen bad jingkyrmen.
Dei ban kheinkor bha ha ka kam hikai ban saindur ha ka kam synshar paidbah (Civic) bad ka kam Sain hima sima (politics) ka long kaba donkam palat mynta ia ki paidbah khnang ba ki nongshongshnong ki lah ban sngewthuh pura ban iashim bynta bha ha ka politiks.
Ki batbit ha kane ka kam ki dei ban pynkhreh bha ialade ban mih madan ban ialeh elekshon kaba dei ka kam Kyntang (the very noble art of politics).
Ki dei ban shim ia kane ka kam kum ka kam shakri khlem khein kum ka kam khwanmyntoi ialade.
Da ka hok bad jingstad ki dei ban shim halade ia ka lyngkor ban iakhun pyrshah ia ka jingleh bymhok, jingbanbor bad iuhroit naphang jong ki riewshimet lane ki seng Party politiks pyrshah ia ki paidbah bad ki rit ki ria.
(Gaudium et Spes 75,76,43,93).
La khot ia ki Khristan bad bym long Khristan ruh kumjuh, ban wan shakhmat, ban mih madan ban tynrong lem ia kam long MLA, MP, MDC ka thong ban shakri paidbah da ka hok ka sot ym ban shim kabu ialade ban lum spah pyrthei shimet da ki lad bymhok ka ban poi sha ka jingbamkruin ioh ngat ialade ne ki ba ha iing hasem ban ioh jingpang bamkruin pynban ka spah bad ioh ngat ha ka jingpang bampong.
U Leilong spah (Thlen) u donbor bad ki kyntien jong u ki long ka bor bad ieng rasong bha, “Ngan kamai da ka Longspah bad Ngan bam da ka Longbriew".
Ka don sa kawei ka phang ba nga kwah ban kdew shai hangne.
Haneng nga la kdew shai shaphang ba ngi ki briew ngi dei ki nongshongshnong jong ka hima pyrthei bad hima bneng namar ngi don ka met bad ka mynsiem.
Katba dang don ha pyrthei ngi hab shim bynta ha ki kam jong kane ka pyrthei kynthup ia ki kam politiks.
Don kiba ong ba ym dei ban pyniakhleh ia ka niam bad ka politiks.
U briew u donkam ia ka politiks bad u donkam ia ka niam namar u Don ka met bad ka mynsiem.
U donkam baroh ar bad u briew u hab pynim ia ka met bad mynsiem namar u long shitylli, ym lah ban pyniakhlad.
U Kpa jong ka Ri u Mahatma Gandhi u la ong shai kdar, “uno uno u ba ong ba ka Niam kam don bynta ei ei bad ka Politiks um sngewthuh satia kaei ka niam".
Katba u Bishop bapawnam jong ka Republic of South Africa, u Desmond Tutu, pat u la ong, “Nga sngewlyngngoh ngain ka jait Bible aiu ba ki briew ki pule haba ki ong ba ka Niam bad ka Politiks kim iakhleh".
Haba shakri lane pynim ia u briew phi lehbha ia u met bah mynsiem namar u long shitylli.
Haba u MLA u shakri ia ki paidbah u shakri Lang ia ki met bad mynsiem bad haba u leh Kumta u shakri ia U Blei ruh namar ki paidbah ki dei jong U Blei namar ia ki la thaw da U Blei hi.
Ka synrai 2022 bad ka tlang 2023 ki dei ki jingduhnong/jingtim ia ki Nongrep Nongnah,Dirang bad Mawlongbah.
Ha une u snem ba dang shu khylliap noh Shen ngi la mad arsien ki jingwan pynjot ki hati khlaw.
Ha Kane ka snem ba la dep ki wan 5 tylli.
Ki la kiew hajrong u Lum Iawpaw,Phodsohshit,Mawmerang bad shawei.
Ki la pynjot ia ki mar rep jongki shnong Nongnah,Mawlongbah,Thangrai bad ShnongkalongHa Kane ka snem thymmai 2023 dang iaid dang 14 15 sngi ki la wan arsien.
Ha ka 14 bad 15 la ia mih paitbah ban leit beh.
Ki la pynlong jaka shong jaka sah ha Tbanlangjrong,Phodroisaw,Nongawria bad Phodplat.
Ani ni ni tang ban iaid lynti ruh katno ka jingjot te Lada sa ba kin bam.
Ka Tnad Wildlife Department ka la dep wan siew Bai lut ksan ia ki Quarter Soil Conservation,te ia ki paitbah pat ? ? ? Lada ia ka Soil Conservation la siew ka dei hok ia ki paitbah kin ioh bai lutksanKo ka Tnad Wildlife ka la dei to ale wan ban ban ker ban da noh ia ki jaka rep jong ki paitbah.
Ngi da kyrpadrit ba phin wan ban jngoh wan i ia kine ki pyrsmut jyndong jingioh.
,,,,.
Nongpoh:Ki nongïalam ka Ri-Bhoi Dorbar ki la pyntip ba ka jingrakhe ia ka jingdap ba 31 snem ka Ri-Bhoi District, yn sa rakhe ha ka 5 tarik mynta mynta u Bnai, namar ha ka 4 tarik kaba dei ka sngi ba la ju rakhe ia ka sngi jong ka Ri Bhoi, ka dei noh ka sngi u Blei.
Ki la pyntip ba ka jingrakhe ia ka Ri Bhoi Day kaba mynta u snem, kan long ha baroh 4 tylli ki Block jong ka Ri-Bhoi ba kynthup ïaka Bhoirymbong Block, ka Umsning Block, ka Umling Block bad ka Jirang Block, ha katei ka sngi nalor ka jingrakhe ia ka Ri Bhoi Day, yn sa don ruh ka jingrakhe ia ka World Environment Day.
Haba kren sha ki lad pathaikhubor, ki nongialam ka Ri Bhoi Dorbar, lyngba u Bah GS Shadap Secretary ka Ri-Bhoi Dorbar, ha ryngkat ka jingdon u Bah RR Makdoh Adviser, Bah RB Shadap President, Bah Ploster Syiem Vice President, Bah Nicky Kharthangmaw, ki khor ki wer ia ki paidbah na ki jaka bapher bapher hapoh ka Distrik, ba ki leit iashimbynta ia katei ka sngi ha la ki jong ki C&RD Block ba ki hap.
Nongpoh:Ka Shnong Mawknor ha Ri Bhoi, ha ryngkat ka jing iatreilang ki Seng Long kmie bad ki Samla, ki la mih hi ban ker ia u Transformer ba la shu iehnoh khlem da ker da ka tnad MeECL ba kane ka lah ban buh jingma eh ia ki paidbah bad kham tam eh ia ki khyllung khynnah.
