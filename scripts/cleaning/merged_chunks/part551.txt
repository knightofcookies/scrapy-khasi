Ka samoi hynriew snem jong ka Kong Wansuk Syiem ka Congress kala kut kum ka MP sha Rajya Sabha mynta u snem.
Ia u MP sha Rajya Sabha la jied da ki MLA jong ka ïing dorbar ka jylla.
U Dr Jemino Mawthoh uba long u kyrtong iamon lang jong ka sorkar MDA ha ka election MP Lok Sabha 2019 kaba dang shu dep shen u la wan ba ar da kaba ioh 2,60,000 hajar tam ka vote.
Ha ka kane ka kynti kaba mynta ruh na ka liang kiba bun balang ki kwah ia une u juh u nongialam ba un mih shakhmat ban long kum u dkhot jong ka Rajya Sabha ka ban long shen ha une u snem.
La iathuh ruh ba ki paidbah kiba bun ki sngew dei ban ailad ia une u riew rangbah uba don ka kyrdan ka sap bad ka jingshemphang ha kajuh por ruh uba lah noh synniang shibun bad don ha ka ka kam shakri paidbah lah bun phew snem ba un leit ia said na ka bynta ka jingeh jong ka jaitbynriew hangthie ha Dorbah Bah jong ka Rajya Sabha.
NPP turn.
Nongpoh: Ki nongialam ka FKJGP, Myrdon Circle, ki la pynlong ia ka jing kynmaw kaba kyrpang halor ka jingdap ba shisnem pura ka seng, naduh ba la thaw ia ka Circle kaba thymmai hapoh jong katei ka thain.
Kumta ha kaba rakhe ia katei ka jingdap ba shisnem ka FKJGP Myrdon Circle, na ka liang ki nongialam jong katei ka Circle, ki la pynlong syndon da ka jingiakop Shad bad Rwai hapdeng ki khun samla jong katei ka thain.
Ha katei ka jing rakhe kaba arsngi, ka la sdang mynta ka sngi bad kiba la donlang ha katei ka sngi ki kynthup ia u Bah Lumlang Mawnai, Vice-Preident ka FKJGP ha Ri Bhoi, u Samla Nangkiew Suhktung, President ka FKJGP Myrdon Circle, ki riew rangbah, ki longkmie longkpa lem bad ki khun samla.
Haba iadei bad katei ka jingrakhe dap shisnem bad ruh ba ki la pynlong ia katei ka jingiakop Shad bad Rwai, ki nongialam ka FKJGP Myrdon Circle, ki la ong ba ka nongrim kaba la pynlong ia ki ban kin pynlong ia katei ka prokram, ka long ban kynmaw burom ia ka jingdap ba shisnem, kata naduh ba la pynskhem ia katei ka Circle ha katei ka thain bad ha kajuh ruh ka por ki la ong ba ka jingpynlong ia katei ka jingiakop shad, ka long kum shibynta ban kyntiew ia ka sap ka phong jong ki khun samla.
Shillong:  Ka sorkar Jylla, lyngba U Commissioner & Secretary ka tnat khlaw bad peit mariang, u pyntip ba ka transit pass, ka ban ai nangne shakhmat sha ki trok kiba kit synsar bad kiba leit shabar ka Jylla, kin hap siew T.500 shi trok, ia ki trok kiba kit sla tyrpad kin siew T.60 shi trok bad kiba kit ia ki dieng dhup kin hap ban siew T.5 hajar shi trok bad kito kiba kit siej shabar ka Jylla, kin hap ban siew T.1, 000 shi trok.
Nangta ki trok kiba kit dieng, kiba kit thri na ki jaka khlaw ban leit kit shabar jylla, kin hap ban siew T.5,000 shi trok lane kiwei pat ki mar khlaw, kin hap ban siew T.300 shi trok bad ia katei kin hap ban siew ha ki khyrdop jong ka tnat khlaw jong ka sorkar Jylla, ong ka khubor sorkar mynta ka sngi.
Shillong: U nongialam ka UDP uba dei ruh u MDC ka Sohra u bah Titosster Well Chyne u la kam ba ka jingkam u CEM bah Latiplang Kharkongor ba la jop katkum ka rai ka kashari Meghalaya High Court, kan dei tang ka jingjop ha ka mukotduma namar kaba donkam ka long ban pyni ia ka jingbun paid.
Myn hynnin ka sngi, ka High Court ka la pynksan ia ka bor u CEM ban thung EM bad Dy.CEM bad ka sorkar jylla ne ka ophis u Lat kam lah ban tuklar ia kane.
Kane ka la jia hadien ba saw ngut ki EM bad ka Dy.CEM ka KHADC ki sahkut khlem ioh ia ka jingmynjur na ka ophis u Lat wat hadien ba u bah Latiplang u la phah ia ki kyrteng jongki, haduh ba u la leit ban tied jingkhang sha ka kashari.
“Ki jop ha mukotduma hynrei ka jingbun paid, ngin jop ma ngi, ngi don 16 ngut, ma ki, ki don 13 ngut, ngin sa pyni hapoh ka iing dorbar", la ong u bah TW Chyne.
Katba u MDC ka Sohryngkham uba dei ruh u nongialam ka NPP u bah Pyniaid Sing Syiem u la ong ba ka jingiakhun kam pat kut ha kaba iadei bad ka kam ha KHADC.Haba kren mynta ka sngi hadien ba la pynksan ka High Court ia ka bor u CEM ban thung ia ki EM bad Dy.CEM, u bah Pyniaid u la ong ba ka ka kam, kam pat kut namar ba ka hukum ka kashari High Court ka la buh buh ki kyndon ia u CEM ha kaba u hap ban pynshisha ia ka jingbun paid, bad khlem ka jingbun paid, um lah ban long CEM.“Ka jingiakhun kam pat kut, ka hukum ka High court kaba 40 sla, ka don bun bha ki kyndon kaba kdew ba ha kaba kut, u CEM u donkam ia ka jingbun paid, khlem ka jingbun paid, ym lah ban bteng kum u CEM, bad ngin iakhun beit", la ong u bah Pyniaid.
Ha kaba iadei bad ka kong Grace Mary Kharpuri, u bah Pyniaid u la ong ba katkum ka jingpynbeit, ka UDA ka la don ka jingtyrwa ia kong Grace hadien ba ka la mih na ka UDF tangba ym pat lah ban pynpaw ia mynta.
U la kam ba ka UDA ka don 16 ngut bad ym don ba khih haduh mynta bad u la ong ba ka la don ruh ka jingiapynbeit.
Nongpoh: Ki nongialam jong saw tylli ki seng ba paw hapoh ka jylla, kiba kynthup ia ka Khasi Students Union, (KSU), Federation of Khasi Jaintia & Garo People (FKJGP), ka Hynniewtrep National Youth Front (HNYF) bad Ri Bhoi Youth Federation (RBYF), myn hynnin ka sngi ki la hiar sha Iew Mawlong kaba don ha Nongpoh, ka jingialang paidbah kaba la khot pynlong da ka KSU, na ka bynta ban pynpaw ia ka jingpyrshah kaba jur ia ka Citizenship Amendment Act, 2019 bad ruh kaba dei ka jingialang kaba long kum ka jingdawa ba ka Meghalaya ka dei ban ioh noh ia ka Inner Line Permit (ILP).
Na ki heh nongialam jong kitei ki saw seng, kiba la wan ban iashimbynta ha katei ka jingialang, ki kynthup naduh u Samla Lambokstarwell Marngar, President ka KSU, Sengkmie, u Bah Welbirth Rani, President ka JKJGP Sengkmie, u Bah Sadon K.Blah, General Secretary ka HNYF bad u Bah Bipul, President ka RBYF Sengkmie lem bad kiwei pat ki nongialam bad dkhot na ki Circle bad Unit bapher bapher jong kitei ki saw tylli ki seng.
Lyngba jong katei ka jingialang paidbah, ki heh nongialam jong kitei ki saw tylli ki sengbhalang, ki la ioh ban pynshai paidbah halor ka jingma kaba ap ia ka jaidbynriew na ka CAA kaba la pyntreikam jubor da ka sorkar pdeng bad kaba lah ruh ban wanrah jingma ruh ia ka jaidbynriew Khasi, kaba dang dei ruh ka jaidbynriew rit paid.
Ha katei ka jingialang paidbah jong kitei ki saw seng, ki la ioh ruh ban pynshai paidbah ia ka jingdonkam ka jylla ban ioh ia ka ILP, ka ban long kum ka stieh ka ban iada na ka jingwan rung kyrthep ki briew kiba nabar shapoh ka jylla.
Ha ka jingkren uwei hadien uwei, kitei ki nongialam jong saw tylli ki seng, ki la pynpaw ia ka jingsngewdiaw halor ka jingbymlah leh ei ei ka sorkar jylla ban lehlakam ia ka jingwanrung kyrthep ki nongwei, ha kaba ki la ong ruh ba katno tam kan ktah ia ka jylla lada ia ka CAA yn pyntreikam hapoh ka jylla.
Ki la ong ruh, ba lada ka CAA yn pyntreikam hapoh ka jylla, ki paidbah kiba dei ki Khasi, ym slem kin sa shah tyllep ha kiwei pat ki jaidbynriew heh paidbah, ki ban sa wan na kiwei pat ki ri bad ki ban sa ioh ban long kum ki nongshong shnong ba pura hapoh ka Ri.
Namarkata, na ka sur kaba la mih na ki nongialam jong kitei ki saw tylli ki seng, ki la kyntu ia ki paidbah hapoh ka jylla ba ki dei ban ai ka jingkyrshan na ka bynta ban ialeh pyshah ia ka CAA watla katno ka eh ka jingiakhun bad ha kajuh ruh ka por ban dawa na ka sorkar ba ka dei ban pyntreikam noh mardor ia ka ILP hapoh ka jylla, khnang ba yn lah ban tehlakam ia ka jingwanrung ki briew kiba nabar shapoh ka jylla.
Shillong: Ha ka 28 tarik kyllalyngkot 2020 ka Nehru Yuva Kendra Sangathan Shillong ha ryngkat ka jing iatrei lang bad ka Mawlai Block office ka la pynlong ia ka Youth club Development Convention(YCDC).
Ha kane ka sngi kiba la  wan shim bynta ki long ki SHG,Seng samla shnong na ki shnong bapher bapher ka Mawlai.
Ki Youth Clubs, ki sports clubs bad ki Block Office.
La pyniaid ia kane ka prokam da ka Samla Senorita wanlah kaba  long ruh ka NYV ka  Mawlai Block.
Ha kane ka sngi la ioh ka jingkren na U Derrick Marpna, Additional Programme ka Mawlai Block bad u la ban jur  ba kum  ki youth Clubs  dei  ban long  kiba iajan  bad ka Block khnang ban lah ban  pyntyllun  ia ki kam  kiba dei bad ki Samla bad ruh na u Samla Aiboklang Dkhar NYV ka Mylliem Block ha kaba u la kren pynshai shaphang ki programme  jong ka NYK bad ruh la  pyni ia ki programme kiba  ka  NYK ka leh.
Kum juh ruh la ioh ka jingkren na u samla Samla B.Sohlang president  Mihngi Eco-Socio Development Association  bad ruh na u Samla S.Dohtdong president  ka Umjapung youth club and centre.
Shuh shuh ha kane ka sngi la ioh ka jingkren na u Kongsan bah D.Rapsang uba long ruh u DYC.Na ka liang u kongsan Bah D.Rapsang u la ban jur ba ka long kaba donkam ia ki youth Club ban ia snoh bad ka NYKs khnang ban wan rah ia ki jingmyntoi bad ka jingkiew ia ki youth club haka rukom treikam ka jong  ki bad ruh u la  pynshai ia ki jingdonkam kiba ki youth club ki donkam ban Ia snoh bad ka NYKs.
Ha kane ka sngi la ia don lang ruh ki NYV ka mawpat Block samla Ibajop.
La pynkut ia kane ka programme da ka jingkren  ai khublei  ia baroh kiba wan shimbynta da iwei na ki NYV ka Block Laitkroh samla Ethylberth Khongrymmai.
Shillong: Sa shisien pat ka Sohshira return Group kaba long ka kynhun jong ki nongsah Sohshira(MCCL colony) ka la lah ban pynurlong biang ha ka sien kaba ar ia ka Get together cum picnic ha ka 18tarik Kyllalyngkot 2020, ha wah u Niaw marjan ka madan football MCCL.Ka la long ka jingthmu kaba jop bad ba kmen ryngkat ka jingiatreilang, jingiakyrshanlang ki para dkhot baroh ba ngi la lah ban pynurlong ia ka jingthmu.
Ka program ka la sdang ha ka por 1baje janmiet ha kaba la ioh ia ka jingkren na ki nongialam ka Group bad na ki paralok barim, ryngkat ka jingdonlang ruh u Secretary ka Sengiatreilang Sohshira bah PS Hynniewta bad  U bah Doh Tohtih bad bah Moon Sohkhlet kiba long ki riew rangbah kiba la ju don ryngkat ryngkat ban pynshngain lem ia ka Group ha man la ka por.
Ka jingkhublei ka long ruh khamtam eh ia u General manager ka MCCLtd uba la ai ka jingbit ia ka kynhun ban ioh pynlong ia kane ka Get together bad ruh ia ki paralok ki bym shym la lait ban don lang ha katei ka sngi.
Shillong: Na ki san ngut ki EM ba la ai ia ka kyrteng sha u Lat ka jylla ban ioh ka jingithuh, hynrei ka kong Grace Mary Kharpuri, ka la leit ban ia snohkti noh sha ka kynhun UDA ba ialam da U bah Teinwel Dkhar.
Na ka liang U CEM ka KHADC u bah Latiplang  kharkongor mynta ka sngi u la ong ba na ka kynhun UDF ka  pdiang sngewbha ia ka kong Grace Mery Kharpuri lada ka kwah ban wan phai.
“Lada i kong Grace Mary Kharpuri i kwah ban wan phai sha ka kynhun jong ka UDF ngin  pdiang sngewbha ia i kata ka shong ha i lada i kwah ban wan"u la ong.
U la ong ruh ba kum ba ngi la dep phah ia ka kyrteng jong i ha u Lat ka jylla ba in bat ia ka kyrdan kum ka Dy CEM lada i wan phai ruh ngin ai hi kajuh ka kyrdan.
".
Shillong: U Lamphang jong ka KHADC u Bah Pynshngian N Syiem u la ong ba ka rai jong ka iing bishar mynta ka sngi ka long ka jinglehrain ia ka sorkar jylla namar ka DCA  kam sngewthuh ia kyndon jong ka rukom treikam jong ka District Council bad kynnoh ruh ba ka jingthut ha ka rukom trei kam ha KHADC la arbnai mynta ka dei na ka daw jong ka Sorkar Jylla.
Ha ba ia kren bad ki lad pathai khubor, na ka liang u bah PN Syiem hadien ba la ioh ia ka rai na ka ingbishar jong ka jylla mynta ka sngi  ha kaba ka la pynksan ia u CEM jong ka KHADC halor ka mukotduma ka ba ia dei bad ka jingthung ia ki Executive Member u la ong ba ka jingkynnoh baroh ka leit sha ka sorkar jylla ia ka jingthud ka trei kam hapoh jong ka KHADC ha kine ki ar bnai.
U Bah PN Syiem u la ong ba u pdiang sngewbha ia kane ka rai jong ka iing bishar mynta ka sngi bad lyngba kane ka  rai jong ka iing bishar ba mih mynta ka sngi  sorkar ka ban wan ha dien ruh kin ym ialehkai shuh bad ki District Council.
U Lamphang jong ka KHADC u la ong ba ka jingkwah jong ka sorkar ban pynjari ia ka Administrator Rule ka long ka bym don nongrim, namar ba  ym juh don Administrator Rule hapoh  jong ka District cuoncil, hynrei ka don tang ka Governor Rule.
U la ong ruh ba ka rai jong ka iing bishar mynta ka sngi, ka kdew shai ba ia ki myntri kabinet ha sorkar pdeng dei u myntri rangbah duh jong ka Ri ban phah sha u President, ha jylla u myntri rangbah un phah ia ki kyrteng jong ki myntri sha u Lat ka jylla bad ha District Council dei u CEM ban phah ia ki kyrteng sha u Lat ka jylla.
Bengaluru: Ki dkhot jong ka seng  Bharatiya Janata Party (BJP), ki byrthen tyngeh ia U MLA jong ka seng Congress bad katei ka long haba ki iaid paidbah ban kyrshan ia ka ain  Citizenship Amendment Act (CAA) ha Mangaluru.
Kitei ki briew kiba tap khlieh da ki jain jong ka seng BJP, ki ia pyrta ruh da kaba ong “Khrai ia ki Muslim" bad ki da iaroh tyngeh ia ka seng BJP.Uwei na kitei ki nongiaid paidbah, ula ong ruh “Khrai khlieh ia U MLA Congress, U UT Khader bad ki ia pyrta ban dain ia ki kti bad ki kjat jong utei u MLA.Kitei ki briew ki ia halla da ka ktien Tulu, kaba dei ka ktien kaba ki ia kren bha sha ki rud duriaw jong ka Karnataka.
Na ka liang U Khader, haba kynthoh halor katei ka jingkynnoh, ula ong ba kitei ki briew kim sngewthuh satia ia kaei ka jingmut jong ka ain CAA bad u ong shuh shuh “Nga sngew synei ia kito kiba kren pyrshah ianga, namar nga lah ban thep phatok ia ki,  hynrei ngan nym leh satia kumta" bad u ong shuh shuh ba kam long kaba bha ban thep phatok ia kitei ki runar, namar kan shu pyn bunkam kai ia ka iing ka sem jongki".
“Ka jing ia khih pyrshah kam lah ban kut da kaba khrai ia ka khlieh jongnga.
Hynrei lada ka jingkhrai khlieh ka pynhun ia ki, ngan leit sha kano ka jaka ba ki kwah ba ngan leit.
Shim da kaba suk ia ka khlieh jongnga, hynrei pyrkhat ia la ka jong ka iing ka sem, namar ba kin hap ban siew da ka dor kaba rem ia ki riew said ain ki ban iakhun mukotduma ha kashari" ula ong shuh shuh.
Shillong: Ka Meghalaya ka la iakhaid 0-0 pyrshah ia ka Haryana ha ka jingiakhun ha ka Group C jong ka Hero Junior National Football Championship  jong ka Dr BC Roy Trophy ba long ha JN Stadium mynta ka sngi.
Ha kane ka jingialang kaba bun bah ki nongkyrshan, kine baroh ar liang, kila iakhun satar bha hynrei ha kaba kut ki hap ban mih na madan da ka jingiasam mar shi point.
Ia kane ka jingialehkai la plie da u myntri ka tnad ialehkai ka jylla u bah Banteidor Lyngdoh, ba la don lang u Principal Secretary bah Donald P Wahlang, Inspector General of Police bah AR Mawthoh, ka Director ka tnad ialehkai ka kong Wanri Booth, u president ka Meghalaya Football Association (MFA) u bah Larsing Ming Sawyan bad kiwei.
Ha kiwei ki ar tylli ki jingialehkai ha ka por mynstep, ka Mizoram ka la iakhaid bad ka Goa 0-0 ha ka Group A katba ka  Sports Authority of India (SAI) ka la pynliem ia ka Odisha  ha ka Group C da 1-0 bad ia kane ka kol, la thep da u Parimal Sarkar ha ka 83 minit.
Ha kawei ka jingialehkai, ka Group A, ka Uttar Pradesh ka pynliem da 5-1 ia ka Delhi.
Ia ka UP  la thep da u Mohammad Taushif (70′) Himanshurai (81′ penalty) bad Nitish Shyam (87′, 90’+1) katba ia ka Delhi  la thep da u Fahad Temuri ha ka 58 minit.
Lashai ka sngi, ka jingialehkai kan long: Group B (JN Stadium) – Punjab vs Kerala (9:30am); Jharkhand vs Manipur (2:00pm), Group D (Third Ground) – West Bengal vs Jammu & Kashmir (9:30am); Karnataka vs Chhattisgarh (2:00pm).
Shillong: Ka All Billy Correlative Development ryngkat ka jingiatreilang bad  ka Dongmusa Youth Developmemt organisation ka lah ioh ban plie ia ka training na ka bynta ki khynnah samla kiba don hapoh shnong Mawryngkneng ha ka 12 tarik Kyllalyngkot.
Ha kane ka sngi la iadon lang ki samla bad ki nongpyniaid jong ka ABCD bad ka DYDO.La ioh jingkren na ka liang jong ka ABCD na u samla Ribadskhem shadap uba long u  President.
La ai jingkren na ka liang ka ophis jong ka Nehru Yuva Kendra Sangathan Shillong da u bah D Rapsang uba long u DYC jong ka East khasi hills bad kumjuh ruh uba long kum u symbud kongsan ha kane ka sngi.
U la ong ba ki samla kane ka thain ka shnong ki dei ban shim khia bad wan ban shim bynta ha kum kine jait training namar ki long kiba donkam bad kiba long ka jingmyntoi ia ki hi kum ki samla ka lawei jong ka shnong bad ka ri bad ka jaitbynriew.
La ia don bynta lang ruh Bah S Kharmawphlang u ba dei u second incharge jong ka Mawryngkneng police station bad kum u kongsan ha kane ka sngi.
U la ai ka jingkren kaba long shisha ka jinghikai bad ka jingsneng ia ki khun samla kiba don hapoh ka shnong ka thaw hi baroh kawei.
“Ha kine ki sngi ki ba mynta ngi ia kynduh shibun ki jingeh kum ki samla" ula ong bad u la ai ruh ruh ia ka jinghikai ha kaba iadei bad ka kam ba long be ain ha kine ki juk bad ki sngi kiba mynta.
La ia wan ban iashim bynta da ki samla ka shnong ka thain ha kane ka sngi plie bad kumjuh ki riew rangbah bad ka la long ka ba iytnnad bad iaid beit iaid ryntih.
Nongpoh:Uwei u samla bar jylla uba la tip kyrteng kum u Dimpul Das, 21 snem ka rta, na ka dong Umchatah ka shnong Pahamlapong ha ka thain Nongpoh, u la pynkut noh ia la ka jingim ha u tyllai Phasi mynta ka step ha kawei ka jaka kaba don ha thain Downgate ha Nongpoh.
La ioh jingtip ba katei ka jingjia, la lap paidbah ha ka por 8 baje duna ei ei mynstep, ia kaba la lap nyngkong da ki paidbah kiba iaid ba ieng lyngba katei ka jaka, ha kaba ynda ki la iohi ia katei ka metiap kaba la sdien ldui ha u dieng, ki la pyntip mar mar sha ki pulit ka Nongpoh Police Station.
Haba iadei bad katei ka jingjia, ki Pulit ki la leit ban tam ia katei ka metiap bad ka jingtohkit halor katei ka jingjia kan dang iaid shakhmat.
Shillong: Ka Kamrils Films Production bad ka kynhun jong Ki Jlaw Dohtir ki la wan ban pynbna paidbah ba ha ka 31 tarik u rymphang 2020 kin pyllait paidbah noh ia ka phlim Khasi kaba thymmai ia kaba la ai kyrteng “Anna"ha Bijou Cinema Hall,Shillong.
Ia kane ka phlim la bei pisa da u Bah Bantei Sawkmie bad la Direct da u Bah Kit Rina Nongrum, katba ki tyngshop ki Puron ki Tynshop ki kynthup ia u Rijied Khymdeit, ka Syrpailin Sohmat, u Evansius Kharsohphra, u Micky Lyngdoh bad kiwei kiwei.
Kane ka dei ka phlim kaba la pynwandur ia ka khana halor jong u samla uba don jingduna ha ki dkhot met bad ia kane ka phlim la ring dur ha kylleng ki shnong ha them Ri Bhoi, ha Syntung, Sohra bad kiwei kiwei ki jaka.
Ia kane ka phlim yn pyni ha Bijou Cinema hall artaiew ha ki 4 sien shisngi kata naduh ka por 11:30 mynstep 2:00 baje, 4:00 baje bad 6:00 baje.
Ha ka jingiakynduh bad ki nongpathai khubor ha ka 27 tarik u Kyllalyngkot 2020 ha Shillong Press Club, kane ka kynhun ha ryngkat ka jingiadon lang u President jong ka Meghalaya Film Makers Association u Bah Commander,  la pyllait paidbah ia ka Poster jong kane ka Film Khasi “Anna"Na ka liang kane ka kynhun jong kane ka phlim ka la buh ia ka jing kyrpad ia ki paidbah ban ai ka jingkyrshan ba pura kumba ki la kyrshan ia kiwei pat ki Film Khasi.
Shillong:  Ka Regional Democratic Alliance (RDA) kaba dei ka kynhun synrop jong ka United Democratic Party (UDP) bad ka Hill State People Democratic Party (HSPDP) mynta ka sngi ka la ai jingmynjur ban pynieng da u bah Pius Marweiñ kum u kyrtong ha la ilekshon shiteng samoi jong ka KHADC.Kane ka jingïalang ka pynlong myn hynnin ka janmiet ha ka ophisar treikam jong u Lamphang ka ïingdorbar thawaiñ uba long ruh u president ka UDP, u bah Metbah Lyngdoh.
Kiba la ïa don ryngkat ha kane ka jingïalang ka kynthup ïa u bah Metbah, u bah Brolding Nongsiej (MLA) ha ka jingdon ryngkat u bah Pius Marweiñ uba la UDP ka la jied kum u kyrtong bad na ka liang ka HSPDP kiba ïadonlang ki kynthup ïa u bah K.P Pangniang uba long u president katei ka seng bad u bah Samlin Malngiang (MLA).
Lah ban shu pynkynmaw, ha ka 23 tarik jong une u bnai, ka UDP hapoh ka jingïalang jong ka Central Executive Committee ka la pdiang ïa ka kyrteng u bah Pius kum u kyrtong bad ka la rai pat ban phah ïa ka kyrteng jong u sha ka jingïalang na ka bynta ban ïohpdiang jingmynjur.
Katkum ka jingïathuh jong u president ka UDP, ka jingïalang jong ka RDA hadien ba la shong pyrkhat sani bha ka la pdiang bad ban ai jingmynjur ïa u bah Pius kum u kyrtong monlang.
Ka ilekshon shiteng samoi jong ka KHADC na ka bynta ka Langrin konstitwensi kan long ha ka 28 tarik Rymphang.
Ka jingdon ka ilekshon shiteng samoi kadei na ka jingkhlad noh u bah Nasar Marweiñ uba long hi u MDC ka UDP.Shillong: Ka JSU sengkmie lyngba u Education Secretary u samla Request Pakma u lah ong ba ka don ka jingdkoh jingtreikam ha ka skul Government Girls Higher Secondary School kaba don ha Jowai halor ka jingbym don principal bad vice prnicipal ha kane ka skul bad ka lah wanrah ia ka jingeh ha ka pule puthi bad ka jingdkoh treikam ha ki rukom ba pher ba pher ha ka skul bad ka lah wanrah ka jingduhnong kaba khraw ia ki khynnah skul kiba thrang ïa ka jingnang jingstad.
Kumta ka seng ka la dawa na u Myntri ba dei peit ia ka tand pule puthi jong ka sorkar jylla Meghalaya u Ma Lakmen Rymbui ban thung noh mardor ia u Principal bad Vice Pricipal shwa ban sdang skul.
Ka seng ka dawa ruh ban plie biang ia ki hostel kaba haduh mynta ruh ym shym la don kano kano ka jingmaramot ia katei ka hostel.
Ka JSU ka lah ong ba bun Ki khynnah skul ki dei kiba wan na ki shnong kiba jngai kiba thmu ban sah hakane hostel hynrei la buh jingeh ia ki khynnah skul ban sah namar haduh mynta ka ne ka hostel ka la jot bad ym shim don kano kano k jingmaramot na ka liang jong ka sorkar.
Ka JSU ka dawa na ka sorkar ba kam dei ban lap miet tang ban byrngem ha ki kot khubor ban khang khyrdep ia ki 200 tylli ki skul hynrei kadei ban pynbha ban kyntiew shuwa ia ki skul kiba pyniaid da ka sorkar ba yn ioh jingmyntoi ki khynnah skul jong ka jylla.
Shillong:  U MDC ka West Shillong Konstitwensi u Paul Lyngdoh, u la plie paidbah ia ki CCTV kamera hapoh ka shnong Quallapaty ha ka jing ia don lang da ki dkhot jong ka dorbar shnong Quallapaty lem bad ki pulit na ka tnad traffic.
Haba kren ha ka jingialang u Paul Lyng doh u la ong ba ka mat ba kongsan ban buh ia ki CCTV camera ha kane ka shnong ka long ban pynlong ia ki briew ba kin tieng ban leh ia ki kam sniew bad ban tehlakam ia ki jingsniew hapoh ka shnong.
U Paul Lyngdoh u la ong ba ka shnong Quallapaty kadei ka shnong ba nyngkong eh ban ioh ia kine ki CCTV na ka MDC scheme.
U Paul Lyngdoh mynta ka sngi u la pyllait paidbah 8 tylli ki CCTV kamera kiba la buh ha bun tylli ki kyntoit jong ka shnong Quallapaty.
U rangbah shnong ka Quallapaty u Martamlin Pyrbot u la ong ba ki jingdon ia kine ki CCTV ka kan wanrah ia ka jing shong shngian jong ki briew ka shnong bad kane kan ailad ia ki paidbah ba kin nym don shuh ka jing tieng haba ki iaid ha ki surok ka shnong.
Shillong: Na ka daw jong ka jing pynlong ia ka  War Jaintia Presbytery, naduh ka 7 haduh ka 9tarik Rymphang 2020 ha Shnongpdeng, kumta ka  Executive Committee jong ka  Dorbar shnong Shnongpdeng, ka la bthah ia ka tnat shang pyrthei jong katei ka shnong lane ka Shnongpdeng Tourism Development Society ba kan khang ia ka kam shang pyrthei ha katei ka shnong, naduh ka por 4baje nohsngi jong ka 8tarik haduh ka 9tarik Rymphang 2020.
La pyntip shuh shuh ba ki kali kiba rung sha Shnongpdeng, ha ka 8 bad 9tarik kin ieng ha ki jaka ieng kali ha Shnongpdeng bad kitei ki kali, yn hap ban pyn kynriah  na ka bynta 31 kynta, kaba long naduh ka por 4baje janmiet jong ka 8tarik haduh ka por 11baje mynmiet jong ka 9tarik Rymphang 2020.
Baroh ki jaka ieng ha Shnongpdeng, la dep mang na bynta ki kali kiba leit sha ka jingiaseng jong ka War Jaintia Presbytery ha kitei ki sngi haneng, ong ka kyrwoh khubor na U Bah  Lurman B Talang, General Secretary, Dorbar Shnong Shnongpdeng.
Shillong: Ka shnong Thangskai mynta ka sngi ka la leit ban khang tala ia ka karkhana shna dewbilat halor ka jingpynkhien ia ki kyndon kiba la iatheh bad ka shnong khamtam eh ha ka jingthung kam ia ki samla jong ka shnong.
Na ka liang u bah Kison Dkhar Secretary shnong haba kren bad ki lad pathai khubor u la iathuh ba ka daw jong ka jingleit khang tala ia katei ka karkhana shna dewbilat ka long ba kala pynkhien ia ki kyndon kiba la iatheh ba ka shnong khamtam eh ha ka jingthung kam ia ki samla jong ka shnong.
U la iathuh ruh ba kane ka jingiaid lait jong kane ka company kam dei kaba dang mynta hynrei ki la iaid lait mynta la palat ia ka san snem ha kaba ka shnong kam lah shuh ban shu sngap bad mynta ka sngi kim ban se ban khang tala ia kane ka karkhana.
U la iathuh ruh ba katba ki leit ban ia kren na ka liang jong ka kompeni ka juh pan por shiphew sngi, shi bnai bad kane ka jingpan por kala iaid mynta la palat ar snem, ka jingleit ban khang tala mynta ka sngi ka dei namar ba kim ai kam ia ki trai shong kumba la iateh kular.
U bah Kison u la ong ba ki don bun kiwei ki kyndon ruh kiba ka kompeni kala pynkhein ia kiba la iateh bad ka shnong , hynrei kane ka jingkhang tala kaba mynta ka sngi ia kane ka karkhana shna dewbilat ka long ba kam ai kam ia ki samla jong ka shnong wat la ki la dep ban buh ia ki kot ki sla ruh, ha ka por ba kren la ong ba ki dang ia don ha ka jaka ba don katei ka karkhana shan dewbilat.
Shillong: Halor ka jingmih khubor ba ki nongialam jong ka seng National people’s Party (NPP) Ranikor Block NPP Unit kiba khynthup ia U President Bah German Nongsiang bad kiwei de ki nongialam ba ki la mih noh na ka party bad halor katei ka phang, u Bah Kitborlang Nongrem President jong ka NPP South West Khasi Hills District u kwah ban iathuh shai  ba kam shem don kano kano  ka jingiaknieh ia ka tiket na ka bynta ka ilekshon MDC shiteng samoi na ka 26-Langrin MDC Konstitwensi ka ban sa long ha ka 28 tarik u Rymphang 2020.
La iathuh ba halor kane ka kam, ka party NPP jong ka Ranikor Block ka la khot ia ka jingialang paidbah ha Munaisora ha ka 25 Naiwieng 2019 ban ia kren halor ka ilekshon MDC shiteng samoi hadien ka jingkhlad noh u MDC jong ka Langrin MDC Konstitwensi, hynrei ha katei ka jingialang u President u ba pyniaid ia ka jingialang u la wanrah ia ka jingiakren ban jied syndon ia u kyrtong.
Haba la wanrah ia kane ka phang don na pdeng ki paitbah kiba la tyrwa ia ka kyrteng jong u Bah Kitborlang Nongrem, kum juh  ia u Bah Jotin Khardewsaw bad ia u Bah Skingford Nongbri bad dei halor kane ka nongrim ba mih lai tylli ki kyrteng bad da kawei ka sur ha katei ka jingialang la shim ia ka rai ba ia kane ka kam kin shaniah ha ka Executive Committee ban ia kren bniah.
Ka Executive Committee kaba la ia shong ha Shillong ha ka 20tarik Nohprah 2020 ban ia kren ia kane ka kam bad ha kane ka jingiakynduh u Bah Skingford Nongbri u la phah  ia ka shithi  ba u la weng noh ia lade na ka jingpan tiket na ka bynta ka MDC hapoh jong ka 26-Langrin MDC Konstitwensi, halor katei ka shithi ka Executive Committee ka la pdiang ia ka jingweng noh u tei u rangbah.
Ha kane ka jingiakynduh u Bah Kitborlang Nongrem u la iathuh ba u Bah Jotin Khardewsaw ruh u la kren ha khmat ka Committee ba ma u ruh u la weng noh na ka jingpan tiket bad ban ailad biang ia u Bah Nongrem, u ba la ia khun teng ia ka MDC ha kaba u la wan ba ar ha ka general ilekshon kaba la long ha u snem 2019.
Hadien ba kitei ki rangbah baroh ar ngut kila weng noh ia lade na ka jingpan tiket kaba sah ka dei sa tang ka kyrteng jong  u bah Nongrem.
Namar ba kitei ki ar ngut ki rangbah ki la weng noh ia lade na ka jingiapan tiket ka Executive Committee ka la shim ia ka rai ban phah ia ka kyrteng jong u  bah Kitborlang Nongrem sha ki bor ba halor jong ka party lyngba jong ka District NPP South West Khasi Hills sha ka NPP Meghalaya state Unit ban ioh ia jingmynjur bad na liang jong u President Bah German Nongsiang dalade u la kyntu ia u Bah Nelbi T.Sangma General Secretary ba un leh ia kaba donkam.
Hynrei kumba la paw ha ki lad pathai khubor, la pynpaw, ba lada u bah Kitborlang Nongrem un ioh ia ka tiket jong ka party kin mih noh ka party NPP da kaba ai daw ba ki paidbah kim mon shuh ia u bad la ong ba kane ka jingkynnoh ka long tang kito ki nongialam kiba la wad daw ban mih noh ka ka party, la ong u bah Nongrem.
U bah Kitborlong u la ong shuh ba  ba ha ka 24 tarik mynta u bnai ka dang don ka jingiakynduh hapdeng u bah Prestone Tynsong nongialam ka party, u Dr W R Kharlukhi State President, u Martin M Danggo u President ka Ranikor Block, Bah German Nongsiang bad u bah Kitborlang kum u President jong ka South West Khasi Hills Distrik jong ka NPP lem bad ki nongialam jong ka Ranikor Block, ha kaba u Bah Jotin Khardewsaw ruh u la ia don lang ha katei ka jingialang ba la khot da ka NPP Ranikor Block.
Nangta la ong shuh shuh ba U bah Kitborlang u la iathuh ba u la ioh ia ka jingtip kaba thikna ba u bah Jotin Khardewsaw u la dep ban rung sha ka party Congress naduh ka 21.12.2019, hynrei na ka liang jong u Bah Jotin u dang len ia kane bad ha katei ka  jingialang na ka liang jong u bah Kitborlang u la pyni syndon ia ka phom kaba kdew shai kdar ba u bah Jotin u la dep ban rung sha ka party Congress bad mynta ym dei shuh u dkhot jong ka party NPP bad um don hok ban dang wan pan tiket na ka party.
Ki nongialam jong ka NPP hapoh jingialam jong u bah Kitborlang Nongrem bad u Nelbi T Sangma kum u General secretary bad kiwei ki nongialam kila shong kyrkieh bad ha ka jingiakynduh kila shim ia ka rai ban pynkhamti ha u Bah Nongrem kum u president ba shipor jong ka NPP Ranikor Block ia kane ka rai la shim ha ka 25 tarik mynta u bnai.
Na ka liang jong ka NPP Ranikor Block kan khot ia ka jingialang ha ka 03 tarik Rymphang 2020 ha Rangthong ban ia kren halor ka kam Ilekshon MDC Shiteng samoi hapoh jong ka 26-Langrin MDC Konstitwensi.
Na ka liang jong ka NPP Ranikor Block ka kyrpad ia u Martin M Danggo MLA barim ba un dang iai don hapoh jong ka party kumba u la ia wer ban mih na ka party Congress halor ka nongrim ban pynioh ia ka Ranikor Civil Sub Division kaba la urlong shisha lyngba ka party NPP hapoh ka jingialam jong u Conrad K Sangma kum u myntri rangbah, ryngkat u Bah Prestone Tynsong kum u symbut myntri rangbah ka sorkar jylla.
Ka akor bad burom.
Ka NSCN (IM), ka la ai da ka jingthoh kaba khor sha ka sorkar India, halor ka jing pyndonkam palat pud jongka ia ki pulit NIA bad katei ka jingthoh, ka kynthoh ba kane ka jingleh, kan pynbor ia ka NSCN (IM), ba kan weng noh ialade na ka jing sangeh ia siat bad ba kan sdang biang ia ki kam pyntriem jongka.
Ka tnat pathai khubor jong ka  NSCN (IM), hynnin ka sngi, ha ka kyrwoh khubor, ka kynnoh ba ha kine ki 20snem tam, ki la don shibun bah ki jing pynkhein ia ki kyndon sangeh iasiat da ki shipai.
Ka NSCN (IM), kaba sdang ka jingiakren iasuk bad ka sorkar India, ka kren diaw mynsiem shibun halor ki rukom trei kam jong ka  National Investigation Agency (NIA).
The insurgent outfit raised the issue of the recent case of arrest of Alemla Jamir, wife of Phungting Shimrang, former commander-in-chief of NSCN (IM), and raised serious concerns.
Ka NSCN(IM), ka kynnoh ba ka jingshah kem jong ka  Alemla Jamir, ka dei ka myntri jong ka sorkar  NSCN-IM bad la ong ba ka jingtohkit halor jingbei pisa sha ki seng lehnoh, ka long kaba pynkyndit bad pyn lyngngoh ia katei ka seng.
Guwahati: Ka United Garo Autonomous Council Movement Committee (UGACMC), kan pynlong da ka pakhang shnong ba 48 kynta, kaba sdang naduh ka sngi hat majai, na ka bynta ban dawa ia ka District Council, kaba kyrpang ia ki Garo kiba shong ba sah ha Assam.
Katei ka pakhang shnong, kan trei kam naduh ka por 5baje mynstep jong ka 28tarik Kyllalyngkot 2020.
La pynbna ia katei ka pakhang shnong, da ka  UGACMC, ha ka jingiakren bad ki kotkhubor mynta ka sngi.
“Ki Garo kiba shong ba sah ha Assam, ki ju shah leh bym salia shi katdei ha ka Assam, naduh ka snem 1972″ ong U Alex K Sangma Chairman bad U Thengsil Sangma General Secretary, ka  UGACMC.Govt of Assam has to pay a heavy price for what is done to the khasis both in jaintia and khasi hills.
Shillong: Ha ka 25 tarik Kyllalyngkot 2020 ka Neru Yuva Kendra Sangkathan Shillong ha ryngkat ka jing iatrei lang bad ka Mawkdok Social Cultural & Sports club ka la pynlong ia ka Youth club Development Convention(YCDC).
Ha kane ka sngi kumba 11 tylli ki youth clubs kiba don hapoh Block Laitkroh ki la wan ban shim bynta lang.
La pyniaid ia kane ka programme da u general secretary ka Mawkdok Social cultural & sports club bad la ioh ka jingkren maitphang ia ki programme jong ka NYKs da u samla Ethylberth u National Youth Vulunteer bad ruh na u Samla Shanbor Shati NYV ka Shella Block ha kaba u la kren pynshai shaphang ki jingdon kam jong ki youth club ki society ban pyn ia snoh bad NYKs.
Kum juh ruh la ioh ka jingkren na u samla Kaisar Dohling u Ex-NYV ka block Laitkroh khatarshnong  ha kaba u la pynshai ia ki programme ba kyrpang jong ka NYKs.
Shuh shuh ha kane kasngi la ioh ka jingkren na u Kongsan bah D.Rapsang uba long ruh u DYC.Ha kane ka sngi na ka liang u kongsan Bah D.Rapsang u la ban jur ba ka long kaba donkam ia ki youth Club ban ia snoh bad ka NYKs khnang ban wan rah ia ki jingmyntoi bad ka jingkiew ia ki youth club haka rukom treikam ka jong  ki.
shuh shuh u la pynshai khambniah iaki programme bapher bapher jong ka NYKs kaba ka ju pynlong.
Ha kane ka sngi la ia don lang ruh ki NYV ka mawlai samla Seniorita wanlah bad ruh u samla Aibok Dkhar u NYV ka mylliem Block.
la pynkut ia kane ka programme da ka jingkren  ai khublei  ia baroh kiba wan shimbynta da i wei na ki NYV ka Block Laitkroh samla W.Merinda Swet.
La ia soi mynta ka sngi, ia ka soskular jong ki lai liang mamla hapdeng ka sorkar India, ka sorkar Assam bad ki nongialam ka All Bodoland Students Union (ABSU) lem bad ki nongialam ka seng kaikhlaw NDFB ha New Delhi.
Ha katei ka soskular ia ka Bodoland, yn jer kyrteng da ka   Bodoland Territorial Region (BTR) bad katei kan nang kham khlain bor shuh ha ki jingtrei kam jongka.
Ki ehrang kiba don saw kynhun jong ka NDFB, kin pyndem wait noh ha ka 30tarik Kyllalyngkot 2020.
Ha ka jing soi soskular, ba la lam khmat da U Amit Shah, myntri kam poh iing ka sorkar India, la don lang U Sarbananda Sonowal, myntri rangbah ka Jylla, U Himanta Biswa Sarma, myntri pla pisa ka sorkar Jylla langta sa U Ranjan Daimari, U Govinda Basumatary, U Dhiren Boro bad U B Saoraigra na ka NDFB bad la soi lang ruh da U Pramod Boro, President ka ABSU bad U Hagrama Mohilary, u khlieh duh ka   Bodoland Territorial Council (BTC).
Ki don 1550ngut ki kaikhlaw na ka seng NDFB ki ban pyndem wait bad 130 tylli ki tiar siat bad kitei kin pyndem wait ha ka 30tarik Kyllalyngkot 2020, ong u Amit Shah, myntri kam poh iing.
La mang pisa ruh T.900klur, na bynta ka roi ka par jong ka thain Bodoland bad ka ktien Bodo, kan dei ka ktien ban thoh bad ban kren ha katei ka thain, katba kum ki dak thoh  Devanagari.
Shillong: Ka Election Committee jong ka Khasi Students’ Union na ka bynta ka samoi trei kam jong ka Central Executive Council 2020-23, ka pynbna lyngba une u kyrwoh ba ka Election ban jied ïa ki nongkit kam bathymmai ka KSU sha katei ka samoi trei kam kan long ha ka 22 tarik u Rymphang, 2020 naduh ka por 9 baje mynstep haduh 3 baje janmied ha Community Hall jong ka Jaïaw Shyiap & Lumpyllon.
Kumta, ha kaba ïadei bad kane ka Election Committee ka khot ka wer ïa baroh ki khun samla kiba la ih bad kiba kloi ban kit ban bah ïa ka lyngkor jong ka jaitbynriew u Hynñiewtrep lyngba ka KSU ba kin mih shakhmat ban ïashimbynta kum ki Kyrtong na ka bynta ki post bapher bapher naduh ka post President, General Secretary bad kiwei kiwei.
Ïa ki Nomination form lah ban ïoh na ka Ophis trei kam jong ka seng ha Jaïaw Chapel Road naduh ka 30 tarik u Kyllalyngkot, 2020 haduh ka 6 tarik u Rymphang, 2020 naduh ka por 10 baje mynstep haduh ka por 3 baje janmied bad ka tarik bakhatduh ban pdiang ïa ki Nomination form kan dei ha lane shwa ka 5 baje janmied jong ka 6 tarik Rymphang, 2020, ong ka kyrwoh na U bah Danny M.Khyriem, Chairman, Election Committee, KSU  bad U bah Samuel Jyrwa, Secretary, Election Committee, KSU.Ngi  Kum ki paidbah ka thain Sohryngkham – Mawryngkneng haba ngi phai ha kine ki sngi  ha ka jylla jong ngi, ngi dap da ka jingsngew khuslai bad noh mynsiem ban iohi  ba ka Ri bad ka Jaitbynriew jong ngi  ka iakynduh ia shibun ki jingeh khamtam ha ka kam sain hima sima namar haba ngi peit ym don shuh ki Nongialam ne ki Nongmihkhmat kiba shlur ne ki bym riej ban kren ia ka jingshisha kum ha ki por ba la leit noh, khamtam eh ban iohi ba kiba bun ki mat ne ki jingiakhih kiba ktah ia ka jaitbynriew la shu kut noh kumto.
Hynrei haba ngi iohi ha kine ki sngi lyngba ki lad pathai khubor ia ka jing kren jong uwei na ki Nongialam ka jaitbynriew U Bah Ardent M.Basaiawmoit kaba u la kren ia shibun ki mat kiba ktah ia ka jaitbynriew khamtam eh ia ka ILP & ka CAA ngi sngew ioh mynsiem biang sa shisien, bad haba ngi peit ha kane ka juk ngi iohi ba dei sa tang une u rangbah uba dei u nongialam uba ngi dang ioh kata ka  jingshaniah na ngi ki paidbah bad uba nud ruh ban kren ia ki jingshisha haduh mynta mynne, bad lyngba kane ka kyrwoh ngi da kyntu jur ia u Bah Ardent ba u dei ban shu lum ban lang ia ki paidbah lane ban pynshai paidbah ia baroh kita ki  mat kiba ktah ia ka jaitbynriew ha kylleng ki jaka ka Ri jong ngi lyngba kata kaba u ong ka Revolution khnang ba mangi ki paidbah khamtam na nongkyndong ngin kham sngewthuh janai namar ba bun ha kine ki sngi kiba bun kiba shu kam nongialam tang ha ki kotkhubor ryngkat ka thok ka jler khlem da nud ban mih paidbah ban pynshai ne pyrshah ia kaei kaei ba ka sorkar ka thmu ban iuhroit ia ngi ki jaitbynriew rit paid da ki ain iakjakor ba bun jait, bad ngi da Sngewiahap shi katdei eh ba u Bah Ardent Un long biang u nongialam kum ha ki por ba la leit noh ban mih sha khmat ban ialam biang lyngba ki jingiakhih ia ka jaitbynriew jong ngi kum ha kane ka por ba ka jaitbynriew ka ia kynduh ia ka saw ka sian kaba i shyrkhei.
Kane ka long ka kyrwoh ba la phah da ki riew paidbah ka thain Sohryngkham – Mawryngkneng ba don ka jingieit ia ka Ri bad ka JAITBYNRIEW.Bah R.Shadap, Bah M.Pyngrope, Bah B.Nongbri, Bah M.Kharduit, Bah M.S.Pyngrope, Bah J.Kharumnuid, Bah E.Warlarpih bad kiwei kiwei.
U Subramanian Swamy, MP jong ka seng BJP, u la kren pyrshah halor ka jingthmu jong ka sorkar BJP ban lilam noh ia ka Air India, lane ka tnat liengsuin ba pyniaid da ka sorkar India, da kaba ka mut ban lilam haduh  100 per cent jong baroh ka jing pyniaid ia ka tnat liengsuin Air India.
U Subramaniam Swamy, u la kynthoh ba un rah ia kane ka kam sha ka kashari bad u shim ba katei ka rai, ka long kaba pyrshah ia ka jingtreikam jong ka ain jong ka ri India.
Na ka liang  jong U Kapil Sibal, nongialam ka Congress, haba kynthoh halor kane, ula ong “Ka sorkar India, kam don pisa bad ka jing ioh kamai ka hiar duna ia ka 5 percent bad ka pisa ka sah kut da ki million tyngka ban siew ia ka bai bylla sngi MNREGA bad mynta ki mut ban die noh ia ki mar ba kordor jong ka Ri".
Katei ka jing tyrwa ban die lilam jong ka sorkar India, ia ka Air India, kan kut haduh ka 17tarik Lber 2020.
Ka India, kan phah da ka robot kynthei sha suin ha une u snem bad katei ka dei ka robot, kaba ia syriem hi ia ka briew.
Ia katei ka robot kynthei, la tip da ka kyrteng   Vyommitra bad katei ka robot, kan kiew sha ka haw haw ha une hi u snem.
U Kailasavadivoo Sivan, uba dei u heh duh jong ka  India Space Research Organisation, u iathuh ba ia katei ka robot, la tip kum kaba long shiteng briew bad ka daw, ka long namar ba kam don kjat.
La iathuh ba ka Vyommitra, ka kren ia ar tylli ki jait ktien bad ia kitei ki jingkren jongka, yn pyniaid bad batai da ki stad jong ka ISRO.La pyni paidbah ia katei ka robot kynthei, ha ka jingialang, kaba la pynlong ha  Bengaluru.
Ka kong Trinity Sayoo, ka la ai kam ia 800ngut ki longkmie ha Jaintia Hills, na ka bynta ban pynmih ia u shynrai Lakadong.
Lyngba ka jingialam jongka mynta ka kong Sayoo, ka don ia 100 tylli ki SHG, kiba ka ia treilang na ka bynta ka kam pynmih shynrai bad la shalan ia u shynrai sha kylleng ka thain shatei lam mingi bad kumjuh sha Kerala bad shaduh Karnataka.
Ka kong Trinity kaba 52 snem ka rta, ka la ioh ia ka khusnam Padma Shri, na ka liang jong ka kam rep.
Nalor ka kam rep shynrai, katei ka longkmie ka dei ruh ka  nonghikai skul.
Ha kane ka sngi Republic, ka Jylla ka la ioh ruh ia san ngut ki pulit, kiba la shah jied ban ioh khusnam na U President bad kitei ki long  U bah Ricky Dkhar, Deputy Inspector General of Police, uba ioh ia ka President Police Medal (PPM), for distinguished service police medal bad nangta U Bhalchand Mishra, Un armed Branch Sub Inspector of Police, uba ioh hi ia kajuh ka khusnam President Police Medal (PPM) na U President bad nangta U Bah Lambok Shadap, Un armed Branch Constable, uba ioh ia ka Police Medal for meritorious service bad nangta U bah Aljwin Rani, Leading fireman uba ioh ia ka Fire Service Medal for Meritorious Service, U Anith Marak Leading Fireman, uba ioh ia ka Fire Service Medal for Meritorious Service.
Ka jingpang Coronavirus ha China, ka la bam ia 80ngut ki mynsiem briew.
Mynta la iathuh ba ki nongshong shnong jong ka Hubei, kaba don hajan ka Hongkong, ki la shah khang, ba kim bit ban rung sha Hong Kong, namar ba ka don ka jingtieng ba ki lah ban pyn saphred ia ka jingpang sha katei ka nongbah kaba marjan.
Ka jingpang kaba don da ka jingpang khiesoh, ka kiew na ka 56ngut kibaiap sha ka 76ngut ha Hubei bad sa saw ngut kiwei pat, ki dei kiba iap sha kiwei pat ki bynta jong ka China bad la iathuh ba haduh mynta, kiba ioh pang ki la kiew da 30 percent lane kaba long  2,744 ngut.
Ki nongmihkhmat jong ka European Union, ki la pynkhreh ia ka dorkhas jongki, na ka bynta ban pyrshah ia ka  Citizenship (Amendment) Act bad ia katei ka dorkhas la pynkhreh da 150ngut ki dkhot.
Kitei ki nongthaw ain jong ka European Union, ki pynsngew ba ka CAA, kan ktah shibun eh ia ka jinglong nongshong shnong jong ki nong India, ha ki sngi ki ban sa wan.
“Ka CAA, kan pynmih ia ka jingbym don shnong, don iing bad kan ktah ia ka jinglong jingman kaba khraw tam ha ka pyrthei hi baroh kawei bad kan ktah ia ka longbriew manbriew kaba jubor bha" ki la ong.
Kitei ki dkhot jong ka Union, ki kam ba kane ka sorkar BJP, ka leh niew bein ia ki rit paid bad ia ki kynhun niam rit paid.
Katei ka mat kan leit ha ka jingshong dorbar jong ka  European Parliament, kaba sdang ha ka taiew ban wan ha  Brussels.
Lajan baroh phi sngewthuh ba ki don ki daw naka bynta ban don iaka akor babha bad ki aiñ naka bynta ban don iaka jinglong babha.
Kane ka dei namar bun naki kmie ki kpa ki ju hikai iaki ktien kiba bha bad donakor iala ki khun naduh dangrit.
Ki kmie ki kpa ki nang ban hikai ialaki khun kumno ban leh bha haka imlang sahlang, ha ki pule puthi, bad khamtam ha kiei kiei kiba iadei haka liang ka kam ka jam.
Balei donkam iaka jinglong babha? Khlem da hikai bha ban don iaka akor babha, ka imlang sahlang kan don hapdeng ka kynrum kynram, kaba lah ban wanrah khambun ki jait briew kiba dom riang, sniew jinglong bad leh trai khlieh iakito kiba don ka mynsiem ban lehbha naka bynta kiwei.
Bun naki kmie ki kpa kim ju kwah ban don bynta haki kam sniew haka imlang sahlang, dei namarkata ruh ki ju hikai iala ki khun ki kti ban don iaka jinglong babha bad ka akor babha naduh ba ki dangrit da kaba hikai nyngkong ban ong ‘sngewbha’ ne ‘khublei’.
Dakaba sdang ia kum kine ki jait ktien kan pynkylla iaka jingim ki khun bad bakin long kiba bha mynsiem haka lawei jongki bad khlem pep kan wanrah jingmyntoi iaphi haka imlang sahlang bad hakino kino ki kam ba phi leh.
Ban don iaka akor bad ka jinglong babha ka long kaba donkam eh ha baroh ki liang jongka jingim lada phi kwah ba kiwei kin kren don akor ne ban burom iaphi.
Hangne ka jingthoh ka pyni ia shibun ki jingmyntoi phin ioh ban don iaka akor kaba bha:–hooid ng kwah shaphang i kong Sweetymon Rynjah.
Ka phlim thymmai U Ajay Devgn, kaba kyrteng Tanhaji: The Unsung Warrior, ka la kiew bha ka jing kamai jongka ha ki iing Cinema, ha kaba ka la kamai mynta sha ka  T.212.35 klur, katba kum ka jing khein ba la lum da U  Adarsh, ha ka sngi kaba khad hynriew, naduh ba la pynmih iew ia katei ka phlim.
U Adarsh, u pyni ba ka Tanhaji, ka kham leh bha ha kine ki sngi ban ia ki phlim  Bajrangi Bhaijaan, Sultan, Sanju bad Kabir Singh.
Ia katei ka phlim la thaw da U Om Raut bad la pynmih da U   Ajay Devgn bad U Bhushan Kumar.
Ki nong ak ha katei ka phlim, ki long ka  Kajol, U Saif Ali Khan, U Pankaj Tripathi bad U Sharad Kelkar.
Shillong: Kum shi bynta ban pyntbit bad ban pynshlur ia ki khynnah ki ba sah ha ki jaka ba markhap ka Sor Shillong ban ialehkai Cricket, ka  East Khasi Hills Cricket Association ka la pynlong ia ka Coaching Camp ban hikai ban ialeh kai Cricket bad mynta ka kynti kane ka Assiociation ka la pynlong ia kane ka jing ai jinghikai ha ka shnong Pomshutia Pynursla.
Ha kane ka Coaching Camp ki heprit kynthei bad shynrang kiba hapoh ka 15 snem ki la wan ban shah hikai ban long ki ba tbit ha ka jingialeh kai Cricket.
Kane ka jinghikai ka la sdang naduh ka  23 tarik u kyllalyngkot haduh ka 25 tarik u kylla lyngkot 2020 ha ka ba palat   70 ngut ki heprit ki ba kynthup ia ki kynthei bad shynrang ki la wan ban shim bynta ha kane ka jingshah hikai.
Ka East Khasi Hills Cricket Association kan sa leit ban pynlong biang ia kane ka jingai jinghikai ha ka 30 tarik u kyllalyngkot haduh ka  1tarik u Rymphang 2020 ha ka shnong Mawkdok.
Ki shipai  BSF, ki kam ba ki la ioh kurup ia 367 tylli ki masi ha shwa jong ka jingrakhe Republic ha khappud jong ka Jylla.
Ha ka kyrwoh mynta ka sngi, la iathuh ba la kem ia kitei ki masi, kiba dei ban shalan sha Bangladesh, tangba ym shym la iathuh pat ia ka jaka, ba la ioh kurup ia kitei ki masi.
U Brad Pitt bad ka  Jennifer Aniston, ki la sdang ia iaid biang ha kine ki sngi bad ia katei ki la pynpaw paidbah, ha ka jing sam khusnam SAG, kaba ki la pynlong ha ka taiew ba ladep.
Kitei ki arngut shi tnga, ki la ia pyllait noh kham mynshwa bad ha shwa jong kane ka jing ia ieid biang jongki, ki la donkam ban iakren hi para marwei haduh san sien kynthih bad kawei ka dei kaba ki ia kynduh ha ka sngi kristmas, ha iing jong ka  Jennifer, kaba la tip kum ka Bel Air Mansion bad ka dei hadien kata, ba ki sa ia mih pyrthei lang baroh arngut ha ka 19tarik Kyllalyngkot ban pyni ba ki la ia long kawei biang.
Ki lad khubor ki iathuh ba ka Jennifer, 50, kam ju leh jngai satia na U Brad Pitt, uba dei u lok nyngkong jongka, wat la ula iehnoh ia ka bad leit ia shong bad ka Angelina Jolie.
“Ka shim por kham bun, hynrei mynta ka la map ia baroh ki jingleh jongu bad ki don ka jingiadei kaba khraw ha kine ki sngi" ong ka khubor kaba iajan bad kitei ki arngut.
La iathuh shuh shuh ba wat U Brad Pitt, 56, um ju leh jngai satia ia la ka jong ka tnga barim jongu.
Kitei ki arngut ki ia poi kha naduh u snem 2000 haduh u snem 2005, hynrei U Brad ula iehnoh ia ka Jenni bad leit ia shong bad ka Angelina Jolie, ha ka por ba ki ia ak lang ia ka phlim   Mr.& Mrs.Smith.
Ka Angelina ka la ia pyllait bad U Brad Pitt ha u snem 2016 bad ka Jennife, ka ia shong bad U  Justin Theroux naduh u snem 2015 haduh u snem 2017.
Shillong: Ka 1st St.Joseph’s Skul Nongtalang Phutbol Tournament 2019-20 kala poi sha kaba kut hynnin ka sngi, hapdeng ka jingialeh final ka Turiap Fc pyrshah ia ka Lia Tu Phrang United Fc.
Ha katei ka jingialeh final ka jingialehkai ka long kaba shongshit haduh katta ha kaba ka Turiap Fc ka la ioh ban rah iaka nam jop ryngkat bad ka khusnam Arlak Tyngka lem bad ka Trophy, katba ka Lia Tu Phrang United Fc kala shah jop da 4:0 naka Turiap Fc, kumta kum ka team kaba shah jop kala ioh ia ka khusnam Shilak Tyngka.
Ha katei ka Tournament napdeng ki player rang kynsai u ba ioh rah iaka nam Top Scorer u long u Samla Bantei Shylla, ki kol kiba u la ioh ban thep naduh basdang ka Tournament haduh bakut ka Tournament ka long 6 Kol na ka kynhun NH6 Fc.
Katba iaka Best goal Keeper la ioh rah da u Samla Mait Kharumnuid na ka Kynhun Turiap Fc.
Ia ka Man of The Match la ioh rah da u Samla Sheeng Sahktung na ka kynhun Turiap Fc bad katba ka Player of The Tournament la ioh rah da u Samla Poibiang Pohshna.
U Babu Anthony Pohrmen u ba long u Headmaster ka St Joseph School Nongtalang, haka jingai jingkren jong u la kyntu iaki khynnah samla ba kin long kiba ialeh shitom khnang ba kin lah ban poi sha ka thong.
Ha ka ialehkai pynkut,  la iadon lang u MLA ka Thaiñ u Ma Lahkmen Rymbui u ba long ruh u Minister ka MDA.U Ma Lahkmen Rymbui ha katei ka sngi u la long kum u Kongsan bad haka jingai jingkren jong u, u la ong “Haba ngi phai sha ka kam ia lehkai kumba ngi la tip ba ka Sorkar Meghalaya kala don ka jingpynkhreh naka bynta ban pynlong ia ka National Games ha u 2022, lyngba kane ka lympung baroh ki thaiñ ka state ka jongngi ngin don ia la ki jong ki khynnah kiba don iala ki jong ki sap.
Kane ka dei ka por kaba iaphi ba phin shim kabu iaki sap ki phong ki jongphi ban pynpaw, khnang ba ioh phi long u wei ne ka wei, kiba lah ban shim bynta hakane ka lympung.
Kumba ngi la iohi ka jingialehkai mynta ym dei shuh ka jingialeh kai, hynrei ka dei hi ka jingialeh shisha bad ka dei ruh ka lad ban plie lynti ia baroh ki khynnah samla.
Nga kwah ban kyntu ym dei tang ka phutbol hynrei kiwei pat ki kynja jingialehkai, kat kaba phi don ka sap phi dei ban shim naduh dohnud khnang ba phin long kiba tyngshaiñ".
Ha ka juh ka por u la kitbok kitrwiang iaka kynhun rwai ka “Rymbui Sister" bad ia u Deman Myrchiang khnang ba kin tei iaka sap rwai ka jongki ba kin nang paw shato khmat.
Ha katei ka sngi la iadon lang u ophisar, ka Ps Dawki, ki rangbah riew pawkhmat ka thaiñ lem bad ki paidbah kiba wan ban ai mynsiem ia katei ka Tournament khnang ba yn lah ban kyntiew ia ka skul.
Kumban shu pynkynmaw ba ka Tournament 2020-21 ban sa long ha kane ka samoi tlang ban wan ka thong kan long San Lak Tyngka bad ka lah ruh ban khamheh hadien baladep ban rai ha ka Ec ka Community, ong ka kyrwoh na u Chairman katei ka Tournament u ma Martin Vicky Bareh.
Shillong:  Mynta ka sngi la rakhe ia ka jingdap 71 snem jong ka sngi  ka riti synshar jong ka Ri India (Republic Day) ha Nongbah Shillong ruh la rakhe pyndonburom ia kane ka sngi ha Madan Polo,Shillong.
Ha kane ka sngi u Myntri Rangbah ka jylla Meghalaya, u  Conrad K.Sangma u la pynher ia ka lama ka Ri India(National Flag) bad shim ia ka Rashtriya Salute jong ki 10 Marching Contingents ki ba kynthup ia ki  58th GTC, Border Security Force, Central Reserve Police Force, Manipur Police, Meghalaya Police DEF, 1st MLP Bn.
, Meghalaya Police Football Team, NCC (Boys and Girls), Meghalaya Bharat Scouts & Guides bad ka jingiasnoh kti jong ki Brass Band of Border Wing Home Guards,  Border Security Force bad   ARC pipe band ha Madan Polo, Shillong.
Ha kane ka sngi ba ki la rakhe sngi ka riti synshar (Republic Day), u Myntri rangbah ka Jylla u la ai ruh ia ki khusnam kum ka “U Tirot Sing Award for Art & Literature"ia u bah  Pradip Kurbah bad  Shri Dominic Megam Sangma, ka khusnam “Pa Togan N.Sangma Award for Social Services" ia u  Bro.
Jose Joseph Kolangauil bad ka khusnam “U Kiang Nangbah Award for Sports" ia u bah  Tlanding Wahlang.
U Myntri Rangbah ka Jylla u la ai ruh ia ki khusnam  “Kayakalp Award’na ka bynta ka public health facilities ha ka ba ka la lah ban wan  rah ka jing khuid jingsuba ha ka ba ki la iasnohkti lang bad ka  Swachh Bharat Abhiyan sha ki ar tylli ki District Hospital ka  Williamnagar Civil Hospital bad Ampati Civil Hospital, ar tylli ki Community Health Centres jong ka  East Khasi Hills kum ka  Mawphlang bad Sohiong bad lai tylli ki  Primary Health Centres jong ka  East Khasi Hills District ki ba kynthup ia ka  Laitryngew, Laitlyngkot bad Mawsahew PHC.Ha kane ka sngi la ai ruh ia ki Medal ha ki pulit kum ka President’s Police Medal, ka Police Medal, ka Fire Service Medal bad ka  Governor’s Police Medal.
U bah Shri Ricky Dkhar, Deputy Inspector General of Police, SB/Security Special Branch u la ioh pdiang ia ka President’s Police Medal for Distinguished Service.
U Balchand Mishra, UBSI bad u bah  Lambok Shadap, UB Constable ki la ioh pdiang  Police Medal na ka bynta ki kam jong ki.
U  Aljwin Rani bad u Anith Marak ki la ioh pding ia ka Fire Service Medal.
U Myntri rang bah u la sam ruh ia ka khusnam Governor’s Police Medal ia ki 9 ngut ki Pulit ki ba kynthup ia u bah  Geffry W.Lyngdoh, Dy, SP, ka kong  Queenie A.B.Fancon, Asstt.
Commandant SF-10, u bah  L.A.Dkhar, UB Inspector, u bah  B.V.Khongwir, AB Inspector, u bah  Comingstar Sten, AB Inspector, u Lekh Bahadur Chettri, Havildar, u Sulaman Ch.
Sangma, Havildar,u Benjamin L.Hmar, UB Constable bad u  Amarjeet Kr.
Rai, AB Constable.
La pynphuh pynphieng ia kane ka sngi da kiwei pat ki program kum ki jingrwai, ki jingshad bad ki   jing pyni nam jong ki tableau ba la pyniaid da ka tnad jong ka Information and Public Relations, Social Welfare, Animal Husbandry and Veterinary, Public Health Engineering, Soil and Water Conservation, Agriculture, Horticulture, Forest and Environment,  Fisheries, District Task Force, East Khasi Hills bad ka  Ophis jong ka  Chief Electoral Officer.
Kum shibynta ban rakhe ia kane ka sngi bun ki program ki ba la pynlong ha kane ka sngi ha kylleng ka Jylla kum ka iakop khwai dohkha (fishing competition), ki program ban pynkmen ia ki khynnah, ha ka ba ki la ai ban ioh rung khlem siew pisa (free entry) ha Ward’s Lake, ha Lady Hydari Park, ka talent show and performance ba la pyniaid da ka Meghalaya Talent Search Organisation (MTSO), stall na  North East Network (NEN) bad ka jingsam jingbam da ki ba bun ki sengbhalang (NGOs).
Guwahati: Ka  United Liberation Front of Asom-Independent (ULFA-I) ka kitkhlieh halor ka jingbthei bom ha ki bynta bapher jong ka Assam, ha ka step jong ka Sngi U Blei.
Katei ka jingbthei ka jia shwa hajan kawei ka dukan ha   Teokghat ha Sonari police station jong ka Charaideo district.
Hadien kata, ki bud sa lai tylli kiwei pat ki jingbthei ha  Dibrugarh district, ar sien ha  Graham Bazar bad ha AT Road bad sa kawei ha  Duliajan Tiniali.
“Ki la don ki jingbthei bom ha lai tylli ki District jong ka Assam, ha ka 26tarik Kyllalyngkot, ha ka sngi jong kata ka jingrakhe  Republic Day da ka jing synshar jong ka India, ha kaba la donkti da ka seng kaikhlaw jong ka  ULFA (I)’s United Liberation Force,"  ong ka khubor na katei ka seng kaikhlaw, ba la pynmih da U Joy Asom, u dkhot jong ka tnat pathai khubor jong ka ULFA.Ka Editorial Team ka tlot namar don bun ki jingbakla ha man la ka article.
Shillong: Ka Balang shnong jongka St.Cecilia Catholic Church Photjaud Rangthong hynnin ka sngi, ka la buh Mawnongrim ban shna iaka ingmane thymmai jongka ha shnong Photjaud Rangthong, South West Khasi Hills District.
Kane ka Balang shnong jongka Photjaud Rangthong mynta ka la kynjoh 72 snem naduh ba la sdang nyngkong iaka ha u snem 1947, ka don mynta 72 tylli ki longing khristan bad ka don ruh kumba 450 ngut ki dkhot khristan.
Ha kane ka sngi, u bah Pius Marwein, MLA Ranikor Constituency, u la long kum u kongsan haka jingiadon ryngkat jong u Bah Carnes Sohshang,  MDC Mawkyrwat Constituency, kum u Symbud Kongsan , u Fr.Venky Friding Kharsyiemiong,  Parish Priest Mawkyrwat bad kiwei kiwei ki riew Rangbah kynthup ruh iaki nongialam balang, ki Longkmie longkpa, ki khun samla bad kiwei kiwei.
Haba kren ha ka jingialang ban plie ia u mawnongrim naka liang jong u Fr.Venky Friding Kharsyiemiong uba dei u Parish Priest jongka Mawkyrwat Parish u la ai ka jingkyrkhu kyrdoh ba ka balang kan lah ban ieng hala ki jong ki kjat bad ban lah ban pyndep ruh iaka ingmane haka rukom kaba dei bad haka por kaba biang bad u la kyntu ruh iaki dkhot jongka balang ban ialong shitylli ha ka ban pyndep iaka kamram.
Na ka liang jong u bah Carnes Sohshang MDC ka Mawkyrwat Constituency pat u la ong “Ban tei lane ban iaid shakhmat ban pyndep ia kane ka project jongka balang donkam iaka jinglong shitylli bad ka jingiatreilang hapdeng ki longing khristan.
Ngi dei ban bret noh ia kino kino ki jingeh kiba long ka jingpynthud iaka mynsiem jongka jinglong shitylli kum ka balang khnang ba ngin lah ban pyndep ia kane ka kam “.
Naka liang jong u Bah Pius Marwein pat haba kren kum u kongsan ha kane ka sngi u la ong “Wat la kan shem jingeh ban iarap lyngba ki schemes ba u don namar ba ka lynti kam shah hynrei nga kular ban ai ka kti kamon ka kti kadiang ban iatreilang ruh bad ka balang lem bad ki dkhot jongka ha ka ban iasnoh kti lang na ka bynta ban ioh pyndep ia kane ka project kaba ka Balang shnong Photjaud Rangthong ka don ia kaban pyndep ha ka ban shna ia kane ka ingmane".
U la ong ruh “Hapdeng ki jongnangroi jongki khun khristan ha ryngkat ruh ki jingeh ba shibun ba kin mad hynrei nga ai ka jingkyrkhu kyrdoh ba kin lah ban pyndep iaka ingmane thymmai na ka bynta ka jingdonkam ki riewngeit khristan haka por kaba biang.
“Iaka jingialang ha kane sngi la pyniaid da ka kong Lista Thongni, President Seng Longkmie Balang Shnong St.Cecilia Catholic Church Photjaud Rangthong, ha kaba la ioh ruh iaka jingpule iaka memorandum da u Bah Shiningstar Lyngdoh,  President Seng Samla St.Cecilia Catholic Church Photjaud Rangthong bad ruh ka jingkren na u Bah Areston Syiemlieh,  Nongialam Balang bad ruh na u bah Lamphrang Syiemlieh.
La pynshit pynshngain ruh ia ka prokram da ki samla jongka Balang.
Ka jingpang kynsha ha China Coronavirus, ka la pyniap ia 56ngut ki briew haduh mynta, ha kaba ki la don kiba iap haduh 15ngut ha ki 24 kynta ba ladep, ong ka khubor.
La iathuh ruh ba kito kiba la ioh ia katei ka jingpang, ki la poi mynta sha ka 2hajar ngut.
La iathuh ba katei ka jingpang, ka la nang pur mynta sha  Hong Kong, ha kaba ki don ar ngut kiba ioh ia katei ka jingpang ha Macao bad sa lai ngut ha  Taiwan.
Nangta ka la pur ruh sha  Thailand, Japan, South Korea, US, Vietnam, Singapore, Malaysia, Nepal, France bad ha Australia.
La iathuh ba uwei u briew, ula ioh ia katei ka jingpang ha Canada bad utei u dei uba dang shu wan phai na  China.
U President Xi Jinping, hynnin ka sngi, ula ong ba katei ka jingpang, ka dei kaba shyrkhei shibun bad u la pynpaw ia ka jingdonkam ban teh lakam mardor ia ka jingkhlain bor jong katei ka jingpang.
Guwahati: Ka la don ka jingbthei bom mynta ka step, ha ki saw jaka jong ka Assam bad kitei ki kynthup ia lai jaka ha  Dibrugarh bad sa kawei pat ha  Charaideo district bad katei ka dei ka jingjia, kaba la jia ha kane ka step jong ka jingrakhe Republic ha ka ri hi baroh kawei.
Ka jingbthei ha Dibrugarh district, ka jia ha  Graham Bazar bad sa kawei pat hajan ka  gurudwara ha AT Road bad kitei ki dei baroh ar ha  ka jingpeit jong ka Dibrugarh police station.
Kawei pat ka jingbthei ka dei ha ka nongbah Duliajan.
Kawei pat ka jingbthei ka dei ha  Teok Ghat jong ka Sonari police station ha Charaideo district.
Kat haduh mynta, ym shym la tip la ka don kano kano ka jingjia ba sngewsih halor kitei ki jingbthei ha kitei ki saw jaka.
Bah RM ShabongKa sorkar Jylla, ka don jingthmu ban khang noh ia ki 200 tylli ki skul bapher, halor ka nongrim ba ki dei ki skul kiba ki duna ki khynnah skul; hynrei ha shwa ba ka sorkar kan shim ia katei ka rai, ka la dei shwa ban lum jingtip, na ki khynnah skul, na ki bor pyniaid shnong, ba kin iathuh lem ia ka daw jong ka jinghiar jong kiba kum kitei ki skul sorkar bad ha kajuh ka por, balei ba kiwei pat ki skul, kiba pyniaid da ki kynhun seng niam kum ki balang, ka seng Khasi, kiwei ki mishon ba ki iaid bha ha kitei ki juh ki jaka, wat la ki don ki nonghikai lane ki iing skul, ki bym da biang satia.
Ka nuksa kaba ka sorkar Jylla, ka dei ban shim nyngkong, lada ka poi sha katei ka rai, ka long ba kumno haba ka bai skul, kaba tad, ki nonghikai kiba biang, ki iing skul kiba i khain, hynrei wat ki skul sorkar ha Shillong, ki dei ki bym lerkam bha satia bad ki dang lah da ki skul ba ki pyniaid kiwei pat ki kynhun bad kumta, lada ka jingmut ban khang ka don ia ki 200 tylli, ka la biang ban pynrung ruh ia ki katto katne ki skul sorkar, kiba don ha ka nongbah Shillong, namar ki la bun than ki skul bad ban ailad ia ki skul nongkyndong, ba kin iai tyllun suki suki.
Ha kajuh ka por, ka la dei ruh ia ka tnat pule puthi, ba ha shwa ba kan weng ia kitei ki skul, ka dei ban kynmaw, la kitei ki skul, ki la rakhe katno phew lane spah snem, ha kitei ki jaka ba ki don lane kaba mut, ba lada ki la tyllun 20 lane 30 snem mynshwa, balei pat mynta ba ki hiar kynsan noh bad ka dei ban don ka daw bad ka daw bah ka long ka jingleh sting jong ka tnat pule puthi, namar ka la ailad than ia ki nonghikai ba kin leh mon.
Ha shwa ba kan don kano kano ka rai, ka sorkar Jylla, ka la dei ban ailad ia katto katne na kitei ki skul, ha ka jing pyniaid ki kynhun niam, lada dei ia ka Seng khasi, Ramakrishna Mission, lane sha ki balang kristan bad  hangta, ngin sa ia peit, ba kin long kumno bad lada ki nang sniew, ka la don ka daw bad lada ki nang bha ruh, hangta ngin iohi ba ka don sa kawei pat ka daw, lane kaba ngin kynnoh ba ka dei ka jingleh sting bad ka jingleh bym salia jong ki nonghikai.
Kan bha ia ka tnat pule puthi, ba kan pyrkhat bha ia katei ka mat, namar ba ngi ju tip ba ka kam pyniaid skul, ka ju long hi, kum ka kam die kek ha ka por Kristmas ha kine ki sngi bad ka kam, kaba shu kiew stet bak bak (khlem da iakren ha sor ne ha nongkyndong), hynrei lada u kek u dei uba sma iewkhong, hangta kein, ka don ka daw, ba ym don shuh kiba kwah bam.
Shillong:  Ka sorkar jylla ka lah ban iaid shakhmat ban pynpoi ia ka lynti rel sha kane ka rilum Khasi kumba la leh ha Mendi pathar, ka rilum Garo Hills, lada ka sorkar India ka pdiang ia ka rai ba la shim da ka ïing dorbar ka jylla ban pyntreikam ia ka Inner Line Permit (ILP).
Haba iakren myn hynnin ka sngi sha ki katto katne ki nongthoh khubor, u Symbud Myntri Rangbah ka Meghalaya, u Bah Prestone Tynsong u la iathuh ba ka sorkar mynta ka dang ia pynbeit bad ki kynhun bapher bapher naduh ki nongtrei mon sngewbha bad ki sengbhalang kiba la pynsngew ia ka jingsyier ba lada wanrah ia ka lynti rel ka jingwan jong ki briew ba nabar ruh kan sa nang jur.
“Lada ka sorkar India ka ka pdiang ia ka rai jong ka dorbar ban pyntreikam ia ka ILP, ia kane ka jingeh ruh yn sa lah ban pynbeit noh shen", la ong u bah Prestone.
U la iathuh ba ha ki jingiakren bad ki sengbhalang, ka jingsngewkhia jong ki ka long ia ka jingioh rung ki briew ba nabar lada wanrah ia ka lynti rel, kumjuh ka sorkar jylla ruh ka don ia kajuh ka jingsngewkhia bad ka dang wad ia ki lad ban weng ia kine ki jingeh da kaba ka la mynjur ruh ia ka Meghalaya Residents Safety and Security Act, 2016 ia kaba la pynkylla thymmai biang bad pynkhlain shuh shuh ha u snem 2019.
U Bah Prestone u la iathuh ba ha ka jingialang bad ki heh ka tnat Railways, ki la kular ban ai jaka na ka bynta ban tei ia ki khyrdop talasi briew (entry & exit point) ha kane ka jylla, da kaba u la iathuh ruh ba ki la ai ia ka jaka ban tei khyrdop ha Mendipathar kaba don ia ka lynti rel.
U la ong ka kam ka la iaid ban tei ia katei ka khyrdop ha ka jaka ba la pynbiang da ka kompeni ba shna ia ka lynti rel.
U bah Prestone u la iathuh ba ka jingtei ia ka lynti rel haduh khappud bad ka Assam ka la iaid shakhmat mynta bad yn pynpoi haduh Byrnihat, Ri-Bhoi district, bad ha katei ka jaka ruh ka sorkar ka sa buh ia ka khyrdop hadien ba la pynbeit ia ki jingdonkam baroh.
Ka jingpang ia bit kaba shyrkhei shibun, kaba jia mynta ha China, ka la pyniap ia 41ngut ki briew, katba kito kiba la ioh ia katei ka jingpang kynsha, ki la poi mynta sha ka 1,300ngut, ong ka khubor haduh mynta ka sngi.
Ki 15ngut kiba dang shu iap, ki dei ha ka nongbah Wuhan, kaba dei ka nongbah, kaba don 11 million ngut ki briew bad kitei ki don ia ka jingpang kaba ki shitom ban ring bad ban pynhiar mynsiem.
Mynta ki don sa 444ngut ki nongpang kiba dang shu ioh ia katei ka jingpang, ha kaba baroh kiba ngat ia katei ka jingpang, ki la poi mynta sha ka  1,287, ong ka National Health Commission said in a separate statement.
La iathuh ba ka jingpang, ka la saphred sha ki 30 tylli ki jylla jong ka China.
Ka nongbah Wuhan bad sa 13 tylli ki nongbah ha  Hubei, ki la shah khang sbak, na ka bynta ban khanglad ia ka jingpur jong katei ka jingpang ia bit kaba shyrkhei shibun eh.
have been locked down in an unprecedented quarantine effort aimed at containing the deadly respiratory contagion, which has spread to several other countries.
Ki stad na England, ki iathuh ba haduh mynta kin lah ban don haduh 3lak 50hajar ngut kiba la ia bit ia katei ka jingpang, tang ha ka nongbah Wuhan.
Haduh mynta la iohi ba ki bor pyniaid jong ka sorkar kim lah shuh tang ban tep ia kitei kiba iap, ha kaba la shu buh ha madan bad ha syndah jong ki hospital, ong shuh ka khubor.
Shillong:   U myntri ba dei peit ia ka kam rep ka sorkar Meghalaya u Banteidor Lyngdoh u ba dei ruh u ‘acting president’ jong ka People’s Democratic Front (PDF) mynta ka sngi u la kam ba ka seng kan sah pynlong ia ka jing ialang na ka bynta ban rai halor ka MDC elekshon shiteng samoi jong ka 26- Langrin konstitwensi ka ban sa long ha ka 28 tarik lber 2020.
“Nga ka liang ka party kan hap ban pynlong ia ka jing ia lang ryngkat ka jing ia don lang baroh ki MLA, ki MDC bad ki nong kitkam ka seng PDF khamtam na Langrin konstitwensi khnang ban ia syllok halor ka MDC elekshon shiteng samoi jong ka 26- Langrin konstitwensi" u la bynrap.
U Banteidor Lyngdoh u la ong ruh ba ka seng ka sngewkhia bha halor ka jing bym don EC hapoh ka District Council bad u la kyrmen ruh ba nangne sha khmat ka kynrum kynram hapoh ka District Council kan long noh ka ba iaid beit.
Haba jubab halor ka jing kylli ba ka United Demcratic Party (UDP) ka la wan pan jing kyrshah ne em na ka bynta ka elekshon samoi, u acting president jong ka PDF u la ong ba haduh mynta ka party kam shym la ioh kyrwoh na ka UDP halor ka MDC elekshon shiteng samoi jong ka Langrin konstitwensi.
Shillong:   U Chief Executive member u Bah Latiplang Kharkongor ha ba ia kren bad ki ladpathai khubor u la ong ba “ka jingdawa jong ka party UDP ban pynjari ia ka jingsynshar Administrator Rule hapoh jong ka Khasi Hills Autonomous District (KHADC) kan ym poi shaei shaei.
U bah Latiplang u la ong ba ki la pynsawa jam ia ka jingong ba kan wan kata ka jingsyn shar AR, shaei kata ka AR mynta la ar bnai kam pat don bad ruh lada ki don ia ka jing bun paid wan sha iing dorbar, hynrei ym ban shu kam ha surok.
U la ong ruh ba ka UDP naduh ka 22tarik u Naiwieng 2019 ba khyllem ka Executive Committee ba la ialam da ka UDP ki la dawa ia ka AR hynrei kat haduh mynta la ar bnai kata ka AR kam shym la lah ban pyntrei kam ha KHADC.U CEM jong ka KHADC u la kynnoh ruh ba ka jingbym phah ka sorkar ia ka kyrteng jong ki Executive member ban ioh ia ka jingmynjur jong u lat kane ka dei ka jingleh don bor jong ka sorkar jylla.
Halor ka jingong ba ia u CEM lah ban pynkhyllem sha bar jong ka iing dorbar u la buh ka jingkylli ba haei kata ka rule kaba la thoh ha ka AD Rule, ka jingkwah jong ka sorkar ban wanrah ia ka AR ka dei ka jingleh don bor jong ka.
Shillong: Ka ophis treikam jong ka Superintendent of Police ka East Khasi Hills mynta ka sngi ka la pynmih hukum ba yn plie paidbah noh ia surok ban iaid kali na Khyndai Lad (Police Bazaar) shaduh Lad Umsohsun ba hap iaid lyngba na Sadar Thana Road naduh ka 27 tarik kylla lyngkot 2020.
Ka tnad ba pyniaid ia ka rukom iaid kali hapoh ka nongbah Shillong ka la kyntu ia ki nong niah kali kiba sah ha Umsohsun, Wahingdoh bad kiwei ki jaka ba marjan ba ki dei ban pyndonkam ia kane ka surok iaid kali ba la pyniaid thymmai.
Ka ophis treikam pyniaid kali ka la btah ba tang ki kali rit lane ki Light Motor Vehicles (LMV) ki la ban pyndonkam ia kane ka surok bad baroh ki kali ki hap ban bun ia ki kyndon hapoh bad la ong ba baroh ki kali rit lane Light Motor Vehicles (LMV) kin hap iaid lyngba ka surok Khyndailad Junction.
Nangta ki kali ba mih na Lad Umsohsun junction ban leit sha Umsohsun road bad G.S.Road lane sha Sadar Thana Road.
Ym shah ban rung “No Entry" na Sadar Thana junction ban leit Alpine Hotel lane sha Police Bazaar bad ia ki kali ban leit sha Umsohsun junction haduh Dreamland bad Police Bazaar Road.
Baroh ki kali ba iaid hapoh khyndai lad kin hap ban iaid tang “One Way" bad ym shah ban rung kali na G.S.Road, Lad Umsohsun haduh Umsohsun Road bad yn ym shah ban ieng kali ha baroh ka thain Khyndai Lad.
Shillong: Myn hynnin ka sngi, ki nongkitkam ka East Jaiñtia Hills District Swimming Association ki la leit ban ia kynduh ia u Member Secretary ka Meghalaya State Pollution Control Board ban pynpaw ka jingpyrshah lyngba ka jingthoh halor ka jingthmu biang sa shisien katei ka board ban pynlong ia ka jingpynsngew paidbah ne ka public hearing ha Brichyrnot na ka bynta ba ka Star Cement Ltd ka kwah ban ioh khlong ia u mawshun na ka par kaba heh haduh 42.051 hc.
Ia katei ka jingpynsngew paidbah yn pynlong ha ka 30 tarik mynta u bnai.
Lah ban pynkyn maw ba ka Swimming Association ka la iashim bynta ban pyrshah ia katei kajuh ka hearing myn ha ka 19tarik Risaw 2019, ha kaba katei ka jingthmu ban pynlong ia katei ka jing ialang, ka la pulom namar ka jingpyrshah ba jur na ka 6 shnong wah lukha association, ki sengbhalang kum ka KSU, JSM, JSU, STIEH, UHM ryngkat bad ki paidbah.
Ha katei ka 30 tarik ruh ka swimming association kan ieng skhem ha ka juh ka nongrim ban bteng ka jingpyrshah.
Ka nongrim ba ka association ka pyrshah ka long ba katei ka par mawshun ka don marjan bad ka Narpuh Wildlife Sanctuary bad katei ka jaka ka hap hapoh ka Eco-Sensative Zone.
Lada ailad ia katei ka company ban khlong ia u mawshun khlempep kan ktah ia ka sawdong sawkun ka mariang, naduh ki mrad ki mreng, ki sim ki doh kin duh jait, ki wahduid ki um bam um dih kin tyrkhong bad ki jakhlia baroh kin tuid sha wah lunar bad wah lukha, namar katei ka par maw ka iasoh ter haduh ban da ia bit bad ka wah lunar.
Shuh shuh ban pynpaw ia ka jingpyrshah, ka association ka pynpaw ba manla u snem ka shait pynlong ia ka jingai jinghikai (free coaching) ia ki samla nongjngi um jong ka district ha kane ka wah lukha namar ka district kam pat don ia ka swimming pool bad la ong shuh shuh ba ka long ka jingduh nong kaba khraw lada ka wah lukha ka dangbteng ka jingjaboh.
La ong shuh shuh ba lada ka ka pollution board ka iaid beit shakhmat ban pynlong ia katei ka hearing, ka association kan pyrshah beit.
Shillong:  U myntri rangbah ka jylla u Conrad Sangma ha ba kren bad ki lad pathai khubor hadien ka jing ia lang ka ‘National Games Organizing Committee’ jong ka jylla u la ong ba ka sorkar Meghalaya ka la ioh ban lum lang kumba 450 klur na ka sorkar India na bynta ban pynkhreh ia ka ‘National Games 2020’ ka ban long hapoh ka jylla Meghalaya.
Ha kane ka jing ialang jong ka ‘National Games Organizing Committee’ ka Meghalaya la ia shim bynta lang da u myntri ka tnad ialehaki u Banteidor Lyngdoh u myntri ka tnad PWD (Buildings) u C.Ymbonm u myntri ka tnad pynroi sor u Hamletson Dohling lem bad ki dkhot jong ka Meghalaya State Olympic Association (MSOA).
U myntri rangbah ka jylla u Conrad K Sangma u la iathuh ruh ba ha ka jing ialang ka komiti ka la iathir jing mut halor ki jaka ban pynlong ia ki ialehkai bapher bapher ha ka ‘National Games 2022’.
Shillong: U rang ialehkai ka Shillong Lajong u Kynsailang Khongsit un iasoh bad ka Hyderabad FC na ka bynta ka second division I-League 2020.
Une u rang ialehkai ba 19 snem ka Lajong, ula mih madan nyngkong ha ka I-League ka 27 tarik Naiwieng 2017 pyrshah ia ka Gokulam Kerala FC.Ha u snem 2019, u Kynsai uba dei na shnong Tyrsad, u la paw bha ha ka Shillong Premier League bad ha ka Meghalaya State League.
Ka Shillong Lajong ka la kitbok ia u Kynsai, ha kane ka lynti iaid jongu.
U Bah Individual Talang 52 snem ka rta na ka shnong Mawkhar u la kyllon kynsan ha madan katba dang ia lehkai phutbol ha Madan Heh Mawlai bad u la khlad noh syndon mar sien poi ha Robert Hospital Shillong.
U Bah Individual Talang uba dei ruh u kurim jong i Kong Risha Lymba bad iKpa jong i Demichwa Lymba u la kyllon ha madan phutbol Madan Heh Mawlai katba dang ialehkai hapdeng ka team jongu ka MSA pyrshah ia ka Friends United ba la pyniaid da ka Mawlai Sports Club ha ka 23 tarik kyllalyngkot 2020.
U Bah Individual Talang u la mih madan ia bun tylli ki Club kum ïa ka Mawkhar SC, Shillong Lajong FC, Langsning Sport Club bad u dei ruh uwei na ki nongialehkai phutbol ba paw nam bha jong ka Jylla Meghalaya.
Ia ka jing leit ontep bad leh burom khatduh ia U Bah Individual Talang kan long ha ka 26 tarik kyllalyngkot 2020 ha ka por 2:30 baje noh phai sngi ha u Lum Jingtep ka Balang Presbyterian, Mawkhar ha Lawmali.
Shillong:Mynta ka sngi ki dkhot jong ka MPLU bad ka JCCCA, ki la leit ban ia kynduh ia u Chief Executive member jong ka KHADC, u Bah Latiplang Khorkongor ban pyntip halor ka jingwan kamai jong ki kali shimet jong ki bar jylla sha ka jylla Meghalaya ym tang ki Tourist Taxi.
Haba kren ha ki lad pathai khubor u Bah Erwin K Sutnga,u la iathuh ba ka jingiakynduh na ka liang jong ki ar seng ka long ban pyntip sha u ba bun ki kali shimet na sha bar ka jylla ki wan kamai sha kane ka jylla khlem da don ia ka Labour License.
U la iathuh ruh ba kane ka jingwan kamai jong ki ne ki barjylla ka pynduh nong ia ka jylla jong ngi namar ba ki wan kamai sha kane ka jylla khlem da ioh ei ei ka sorkar jylla ne na kato ka jylla kaba ki register ia ki kali.
Ki la buh ruh ia ka jingkyrpad ia u CEM ba ka dei ban don ka jingiatreilang ha pdeng ka sorkar jylla bad ki District Council ban khanglad ia ki kali ba wan rung na shabar ban kamai suk ha kane ka jylla namar ka ktah ia ka ioh ka kot ki trai shnong.
Halor kane ka jingwan kamai ki kali bana shabar sha kane ka jylla kine ki ar tylli ki seng kin leit ban ia kynduh ia ka sorkar ban dawa na ka sorkar ba ka dei ban leh kumba leh ka jylla Sikkim, Arunachal Pradesh, ka Darjeling bad Assam ba ki kali barjylla kim lah ban leit rung sha ki jaka jngohkai pyrthei hynrei ki nongwan jngohkai pyrthei ki dei ban shong beitda ki kalijong ki trai jylla ban leit kai sha kino kino ki jaka leitkai.
Ki la buh ruh ka jingkylli ba lada kitei ki jylla ki lah ban leh balei ka jylla Meghalaya kam lah ban leh, kumba ka long mynta tang Khasi bad Jaintia ki don palat 18000 tylli ki kali kamai, lada lah ban khang ia kane ka jingmyntoi kan long hi ia ki trai shnong.
Ka MLPU bad ka JCCCA kan ai jingmut ruh sha ka sorkar ha kaba ia dei bad ka ain Motor Vehicle Rule kaba ka sorkar ka dang pynkhreh mynta, na ka liang jong ka seng ba kin ai jingmut lem ban peit ba ki paidbah kin nym sha ktah palat.
Shillong: U symbud Myntri rangbah ka jylla u bah Prestone Tynsong la pynpaw  ka jinglyngngoh halor ka jingkynnoh jong u nongialam ki liang pyrshah u Mukul Sangma, ba ka Sorkar Jylla ka la pynkhein ia ka riti shynshar jong ka article176 ha ka ba ka Sorkar jylla ka dei ban ai kren shuwa ia u Lat ka Jylla shuwa ban sdang ka jingshongdorbar ba nyngkong jong ka jylla, da ka ba ong ba lada ka don kano kano  ka jingpynkhein ia ki kyndon da ka Sorkar Jylla balei u khlem rah ia kane ha ing dorbar hynrei u kynnoh ynda lamih shabar, lada kadon kano kano ka jing pynkhein ia ki kyndon u ladei ban pyni hapoh ingdorbar ngin pdiang sngewbha ia kata.
Ha ba ia kren bad ki lad pathai khubor na ka liang u bah Prestone Tynsong u la ong ba u Dr Mukul Sangma u la ialam bakla halor ka article 176 ha kaba u la kynnoh ia ka ophis jong u speaker bad ia ka sorkar jylla da ka ba ong ba ki la pynkhein ia ka kyndon riti synshar jong ka Ri.
U la ong ruh ba ka jingkren sdang na u Lat ka Jylla ka long tang bas dang ka  ingdorbar Mangtyngka ym ha ka iingdorbar ba kyrpang la kadei ha ka sdang snem ne ka kut snem, ka sorkar jylla kam dei ka ba biej ba kan pynkhein ia ki kyndon ka riti shynshar jong ka Ri India.
U la ong ruh ka ingdorbar ba kyrpang kaba la pynlong ha ka 20 tarik u kyllalyngkot 2020, ka dei ban pdiang ia ka bill ka ba la pdiang da ki artylli ki ingdorbar ka ri India kam dei ka dorbar kaba ju long.
Ki doktor ha ki khyndiat sngi ba ladep, ki pyni ia ki jing mynsaw jong ki riew paidbah ha Syria, kiba kdew ba ka Turkey, ka pyndonkam da ki dawai kiba long bih shi katdei lane  white phosphorus bomb, ha kaba ka hiar thma pyrshah ia ki Kurds.
Kito kiba shah siat ha ki shipai jong ka Turkey, ki don jingmong pdung kiba jur bha bad la shim ba ki dei ki tiar siat, kiba la pyndonkam da ki dawai kiba long bih haduh katta katta.
U Dr Abbas Mansouran, 69, uwei na ki doktor, uba sumar ia kitei ki nongpang, u ong “Nga iohi ia shibun bah kiba don ia kitei ki jait jingmynsaw, haba ki shah ther na ki bom jong ka Turkey".
U Dr Abbas, u iathuh ba ki don kumba 15, 20 ngut kitei ki briew kiba don ia kitei ki jait jingmynsaw, ba la siat lyngba ki dawai   phosphorus.
Ka jingleit tur ka Turkey sha ki bynta ba shaneng jong ka Syria, ka dei hadien ka rai ba ka American, kan mih noh na katei ka jaka bad la iathuh ba naduh ba ka la mih ka America, ki don 3lak ngut ki Kurds, kiba la mih na  la ki iing ki sem bad nangta ki don sa 114ngut kiba la shah pyniap, kaba sdang naduh ka 9tarik Risaw 2019.
Shillong:  Ki thei ialehkai kriket ka Meghalaya ki la shah liem noh da 61 ha ka Sikkim ha ka lympung U-23 Women’s One-Day Trophy kaba long mynta ka sngi ha Bhubaneshwar.
Ka Sikkim kaba jop ia ka kynting pisa ka la kam ban tied nyngkong bad ka la kamai 217/6 ha ka 50 over ha kaba ka Meghalaya kaba beh ia kane ka thong,ka la kamai tang 156/7.
Khyndai ngut ki nongkawang bol ka Meghalaya kynthup kiba kamai wicket ki long  Soline Jaba (1/23), Riticia Nongbet (1/25), Luiza Tamang (1/28), Ajima Sangma (1/32) bad Deiphibapynshngain L Mawnai (1/40).
Kane ka jingialehkai kan kut haduh 15 tarik u Rymphang.
Ia ka kynhun ka Meghalaya la ialam da ka Deepali Patkar (Coach) kan hap ban iakhun pyrshah ia ki khyndai tylli ki kynhun kata ia ka Sikkim, Jammu and Kashmir, Arunachal Pradesh, Mizoram, Nagaland, Manipur, Pondicherry, Chandigarh bad ia ka Bihar.
Ka Meghalaya Cricket Association ka la jied ia 15 ngut ki ‘ thei ialehkai kiba kynthup ia ka Sandria G.Momin, Ajima Sangma, Diephibapynshngain L.Mawnai, Neha Hajong ( Captain), Dasanbaniew – kor Wahlang, Roshni Kumari, Solina Jaba, Riticia Nongbet, Daiaka E.Warjri ( Vice Captain), Razia Ahmed, Luiza Tamang, Shruti Kumari, Avril K.Syiem, Sildamicresha Marbaniang bad ka Neelam Roy.
Kiwei pat kiba la shu pynap lypa ki long ka Mansi Anand, Nangiaiphira Wahlang, Banrihun Nongbri, Lasiewspah Marwein bad ka Tisfulda Puwein.
Deepali Patkar ( Coach- BCCI certified), Abhilasha Sharma ( Trai- ner), Marybahun Saw- kmie ( Physio) & Neetesh Sharma ( Manager).
Shillong:  Ka Meghalaya ka la iakhaid 1-1  pyrshah ia ka Sikkim ha ka jingiakhun ka Group B ka lympung Dr T Ao Trophy 2020 ba long ha Kohima ha kane ka sngi Palei.
Watla kila ioh ia ki lad ban pyrshang ha ka kol na baroh ar liang hynrei kim shym la lah ban pynkhih ia ka jar bad iakhaid tang mar kawei.
Ia ka Meghalaya la thep da u Atlanson Kharmaw hynrei ka Sikkim ka la pynphai kylla ia kane ban pyniakhaid.
Da kane ka jingiakhaid, kine ki ar tylli kila iasam mar shi point.
Ka Meghalaya kan ïakhun sa ia ka Assam ha ka 25 tarik Kyllalyngkot.
Lah ban kdew ba ka Meghalaya ha ka jingiakhun kaba la dep, ka la shah pynbam jem haduh shiteng dorjon ha ka Mizoram.
Shillong: U President ka HYC Riwar Circle u bah Edmund Khongnai u la pynpaw ia ka jing bym pyrshah ia ka ker sainar shiah ha ki jaka ba khappud jong kine ki thain, hynrei ka jingkwah jong ki ka long ba ki dei ban ker naduh u zero point.
Ha ba iakren bad ki lad pathai khubor, u la ong “Ngim pyrshah ia ka jingker sainar ha ki jaka khappud hynrei ki dei ban ker naduh Zero point,ka jingker sainar ka dei ka jingiada ia ki paidbah.
"U la iathuh ruh ba ka jing kren jong u symbud Myntri rangbah ba ki don ki sengbhalang ki ba pyrshah ban ker sainar, namar ba ki kwah ban ker naduh Sylhet ka long kaba bakla eh namar ba kam don ka jingpyrshah ker sainar hynrei ka long tang ba ki kwah ba kin ker naduh zero point, lada ki ker sainar naduh ka zero point kan long kum ka jing kyrkhu bad lada ki ker haduh 150 yard kan pynduh nong ia ki nongshong shnong katei ka thain.
Shillong:Ka Hynniewtrep Youth Council Riwar Mihngi Circle bad ka Riwar Mihngi Development Council ki la wan ban pynpaw ia ka jingbynniaw  ia ka jingkylla jutang jong u  bah Prestone Tynsong u ba long u symbud myntri rangbah ka jylla bad u MLA katei ka thain halor ki jingkular ka ba u la khlei naduh u snem 2013 ban wan rah ia ka roi ka par ha ka ne ka thain.
Ha ba ia kren bad ki lad pathai khubor ha shillong Press Club na ka liang u President ka HYC Riwar Mihngi circle u bah Edmund Khong nai u la iathuh ba u bah Prestone Tynsong shuwa ka election 2013 ha ka por ba u dang ialap ia ka election ha ka por ba u dang don ha ka party Congress u la kular ban wan rah ia ka roi ka par ha ki ne ki thain.
Na ka liang jong ka HYC bad ki byrngem ruh ba lada um lah ban shimkhia bad pynurlong noh ia kine ki jingkular ki ba u la khlei ha ki nongshong shnong katei ka thain ha ka shibnai, na ka liang kine ki ar seng kin sa pynjur da ka jing ia khih ha ka thain Pynursla.
Na ka liang u bah Edmund Khongngai u la iathuh ba kine ki jing kular ki ba u bah Prestone Tynsong u la kular ka long ban buh noh ia  ka  Border Hat hynrei ha duh mynta kam shem pat lah ban urlong kane ka jingkular jong u ha ka ba ka wan rah ia ka jingshitom na mar ba ki hap ban leit pynlong iew ha ki khlaw ki btab bad kane ka wanrah ia ka jingbym shongshngain jong ki nongiew, kine ki border hat  ki dawa ban buh kadei ha Lyngkhat bad ha Hat Thymmai.
Ka jing kular ka long ban wanrah ia ka Residential School ha katei ka thain ha kaba kan iarap ia ki briew ki ba duna ka jingioh ba kin lah ban ioh ban pule ha kine ki skul ki ba ka sorkar ka iarap, hynrei kat haduh kine ki sngi kam shym la don kino kino ki jingiarap ban wanrah ia kine ki skul.
Halor ka jing kular ban pynioh kam ia ki khynnah samla kiba nang ban niah kali lyngba ki  kam jngoh kai pyrthei kamai hynrei kata ruh kam shem la urlong haduh kine ki sngi.
U la iathuh ruh ba ha ka thain Pynursla, ym pat don kano kano ka College Sorkar ha ka ba na ka liang u MLA kane ka thain u la kular ban wanrah hynrei kat haduh kine ki sngi kane kawan jingeh ia ki khynnah ki ba la dep ka jingpule na skul bad kwah pule sha khmat ki shu kut noh ka lad.
Ki la buh ruh ki jingdawa ban pynbha ia ki jaka sumar kine ki thain haka ba mynta hi don buh ki jingduna bad ki jingdkhoh ha ka ChC Pynursla Ki la buh ruh ka jng dawa ban pynheh noh ia ka CHC Pynursla ha ka ba haduh mynta kane ka jaka sumar ka dang trei kam kum ka PHC bad ka don tang 30 tylli k jingthiah ha ba kane ka’ CHC ka kdup ia ki 140 tylli ki shnong ki ba marjan,bad kane ka thain ka don tang ka Pongtung PHC bad ka don tang saw tylli ki sub center ha  Langkyrdem, Pyrnai,Mawkliaw Nongtohur,Nongthymmai.
ki dawa ruh ban buh shuh shuh ia kine ki sub centerKi buh ruh ia ki jingdawa ban buh ia ar tylli ki police out post ha ki  ar tylli ki jaka ha ki tei ki thain kawei ha Nongshken bad ka wei ha Kongwang, ia mynta ka don tang kawei ka police out post bad kane kam lah ban ai ka jingshakri ba pura ia ki nongshongshnong katei ka thain bad ha  ka wan rah ia ka jing shongsyier jong ki nongshong shnong katei ka thain.
Ka jing pang kynsha kaba la khie ha ki khyndiat sngi ha China bad kaba la pyntriem ia ka pyrthei baroh kawei, kaba la tip kum ka coronavirus, ka la bam ia 25ngut ki mynsiem briew bad nangta sa kiba ioh ia katei ka jingpang, ki la kot sha ka 830ngut haduh mynta ka sngi.
Ka China, ka la eksamin ia 20 million ngut ki briew ha ka nongbah Wuhan, namar ba katei ka jingpang, ka dei kaba triem shi katdei bad kaba lah ban pur stet sha ki bynta bapher jong katei ka Ri.
Katei ka jingpang, ka long kum ka jingpang pneumonia, kaba la pyniap ia 25ngut, ba kynthup ia 24ngut ha ka jylla Hubei jong ka China bad sa uwei ha Hebei.
La iathuh shuh shuh ba ki don mynta 830ngut kiba la thikna ba ki don ia katei ka jingpang lane kaba la tip kum ka  coronavirus (2019-nCoV) bad katei ka jia ha ki 29 tylli ki jylla bapher jong ka China.
Ka Beijing, ka la khang ia ki jing ia lum paidbah naduh ki jingleit mane blei ha ki temple bad kiwei ki jaka ia lum paidbah ha ka shuti snem thymmai jong katei ka Ri, ka ban long ha ka Sngi Saitjain.
Ka sorkar China, ka la khang ia ki briew ban mih na ka nongbah Wuhan, kaba dei ka jaka kaba bun eh kiba ioh ia katei ka jingpang.
AIS SujaLait noh na ki Jiw, baroh ki dei ki Jentil ha kane ka pyrthei.
Ngi kynmaw mynba u   Jisu u la wan longbriew sha kane ka pyrthei u la wan lyngba ka jaid bynriew Jiw, bad da lade hi u ong ha ka Nongsamaria “ba ka ingypynim ia ka pyrthei ka long na ki Jiw" (Salvation is from the Jiws) Ioanis 4:22.
Kaba mut ba ia u Jisu la kha lyngba da ka jaid Jiw kaba dei ka Mary Theisotti.
Mathaios 1:18.
Ka mut ba u Blei u la jied bad phah ia la u khun ba marwei lyngba ka jaid bynriew Jiw ne Israel, bad une u Jisu.
U khun u Blei, u la don naduh myn dang long bad u Blei ha bneng.
U la long u ktien bad uta u ktien ula don bad u Blei, bad uta u ktien u la long hi u BLei.
Ioanis 1:1-4.
Ka mut ia u Jisu u long ruh u Blei, tangba u la kynja doh (Born in flesh) namar la kha ia u na ka briew ka Mary Theisotti.
Ioanis 1:14.
La kha ia u Jisu sha kane ka pyrthei kumba long lem ki briew baroh, u la long ha ka pyrthei.
Ka pyrthei ka la long da u hynrei ka pyrthei kam shym la ithuh ia u (ka pyrthei jong ki Jiw kam ithuh ia u Jisu).
U la wan sha la ki jong (jaid bynriew Jiw), hynrei kita kiba dei la ki jong kim pdiang ia u" Ioannis 1:10-13.
Ki Jiw kim shym pdiang ia u Jisu haduh mynta namar kim ngeit ba u dei uta uba la phah da u Blei ban pynim ia ka pyrthei.
Hynrei ki Jiw ki ong pynban – “Ia une (Jisu) ngi ithuh nangno u long hynrei ynda wan uta u Khrist (Messiah), ym don ba tip nangno u long ne nangno u wan?" Ioanis 7:25-27.
Ki Jiw ki kyntait ia u Jisu dei namar ki iohi bad tip ba ia une u Jisu la kha ha Israel na ka jaid Jiw.
Katba ma ki pat ki khmih lynti ba uta u Khrist u Messiah un wan hiar na bneng.
Na kata ka daw u Jisu u kylli ha ki Jiw “Oh phi ithuh te ia nga? bad phi tip ruh nangno nga long?" Ngam shym la wan na lade hi hynrei uta uba la phah ia nga ia uba hi phim thuh …….
Te kita ki jiw ki la ia kylli – Uta u Khrist ynda un wan, hato un leh kham bun ki kambah ban ia kiba une (u Jisu) u leh?" Ioanis 7:25-31.
kane ka pyni ia ka jingbym ngeit jong ki Jiw ia u Jisu bad kane ka jia haduh mynta ruh ha Israel.
Haba kita kiba dei la ki jong (Ki Jiw) kim pdiang ia u Jisu, u Jisu u hap ban phai sha ki Jentil kein.
Bad ha ka kynthei Nongsamaia u Jisu u la kren shibun kat haduh ba la ka kyndit dak a jingsngew phylla bad ka ong halade “Nga tip ba u Messiah u wan ia uba ki khot u Khrist.
U Jisu u la jubab ha ka u ong – Nga long uta uba kren bad pha" Ioanis 4:25-26.
Ka khubor kaba sngewtynnad ka long ba baroh ki Nongsamaria ki la ngeit ha u Jisu ki ia ong – “Mynta ngi ngeit ym namar ka jingong jong pha shuh, hynrei naba ngi la iohsngew ma ngi hi ia u bad ngi ia tip ba u long shisha u Khrist u Nongpynim ka pyrthei" Ioanis 4:39-42.
Ki Jeitil ki la ioh ka jingpynim kaba da u Jisu Khrist namar ki la ngeit bad pdiang ia u Jisu naduh kata hi ka por haduh mynta.
Hynrei ha ki Jiw ka long ka jingiohthiah lyngngai.
Ka jingpdiang jong ki jentil ia u Jisu naduh kata ka por ka long duna 2000 snem mynta.
Hynrei u Jisu u pynkynmaw da kaba ong ha ki Jentil shaphang ka jingpynjot ia ka Jerusalem ba ynda phin iohi ia ka Jerusalem ka ker kut ia ka da ki paid ia pom, to tip ba ka jingpynduh ia ka ka la jan.
Loukas 21:20.
U Jisu u ong shuh shuh, “Kin kyllon ruh da ka waitlam syrti, yn ialam mraw ia ki sha ki kynja bynriew baroh, kan long ba la iuh top ruh ia ka Jeruasalem, tad yda pyndep ia ka ia ki Jentil" Loukas 21:24.
Shisha, la pynjot ia ka Jerusalem, la pynjot ia ka Temple ha Jerusalem 70 AD la ialam mraw ia ki Jiw sha kylleng pyrthei bad ki Jentil ki la iuh top ia ka Jerusalem la synshar halor jong ka da kiba bun ki ri ki hima ka pyrthei.
Bad la pyndep ruh ia ka ia ki Jentil naduh ba ki Jiw ki la wanphai biang sha Israel la lum ia ki da ka thma bah ba Ar bad la pynbna da ka UNO ba ki Israel ki la ioh ia ka ri kynti lajong ha u snem 1948.
Naduh u 1948 AD haduh mynta ki Jiw ki la synshar ha la ka ri kumba 71 snem.
Kane ka mut ba ka ia ki Jentil ka la kut bad ki Jentil kim lah shuh da lei lei ban long trai halor ki Israel namar ba u Blei u la pynkut ia ka ia ki Jentil.
Ka Israel bad ki jaid bynriew Jiw ki la long ka jaid bynriew  kaba khraw ha kaba don bor halor baroh kumba ka long haduh mynta.
U Blei u la ai ha ki sa shisien pat ia ka bor ka iktiar ban synshar ha ka pyrthei.
U Blei u la lum pat ia ki Jiw na kylleng katkum ka ktien jong u bad ki Jiw ki la don ha la ka ri lajong ban pynkhreh ia ki thma pyrshah ia ki ri ki hima Jentil, namar ba ka Israel ka long ka atiar ba khlain bor ban ialeh thma jong u Blei.
“U Blei um dei u briew ba un lamler" Ki jingkhein 22:19.
Kumta u la lum lang pat ia ki Jiw ki la don ha la ka ri bad ki la long ka ri kaba la synshar dalade ialade kumba 71 snem mynta.
Ka jingdon ki Jiw ha Israel ka long ban ialeh thma pyrshah ia ki nongshun jong ka ha kine ki sngi ba khadduh.
U Blei u la kren lypa da kaba ong shaphang ka Israel kumne: “Pha long u side iapom, bad ki atiar ialeh thma jong nga, da pha ngan pynlwet ia ki jaid byniew (Jentil) ka pyrthei, da pha ngan pynjot ia ki hima (Kingdoms) …….
da pha ngan pynlwet ia ki Nongsynshar bad ia ki Deputies".
Jeremaiah 51:20-23.
Ki jingsynshar Jentil, hima mynta ki don hapdeng ki jingkulmar bad baiong ngain, ym don shuh  ka jingbiang (Merit) tang ki kulmar suda tad haduh kata ka por ba ka Israel kan pom da u side iapom jong u Blei, wat mynta ruh ka dak ka pyni ia kata ka por, ha Middle East.
Kane hi ka pyni ba ki jingsynshar briew kin kut noh namar ym don jinghun jingsuk shuh, wat ka UNO kan duh noh ia ka bor jong ka namar yn pyndep noh baroh ki jingiathuhlypa ka ktien u Blei.
Ka ia ki Jentil ka la kut.
Hynrei ka ia u Mynsiem Bakhuid kam pat kut.
U Blei u trei lyngba u Mynsiem jong u ha ki Jentil satlak ban pdiang ia u khun jong u u Jisu Khrist u Trai.
Shen ka ia u Mynsiem Bakhiud ruh kab kut noh ynda la wai ka ia Jingaiei jong u Mynsiem Bakhuid.
Kaba kut kan poi “bad kata ka ia ka long hajan" Jingpynpaw 1:3.
To phai ki khmat sha Israel.
Kiei kiei la nang pyndep.
Donkam ia uwei pa uwei ban phai sha u Nongpynim ka pyrthei kumba ong ki Nongsamaria.
“U Blei mynta u hukum ia ki briew baroh kylleng la kylleng BAN KYLLA KABA MUT" ki kam Apostol 17:30.
Bah RM ShabongShisien pyrkhat, lah ban ong ba U bah Prestone Tynsong, ula kren khor, haba u ong ba ki don kiba kwah ban ker sainar shiah naduh na Sylhet, hynrei lada peit ia ki map bad ki histori jong ka jaitbynriew Khasi, ka don hangtei ka jing shisha bad kata ka long ba U Khasi hyndai, u don ka jingiadei kaba jan bha bad ka Bangladesh, u don ia shibun ki jaka rep jaka riang, kiba la pyn ia khlad noh naduh ka por jong ka jing ia phiah ka India bad ka Pakistan bad kumta ter ter bad wat ha ka siew khajna bad kiwei ha ka por ka sorkar phareng, ki Khasi, kim ju wan sha Shillong, hynrei ki poi khah khah sha Sylhet.
Ha kane ka pateng kaba mynta, lyngba ka jing ia snoh bad ka India bad sa kiwei ki daw, ki Khasi, ki la sahkut noh u pud u sam jongki tang ha Wah Umngot lane ha Pyrdiwah, lane ha Shella, Balat bad kumta ter ter bad ka la dei ruh ka por ba kin sngewthuh ba ki jingjia, ki la ialam ba ngin duh ia kiba bun bah ki jaka puta jongngi bad kiba ngin nym lah shuh ban dang iakren da kumwei pat, namar ba wat ka United Nations ruh kan nym lah ban pynbeit shuh ia katei ka jyrwit jyrwat.
Mynta kaba donkam, ka long ba ngin ri ngin sumar noh tang ia kine kiba dang don ha kti jongngi bad ba kan nym jia, kumba ka long ia u pud jong ka Meghalaya bad ka Assam bad hangne ka mih ka jingiakren, ba lada ker sainar shiah ruh, kam dei ban pynduh noh ia ka jaka ka puta kaba hap ha ki trai jong kitei ki thain khappud.
Hap ban ong ba ka sorkar India, kan salia aiu te lada jia ba duh noh ia ka hajar hectare ka jaka bad wat ka sorkar Jylla ruh, hynrei uba dei ban thab shyllang, u dei u trai jaka puta, uba theh ia la ka syep da ka um bad wat uba hab ban theh ruh da ka snam, namar ba lada u duh ia shi phut ka jaka jongu, kumta u la nang duh ia ka ka kamai kajih bad ia u khaw u kba jongu.
Ki don ki seng kiba pyrshah ban ker sainar shiah, hynrei ka sorkar India lem bad ka sorkar Jylla, ka la nang iaid sha la ka jong ka lynti ban ker sha ki jaka, kiba lait na ka jing ia pyrshah; tangba katba ka jia, ka jingleh tuh, ka jingshim kabu bad ka jing shaniah ia ki kompeni, ban ia ki trai jaka, ka dei kaba pyn ingkhong ia kiba bun ki trai shnong bad ia kata ngi iohi ha kine ki sngi, ba kumno ki sengbhalang bad ki trai jaka ki khih bitar sha War Jaintia bad katei ka pyni ba ka don ka jing lehsting jong ka sorkar Jylla  bad haba ka long kumta ka pyntieng pynban ia kiba bun ki trai jaka ban ailad ia ka jingker sainar shiah sha ki jaka jongki.
Chennai/Thoothukudim:  Ha ka 11tarik mynta u bnai, la pynmih ia ka jing pynbna  kaba heh bha ha ki kotkhubor ha Tamilnadu bad katei ka la bthah ia baroh ki nongthep account hapoh Bank, ba kin pyndap kyrteng hapoh bank kaba la tip kum ka KYC lane Know Your Customer (KYC) bad ha ki dulir kiba la thoh, la bthah ban leit rah ruh ia ka National Population Register (NPR), kum kawei na ki dulir.
Katei ka jingjia, ka la pyntieng her ia ki Muslim ha ka shnong  Kayalpattinam ha Thoothukudi district.
Katei ka jing pynbna, ka la pynlong ia ki Muslim, kiba don ha katei ka shnong, ba kin ia leit khohreh sha Bank bad naduh ka 20tarik haduh ka 22tarik Kyllalyngkot 2020, kiba bun ki nongshong shnong jong katei ka shnong, ki la sei lut noh ia ki pisa jongki napoh Bank bad kaba kot baroh sha ka T.4klur.
U Ahmed Sahib, u riewsaid na  Kayalpattinam, u ong “Ngim don daw eiei pyrshah ia ka  Central Bank of India, hynrei ka shu long ba ki nongshong shnong ki sngewkhia halor ka jing dawa ia ka NPR, kum ka dulir ban pynshisha ha ka KYC bad kane ka la pynogn ia kiba bun, ba kin sei noh ia ki pisa jongki napoh Bank.
U Sahib, u iathuh ba ula sei ia ka pisa jongu, kaba don T.3.5 lak ha katei ka Bank.
Kumba ka long mynta, ki don bun bah ki Muslim kiba tieng ia ki ain kiba ka sorkar India, ka pyntrei kam kum ka  National Population Register (NPR), nangta ka  National Register of Citizens (NRC) bad ki Muslim, ki shim ba kine ki ain, kin buh jingeh shi katdei ba kin pynshisha ia ka jinglong nongshong shnong jongki bad ba kin sei ia ki dulir kiba pynthikna ia ka jinglong trai shnong ha India da ki bun bun pateng briew.
Shillong: U Bah Kronlin Nongbsap u ba na ka shnong Umroi Ri Bhoi District u ba long u nongwad jingtip paidbah, ha kaba ia dei bad ki kam kynnoh bamsap u la ong ba um hun ia kaei ka rai ba ka Lokyukta ka ai bad dawa ruh na ka Sorkar jylla ba kan buh da ka jingtohkit na ka tnad CBI halor kane ka jingujor jong u.
Haba kren ha ki lad pathai khubor mynta ka sngi ha Shillong Press Club u laiathuh  ba u sngew diaw ba ka Lokyukta ka la shu pynkut tang na ka ba shim ia ka kaiphot jong ki pulit, hynrei ha ka juh ka por  u la ong ba u sngew kmen ba ia kane ka jingujor kala pynneh ia ka jingbishar haduh hynriew bnai.
“Ngam hun ia ka rai ban pynkut noh ia ka jing ujor jong nga da ka Lokyukta pyrshah ia ka PWD Umsning halor ka jingkynnoh bam sap kaba la kot sha ka 12 klur tyngka.
Ha ka juh ka por nga ai khublei ia ka Lokyukta ba ka la pynneh ia kane ka jingbishar haduh hynriew bnai".
Na ka liang jong u Bah Kronlin u la kyrpadia ka sorkar jylla ba kan lah ban ai ia ka jingiada ia ki nongwad RTI, kiba ju shah shah byrngem halor kane ka jingwad RTI.La ong ba bun na ki paralok bad kiba ha iing ha sem ruh ki la pynpaw ia kata ka jingsngewsyier ioh ka jia kumba long lem sha kiwei ki bynta jong ka Ri India namar ba haduh mynta ki nongwad RTI kila jah klet kumba 40 haduh 45 ngut ha Ri India baroh kawei.
U la pynpaw ruh ia ka jingsngew lyngngoh ha ba ia dei bad katei ka jingujor ha kaba na ka liang ka ka sorkar ka pynkynriah kam noh ia Engineer na ka ne ka tnad.
Halor kane ka jingujor na ka liang u bah Kronlin u dawa ba kan don da ka jingtohkit na ka liang ki CBI ban lap ia ka jingshisha.
Kohima: Katba ka ka jing iakren iasuk hapdeng ka National Socialist Council of Nagaland (NSCN) IM bad ka sorkar India ka dang iaid shakhmat hynrei ka jing bym poi uwei u nong ialam ba rangbah ka NSCN (IM) u Phungting Shimrang ka la wan rah bun jing kylli na bun ba lang.
U Phungting Shimrang u ba dei ruh u Commander-in-Chief barim ka NSCN (IM) u ju iadon bynta lang ban iakren iasuk bad ka sorkar India naduh ki por mynswa hynrei naduh u nailur 2019 u khlem don bynta shuh ban leit sha nongbah Delhi ban ia shim bynta ban iakren iasuk bad ka sorkar India.
Ka la don ka jing mih khubor ba u Phungting Shimrang,u lah ban don sha Yunnan province ha ka ri China na ka bynta ban pan jing iarap ban iakhun pyrshah ia ka sorkar India.
Na ka liang u Thuingaleng Muivah u nong ialam ba khliehduh ka NSCN (IM) ruh u khlem la ban pynshai halor ka jing jah u Phungting Shimrangu na ka jing ia kren ia suk bad ka sorkar India.
Kumba shu pynkynmaw ka NSCN (IM) ka la dawa na ka sorkar India ba ka dei ban ai ia ka Nagaland la ka jong ka lama, ka ing bishar bad ruh ia ka riti synshar, hynrei haduh mynta ka sorkar India ka khlem pat phah jing tip halor kine ki jing dawa na ka liang ka NSC (IM).
Na ka liang ki paidbah ka Nagaland ki don ka jing mut ba u khliehduh ka NSCN (IM) U Thuingaleng Muivah u don jing mut ei ei sha lyndet haba dei bad ka jing jah u Phungting Shimrangu ban ia shim bynta lang ha ka jing iakren iasuk bad ka sorkar India.
Kane ka jing jah u Phungting Shimrangu ka lah ban buh jing eh ia ka sorkar India lada kam lah ban pynurlong ia ki jing dawa ka NSCN (IM).
Lah ban pynkynmaw ba ha u snem 2011 ki pulit ka jylla Nagaland ki la ioh kem ia kawei ka briew na China kaba kyrteng ka Wang Qing kaba trei kum ka People’s Security Bureau jong ka ri China hadien ba ka la ia kynduh ia u Thuingaleng Muivah.
Kane ka jing jah u Phungting Shimrang ka lah ban kdew ruh ba u khliehduh ka NSCN (IM) u Thuingaleng Muivah u mut ban pyndonkam ia u Phungting Shimrang ban pan jing iarap na ka China lada ka sorkar India kam lah ban pynurlong ia ki jing dawa ka NSCN (IM) namar ba uwei u nongialam ba rangbah ka NSCN (IM) u Hangshi Ramson Tangkhul u dang rieh tngen ha mynmar ryngkat ki shipai ka NSCN (IM).
Shillong:  U MLA ka Mawlai u Process T Sawkmie la kam ba don ki kynhun Balang kiba kyntait ia ki skim sorkar ne ki MLA shkim namar ba ka long kaba sniew bad kam ia dei dur bad ka kam U Blei.
U Process T Sawkmie u la kren ia kine ki kyntien ha ka jingialang ba plie paidbah ia ka surok na Lad Umjajew ban leit sha iing mane ba thymmai jong ka Balang Now Generation Outreach Revival Assembly ha Mawlai Nongkwar ha ka jing ia donlang u Pastor rangbah Batkupar Dunai, Pastor Cross Marbaniang, u Rangbah Dong bah Swer bad kiwei ki riew rangbah lem ba ki longmie na ka shnong bad ka Balang.
U bah PT Sawkmie ula pynpaw ka jingsngew diaw halor kane ka jingkyntait ki kynhun Balang ia ki skhim pynroi jong ka sorkar jylla na bynta ki paidhah nongshong shnong.
“Ki don ki kynhun Balang kiba la wan ba kynduh ia nga hynrei ki la kyntait ia ka jingiarap lyngba ka shkim sorkar," ong u Bah PT Sawkmie bad bynrap lada ka shkim sorkar ka dei kaba sniew, kata ka mut ka tulop ba ki nongtrei sorkar ki ioh ruh ka dei kaba sniew bad kane ka mih tang na ka jingsngewthuh bakla jong ki briew.
Ula ong lada nga tuh, pyniap briew ne lute ka dei hok kein ba kin kyntait ia ki shkim pynroi, hynrei ngam shym long kumta bad kum u nongmihkhmat paidbah ka dei ka kam ram jong nga ban iarap, lah ha ki kynhun Balang, ki shnong, ki dong ne ki riew shimet kiba donkam shisha ia ka jingiarap khlem da niew shilliang khmat iano iano.
“Ka jingkyntait ki kynhun Balang ia ki lad jingiarap ka sorkar, ka dei tang ka jingsngewthuh bakla jong ki nongialam bad kan long ka jingduh nong ia ka Balang ne ka shnong bad ia ki paidbah baroh," ula bynrap.
U Bah PT Sawkmie u la kam ruh ba ki dang don ki kynhun kiba sngewthuh bakla ba ki skhim pynroi ba la wanrah da sorkar jylla ne ki Nongmihkmat ki dei kiba sniew, ka long kaba bakla shibun, ka sorkar kam ju ai jingiarap ban pynsniew hynrei ka ai jingiarap na bynta ban pynbha bad pynroi ia ki shnong bad kum kine jingsngewthuh bakla la dei ban pynduh noh.
U la ong ka long ka jingkmen ia ki paidbah ka jylla Meghalaya, ba ngi ioh ban mane Blei laitluid katba ngi sngewbit haba nujor bad kiwei kiwei ki jylla ka ri India, namar ki don ki jylla kiba pyrkhing bha ia ki briew ban long Khristan, ha kaba ki hap ban ioh jingbit na ka sorkar ryngkat ki kot ki sla kiba biang ban long Khristan.
Wad num khleh ja ktung ki kam u blei bat kam pyrthei …lada kwah ban ai.
ai ia ka shnong ….
wad pynlong politic ia ka kam u blei.
Shillong: Wat la ka jingiakhun ka la iaid la ar bnai ban wanrah ia ka synshar administrator rule ha KHADC hynrei haduh mynta kam pat urlong satia.
Ka jingialang ka United Democratic Party (UDP) kaba la long mynta ka sngi, ka la pynpaw ba ka donkam ban don noh da ka synshar Administrator rule ha Khasi Hills Autonomous District Council (KHADC) khnang ban lah ban khot noh ia ka dorbar kyrpang ban thaw ia ka executive committee bathymmai.
“Haduh mynta ka la don ka jingiakren bad u Lat ka jylla ban kyntu pynjari synshar Administrator ha KHADC bad ha kine ki sngi yn sa lah ban pynmih ia ka rai", la ong u Dr Jemino.
Ha kajuh ka por u nongialam ka UDP u la kam ba ka UDA ba la ialam da ka UDP kan sa ioh ban thaw biang ia ka executive committee namar ka don bun ngut ki MDC da ka jingkyrshan biang jong ki ba la mih ha kato ka por.
Shillong:  U president thym mai ka BJP ba dang shu shah jied u bah Ernest Mawrie ula shimti ia ka kam president ka BJP Meghalaya mynta ka sngi na u bah Shibun Lyngdoh u president barim.
Ia ka jingialang halor kane, la pynlong ha ophis ka BJP Shillong.
U bah Ernest ula shah jied kum u president thymmai ka BJP na ka bynta ka samoi 2020 haduh 2023, ia kane ka kam kaba la bat da u bah Shibun.
Shillong: U MLA ka BJP bah Sanbor Shullai ula kit shi khoh ki jingdonkam ka jylla ha ki myntri sorkar pdeng.
U bah Sanbor uba dei ruh u chairman ka Meghalaya Tourism Development Corporation (MTDC), lem bad u president ka BJP Meghalaya bah Ernest Mawrie, kila iakynduh ia u myntri Tribal Affair u Arjun Munda ha jaka sah jong u ha 25 Tughlak Road New Delhi ha ka 21 tarik Kyllalyngkot bad kyrpad ia u myntri ban mang pisa ia ki kam ba iadei bad ki kam jngohkai ha jylla kum ka Orchid Hotel, Polo.
Ula pan jingiarap ruh ban pynbha ia ka Seng Khasi Mawkhar bad Raid Laban Cultural Centre ban kyntiew ia ka riti dustur u Khasi.
U president ka BJP ula kyntu ia u myntri ban iarap ia ki MDC ka BJP ha JHADC ha Meghalaya ban ioh ia ki skhim pynroi na ka sorkar pdeng na ka bynta ki paidbah.
Ia kane ka kam la kyrshan ruh da u Ram Madhav.
Ha kane ka jingiakynduh, u myntri tribal affairs ula pynthikna ban thaw ki lad ki lynti ban iarap ia ki mat ba la pynsngew da u bah Sanbor bad u president ka BJP.Kila iakren ruh ia kiwei ki kam ba iadei bad ka roi ka par ha ka jylla.
Ki snem ki lah tyllun, ha bun ki jingiakhih jingdawa bad jingangnud.
Ki sorkar lah wan lah leit, hynrei kaba sngewsih ka long ba ju don mo haba lah iaw lah ih ka rta ban sah lyngkrang sah? Ka Ri da isynei da peit ia pha, pha sah lyngkrang bad iuh roit kat ba kwah rung kwah prong.
Kawei ka sohpdung ka wan da ka jingbym sngap ka sorkar ban ai ILP kumba don lem kiwei pat ki para lam mihngi.
Nalor kane ai da u sohkthang ka CAA ban pduh imat haduh da dem ngon ki khohsiew ka Ri Khasi.
Lah mih ki seng bun tylli,lah mih ki jingiakhih bun sien,lah ai jingkyrshan u paid bylleiñ,hynrei kum ka ‘erlangthari shiphang ka jah noh.
Ki daw ngim lah ban tip.
Hynrei kat dang im ka mynsiem,ngi u paidbah ngin ym shu sngap jar.
Namar ngi thrang ba ka lawei ka Ri na bynta ki khun ki kti, kan long kaba bha kaba laitluid.
Mano ban kwah ban long mraw ha la ka Ri lait tang u khawpud u ingkhongshyllangmat?Ha kane ka por ba i triem, ngi kyrpad sngewrit ia phi baroh ki longkmie longkpa,khynnah samla,u nongsor u nongkyndong khlem ia peit shiliang khlem ia buh nud,ban mih paidbah biang,kawei ka sur ban iakhun pyrshah ia kano kano ka aiñ ba long pyrshah ia ka jinglaitluid bad ka hok u paidbah kaba lah mang da ka konstitution ka Ri India.
Ngim pat duna nongialam,ngim pat duh ki nongialeh kiba shlur ban iakhun tyngeh namar ka Ri baieid,ngi donkam tang ka jingshlur bad ka jingiatylli.
Ki nongialam bym pyrkhat tyngka, bym pyrkhat shuki bym pyrkhat bor,ia kita ngin ai ka kti kamon ka kti kadiang.
Ngi lah iohi ia ka jingkren ruh u wei na ki rangbah ka jaitbynriew kum i Bah Ardent Basaïamoit, ba i lah long iba la kloi ban mih madan ban iakhun pyrshah ia kane ka CAA, bad ngi kyrmen ruh ba in pynurlong noh kham kloi shwa ba ka por kan dier noh.
Ngi ngeit ba dang don ruh bun ki nongialeh ki ba shlur bad shi sur kiban iamih ryngkat lang ha kane ka jingiakhun.
Lada ngi la lah ban iakhun ia ki dohlieh ha ki spah snem mynshwa,kaei ka daw ba ngin artatien iamynta?“Dei ha u Rangbah keiñ ka shong ka mon ba jwat"Lada ngi dang tieng,dang riej,lada ngi dang im khlem salia ia kiwei,Ka Ri kan iap kordit khlem ka lawei.
Ngi ia wer ia baroh uba don ka snam ki khlawait ka Ri Khasi,ban mih khlem sheptieng,khnang ba ngin pyntikna ba kane ka Ri baieid kan khie im biang sa shisien,ki Hima ki Dorbar ka Ri ,ki syiem ki Lyngdoh ka Ri u Hyññiew trep hyññiew skum,sa shisien kin ieng sakhi biang,ba kane ka Ri kam dei ka ‘them mator ‘ ki poiwir poiei,ba ngi dei ban don ki lad jingiada ba khlaiñ bad ym don mano mano ruh uba kham khraw ban ia ka Hok ka Sot ka Hukum ka Ri.
Khublei shibun,Ka kynhun ieidRi ki Samla Mawlai.
J Dkhar, R majaw,K ryngkhlem,D Dkhar, F kurbah, D warjri, D nongbri.
Na Ri Jaintia ngin iamih lang da ka sur u paidbah, ban iakhun naka bynta ka jait briew jong ngi.
Sa ia pynbeit tarik ba ngin iohlad ban pynkhreh biang porKa CAA ki lah dep pass lypa da ki jait bynriew khasi,jaintia& garo ki awai ing ia ki khar poiei ki tin jot ki khar???? Khamtam la ka R.R colony mano ba ai permission ha u snem 1971 thma pakistan ia ka R.R  Colony.
Shillong: Ki thei ialehkai ka Bhutan kila pynliem biang ia ki thei ialehkai ka Meghalaya ha ka jing iakhun paralok jong ka U-17 kaba long mynta ka sngi ha madan JN Stadium, Polo.
Ki thei ka Bhutan kila pynliem da 4-2 ia ki thei ka Meghalaya.
Ha ka jingiakhun ba la dep, ki thei ka Bhutan kila pynliem da 3-0 kol.
Ha ka jingshisha, ki thei ialehkai ka Meghalaya kila ialehkai bha ban pynliem ia ki thei ka Bhutan hynrei kim shym la lah ban leh eiei haduh ban poi sha ka jingpynkhih jar haduh ban knieh nam tam namar ba ki thei ka Bhutan kila kham shemphang bad kham tbit.
Haba sdang ka jing ialehkai hapoh 10 minit, ka Meghalaya ka la ioh thep lyngba ka Fedelia Lamare hynrei ka kapten ka Bhutan ka Sonam Choden ka la lah ban pynphai kylla shwa ban wai ka kyllastep.
Ha kyllamiet, ka Sanfida Nongrum ka la ioh ban khyrwit biang kawei ka kol ia ka Meghalaya hynrei ia kane ruh la shah pynphai biang ha ka Bhutan lyngba ka Pema Choki.
Naduh kane ka khyllipmat, ki thei ka Bhutan kila kham lah ban pynjem ia ki thei ka Meghalaya ha kaba ka Choden ka la ioh biang ban thep ha ka 62 minit bad ka Dela Lhazom ka la thep kham hadien ban knieh nam tam syndon ia ka Meghalaya da 4-2.
Ka coach ka Meghalaya ka kong Iaikyntiew Nongkynrih ka la iaroh ia ka jingialehkai shitom ki thei ka Megha laya.
Katba u coach ka Bhutan u Yeshi Wang chuk, u la ai khublei ia ki bor pyniaid ka Meghalaya Football Association bad ka tnad ialehkai kaba la pdiang ia ki sha kane ka jingialehkai paralok kaba ar sngi.
Shillong: Kum shi bynta ban lum ban lang, ban sneng ban khraw ban tip ia ka tipbriew tip Blei ia ki longdien jong ka kur Nongkhlaw, man la u snem ka ju pynlong ia ka dorbar bah ka jong ka shisien shisnem ha kylleng ki shnong ba shong ba sah da kane ka Kur.
Ka Dorbar Kur Nongkhlaw mynta u snem ka la pynlong ha ka Shnong Sohryngkham haka 23 tarik u Kyllalyngkot 2020, ha kaba da ki spah ngut ki khun ki hajar jong kane ka Kur na kylleng ka Bri U Hynniewtrep ki la wan iashim bynta sha kane ka jingialang.
Ha kane ka sngi la iadon ryngkat ruh u Chief Executive Member ba rim jong ka Khasi Hills Autonomous District Council, u Bah HS Shylla uba long ruh u Nongai Buit jong ka “Synjuk Ki Rangbah Kur".
Haba kren kum u Kongsan ha kane ka Dorbar jong ka Kur Nongkhlaw, u Bah HS Shylla ula kren kyrpang ruh halor ka jingdawa Inner Line Permit ha kane ka jylla, ha kaba na ka liang jongu, ula ong ba ka Ri Lum Khasi bad Jaintia, ka la don lypa ia ka ILP naduh u snem 1952, mynba dang hap hapoh ka jylla Assam.
Kiwei de kiba la iadon lang ki kynthup ruh ia u President bad u Vice President jong ka “Synjuk Ki Rangbah Kur" u Bah Herman Nongrum bad u Bah RL Kharpran bad u Rangbah Shnong ka shnong Sohryngkham u Bah U Dkhar.
Ha kane ka jingialang nalor kiwei de ki mat kiba iadei bad ka Kur Nongkhlaw, ki nongkren ki la pynpaw ruh ka jingsngew bynniaw halor ka jingioh lad ban suhthied u Drug ha kane ka Ri Khasi, ha kaba bun ki samla ki la ngop bad shah teh mraw na ka jingkyrni ha kaba dih ia une u jingdih pynbu-aid uba shyrkhei tam ha ka pyrthei hi baroh kawei.
Sa kawei ka bynta kaba ki nongkren ha kane ka sngi, ki la ban jur ruh, ka dei halor ka jingjur ka jingshongkha haka rta kaba dang rit, kaba wanrah jingeh ia ka longiing longsem jongki bad kaba ktah khamtam ia ka koit ka khiah jong ki Kynthei, namar la sdang ia ka pun ka kha dang haka rta ka bym pat dei.
Ban pynduna ia ka jingiashong kurim dang khynnah palat ka rta, ka dei ka kamram jong ki Kur ba kin pynsngewthuh ia ki khun ki kti jongki.
Uwei na ki nongialam jong ka jong ka “Synjuk Ki Rangbah Kur", ula ban jur halor ka “Clan Bill" kaba la thaw da ka Khasi Hills Autonomous District Council, ha kaba na ka liang u Lat ka jylla um shym la mynjur bad pynphai biang ia kane ka Bill sha ka KHADC.Kumta na ka liang jongu, u kyrmen ba ka Executive Committee kaba thymmai kan sa buddien ia kane.
Ka Dorbar Kur Nongkhlaw ka la pynkup burom kyrpang ruh ia kito kiba na ka Kur Nongkhlaw kiba la wanrah nam bad burom ia ka Kur, ha ki jingpule bad ki kam jongki.
Kine ki kynthup ia ka Samla Elveena Nongkhlaw kaba la paw haka Top List haka eksamin Higher Secondary School Leaving Certificate haka subject Science ha u snem 2019.
Nangta u Bah Raymond Nongkhlaw uba la jop ia ka nam Mr.India 2019 bad u Heprit Johny Bakordor Nongkhlaw uba ialehkai Football na ka kynhun Meghalaya haka Sub Junior.
Shillong:  Ka tnad ba dei khmih ia ka pule puthi hapoh ka jylla Meghalaya ka la pynkhreh ban khang khyrdep noh ia kumba 200 tylli ki skul ‘Lower’ bad ‘Upper Primary’ kiba duna khynnah skul.
La ioh kubor ruh ba ka tand pule puthi ka jylla Meghalaya ka dang pynkhreh ia ka ‘memorandum’ ban phah sha ka sorkar Meghalaya ban pynduh noh ia ki skul sorkar kiba duna khynnah skul ba wan pule.
Kumba shu pynkynmaw mynshem snem u myntri ba dei khmih ia ka tnad pule puthi u Lahkmen Rymbui u la ong ba ka sorkar Meghalaya kan pynduh noh ia ki skul ba duna khynnah ba pule namar ka shu lut kai ka pisa ban shiew tulop sha ki nonghikai.
U la ong ruh ba na ka pisa ba lait siew tulop ka sorkar kan pynlut na ka bynta ban pynbha shuh shuh ia ki skul ki ba pyniaid tista.
Na ka liang u myntri u la ong ruh ba ka sorkar kan hap ban pule bad iaid lyngba ki kyndon ka Right to Education (RTE) Act hashwa ban khang noh ia ki skul ‘Lower’ bad ‘Upper Primary’ ki ba duna khynnh ba pule.
Tikna ki Khynnah LP kin shah hikai haki Anganwadi namar iaki Anganwadi siew tulop duna pyn trei khia pat kham palat ban iakiba heh tulopKa dei phi ka Sorkar Kala Leh beiñ ia ki Angenwadi workers.
ka dei ban ai 20000 ne 30000 namar Kala khia palat ka kam.
Haba ïadei bad ka pisa ha Meghalaya te, nga tharai wat u kruiñ ruh un ym tip kumno ban ïoh shalade.
Shillong: Ka United Democratic Party mynta ka sngi ka la pynlong ia ka jingialang CEC jong ka party naduh ba laioh ia u nong ia lam ba thymmai ban ia kren halor ka CAA,ILP bad kawei na ki kam jong ka party ka ba kynthup ia ka election shiteng samoi ka ban sa long ha Ranikor constituency.
Ha ba ia kren bad ki lad pathai khubor na ka liang u Bah Bindo M Lanong (advisor ka UDP) u la iathuh ba ka jing ia kren ha kane ka jing ia lang ka long ba ki  pynpaw ia ka jingsngew khia, halor ka Citizenship  Amendment Act, ha kaba na ka liang ka party UDP ka la  rai ba kin pyrshah beit ia ka CAA kum ba kiwei ki sengbhalang bad ki paidbah ha baroh ka jylla  ki pyrshah.
U la iathuh ba ka party UDP ka pdiang sngewbha ia ka jingpynmih rai jong ka Supreme Court ha ka ba ka la sngap  ka jingujor jong ki paidbah ka Ri kylleng bad ka la pan ruh ia ka jingpynshai na ka Sorkar India bad ki khmih lynti ba ka Supreme court kan ai ia ka rai ba ki paidbah ki kwah.
Ha ka ba ia dei bad ka jingdawa ban pyntrei kam ia ka ILP ha ka jylla ka CEC,UDP ka la kyrshan ia ka rai jong ka sorkar jylla ha kaba ka la shim ia ka rai ha ingdorbar ba kyrpang ka ba la pynlong ha ka 19 tarik u nohprah 2019 ha ka ba ka la pdiang ia ka rai ban pyntrei kam noh ia ka ILP ha ka jylla.
Na ka liang jong ka party UDP ruh ki la rai ban kyrshan ia ka jingdawa ban pyntrei kam noh mardor noh ia ka ILP ha ka Jylla.
Na ka liang u bah Jemino Mawthoh u general secretary ka UDP u la ong ba “Ha ka ba iadei bad ka jingjied ia u MDC ha eleksion shiteng samoi ha 26 –Langrin ka ban long ha ka 28 tarik u Rymphang 2020 bad na ka liang ka UDP ki la ai ia ka kyrteng ia u bah Puis Marwein kum u kyrtong, hynrei ba ngi iadei ki ba synrop lang ia ka HSPDP hapoh ka Regional Democratic Alliance (RDA), ngin shong ia mir jngmut bha shuwa bad ki dkhot ka HSPDP ruh ngin sa ia thuh ia u kyrtong ynda ngi la dep ka jingiamir jingmut ha baroh artylli ki party".
Kam don jingmut ban shu rai shi rai tang ha ki kot khubor.
Ka jaitbynriew Hynniewtrep Khasi jongngi ka la donkam kyrkieh ia ka ILP.Sngewbha leh da ki kam ym ban shu rai tang ha ki jingialang party.
Ka jait bynriew Hynniewtrep Khasi jongngi ka la don ha tmier….
Haba kren da kaba shisha dei ban pynpaw ia kaba shisha.
Nga lyngngoh  marwei haba nga iohi ia ka jingpyrshah jong ka party UDP ia ka CAA lyngba ka rai ka CEC kat kum ba la thoh ne pynpaw da u bah Bah.
B.Lanong.
Ka daw ka long namar ka trai iing (NPP) ba ia sah  ne iashong wai kumba la thmu ka long 5snem ka  ai ka jingkyrshan ia kane ka bill.
Lada ka party ka pyrshah shisha ia ka CAA ( ynnai kren is ka ILP namar ka wan ka jingkyrshan dawa ILP tad hadien ba lah rai ia ka CAA).
Ka party ka dei ban mih noh na ka iing wai ban pynpaw ba kane ka party ka dei shisha kaba kren ia ka jingshisha.
Ba ka party pat kan ong pat pyrshah, katba ha iingwai pat ha syndah, ka long kaei kaei kaba nga shimet ngam sngew don nongrim.
Ka dei ka jingjia kaba da sngew shutia sohsat bad katei ka long ba ka jing iathoh jong ki arngut ki khun, la dei ban pynpep noh bad ka daw, ka long namar ba u kpa jong u khun shynrang, ula ia iap mat bad ka kmie jong ka khun kynthei bad kitei ki la jah rngai baroh arngut, khlem da tip ia ka daw, hynrei la sngewthuh ba ki la ia poi kha buhrieh, ha shwa ba ki khun jongki, kin dei ban ia shong kurim.
Kitei ki shijur, ki dei na Gujrat bad ki dei ban ia poi kha ha U Rymphang mynta u snem, hynrei la hap ban pynpep noh, namar ba ka kmie jong ka kynthei, kaba 46 snem ka rta, ka la jah rngai la 11 sngi mynta, ong ka khubor.
Nangta u kpa jong u khun shynrang ruh, uba dei u nongkhaii jain, ula jah rngai la bun sngi na ka nongbah Surat.
La pyntip sha ki pulit halor ka jing jah rngai kitei ki kmie jong ki arngut ki khun.
Ki ba sah marjan, ki kam ba kitei ki arngut ki kmie ki kpa, ki la ia jah rngai lang, da ka jing ia shoh jingieid bad ia phet rieh noh sha ka jaka, kaba ym don ba tip satia.
Robertjune Kharjahrin, Chairman CoMSONaduh ba ka la ioh iala ka jylla lajong, lyngba ki snem bad phew snem, ka jylla Meghalaya ka la thaw ia ki ain iada Ri kum shi bynta ban teh lakam ia ka jingrung kyrthep ki poiwir ba nabar ha ka jylla jongngi bad ban pynskhem ia ka jinglongtrai longkynrad ki trai ri trai muluk halor ka jaka ka Ri lajong.
Ha u snem 1973, ka dorbar thawain ka jylla Meghalaya ka la wanrah bad mynjur de ia ka Meghalaya Residential Permit Bill, 1973 bad katkum kane ka ain, kino kino ki barri bad barjylla kiba thmu ban sah ha ka jylla Meghalaya palat ia ka 4 bnai ki hap ban pan jingbit ha ka sorkar bad khlem ka jingbit ka sorkar, lada ki sah khlem jingbit palat ia kata ka por, kin shah beh bad shah pynshitom da kaba shahset phatok lane shah dain kuna.
Kumba ngi tip, u President jong ka Ri India ha Kato ka por um shym la treh ban mynjur ia kane ka Bill.
Hadien ka jingjur jong ki jingiakhih , ka Dorbar thaw ain ka jylla ka la mynjur ia ka Meghalaya Employment Bill 1980 bad katkum kane ka ain, ki barri bad barjylla kim lah ban wan trei ne wan bylla ha ka jylla jongngi khlem ka jingbit jong ka sorkar bad ka sorkar kan nym ai jingbit ia ki barri barjylla lada don ki trai ri trai jylla kiba lah ban trei ia kata ka kam.
Ia kane ka bill ruh, ngi sakhi biang ba u President ka Ri India um shym la treh ban ai ia ka jingmynjur.
Namarkata, kumba long ha u snem 1973, sa shisien la shah khein dewthala ia ka sur jong ki nongialamjongngi.
Haba ngi jam shuhshuh sha ki sla ka Histori, ngin shem ba ha u snem 2004, ka Cabinet Committee on Public Grievances ia kaba la khlieh da u Bah Paul Lyngdoh ( uba la long u Minister hakato ka por) ka la ai jingmut ban pyntreikam ia ka Three Tier Identity Card System.
Ka sorkar hapoh ka jing long Myntri Rangbah jong u Dr D.D.Lapang ka la mynjur ia kane ka jingai jingmut bad ka la thoh sha ka sorkar India ban iarap halor kane ka kam hynrei ngi lap ba ka sorkar India kam shym la iarap ha kane ka bynta bad kumta kane ka kam ka la shu kut noh khlem da lah ban pyntreikam iaka.
Ha kaba iadei bad ka Inner Line permit System ( ILP), ngin shem ba nyngkong eh, dei u Bah M.N.Majaw uba la wanrah ia ka Bill ban dawa pyntreikam ia ka ha ka jylla jongngi.
Une u rangbah la wanrah ia ka Meghalaya ( Extension and Application of Bengal Eastern Frontier Regulation ) Bill 1979 hynrei ka Dorbar thawain ka la kyntait ia kane ka Resolution.
Ha u snem 1987, U Bah S.D Khongwir ruh u la wanrah ia kane ka juh ka Bill bad la phah iaka sha ka Select Committee bad sngewsih ban tip ba ha kane ka sien ruh, ka Bill ka la shu jah noh khlem lah ban pass bad pynlong ain ia ka.
Nangta, ha u snem 2013, u Bah Ardent Basaiawmoit u la wanrah ia ka Resolution ban pyntreikam ia ka ILP ha ka jylla jongngi hynrei kane ka Resolution ka la shah pynjah sur noh ha ki number ka sorkar Congress ha kato ka por.
Lada ngin poi pat ha u snem 2019, ngin kynmaw ba ka Dorbar Thaw ain ka jylla Meghalaya ka la wanrah iaka Resolution ban dawa na ka sorkar India ban pyntreikam i aka ILP ha ka jylla jongngi bad kumba ngi tip, baroh 60 ngut ki MLA ka jylla ki la ia kyrshan ia kane ka Resolution bad sngew bynniaw ban tip ba ka sorkar India ka buhteng sah ia kane ka kam namar haduh mynta kam pat shym la khot iakren bad ka sorkar jylla jongngi ban iakren bad shim rai de halor ka jingdawa ILP ki paid Meghalaya jongngi.
Ha ki sngi ba lah leit dang shen, la mih ki khubor hamsaia ba ka sorkar India kan ym mynjur ban pyntreikam ia ka ia ILP ha ka jylla Meghalaya bad kane ka pynkulmar bad pyndukhi ia baroh ki paidbah bad ki nongialam kiba angnud ban ioh ILP.Ka por ka her stet bha bad wat hadien shibnai tam naduh ba la pass iaka Resolution , u Myntri ki kam pohiing ka Ri India, u Amit Shah um pat aipor ban iakynduh ia ki Minister ka sorkar Meghalaya.
Haduh mynta, ka Home Ministry kam pat aiktien halor ka Resolution ba la pass da ka Dorbar Thaw ain ka jylla Meghalaya bad ka jingkylli kaba baroh ngi ia kylli mynta ka long: Hato ka Sorkar India ka kwah ba ki jaidbynriew Trai Ri ( Hynniewtrep bad Achik) kin long noh ki ritpaid ha ka ri ka jylla lajong kumba lah jia ia ki trai jylla ka Tripura, Sikkim bad kumjuh ki ba bun ki bynta ka Assam.
Ka jingkyntait jong ka sorkar India ia ki bill bad ki Resolution kumba la kdew haneng, ia kiba la mynjur da ka sorkar jylla ha ki snem kiba la dep, ka pyn mutsniew ia kiba bun bad lada jia ba ka sorkar India ka dang kyntait ban pyntreikam ia ka ILP ha ka jylla Meghalaya sa ha kane ka kynti ba mynta, kan pynskhem ia ka jingkhein sting, jingbymsuidniew bad jingbymburom jong ka sorkar India ia ka sur ki trai ri trai muluk bad ka jingkitkhlieh kan long ka jong ka sorkar , U dak jingkylli u dang sah haduh mynta mynne ba Hato ki trai Ri ka Jylla Meghalaya kin long mraw hala muluk naba kuman ka sorkar Kmie?Ka por ka la dier ia ka jaitbynriew Hynniewtrep jongngi ban shu ap shi ap ia ka sorkar pdeng ban iakren ia ka ILP.Ngi la iohi ia ka jinglong  ki nongmihkhmat jongngi kiba pyndem tdong…Kumta ngi kyrpad iaphi ki nongialam ki sengbhalang ba phin iawer ia baroh ki briew Hynniewtrep Khasi jongngi ban mih paidbah ban pynlong ia ki rally ban dawa ia ka ILP.New Delhi:  Hynnin ka sngi, ka Supreme Court, ka la kren shai ba kan peit kyrpang halor ka jing ujor mukotduma pyrshah ia ka  Citizenship Amendment Act ha Uttar Pradesh bad ka daw, ka long namar ba katei ka Jylla, ka la iaid shakhmat ban jied ia kito ki poiwir kiba don ha katei ka Jylla, khlem pat da don ia ki ain kiba thikna.
U riewsaid ba rangbah jong katei ka kashari, U  Abhishek Manu Singhvi, u iathuh ia ka kashari ba lai ngut ki nongbishar, ba la khlieh da U  SA Bobde, Chief Justice, ha kaba la iathuh ba ka Uttar Pradesh, ka la sdang ban iit ia kito dei ban pynrung kyrteng ha ka ain CAA bad ban pyntrei kam ruh ia ka  National Population Register (NPR) bad ka jingkwah U Singhvi, ka dei ban pynsangeh shwa, haduh ba da rai ka kashari.
U Singhvi, u iathuh ba ka sorkar UP, ka la sdang ban tik ia kito kiba don jing artatien bad kane ka dei ka bym pat ju jia ha kine ki 70snem ba ladep bad ka dei ruh kaba la leh, khlem da don kino kino ki kyndon kiba biang.
La iathuh ba haduh mynta ki don palat 40lak ngut ki briew, kiba la shim ba ki dei ki nongshong shnong kiba la dep ithuh da ka sorkar Jylla, ba ki long kiba artatien ka jinglong nongshong shnong jongki bad katei ka jia, ha ki 19 tylli ki District jong ka Uttar Pradesh.
“Kitei kin da duh ia ka hok thep vote jongki" ula ong bad dawa ia ka Supreme Court, ba ka dei ban shim ia ka jing bishar ba kyrkieh.
AIS SujaShisien ka sngi, ia ki Jiw la pynsakma sha  kylleng ki ri ka pyrthei naba kim shym la kohnguh ia u Blei bad ki la jied ia ka jingtim (cursing) haba ki la shakri ia ki blei khyllah ka pyrthei.
U Blei u la dep maham lypa ia ki Jiw da kaba u ong – “Lada phi phai lyndet bad phin iehnoh ia ki ain jong nga bad ia ki hukum jong nga ia ki ba nga la buh ha khmat jong phi bad phin leit shakri ia kiwei pat ki blei, bad mane ia ki, te ngan rat noh ia ki naduh  tynrai na ka ri jong nga (Ri Israel) ia kaba nga la ai ha ki" 2 Khronikl 7:19-20.
Shisha, ki Jiw ki la lyndet ia u Blei bad mane bleithaw, u Blei u la rat na Israel la pynsakma ia ki sha kylleng, la iehnoh iingjah ia ki na Israel la synshar ruh halor jong ki da kiba bun ki syiem bad ki hima pyrthei.
Ha ka jingshisha u Blei u la dep ai ka jinglong syiem ha ki Jiw hynrei namar ba ki la kyntait bad leh pop, u Syiem Sedekaiah u la shim noh ia ka jinglong Syiem na kti ki Jiw, naduh kata ka por ym don syiem shuh ha Israel la synshar ia ka Israel tang da ki syiem Jentil suda.
Ka ktien u Blei ka kren shai kdar ba u Blei un lum pat ia kiba la tait ki khun Israel.
Bad kumta u la um pat ia ki sha la ka Ri, la pynsakma ia ki Jiw da ka thma bad u la lum pat ia ki da ka thma hi.1900 snem lynter ki Jiw ki la sakma kylleng bad ki la shah lehbein ha ki Jentil ki la long ka jaid bynriew kaba la iap  tyrkhong khlem jingkyrmen shuh.
Hynrei hadien ka thma 1914 ki Jiw ki la ioh pat ban leitphai sha Israel bad ki la tei ki iing ki sem ia ki hi.
Hadien ka jingiateh kular Balpher Declaration ki Jiw ki la ia wan pat sha Israel ban pynieng biang ia ka Hima Israel kumba ka long haduh mynta.
“U Trai, u tei ia ka Jerusalem u lum lang pat ia kiba la tait jong ki Israel" Salm 147:2.
La pyndep, ia ka jingong ka ktien u Blei.
La seng bad la pynbna ia ka Hima Israel da ka UNO ha u snem 1948 bad kaba long kawei ka ri Nation.
Hangne ngi kynmaw ba u Jisu u ong – To nang ia ka Pharshi na u Dieng dumbur, haba ka tnat jong u ka la khie lung bad sei sla, to tip ba ka Lyiur ka la jan" Mathaios 24:32.
Kane ka thew ia ka Ri Israel.
Namar mynta naduh u 1948 ka la khie lung ka la sei sla bad haba kane ka jia to tip ba ka jingjynjar ruh ka la jan kaba long kaba kordit bah ka bym pat ju long bad kan ym long shuh ruh" Mathaios 24:21.
Ka mut ruh ba ka jingwan u Trai Jisu sha kane ka pyrthei ka la hajan ha jingkhang.
Mynta haba la pynieng ia ka Ri ne Hima Israel, bun ki Ri kin ong : Ai ba yn pyntngit ia ka" Mikah 4:11.
Kiei kita kiba sdang ban pyn tngit ia ka? Lane kita kiba kwah ban ialehthma pyrshah ia ka Israel? Ka Bible ka la dep iathuhlypa ba ki dei ki “iing jain u Edom bad u Ishmel, ki Moab, ki Hagar, ki Gibel, ki Amon, ki Amelek, ki Philistia ba kiba shong ha Tyros.
Kiei kine? Ki dei ki jaid bynriew Arab (Arab countries) ha Middle East kein.
Salm 83:6-7.
Ka Iran ka long kawei na kita ki Ri ia kiba ka Bible ka la kdew, tangba kim tip ia kata, hynrei ka jia ba yn ioh pyndep ia ki jingiathuhlypa ka ktien u Blei.
Kine ki Ri Arab ki don la ki jong ki paralok (Allies) kiba shun ia ka Israel kiba na shatei (Farther North) kiba kynthup ia ka Russia.
Kito ki ri ia kaba ka Bible ka kdew ki dei kum ka Jordan, Sudan, Syria, Egypt, United Arab League, bad baroh kiba ha Middle East kim kwah ban iohi ia ka jingkiew bad jingroi jong ka Israel, ki long ki nongshin ia ka.
Ka America kum kawei na ki ri khraw bor bad kaba tip ia ka ktien u Blei ka ialeh ban kyrshan dohiap dohim ia ki Israel.
Hynrei lada ka thma bah kan khie, hapdeng ka Israel bad ki ri ka pyrthei, ka America kam lah shan namar ka hap ban iada ia la ki briew.
Lada kumta, ka Israel ka hap ban ieng ialeh marwei.
Kaei ban jia? Ka ktien u Blei ka la kren shaphang kata kumne! “Pha (Israel) pha long u Sdie iapom bad ki atiar ialeh thma jong nga, da pha ngan pynlwet a ki jaid bynriew bad da pha nga pynjot ia ki hima.
Da pha ngan pynlwet ia u kulai bad nongshong jong u…….
da pha ngan pynlwet ia ki nong synshar bad ki Deputy" Jeremaiah 51:20-23.
Kumta ka jingdon ki Jiw mynta ha la ri ha Israel ka pyni ia ka dak ba ka por jingialeh thma u Blei ka ja jan, namar u Blei u pyndonkam ia ki Israel ban ialeh thma pyrshah ia ki nongshun jong ka, bad ki Israel hi kin jop.
Ha kawei, ka bynta pat, ka ktien u Blei ka kren shai kdar ba “Uta uba ktah ia phi (Ki Israel) u ktah ia i briew khmat jong u (jong u Blei).
Sekharaiah 2:8.
Te lada kano kano ka ri kan hiar thma ia ki Israel ka mut ba ki hiar thma ia u Blei bad ki ktah ia ka khamt u Blei kein.
Te kata ka long kaba mynsaw ia ki hi.
Lada ka thma kan khie pyrshah ia ki Israel bad pynjot ia ka Jerusalem bad lada kin hiar thma ia ka Jerusalem kan long ka jingjot jong ki hi, naba u Blei u la kren – “Ngan pyllong ia ka Jerusalem (Nongbah ka Israel) ka khuri pynshad lyngwit (khuri buaid) ia ki paidbah.
Ngan pyllong ia ka Jerusalem u Maw bakhia ia ki paidbah baroh kiba pynkit ha ka yn pynmongsat ia ki ia ki jaid bynriew baroh ka khyndew kiba ia lum lang pyrshah ia ka.
“Sekharaiah 12:2-5.
Une u Maw bakhia un ngat ha ki hima ki ri ka pyrthei kat kiba tur pyrshah sha Jeruslem ha kata ka sngi jingialeh thma.
Wat mynta hi ngi iohi, ia ka Israel kam sheptieng ka don ka mynsiem kaba pher na kiwei pat ki para briew namar u Blei u la ai ka sap ha ki ban ieng ban ialeh thma bad barabor ka ioh ia ka jingjop.
Te kumta ka jingdon ki Jiw ha Israel mynta ka long ban pynkhreh ia ki thma kiba eh kiba thmu ban pynduh jaid ia ki Jiw hynrei kin ym lah namar u Blei u la pynkyrpang ia ki ba ki long kum u sdie iapom bad ki Atiar ialeh thma jong u Blei ha kine ki sngi.
Jeremaiah 51:20-23.
Ka Rule 20 (1) jong ka AD Rules, 1951 ka kren shai kdar kumne – “The Chief Executive Member shall be elected by the District Council and the other Executive Member shall be appointed by the Governor on the advice of the Chief Executive Member from amongst the members of the District Council.
" Kumta, ka approval na u Governor kam donkam ia u CEM ba la jied da ka Council.
Kaba hap ban pyntip sha u Governor hadien ba la jied ia u CEM bathymmai hadien ba la pynkhyllem ia ka Executive Committee katkum ka Rule 22 (2) ka dei tang ka jingpynpoi ia ka report sha u Governor ba la dep jied ia u CEM hapoh jong ka 48 kynta hadien ba la pynkhyllem ia ka Executive Committee namar lada ym pyntip mardor sha u Governor ba la dep jied hapoh 48 kynta, u Governor u la dei ban thung hi ma u ia CEM bad ia uwei ne ar ngut ki EM, kata, ba kam dei na ka bynta ba u Governor un ai approval ia ka jingjied ia u CEM.Nga la shah jied CEM la ar sien ha KHADC bad ngam ju hap ban ap ia ka approval na u Governor, hynrei na Council Hall la ia synran da ki para MDC beit beit sha ka kamra u CEM bad sdang ban treikam kum u CEM, kata, kaba shim por hapoh shi kynta hadien ba la khot ia u Secretary ka EC bad ki Officers; kaba nyngkong eh ka long ban phah noh ia ka kyrteng ki EMs sha u Governor.
Kumta, ka la pynpaw ia ka jingbakla bakhraw na ka liang u Chief Minister bad ia u Deputy Chief Minister kiba la pynbna ba ym don CEM ha KHADC.Ka jingphah ia ka jingpyntip sha u Governor lyngba ka DCA ka dei tang ka rukom (Convention) haba ia dei na ka juh ka Party, bad kata kam long ain, naba ka ieng hi ka ain kaba da thoh [20 (1) lane 22 (2)].
Ka jingpynmih ia kane ka jingthoh ka dei namar ka Dorbar banyngkong jong u snem 2020 katkum ka Rule 36 (3) ka dei ban shong ha kaba sdang u bnai March 2020, kumta, u bnai February 2020 u dei u bnai ba ka Executive Committee ka dei ban pynkhreh bad pynbit pynbiang ia kiba bun kiei kiei kiba dei ban rah sha ka iing Dorbar, kum ka KHAD (Khasi Social Custom of Clan Administration) Bill, 2018 kaba la dei ban phah biang sha u Governor ba un ai noh ia ka jingmynjur hadien ba ka iing Dorbar (Distrtict Council) ka la lah ban pynshai ia ki hynniew tylli ki mat ba u Governor u la phah ha ka Message jong u sha ka KHADC naduh u snem 2019; la ar sien shong Dorbar khlem pat lah ban rah, te kumta ha kane ka Dorbar ha u March 2020 la dei ban pyndep ia kane ka kam bad ia kiwei kiwiei ruh.
Hynrei haduh mynta ka KHADC kam don Executive Committee, kata, don tang u CEM marwei, bad kat kumba ka la paw ha ki kotkhubor ruh, ki MDC kiba don bad u CEM Bah Latiplang Kharkongor ki la don sa tang 12 ngut lait noh u Chairman, katba na ka liang ka UDA ki la kam ba ki don 16 ngut ki MDC da ka jingleit kyrshan I MDC jong ka Nongshken Constituency bad Mairang Constituency.
Haba phai sha ka jingiatyngkhuh kaba don mynta ha KHADC kan shu sah kumne kumba ka long mynta, khlem Executive Committee! Kumta, ka la dei ia u CEM bad u Chairman ka KHADC ban pyllait ia kane ka jingiatyngkhuh lada phai sha ki kyndon ain, hynrei haba phai sha ka ain kaba hajrong duh ha ka Ri synshar-paidbah dei ban burom nyngkoh eh ia ka Democratic Principle, kata, shisien ba la duh ia ka majority, long katba long, dei ban aiti noh ia ka jingsynshar da kaba suk jai ha kata ka kynhun kaba don ia ka majority.
U Chief Minister bad Deputy Chief Minister ki la bakla tyngeh ban pynbna ba ym don CEM ha KHADC, hynrei ka jingbat jubor ia ka jingsynshar haba la duh ia ka majority kan long kaba kham palat shuh shuh, khamtam haba ym long ne lah ban trei ia kano kano ruh ka kam.
Ka KHADC ka la dei ban ioh ia ka Executive Committee bapura shwa ban mih u bnai February 2020 la ka long ha kano kano ka dur.
Ban buh hi da u Administrator kam long kaba itynnad, ka dei hi ka hok ki MDC ban synshar.
HS Shylla.
Bengaluru: U MLA ka seng BJP ha  Karnataka, U MP Renukacharya, uba dei ruh U Political Secretary jong U  BS Yediyurappa, myntri rangbah katei ka Jylla, ula kren shai ba ki kam pynroi ha katei ka Jylla, kim dei satia ban leit sha ki jaitbynriew Muslim, namar ba kitei kim ju vote ia ka seng BJP.Utei U MLA, ula kren shai ruh ba un pynlong ia ka Constituency jongu ha Honnali, kum ka Constituency jong ka seng BJP kaba pura bha.
Ha ka jingialang ban kyrshan ia ka ain CAA, U MLA, ula ong “Nga maham tyngeh ia ki Muslim, ba kino kino ki kam pynroi, kin nym leit sha ki jaka jongki.
Kim dei ki riew ieid ri, kim ju vote ia ka seng BJP, kim shym la vote ia nga ha ka elekshon dorbar Jylla ha u snem 2018 bad ngam donkam hi ruh ia ka vote jongki ha ka elekshon ka ban wan".
U kynnoh shuh shuh ba kitei ki jaitbynriew Muslim, ki buh ia ki tiar siat ha ki mosque jongki bad kim ju noh bynta eiei ruh em ha ka roi ka par jong ka Ri.
U Renukacharya, u ong shuh “Ka RSS, ka dei ka seng kaba ieid ia ka ri bad lada don kiba kren pyrshah ngan nym sngap jar bad ngan ai jingsneng da kaba tyngeh".
Bah RM ShabongHap ban ai burom ia u myntri rangbah, uba la pyllait mardor na ki jing syngit jong ka jingduh ding ilektrik, na ka hynniew kynta sha ka ar kynta bad katei ka dei shisha kaba ki ong ka majik jong ka sain pyrthei, ha kaba ia ka jingiap stai jong ka tnat MeECL lane MePDCL, la lah ban pynring mynsiem kham stet lyngba jong ka bor jong u myntri rangbah ka Jylla.
Ngim tip ia kaei ka jingmut jong ka MeECL ban pynlip ding, lehse ka dei ka jingleh mynleh lane ka don da kawei ka jingthmu, hynrei ka jingshisha ka long ba man ba pynmeh ding, ka MeECL, ka ju ioh khat tyngka shikhung shikhung, ha kaba wat na uwei pa uwei u bulb, uba thang ha ki iing ki duk ki rangli, kiba pynlip ne kiba pynmeh katei ka tnat ka ju kamai da ka jingioh nong bad lehse kam ju don kaba kan pynduh nong ialade, katba lada pynlip ding pat, nalor ba la shah kit ram, hangta ka nang kiew shuh shuh ka ram shaduh sha shynrong khlieh bad nalor ba duh tulop, ka la nang mih daw shuh ban nang duh tulop kham bun bnai.
Hynrei ka mat kaba kongsan eh, ka long ba kumno ki leit mih ki T.181 klur ki bym siew bai ding bad kane ka dei ka jingleh kaba ka sorkar Jylla kam dei ban ailad ia ka MeECL bad ba dei ban iathuh paidbah ruh ia kitei ki bym siew bai ding, namar ba ia ki nong kyndong kiba pli, kiba buh tang uwei ne ar tylli duh ki bulb, lada kim siew bai ding tang ar lane lai bnai, hynrei ki la shah ot ka ding ilektrik, katba kitei ki karkhana kiba pynshah da ki spah klur, hynrei la imat, kumba ka MeECL kam leh eiei bad kam dei tang katta, hynrei ia ka bai ding kaba ki siew sha ka MeECL, la ju buria biang da ka sorkar sha ki.
Khyndiat snem mynshwa, la sei ha ka kaiphod jong U CAG, ia ki karkhana ki bym siew bai ding sha ka MeECL  bad ia kitei la dei ban khynra na kane ka Jylla, namar ba nalor ba la ai jingbit ba kin trei karkhana, la ai sa ki subsidi bapher, hynrei ki pynkit ram pynban bad kum ia kitei la dei ban pynher, namar ba kim don satia ia ka jing burom ia la ki jong ki kynrad.
Umyntri rangbah ka Jylla lane ka ophis jongu, ka dei ban sei madan ia ki kyrteng jong kitei kiba bam ei ia ka bai ding jong ka MeECL bad ha kajuh ka por, ka dei ban pynsaja ia kito ki ophisar jong ka MeECL, kiba ailad ban pynshah bor ding da ki phew klur ia kitei ki kompeni bad katei ka dei ka mat kaba kongsan eh, kaba ki paidbah lem bad ki sengbhalang, ki dei ban dawa noh mardor.
Shillong:   U Chairman ka Youth Development Cell ka MFA u bah Sunesh Syiem u kyrmen ba ka kynhun ialehkai ka jylla Meghalaya khlem pep kan lah ha kaban ialehkai bha, ha ka lympung ialehkai jong ka National Football Championship for Dr B.C Roy Trophy, kaban long ha kane ka nongbah naduh ka 28 ka taiew kaban wan.
Ia kane u bah Sunesh u la pynpaw ha ka jingiakren bad ki lad pathai khubor, ha kaba u la iathuh ba ka jingioh ban jied ia ki 20 ngut ki rang ialehkai ba pura ban mihkhmat ia ka jylla, ka dei ba ka shnat treikam ka jong u ryngkat bad la ki coach ki la trei shitom ha kine ki khyndiat bnai kiba la dep naka bynta ban pynlong ia ki jingpyrshang kiba janai ban ioh wad ia ka sap ba nylla jong ki khynnah bad ruh ban pyn long kyrpang ia ka jing pyrshang ia ki khyn nah ba la mihkhmat na ki klob ialehkai bna nam jong ka jylla.
Ka jing iakhun ba nyngkong jong ka Meghalaya kan dei la 28 tarik pyrshah ia ka SAI.Shillong: Ka Khonglah Ampdum ka la jop ia ka Pasadwar YB ha ka jingiakhun haka 20th Riwar cup invitation football tournament bala pyniaid daka Bakur Social Welfare Sport Club ha Madan Bakur lyngba ka tiebreaker da 11-10.
Ha kawei ka jingialehkai, ka Nongsder kala jop iaka Nongthymmai da 2-0.
Ka jinglehkai haka 30 tarik kan long hapdeng Laitsohphie pyrshah iaka Sankhat por 1.00pm bad Iong I pyrshah iaka Bright Boys Umkor por 2.30pm.
Shillong: U Symbud Myn tri Rangbah ka jylla u bah Prestone Tynsong mynta ka sngi, u la kam ba ka Inner Line Permit (ILP) kan nym ktah satia ia ka kam jngohkai pyrthei ha ka jylla.
Hynnin ka sngi, u CEO ka NITI Aayog u Amitabh Kant u la ong ba ka jylla Meghalaya kan dei kawei na ki jylla kaba kongsan bha ban kyntiew ia ka kam jngohkai ha kine ki saw ne san snem ban wan.
“Lada ka sorkar India ka pdiang ia ka jingrai ka iing dorbar ka jylla ban pyntreikam ia ka ILP ha jylla, ka sorkar kan sa shna ia ki kyndon ha kaba ki nongjngohkai kin nym shah pyndik eiei ruh em", la ong u bah Prestone.
U la ong ba ka sorkar jylla kan sa shna ia ki kyndon jong ka ain, kiba suk kiba jem bha ia ki nongwan jngohkai ha kaba ki lah ban rung suk khlem kano kano ka jingeh.
“Ngin shna ia ki kyndon kiba jem bha ban nym ktah ia ka kam jngohkai pyrthei.
Ngin ailad ia ki nongwan jngohkai ban wan laitluid ban mad ia ka jingitynnad ka jylla", la ong u bah Prestone.
Ha kajuh ka por, u la kyntait ia ka jingmut dur ki paidbah ba ka sorkar pdeng kan nym ai ILP ia ka jylla Meghalaya.
“Ngim lah ban ong ia kaba shu mutdur, ngim pat ioh iakynduh ia u myntri tnad kam pohiing ka ri u Amit Shah, bad hadien ba la iakynduh ngin sa sngewthuh ia ka sur ka sorkar pdeng", la ong u bah Prestone.
U la ong ba ka sorkar jylla ka pyrshah tylli ia ka Citizenship Amendment Act (CAA) 2019 ha ka jylla bad dei kane ka daw, ba ka la khot ia ka dorbar kyrpang ban shim rai da ka ILP.“Ka rai ka iing dorbar ban dawa pyntreikam da ka ILP ha ka jylla, ka pyni ia ka jingkitkhia bad jingkitkhlieh ka sorkar.
Ki paidbah bad ka sorkar ki la ieng tylli halor kane", u la ong.
U la ong ba ka sorkar kam don jingthmu ban ujor sha ka Supreme Court pyrshah ia ka CAA kumba leh ka sorkar Kerala namar ba ka jingshim rai ka iing dorbar ka la biang palat.
“Nga kwah ban tip katno tylli ki jylla ki la shim rai kumba leh ka Meghalaya ban pyrshah ia ka CAA.Nga iohi wat ka Supreme Court kam pat pynmih kano kano ka hukum ban pynsangeh ia ka CAA", la ong u bah Prestone.
“Ngi dang ap ia ka khubor ban iakynduh ia u Amit Shah.
U myntri rangbah ka jylla u Conrad K Sangma u la thoh shithi sha u Amit Shah ban iakynduh bad ngin sa ap ia ka jingmih ka jingialang", u la ong.
Nongpoh:  Kawei ka iing hapoh ka shnong Umran Dairy ha Ri Bhoi, ka la laitthaw da ka said na ka jingshah bamduh ha ka ding, hadien ba la lap ban iohi noh da ki khun samla bad ki paidbah, kiba la leit iarap ban tem ia katei ka ding kaba la klang bad kaba la thmu ban bamduh khoit ia katei ka iing.
La ioh jingtip ba katei ka jingjia, ka dei kaba la jia hynnin ka janmiet ha ka por 6:30 baje ei ei janmiet, ha kaba katei ka iing kaba dei ka iing jong ka Kong Probina Lyngdoh Kynshi bad u Bah Nestorlan Thongni, ka la kem ding kynsan na kawei ka kamra hapoh katei ka iing bad kaba la thmu ban bamduh ia ka iing hi baroh kawei.
Donbok ha katei ka jingjia, ym shem la don kino kino ki jingjia kiba sngewsih bad kiba wanrah ia ka jingjulor kaba jur, lait noh tang ka jingjulor ha kawei ka kamra kaba don ha katei ka iing, namar ka jinglong kloi ki khun samla bad ki paidbah jong katei ka shnong, kiba la mareh wut wut sha katei ka iing ban pynlip ia katei ka ding kaba la sdang ban klang bad bamduh ia katei ka iing.
New Delhi:  Ka ingbishar (Supreme Court) ba khlieh duh ka ri India mynta ka sngi ka la kyntiat ban pyn sangeh shwa shipor ia ka jing treikam ka Citizenship Amendment Act 2019 (CAA).
Kane ka rai jong ka Supreme Court la shim ryngkat ka jing lam khmat da u Chief Justice ka ri India u S.A Bobde hadien ka jing iatai ia ka PIL ba la ujor da ka seng Indian Union Muslim League (IUML) ba lamkhmat da u Jairam Ramesh.
U Attorney General ka sorkar kmie u K.K Venugopal u la ong ba ka ingbishar kam pat lah ban pyn sangeh shipor ia ka jing treikam ka CAA khlem pat pynsngew ia ka jing iasaid na ka liang jong ka sorkar kmie.
Kumba shu pynkynmaw ki la don kumba 144 tylli ki PIL na kylleng ka ri India pyrshah ia ka CAA ba la ujor hakhmat ka ing bishar ba khliehduh ka ri.
U K.K Venugopal u ba ia said na ka liang ka sorkar kmie u la iathuh ba ka sorkar kmie ka la phah kyrwoh sha kumba 60 tylli ki PIL ki ba ujor pyrshah ia ka jing treikam ka CAA 2019.
Na kaliang ka ing bishar ka la ai por ia ka sorkar kmie 4 taiew ban phah jubab halor ki PIL pyrhsha ia ka CAA 2019.
Ka Supreme Court ka la hukum ruh ia baroh ki High Court hapoh ka ri India ba kim dei ban phah hukum ne jubab ia ki PIL ba ujor pyrshah ia ka CAA khlem pat ioh kyrwoh na ka Supreme Court.
Na ka liang ka Chief Justice of India u S.A Bobde u la hukum ba ka ing bishar kan sngap la ka jong ia baroh ki PIL kiba na ka jylla Assam bad Tripura namar ki long ki ba ia pher bad kiwei pat ki PIL pyrhshah ia ka CAA kiba na kiwei pat ki jylla ka ri India.
U Chief Advisor ka AASU u Samujjal Bhattacharya u la ong ba ka seng ka pdiang ia ka rai jong ka supreme court halor ban pynsngap laka jong ia ki PIL kiba na ka jylla Assam bad na Tripura namar ka CAA ka don jing ia tyngkhuh bad ka Assam Accord.
U la ong ruh ba ka seng bad ka ri baroh kawei ka pyrshah jur ia ka CAA bad ka jing iakhun kan dang iaid beit shakhmat haduh ba ka sorkar India kan weng noh ia ka CAA.Shillong:  Ka Kiew Pyneh Rngiew sha kliar u Lum Sohpetbneng, ka Seng Khasi Kmie, Shillong kan long ha ka 2 tarik u bnai Rymphang 2020.
Ka kyrwoh lyngba ka Lum Sohpetbneng Committee ka Seng Khasi Kmie, ka pyntip ba ka nguh ka dem na Khyrdop ban kiew sha kliar lum kan sdang ha ka por 7:00 baje mynstep katba ka nguh ka dem ha kliar lum kan sdang ha ka por 9:00 baje mynstep.
Haba iadei bad kane, ka Seng Khasi Kmie, ka shim ia kane ka kabu ban ialap iawer ia baroh ki parakur ki parakha ka bri Hynñiewtrep Hynñiaw Wasa ba kin ia mih paidbah ban sakhi lang ia kane ka sngi bad ruh ban ioh ia ka kyrkhu ka kyrdoh na U Blei Trai Kynrad bad ban ioh rah rneng ruh shi symboh ar symboh u khaw eh u khaw khien ryngkat ka um khuid um suba ban eh ka rngiew ka rwiang.
Ka Lum Sohpet bneng committee, ka kyntu ia ki nongwan ba kin ym bret pathar ia ki mar song jingbam ne ki jakhlia bad ban nym wiang ding klumar ia ka lynti iaid.
Ngi dei ruh ban kit khya shaphang ka jingkhüid u lum Sohpetbnéng.
Ī khlem akor ban iohi ba la tap da ki mobile tower ia une u lum kyntang jong ngi.
Ngam lah ban khaprip ia une lum bad da ka jingsngew rem.
Namar ba nga ju sngew sarong ban pyni ia u sha ki para nongshang pyrthei.
Khublei, U Bah M War.
Shillong:  U MLA ka Maw phlang uba dei ruh u President ka Shillong Sports Association (SSA) u bah SK Sunn, u la phah jing thoh sha u Myntri Rangbah ka jylla u Conrad K Sangma da kaba kyntu ba ka sorkar ka dei ban sangeh noh ban pynlong jingialang paidbah ha madan baar ha Polo namar ba ka la jot bad ka la wanrah ruh ka jing duhnong ia ki nong ialehkai phutbol ha ka jylla bad khamtam ha ka nongbah.
Ha ka shithi u bah Sunn u la ai jingmut ia u myntri rangbah ba un pan jaka noh na ki shipai ban pynlong ia ki jingialang ka sorkar kum ha madan Kirkit ha Laban, kaba ju pynlong ha ki snem ba la dep.
“Nga kyrpad ia ka sorkar hapoh ka jingialam jong phi, ban kiar na kaba pyndonkam ia ka madan baar ha Polo da kaba pynlong ia ka jingialang kum ka jingrakhe sngi Meghalaya, Sngi Republic, Sngi Laitluid bad kiwei ki kam tamasa ka sorkar namar ba ka la ktah bad la wanrah ka jingjot ia ka madan bad kane ka la ktah ia ki nongialehkai phutbol ha ka jylla", la ong u bah Sunn.
U la ong ba kum u president ka SSA, u la dep iakynduh ia ki bor pyniaid ka Shillong Recreation Ground Trust da kaba kyrpad ba kan ailad ia ka SSA ba kan pynbha ia kane ka madan na ka bynta ka jingbha ki nongialehkai.
Ha ka shithi, u bah Sunn u la ong ba ka madan Polo ka la pynmih shibun bah ki nongialehkai kiba la kiew ha ka kam jongki shaduh ka kyrdan kum ki nongialehkai ka ri kum u T Lotha, Locus Lamare, Eugenson Lyngdoh, Aiborlang Khongjee, Wailadmi Passah, Marlangki Suting, Jackeychan Singh, Seityasen Singh.
Ki don ruh lai tylli ki club na ka nongbah kiba la ioh rung sha ka I-League kum ka Shillong Lajong, Rangdajied United bad ka Royal Wahingdoh, bad ki don kumba 3000 ngut eiei ki nongialehkai kiba la pyniasoh bad ka SSA haduh mynta, kaba pynlong ia ka Premiere League, 1st division, 2nd division, 3rd division bad ka 4th division.
Shillong:  U myntri ka tnad PHE bah Samlin Malngiang ula ong ba ka tnad kala ioh pdiang ia ka jingmang pisa kaba T.84 klur jong u snem 2019-2020 na ka Rural Infrastructure Development Fund (RIDF) jong ka National Bank for Agriculture and Rural Development (NABARD).
Haba kren mynta ka sngi, u bah Samlin ula iathuh ba kaba sah mynta ka long ban ioh ia ka Administrative Approval na ka tnad pla tyngka, shwa ban khot tender.
Ula iathuh ba mynshem snem, ka tnad ka ioh pdiang T.80 klur na kane kajuh ka skhim.
Katkum ka jingong u myntri, ia ka skhim la pyntreikam da kaba shim ia kiba kham donkam ha kylleng ki shnong kyndong ha ka jylla.
Ka jingmang ia ka kam ka shong katkum ka jingdonkam bad la iasam man ki district ka jylla, khlem da leh shiliang.
Ha kajuh ka por, u myntri ula iathuh ba ka sorkar pdeng kala pyntreikam ia ka skhim thymmai ka Jal Jeevan Mission kaba thmu ban sam um sha man ki thliew ïing ha nongkyndong bad la buh thong ban pynpoi um sha baroh ki thliew ïing ha nongkyndong ha u snem 2024.
U bah Samlin ula iathuh ba la ioh pdiang T.71 klur jong u snem 2019-20 bad ka tnad kan jied ia ki shnong ban pyntreikam ia kane ka skhim.
Shillong: Yn pynlong ka “Neurogen Brain and Spine Institute Mumbai" ia ka jingsumar ei ha kaba ia dei bad ka jing pang jabieng bad shyieng bud lum ha nong bah Shillong ha ka 15 tarik Rymphang 2020.
Haba kren ha ka jing ia kren halor kine ki jing pang hapoh Press Club ka Dr.Richa Bansod ka la ong ba mynta ki don bun ki lad ha ka rukom ban sumar ia ki khynnah kiba don jing ktah ia ka jabieng lane shyieng bud lum (Autism) da ka ba shim ia ki cell ‘Stem’ na ka jabieng briew bad sat hep biang da ka ba shu inject ha u shyieng bud lum hadien ba la dep sumar ia ki ‘stem’ lane ki cell.
Ka Dr.Richa Bansod kala iathuh ba ka ‘Neurogen Brain and Spine Institute’ ka ba don ha Mumbai ka la sumar kumba 700 ngut ki briew ba don kum ia kine ki jing pang kiba ym shym la lah ban sumar ha ki por mynshwa.
Ka la iathuh ruh ba na ka jylla Meghalaya ki la don kumba 20 ngut kiba la wan ban shah sumar ha ka tei ka Hospital.
Ka ‘Neurogen Brain and Spine Institute’ ka ba don ha Mumbai ka dei kawei ka jaka sumar ia ki ba don jing pang ha ka jabieng bad shyieng bud lum ka ba nyngkong eh ha ka ri India haba ki briew na kylleng ka pyrthei ki la wan ban shah sumar ialade.
Ka Dr.
