Ka jingkylli Ka long, hato don neem ki nongtrei ba tikna ban peit ban khmih sha thain nongkyndong ? Teng teng ngi sngew sangsot ban peit ia ki nongkyndong ban iohi ba ki ioh ban pyndonkm light tang 4 ne 5 sien Shi bnai hynrei poi kajuh Ka bill light.
Ha kine ki sngi ki exams bapher bapher Jong ki Colleges bad ki universities ki dang don online hynrei ki khynnah pule ( students) bapli Ki duh ban thoh iaka examination Jong ki tang namar bym don light.
Shaei Kein Ka lawei ki Khun Samla khamtam ki nyngkyndong ba hap ban pynbiang hi ka bai klass da Kaba ki leit bylla, hynrei khlm ioh ban thoh iaka examination Jong ki tang namar Ka jingduh light.
Ngi khlem kdew kti ne kynnoh iano iano ruh hynrei ngi shu kwah ban pynpaw lem ia Kane Ka jingeh khamtam ki khynnah pule ba hap ban thoh iaka examination bapher bapher Jong ki.
Ngim kwah ba Ka lawei Jong ki Khun Samla kin jot kin pra tang namar ba Kim ioh ban thoh iaka examination Jong ki tang namar Ka jingduh light.
Shillong: Ka HNLC, ha ka kyrwoh jongka, mynta ka sngi, ka pyntip ba ka jing khaii benami, ka jur bha ha kine ki sngi, ha ki kam kiba iadei bad ka sorkar bad kumjuh ia kito ruh kiba dei jong ki riew shimet bad kiba donkti ki kynthup ruh ia ki ophisar heh, ha Khasi Jaintia bad ha Ribhoi ruh kumjuh.
La kynnoh da ka HNLC, ba ki heh spah kiba nabar, ki la pyndonkam ia kiba bun ki trai shnong, ki kontraktor bad ki riew sain pyrthei ban ialeh benami bad ban lait ka jingsiew khajna jongki bad mynta, la iathuh ba ki karkhana dewbilat, ki karkhana coke bad kiwei de ki karkhana, ki dei kiba la shu trei benami suda da ki bar jylla, ha ka kyrteng jong ki trai shnong bad la ong ruh ba ki don ruh ki riew sain pyrthei, kiba donkti ha kitei ki kam benami.
Ka HNLC, ka ong, ba na ki 34 tylli ki karkhana coke ha Jaintia Hills, ki don 14 tylli kiba ioh jingbit, tang hapoh 5 bnai bad ki don bun ki nongtrei sorkar, kiba donkti, ha kaba pynioh jing mynjur ia kitei ki karkhana.
La ong shuh shuh, ba ki don bun ki nongialam sengbhalang, kiba donkti ha kitei ki kam leh benami bad ki bar jylla.
La ong shuh ba wat la ka jylla, ka don ia ka ain Meghalaya (Benami Transactions Prohibition) (Amendment) Bill, 2018, ha kaba la pyn kylla ia ki kyndon jong ka Meghalaya (Benami Transactions Prohibition) Act, 1980 (Meghalaya Act No 24 of 1980) da ka section 2 (e) bad Section 2 (f).
La ong shuh shuh, ba haba ka ain ban khanglad ia ka benami, kam trei kam satia, kumta ka HNLC, hap ban shim ia katei ka kam dalade hi bad la maham ia kitei ki nongkhaii, ba kin sangeh shi syndon ia ki kam jongki.
Ka HNLC, kan sa pynmih da ka hukum ban siat iap ia kitei kiba don bynta ha kitei ki kam.
La ong ruh ba kin sa don ki ban iap, hynrei, ka dei pat ban khanglad ia kane ka jingpang khlam, da kaba ai ia ki u dawai kuli bad kumjuh da u bom IED, ha ki karkhana, ong ka kyrwoh na U bah Saiñkupar Nongtraw, General secretary cum Publicity secretary,HNLC.Kwah bai sha ka HNLC kumba leh iaka starcementLada don ki na leh benami narieh narieh.
khlem Ka jingtip Ka benami act.
Te Ka biang hi Ka jingleh Ka HNLC.Shillong:U Syiem jong ka Raid Nongtung jong ka Hima Khyriem Ri Bhoi District, u Paiem Newell Shadap u la ai ka jingiaroh ia ki ar ngut ki myntri rangbah jong ka jylla Assam u Himanta Biswa Sarma bad ka jylla Meghalaya u Conrad K Sangma ki ba la shim ia ka sienjam ban iaid noh sha khmat ia ka jingpynbeit noh ia u pud u sam hapdeng kine ki jylla.
“Da ki spah tylli ki jingthoh ngi la dep ban phah sha ka sorkar ki ba la leit ban kyrpad ba kin pynbeit noh ia u pud u sam hapdeng ka jylla Assam bad Meghalaya, hynrei ka dei tang ka sorkar MDA mynta ka kynti ka ba la shim ia ka sien jam ban pynbeit noh ia u pud khnang ban lag ban weng noh ia ka jingia kajia shirta"la ong u Paiem ia ki lad pathai khubor.
U Paiem Shadap u la ong ruh ba ka jingthmu ban pynkut noh ia ka jingiakajia lyngba ka ai bad shim policy ka dei ka ba biang eh bad kine ki jingkulmar ki ba mih ha iongkhuli bad ha ki khappud Mizoram kan ym ktah ia kane ka jingthmu jong kine ki arngut ki myntri rangbah.
“Ka jingpynbeit ia u pud u sam kan ym dei da ka bor shipai lane da ki bor pulit lane da ka jingia kulmar, hynrei da ka policy ka ba jarjar kum ba leh u myntri rangbah ka jylla u Conrad k Samgma bad u Myntri rangbah ka Assam u Himata Biswa Sarma"u la bynrap.
“Ha kaba iadei bad ka Raid Nongtung, ngin ym kwah ban pynthud ia baroh ki Block II, hynrei ki 21 tylli ki shnong ki ba kynthup ka shnong Madan Umwang, Umtlieh,Khlieh Umwang, Sabuda, Jatalong, Umlaper, Ummat, Pdengtleit, Umsder, Umru, Umjaktat, Itpatung, Umhi, Lumsohlaper, Laru, Mawshadiang, Umsarang, Mawlen, Umjari, Umtyrshing, Marap kaban kynthup ruh ia ka Lawkyntang kaba don hapdeng kine ki shnong ki dei ban wan shah ka jylla Meghalaya" ula ong shuh shuh.
U la iathuh ruh ba na ka liang ki rangbah shnong ki ba hap ha ka raid Nongtung ki mynjur ba kin wan sha ka jylla Meghalaya “Baroh hi ngi hun ban don bad ka jylla Meghalaya lait noh sa tang ki katto katne ki shnong, kiba don ki ba la nang la stad bad ki ba la ioh kam ha Assam ki kwah ban leit bad ka jylla Assam" u la ong.
U Paiem, u la iathuh ruh ba ha kiwei kiwei ki jaka ym don jingtip ba ka jylla Meghalaya ka ju kyntur pud, hynrei ha Block II kam pat ju don kano kano ka jingkyntur pud sha ka jylla Assam.
Ki Riew rangbah na ka Block II mynta ka sngi, ki la wan ban pynrem jur halor ka jingkren jong u wei u rangbah u bah Blik Sohtun pyrshah ia u MLA kane ka thain u bah Dasakhiat Lamare.
Ki la pynpaw ba ka jingkren u bah Dasakhiat Lamare kam dei ka ba bakla namar bun na ki kam pynroi ki la poi sha kane ka thain, hadien ba u bah Lamare u la long kum u nongmihkhmat kane ka thain.
Shillong:U myntri u ba dei peit ia ka tnad samum ha ka jylla u bah Renikton L Tongkhar, mynta ka sngi, u la iathuh ba na ka liang ka District Commitee jong ka West Khasi Hills District ha ka 4 tarik mynta u bnai kan hiar jurip ia ki saw tylli ki jaka kiba hap ha ka jaka ba don ka jing iakajia pud hapdeng ka Assam bad Meghalaya.
Kum shi bynta ban pyniaid shakhmat ia ka jingiakren ban pynbeit noh ia u pud u sam hapdeng ka jylla Assam bad ka jylla Meghalaya, ka Sorkar ka la dep ban thung ia ki District Commitee na ka bynta ban hiar jurip sha kine ki 12 tylli ki jaka ba don ka jingiakajia.
Haba iakren bad ki lad pathai khubor u bah Tongkhar u la iathuh, ba na ka bynta ki jaka ba don ka jingiakajia ha West Khasi Hills District ka sorkar ka la thung ia u bah Tongkhar kum u Chairperson ban ialam ia kane ka Commitee, kumta ha ka 4 tarik kin sa hiar ban jurip ia kine ki jaka.
Shuwa ba u myntri rangbah ka jylla u Conrad K Sangma un leit ban iakynduh ia u myntri rangbah ka jylla Assan ha ka 6 tarik mynta u bnai ha Guwahati kine ki Commitee kin leit ban jurip bad ai ia ka kaiphot jong ki.
“Ki jaka ki ba hap ha ka District Commitee jong ka West khasi Hills kiba kan leit jurip kin kynthup ia ka Hahim, Zizang, Tarabari bad ka Langpih.
Kane ka jingjurip kan long ruh na ka bynta ban leit rah ia ka kaiphot ha ka sngi ban don biang ka jingiakynduh baar hapdeng u Myntri rangbah ka jylla Meghalaya u Conrad K Sangma bad u Myntri rangbah ka jylla Assam Himanta Biswa Sarma ha ka 6 tarik mynta u bnai"u la ong.
U la ong ruh ba ka Commitee ka ba la lam khmat u bah Tongkhar u la dep ban kynthup lang ia baroh ki MLA, ki MDC jong kine ki thain ba don ka jingia kajia.
Nongpoh:Tang mar ia paw pyrthei ba ki Pulit Assam, ki la wan ban kyndang jubor ia ki Post Ilektrik kaba la thmu leit pynpoi bording ka MeECL ha shnong Iongkhuli, ka shnong kaba don hajan eh bad ka Umtyrnga, Raid Marwet ha Ri Bhoi, la iohi ba katei ka shnong kaba lehse bun ki briew na Meghalaya kim tip ia katei ka shnong, hynrei katei ka jingjia ka la pynlong ia katei ka shnong, ba kan paw syndon kum kawei na ki shnong don nam, namar ki MLA bad ki MDC ha ka liang synshar ne pyrshah ki la hiar sha katei ka shnong.
Ka dei ruh ka jingshisha, ba baroh nongmihkhmat na Meghalaya bad kiba la hiar sha katei ka shnong, la ka long ki MLA ne MDC kiba don liang synshar ne pyrshah bad kumjuh ha na ki briew na ka Hima Mylliem bad Raid Marwet, kim shym la kren ei ei ruh em, lait na ka kyntien pynrem ia ka Assam ba kyntur, namar ki kam ba katei ka jaka ka dang dei ka jaka kaba hap ha Meghalaya, kata lyngba ki kot ki sla kaba ki don.
Na baroh kiba la leit ban jurip, ki pynmih beit ia kajuh ka sur bad kata ka long ba kin sa pynsngew sha ka sorkar Meghalaya halor katei ka kam, khnang ba ka sorkar jylla kan ioh ban shimkhia ha kaba iakren bad ka Assam.
Ki la don ki riew paidbah na katei ka shnong, kiba la ong ba ka shnong jong ki, ka la kylla kum ka jaka jngohkai pyrthei kaba paw kynsan, kata tang mar ia jia katei ka jingjia shah pynkhyllem ki Post Ilektrik, namar baroh ki MLA, MDC lem bad kiwei kiba leit ban jurip ia katei ka shnong, ka kyntien kaba ki shait pynmih ka long ba kin sa pyntip sha ka sorkar halor baroh ki jingjia ha katei ka shnong.
Ki la ong ruh ba ha kine ki snem kiba la leit noh baroh, ki briew na katei ka thain kim ju kham iohi MLA, MDC bad kaba lah ruh ba ong ba ka dei ka shnong kaba dang sahdien eh ha ki kam pynroi kaba ki ioh na Meghalaya, hynrei jait ba ka la don ha syndah eh bad ki shnong kiba la hap sha Assam, katei ka shnong ka la shu kham phutmat, namar ba la thaba eh ki kam pynroi na ka sorkar Assam, kaba la pynioh ia shibun ki kam pynroi sha ki shnong kiba hap ha Assam.
Nongpoh: Ki jingthoh ban dawa ILP, nalor ka kyntien ‘No ILP,No Rest’, ki la satah ha kiba bun jaka ha Ri Bhoi, ha kaba la ioh ba ha kiba bun ki jaka paidbah bad kumjuh ruh ha ki bynta ka ophis treikam sorkar, ki don ki bynta ka kyrwoh ba ki sengbhalang, ki la thoh da ‘We Want ILP’, nangta ‘No ILP No Rest’ lem bad kiwei ki rukom thoh.
Ha ki jingthoh ban dawa ILP, na kiba bun na kitei ki jingthoh la iohi na ka seng KSU bad RBYF, ha kaba ki la thoh ha kata ka rukom, kaba ki dawa jur na ka sorkar ba ka dei ban pynlong Ain noh ia ka ILP bad kiba la pynpaw ba lada ka jylla kami oh pyntreikam ia ka ILP, kaba mut ba nangne shakhmat yn nangheh ka jingiakhih ban pynbor ia ka sorkar.
Shillong: Ka seng Bharatiya Janata Party(BJP), Meghalaya, ka la shim ia ka rai ban beh seng noh ia uwei na ki dkhot ka seng, u KC Boro.
Ka jingshim rai jong ka seng BJP ban beh noh shisyndon ia u KC Boro, u ba dei u MLA bad Myntri barim na Garo Hills, ka long hadien ba u la byrthen tyngeh ban ujor da ka mukotduma ne ban dawa syndon da ka bai mynraiñ khmat pyrshah ia u President ka BJP Meghalaya, u Bah Ernest Mawrie.
Ka jingleh ka jong u KC Boro ka la ktah shikatdei eh ia ka seng baroh kawei tad haduh ba ka la pynlong ia ka seng ba kin da shim noh da kawei ka rai ban beh seng noh shisyndon ia u.
Shuh shuh ki tyllong khubor ki iathuh ruh ba ka daw kaba ar ba ka seng ka shim ia kane ka rai ka long hadien ba u la kynshoit nia ba kiba bun ki nongialam jong ka seng na Ri Lum Garo ki kloi ban kyrshan ia u Bah AL Hek, u ba dei u Myntri barim ka Sorkar MDA, ban shimti noh ia ka kam President jong ka seng ha ka jylla.
Shillong:Ka Meghalaya Pradesh Mahila Congress (MPMC) ka la ong ba ka jingkynthoh da u Arun Singh, uba dei National general secretary Ka BJP, ha ka por ba u wan jngoh ïa ka Nongbah Shillong, u la ong ba ka BJP ka dang peit kumno ban pynjah ne pynkut noh ïa ka Congress na Meghalaya ha u snem 2023, u la dei ha ka jingshisha ban leh shwa ïa ka homework jong u bad ban peit sawdong ïa ka jinglong jong ka BJP, kyrpang ha ka jingshah rem ha West Bengal da ka seng TMC jong ka Mamata Banerjee bad ka jinghiar ka ïoh ka kot, khamtam ka jingkiew dor ka petrol, diesel.
Ka Congress ka la ong ruh ba ka jingkiew dor ha baroh ki liang kaba ïaid lang bad ka jingkiew ka jingkyrduh kam bad ka jinghiar palat ka GDP ka la sniewdur kumba ka la long ha shwa u snem 2014 ha kaba hapoh ka sorkar UPA kam shym la don ka jingsuba kumba la mad da ka Sorkar u Modi.
“Ka BJP kadei ban tip ba ka por jong ka ka la kut kat kum ka jingkheiñ, kumta ban ong ba kan pynduh jait ïa ka parti kaba la thaw bha kum ka Congress ka long kumba kynthih wat khlem da peit ruh ïa ka jingjylliew jong ka pung," ong ka Mahila State President,ka Kong Joplyn S.Shylla.
Ka Mahila Congress ka la buh ruh ka jingkylli ïa ka BJP hadien ba u Nalin Kohli, u la pynbna ban weng noh ïa ka jingshah khang dewïong ha ka NGT tang hapoh ki 180 sngi lada ka BJP ka ïoh ban thaw ïa ka Sorkar hapoh ka jylla, bad ka jingkren ba dangshen jong u Bah Sanbor Shullai, uba ym pat tip na ki jingkular bakla jong ka BJP na ka jingkular ban ai 15 lak sha baroh ki nongshong shnong bad mynta pat u ong ban ai ILP tang hapoh san minit.
“Ki nongïalam ka BJP hapoh ka jylla bad ha ka Sorkar pdeng kidei ban sangeh noh ïa ka jingmlien jong ki ban ai ïa ki jingkular thok ne ba bakla bad ka lah dei ban long rangbah ha ki jingkren jong ka bad ki paidbah, ha ka jaka ban kular ïa u bnai khlem pat pynkhreh pat ïa u rocket ban kit ïa ki ban leit peit ïa u bnai", ong ka Kong Joplyn S.Shylla halor ka jinglong arsap jong ka BJP.Shillong: Hadien ba ki khynnahrit ki la ioh kem pang shitmet na ka daw ba ki la bam ia ki icecream ba la die da ki nongdie icecream ha ki surok bad khnang ban pyntikna ba ka jingpang Covid-19 kan nym saphriang shane shatai lyngba ki icecream, kumta ha ka sngi Nyngkong kata ka 2 tarik u bnai Nailar 2021, na ka liang jong u Deputy Commissioner ka East Jaiñtia Hills District, u la phah ia ki ophisar jong ka Food and Safety ba kin leit ban shim nongmuna na ki nongdie icecream na Ladrymbai bad na ki thaiñ Khliehriat baroh kawei bad ha kajuh ka por la hukum ruh ia ki nongdie ice cream ba kin nym pat die ia ki icecream tad haduh ban da ioh ia ka kaiphod ban pyntikna ba kine ki icecream ki lait na ka khlam Covid-19.
Jowai: Na ka daw ka jingkiew ka jing saphriang u khniang jingpang Covid-19, u District Magistrate ka West Jaintia Hills District u la pynmih ia ka hukum ban khang noh ia ka Iawmusiang, kynthup ia ka Iaw Shyiap, Iaw Chor bad ka Iaw Seiñ Raij naduh ka shiteng miet jong ka 2 tarik tad haduh ban da pynbna da kumwei pat.
La hukum ia ka tnad pulit ha ka district ban pyntreikam ia kane ka hukum.
Ka jing ia kynad hapdeng ka Assam bad ka Mizoram, ka dei kaba la kynshoit, na shabar jong ka Ri, ong u myntri kam ain ka sorkar India, U  Kiren Rijiju, mynta ka sngi.
U Rijiju, u ong ba ki don shibun ki buit kiba nabar ri, kiba pynmih ia ka jing ia kynad bad kiba pynmih ia ki jing iakren kiba pynshit iwei ia iwei pat.
U Rijiju, uba dei U MP na Arunachal Pradesh, u ong ba U  Narendra Modi, myntri rangbahduh ka Ri, ula kren shai ba ka jingieid jongu, ia ka thain shatei lam mihngi, kaba nylla bad kam dei satia, kaba dei halor ka jingsngew sain pyrthei.
U Rijiju, u ong ba ki MP jong ka seng BJP, kiba na ka thain shatei lam mihngi, ki la ia kynduh ia u myntri rangbahduh bad iakren halor shibun ki mat, ba kynthup ruh ia ka jing ia kynad hapdeng ka Assam bad ka Mizoram, ha kaba ki la ai ruh ia ka dorkhas sha u myntri rangbahduh, halor katei ka jing ia kynad ki ar jylla.
Kitei ki MP, ki kren pyrshah jur ruh, ia ki nongialam jong ka seng Congress, kiba ialam bakla halor kane ka mat.
“Shibun ki lad ki lynti ban wan rah ia ka jingshngain u paidbah, la dep shim ha ki khyndiat sngi ba ladep, hynrei ka Congress, ka iai bteng ban pyni ia ka jing ar sap bad ialam bakla, ong ki MP jong ka seng BJP bad kitei ki MP, ki ong shuh shuh “Ngi khot ia ka seng Congress, ba kan nym leh politics ia kane ka kam, kaba khia shibun eh".
Shillong: U Bah Sanbor Shullai, myntri ka tnat sumar mrad jong ka sorkar jylla, ula pynshai hynnin ka sngi, halor ka jingkren jongu, kaba u ong ‘ban bam doh masi shibun shibun".
Halor katei ka mat, U Bah Shullai, u ong ba katei ka kyntien, ka dei ka jing nang pynheh jong ki kotkhubor, na kaei ka jingmut, kaba ula kren.
U bah Shullai, ula ong shuh shuh, ba ka jing kynthoh jongu, ka dei halor ka jingkhang bam doh masi jong ka sorkar Assam, kaba la pynmih ia ka jingsngew artatien jong u paidlang ka jylla, uba ju bam bha ia ka doh masi, ong U bah Shullai.
La ong shuh shuh U bah Shullai, ba ka don ruh ka jingsngew jong ki trai shnong ha ka jylla, ba lada ka BJP, kan wan ha ka por synshar ha ka jylla, kumta, kan sa pyntrei kam, ia ka ain khang bam doh masi, hynrei U bah Shullai, u ong ba halor katei ka mat, ula pynsngew sha ki paidbah, ba kim dei ban tieng, hynrei ba kin iai ioh ban bam doh masi ha ka jylla.
U bah Shullai, u ong ruh ba ka jingthmu jong ka jingkren jongu, ka long ba kan nym don kano kano ka ain, ka ban khanglad ia ka jingbam doh ha kane ka jylla.
Ka NSCN(IM), ka pynbna ban pynlong, da ka pakhang shnong kaba 12 kynta, ha ki bynta jong ka Nagalin, kaba sdang naduh mynta ka miet shiteng synnia bad kan bteng haduh lashai ka nohsngi bad ka daw, ka long namar ba ka sorkar India, ka shu sngap jar, halor ka soskular jong ki ar liang mamla.
“Kum ka dak jong ka jing pyrshah ia ka sorkar India, ba ka shu sngap jar halor ka soskular iakren iasuk, wat hadien 6 snem kynthih, kumta, kan don ka jingkhang ia ki dukan bad ki jaka trei kam bapher, ha Nagalim, haduh ka por 12 baje shiteng sngi, jong ka 3tarik Nailar 2021, ong ka kyrwoh na ka  Ministry of information & publicity (MIP) jong ka NSCN(IM).
Ka jing ia soi soskular, kaba la tip  Framework Agreement (FA), ka dei kaba la ia soi ha ka 3tarik Nailar, 2015, hapdeng ka sorkar India bad ka  National Socialist Council of Nagalim (NSCN), hynrei, katei ka shu sahteng khlem trei kam haduh ha kine ki sngi.
“Yn nym lah ban shu shim kabu ia ki Naga, ha kane ka dur" ong ka kyrwoh jong ka   NSCN(IM) bad ia kaei kaba ngi la dep iakren, dei ban pynpoi shaduh kaba kut.
Guwahati: Ka sorkar India, ka la rai ban dro ia u pud u sam hapdeng ki jylla jong ka thain shatei lam mihngi, da ka jingring dur, lyngba u satellite na suin.
Ka sorkar India, ka la aiti ia katei ka kam, ha ka  North Eastern Space Application Centre (NESAC), kaba dei lyngba ka jingshim bynta lang jong ka  Department of Space (DoS) bad ka North Eastern Council (NEC) bad la iathuh, ba katei ka dei ka jingmut, kaba la wan rah, da U Amit Shah, myntri kam poh iing ka sorkar India.
Shillong: Kiba ioh pang covid mynta ka sngi, ki don 350ngut, kiba jem na ka jingpang, ki don 537ngut bad kiba iap, ki long 13ngut.
Na kitei kiba iap, ki dei ki bym pat dep injek suda.
Baroh kiba dang don ha ka jingpang, ki long 5,843ngut bad kiba iap, ki la poi sha ka 1,109ngut.
Ka East Khasi hills, ka don 197ngut bad ka West Garo hills, ka don 37ngut.
Haba u shangkai ha shnong ha ka por mynmiet don katto katne ki samla kynthei kiba itynnad ia u.
U um bna ei-ei shaphang kata hynrei ia kane u tip na uwei u khynnah uba wan bylla kit dieng lang bad u hynmen jong u u Ksan.
Kata ka khubor ka la pynkwah ia u ban iohi da la ka khmat ia kata ka khynnah.
Ki samla khluit snam kum ma u u la thawlad kumno ban iohi ia kata ka khynnah.
Uta u khynnah bylla u la ong ia u Bhalang ba da u kwah ban iohi un sa ialam kai ha por mynmiet namar kata ka khynnah ka dang leit skul hynrei ka shu iarap die dukan janmiet ynda la wai skul.
Uta u khynnah u la ialam shisha da kaba leh mynleh thied jingthied na kata ka dukan.
Haba u Bhalang ula iohi ia ka kam don kano kano ka jingktah jingshei ha ka mynsiem jong u.
Haba u peit ia ka u ikob shalak bad balain ia kata ka khynnah.
Kumta kata ka jingtip ka la shu long tang ka khana sah jingkynmaw ha u Bhalang u bym pat pynleit jingmut wat tang khyndiat ruh ia kata ka kam.
Ka jingsah jong u kaba shitaiew tam ha la iing u don ka jingsngewthuh ba ka pher shibun na iing ki briew bad wat ka iing kiba haiing hasem ruh.
Ha ka por ba u thiah mynmiet ka wan ka jingpyrkhat ha u kumne:- Ha iing u mama ki bha eh hynrei khlem sngewtrai.
Shu don hi ka jingpisa, jingbym sngewshoh musli musla ka mynsiem.
Dei na kane ka daw kein ba ka don kato ka jingong – ‘Home is sweet home’.
Kam pher la ka rit ne ka heh, la ka iing trep ne paki dulan lane ha kano kano ka jinglong.
Tangba u mama un bat la ka kular hangta ngan sa sngew laitluid ka mynsiem.
Nga peit ha iing ruh kumne ha ka jingbym i lah khie khlieh.
Lada kiei kiei kiba bha ki urlong nga kyrmen beit ba ngan lah ban iarap katba kot la i bor na ka bynta ka jingbha ka iing ka sem.
Ngam lah ban pynpaw hano hano ia kane hynrei tang u Blei uba tip.
Ka kyntien ‘u briew u dei u nongplan ia la ka lawei’- ka don ka jingmut sha lyndet".
Sa tang shi sngi u dei ban sah ha iing bad ban kiew noh sha sor.
Ha ka miet shuwa ba un leit mynstep u la iashongkai bad la ki kmie ki kpa.
“Khun, phi lah ban shem ia ka jingbymbit bymbiang ha ka jaka ba phi sah, hynrei kynmaw ba ha lyndet ka jingiaishah bad trei shitom u simpyllieng ka jingkyrmen u mihpaw.
Pynmlien ia ka jingiaishah phin ioh jiingkyrkhu bun shah" la ai mynsiem u kpa haba u iohi ia ka jingileh kynjah u Bhalang.
“Ka dei kein kaba ong u kpa jong me.
Shisien ba la mih na iing ym don jinghun ym don jingbiang haba tang ha iing ruh ym lah lait na ka jingsngew dukha mynsiem.
Kaba donkam ia ngi ki briew ka long tang katta kaba ong u kpa jong me" la bynrap ktien sa ka kmie.
“Haba nga sah ha iing i mama, nga bit nga biang ha ka doh, im leh pher ei ei hynrei shu don hi ita i mynsiem lynga pisa.
Tip dei ba bam ia ka umsyep kiwei ne tip dei ba iapher ha ka kur ne ka lah ban long ba u briew u dei u jingthaw uba kwah ia ka jinglaitluid" la ong u Bhalang.
“Ade! me te uba stad shisha.
Kata ka jingkren jong me ka long ka jingkren rangbah.
Niar u ban kren kum kita ki kyntien" la iaroh u kpa“Ka por ka la dei ba ngin thiah noh.
Me hap khie mynstep bad ka bha ba ngin pynjahthait noh ia la ka met" la ai jingmut ka kmie.
Ula mih na shnong kumto kumba ju mih, kata 6 baje mynstep.
U la poi ha iing ka Nia 11 duna ei ei.
U bamja u iarap ki kam kiba ju trei bad kumta ter ter.
“I mama im don ne?" u la kylli na ka Nia.
U Himanta Biswa Sarma, myntri rangbah ka Assam, mynta ka sngi, ula bthah ia ki pulit jong ka Assam, ba kin weng noh ia ka ejahar pyrshah ia U MP ka Mizoram, U K Vanlalvena.
U Sarma, u ong ba katei ka dei ka jingsngew burom ia utei U MP, katba u ong shuh ba ka ejahar ia kiwei ki pulit, kan iaid beit, kumba ka long.
U Sarma, u ong ba ula pule ha ki khubor, ia ka jingkren jong u myntri rangbah ka Mizoram, ha kaba u kwah ban ia kren ia sngewthuh jingmut ia u pud u sam bad halor katei ka mat, u Sarma, u ong ba u kwah ban pynneh ia ka mynsiem jong ka jing sngew jong ka thain shatei lam mihngi.
Hynnin ka sngi, U Chief Secretary, ka Mizoram, U  Lalnunmawia Chuango, ula ong ba ka Mizoram, ka mynjur ban weng noh ia ka ejahar pyrshah ia U  Himanta Biswa Sarma, myntri rangbah ka Assam, lada kam don ka jingwit jong ka ain bad ula ong ba un iakren bad ki heh pulit, na ka bynta ban weng noh ia ka kyrteng jong U Sarma, lada jia ba kam don kano kano ka jingwit, ha ki kyndon jong ka ain.
New Delhi:U dkhot jong ka Ïing Dorbar Thawaiñ ka ri, u kwah ban kynjat ïa baroh ki nongïalap ki niam Khristan ne ki Christian missionary shabar jong ka ri India.
Katkum u Rakesh Sinha, uba dei u MP jong ka Bharatiya Janata Party (BJP), ka Hindu nationalist party jong u Myntri Rangbah duh u Narendra Modi, u la ïathuh ba ka niam ka la pynjot ïa ka kolshor jong ki riewlum Adivasis bad la shim kabu ïa ka hok jong ka jinglailuid ka jingngeit ne ka hok ban jied ïa ka niam (right religious freedom).
Utei u MP u la ong ïa katei ha ka interview ba dangshen bad ka kotkhubor Dainik Jagran, da kaba ban ba ki nongïalap Khristan ki dei ban iehnoh ïa ka kam ïalap jong ki hapoh ri India.
“Kaei kaba u Rakesh Sinha u la ong ka long ka bym shongnia," kynthoh u Fr.Babu Joseph, u ba long u nongai ktien barim ka Indian Bishops’ Conference.
“Dei ban pynshitom katkum ki kyndon aiñ halor ki jingkren jong u.
Da kane ka lynti u la pynlehraiñ ïa kiba bun ki nongshong shnong kiba don ïa manla ki hok ba la ai da ka riti synshar ka ri, ban phla ïa ka niam ba ki la jied," u la bynrap.
U Msgr.
Joseph u la ïada ïa ki kam ba ki mishonari ki la leh bad ki trai ri trai muluk ki riewlum: “Ki riewlum jong ka ri India ki la im ka jingim kaba jynjar da ki spah snem.
Ki mishonari ki la ïarap ïa ki ban kyntiew ïa ki jinglong jingman jong ki lyngba ka pule puthi bad ka Koit ka Khiah.
Namar kata balei u Sinha u jied ban kren halor ki Khristan?"Katba u Sajan K.George, president jong ka Global Council of Indian Christians (Gcic), u la kdew halor ka jingma ïa ki jingkren u Sinha: “Haba phai ha u snem 2018, u la thoh pyrshah ïa ki mishonari Khristan ha ka tweeter, da kaba khot ba ki dei ki dienjat jong ka jingkurup jaka ne ‘vestiges of colonialism’ bad u pynrem jur ïa ka jingpynkylla niam.
Ha kawei ka liang katkum ka jingkheiñ na ka khanasamari kaba dangshen jong ka sorkar, ka jingdon ki riewngeit Khristan ha India ka sah kumjuh khlem don jingkylla: na ka 2.34% ha u snem 1991 sha ka 2.30% ha u snem 2011.
Ha Kerala, ha u snem 2020, kadei ka niam Hindu kaba la ïoh bun kiba ngeit kaba la poi kumba 47% jong ka jingbun ka jingpynkylla niam.
Na ka 506 ngut kiba la kylla, 241 ngut kidei ki Khristan lane Muslim kiba la pynïasoh sha ka niam Hindu, katba 144 ngut ki briew ki la kylla long Muslim bad 119 ngut kiba la kylla long Khristan.
Dei bn kynjat shwa ia me khun ka lun…me lah pynkheiñ ia ka aiñ jong ka Ri india…ba baroh ngi lah ban jied ne ban mane laitluid ia kano2 ka niam hapoh india.
Kolkata: U Madan Mitra, MLA ka seng TMC, hynnin ka sngi, ula shim ia ka bynta jong u nongdie sha bad u da tyrwa ruh ia kito kiba ieid ia U Modi, ba kin thied ia katei ka sha, kaba shongdor T.15lak shi pela.
U Mitra, u dei u myntri ba rim ka tnat ka kit ka bah bad ka jingleh jongu, kumtei, ka pyn kynmaw, ia ka kular elekshon U Modi, ha u snem 2014, ban thep pisa haduh T.15lak ha ka account jong uwei pa uwei u nong India, hynrei ka bym shym la urlong satia haduh ha kine ki sngi.
U Mitra, u ai ei ia baroh kito kiba kwah ban dih ia katei ka sha, ha kaba ula pynkhreh ha  Bhowanipore, ha Kolkata, hynrei, u iathuh ba ka dor jong katei ka sha, ka long T.15lak bad u da kwah ia kito kiba iajan bad U Modi, ba kin thied bad mad khnang shi pela.
“Kane ka dei ka sha kaba da bang shisha bad ka dei ruh ka sha, kaba ka jingbang jongka, ka long, kum ha ka por ba U Modi, u die sha ha kad rel (kumba u ju ong).
Nga te nga ai ei, ia ka sha, hynrei, lada phi kylli ia ka dur, ka shongdor, kumba ula tyrwa ia baroh ki nong India, ban ai mar T.15lak" ong U Mitra, uba bat bad u ketli ha kti.
Nongpoh:Namar ba la sniew palat ka surok ban iaid ki kali paidbah kaba don ha ka shnong Pahamriniai, kawei na ki shnong kaba don ha ki thain Mawhati ha Ri Bhoi, myn hynnin ka sngi Saitjain, u Bah Charles Marngar, MDC Mawhati lem bad ki nongialam shnong katei ka shnong, ki la pynlong ia ka jingiamih paidbah, na ka bynta ban maramot ia katei ka surok ba sniew ha katei ka shnong.
Ka jingsniew ha ki bynta katei ka surok kab don ha shnong Pahamriniai, ka la wanrah jingeh shikatdei ia ki paidbah ha katei ka shnong lem bad ia kiwei ruh de kiba pyndonkam ia katei ka surok khyndew, dei halor kata ka nongrim kaba la pynlong ia ki nongialam shnong katei ka thain lem bad ia u MDC ka Mawhati, ba kin iamih paidbah na ka bynta ban maramot ia katei ka surok.
Ha katein ka sngi, kaba la shna pynbha ia katei ka surok, ki nongialam shnong lem bad ki riew paidbah, ki la pyndap da ki khyndew ba khleh shyiap ha katei ka surok, khnang ba ki briew kiba pyndonkam ia katei ka surok kin ioh ban iaid da kaba suk bad khamtam eh ha kiba kum kane ka por lyiur.
Halor katei ka jingmih ki paidbah bad ki nongialam shnong ban maramot ia katei ka surok, u Bah Charles Marngar, MDC Mawhati, u la ai ka jingiaroh kaba khraw eh ia kitei ki nongialam shnong, namar ba ki la trei shitom, khnang ba katei ka surok kan long kaba iaid kali.
Ha kajuh ruh ka por u la kyntu ia ka sorkar jylla ba ka dei ban peit kyrpang na bynta kito ki shnong kiba jynjar ha ka leit ka wan tang namar ba sniew palat ka surok.
Shillong: Ki pulit jong ka West Garo Hills bad ka Ri-Bhoi, ki la leit mynta ka sngi sha Umdu, kaba don ha surok Umling-Patharkhmah Road, kaba ha Nongpoh Police Station bad ha katei ka jingleit, ki la ioh kurup ia 2.875 Kilo ki Gelatine Stick Class-2 Explosives (kiba don 23 tylli.
), nangta sa 24 tylli ki Non-Electric Detonators, nangta sa 9 m ki Safety Fuse/Cordtex.
La kem ia uwei u briew, ba u don ia kitei ki tiar siat bad katei ka dei ka jingjia, hadien ka jing tohkit ia arngut ki briew, kiba la shah kem ha ka 23tarik Naitung.
La iathuh ba kine ki arngut ki don jingthmu, ban thaw ia ka seng kaikhlaw bad ban rahbor ia uwi u briew, na ka surok bah Tura-Dalu; hynrei lyngba ka jing shim khia jong ki pulit, la lah ban khanglad ia katei ka jingthmu rahbor.
Ha ka jing tohkit, la iathuh ba kitei ki don jingthmu ban pynbthei ia utei bom ha Garo hills bad ki buhrieh ia kitei ki tiar ha Umling.
Ki nong England, kiba la pyndep ia ar sien injek, lyngba ka dawai iada corona, ka  AstraZeneca, ba la shna da ka Oxford University, kin ioh sa ia ka dawai injek kaba lai, ka  Pfizer lane ka Moderna, ha ki bnai synran, ki ban wan, ong ki lad khubor.
Katei ka injek, kaba lai sien, kan dei ia kito kiba la don palat 50 snem ka rta bad katei ka long ban khanglad, na ka jingwan jong kano kano ka jait jingpang khlam ba thymmai bad ban iada ruh ia ka England, na ka jing pynlong pakhang shnong biang.
La iathuh ba kane ka injek, kaba mynta, kan dei kaba thymmai, ban iada na kiwei pat ki khlam lane kan dei kajuh hi ka injek.
Ka dawai  AstraZeneca, ka dei kaba la ju pyndonkam ia ki nong England, kiba la kham rangbah ka rta, tangba la iathuh ruh ba kito kiba la dep ia ka dawai oxford, ha ki sien ba ladep, kin ioh ha ka sien, ka ban wan, sa ka dawai  mRNA, ha kaba ka AstraZeneca, kam don ha ka, ia ka dawai mRNA, katba ka  Pfizer bad ka Moderna ki don.
Ki lad khubor, ki iathuh ba ka haba ki nong England, ki la dep ia ar sien injek, kumta, lada kin leh biang sa ha ka sien kaba lai, kumta kin nang khlain bor bad kin nang lah ban iakhun ia ka jingwan ka jingpang covid, ha ki sngi ki ban sa wan.
Shillong:Ka khubor ba la ïoh na ki pulit la ïathuh ba u company commander jong ki shipai ka 11 Bn BSF Sonatola BOP, East Khasi Hills District (EKH) u la phah ka jingujor ba ha ka 29 tarik u Naitung ha ka por kumba 9.30 baje mynstep.
Ki shipai BSF ki la ïoh bat arngut ki nong Bangladesh kiba kyrteng U Md Sojib Ahmed ba 18 snem bad u Md Ariful Islam ba 18 snem ka rta katba ki dang ïaid lyngba na Bangladesh sha India da kaba kiew ïa ka jingker sainar ne ka Indo-Bangladesh Border Fencing ha ka Gate No.4, Sonatola (EKH) bad na ki la lap kawei ka backpack,ka pisa India kumba T.13,950/-, artylli ki wallet, kawei ka mobile phone, 4 tylli ki dur passport, artylli ki kot sada ba thoh ïa ki nombar phone bad ki jaiñ phong.
Shillong: Ka Khasi Students’ Union (KSU) Mawlai Circle, mynhynnin ka sngi ka 31tarik, Naitung 2021 ka laioh ban bat ia ki lai ngut ki bar jylla kiba wan rung sha kane ka jylla jong ngi khlem da don ki kot ki sla.
Ka jingioh ban bat ia kitei ki barjylla ka dei hadien ka jingioh jingtip kaba bniah ba kitei ki laingut ki barjylla ki wan poi sha Shillong da ka jingphah wan jong uwei u contractor, bad ia kitei ki barjylla kidei kibakit da ka kali tourist kaba pynpoi ia ki haduh ka Lad umsaw Damsite, hadien kata ki la kylliang noh da kawei ka local taxi khnang ban lait na ka jingshah checking ha ki bor pahara ha Mawiong.
Kumta ka seng mar ia ioh jingtip khlem pynslem ki dkhot ki la leit pynap shrip ia katei ka kali kamai kaba kit ia kitei ki mynder bad la ioh ban bat ia ki ha Mawlai Nongkwar hakhmat ka CRPF camp.
Ha ka jingthohkit jongki dkhot jong ka seng la shem ba kitei ki mynder kim shem la biang ki kot ki sla, hadien kane la aiti noh sha ka Mawlai Police Station bad na ka liang ki pulit ki lah pynphai biang ia ki sha Assam ha ryngkat ka jingpynshitom ia kito ki kali ki ba thmu ban pynrung tuh ia kitei ki barjylla.
Kumta lyngba ka kyrwoh ka seng ka sngew ban kyntu jur ia baroh ki contractor ba kin kiar na jing wanrah nongtrei na shabar bad ba ki dei ban ailad shwa ia ki trai ri trai muluk khnang ba kan nym buh jingma ia ka ri bad ka jaitbynriew hi baroh Kawei khamtam ha kum kane ka por Covid-19, bad sa shisien pat lyngba kane ka khubor ka Seng ka pynpaw ba kan nym shong kli kti ban iada ia ka Bri Hynñiewtrep.
Shuh shuh ka Seng ka maham tyngeh ruh ia kino kino kiba dang iai ialeh pyrshah khamtam la ki dei ki kali kamai ne ki contractor ka seng kan ym ailad satia bad kan ym bah khlieh lada ka mih kino kino ki jingjia ia ki bar jylla lem bad ia ki kali kamai kiba dang leh beaiñ ia kum kine ki kam kiba buh jingma ia ka Ri ka jaitbynriew bad ka jylla hi baroh kawei.
La pynpaw ba “Ka seng ka dap da ka jingsngewkhia kaba jur haba na ka liang ka sorkar kim shem la suidñiew ia ka jingwanrung tuh ki bar Jylla shapoh kane ka jylla jong ngi.
Katba ma ngi pat ki trai Ri, ngi dang iakhun tyngeh ia ka Covid-19 bad ngi dang dawa ia ka aiñ kaba skhem kata ka ILP.Kane ka sorkar ka lah shu kular kai bad khlem da pynlong Aiñ ia ka MRSSA ka khyrdop ka ban khanglad ia ki bar Jylla.
"Kyntang iawai, ka seng kan dang iai pyntreikam hi ka aiñ lajong katba ka sorkar ka dang iaileh ban pynklet ia ki ishu kaba ka seng ka iai dawa, ong ka  kyrwoh da u samla Macdonald Jitem, Publicity Secretary KSU Mawlai Circle.
Shillong: Ki lad khubor, ki iathuh ba U Dr PW Khongji, MLA bad MDC barim ka Sohra, ula khlad noh mynta ka sngi.
U Dr PW Khongji, ula khlad mynta ka step ha Nazareth Hospital, hadien ka jingshah sumar, kaba la kumba shi taiew, ha katei ka hospital.
Ym pat ioh jingtip kiba bniah, haduh ba thoh ia kane ka khubor.
Lehse, bun napdeng jong ngi, ngi kylli ia kane ka jingkyli ba, balei ka jwat haduh katne katne ban ioh ïa kata ka ILP bad kumjuh ruh ban pynbeit noh ia u pud u sam ha ka jylla jong ngi bad shibun ruh kiwei ki mat kiba iadei bad ki jingdawa jong ka jaitbynriew jong ngi.
Mynta ngin ïa phai halor katto katne tylli ki dawbah kiba pynlong ia ka jaitbynriew bad ka jylla jong ngi ba ngin shitom ban ioh ïa ki jingdawa jong ngi.
Ka dawbah dawsan kaba nyngkong eh kadei, ka jing-bymïatylli hapdeng para ma ngi ki paradoh parasnam.
Ngim lah ban len ïa kane, ba ka jaitbynriew jong bunsien ngi ju ïa tan tyllai bad ïa bishni para mangi.
Bun ruh na ki nongïalam jong ngi kidei kiba rhah bor bad rhah burom bad kane ka wanrah ïa ka jing-ïapait ïa-pra bad ka jingbym-ïatylli.
Ngim lah ban klet ia kaei kaba la jia ha 19 tarik Nohprah 2021, ha kaba ïa ka resolution jong ka ILP la mynjur ha kane ka sngi da ki 60 ngut ki nongmihkhmat jong ka jylla bad dei ruh ha kane ka sngi ba la mih ka jingíakajia hapdeng ki dkhot sengbhalang bad kane ka la pynsngewsih bad pynduh jingkyrmen shikatdei eh ïa ki paidbah kiba thrang ïa kata ka ILP.Ka dawbah kaba ar kadei ka jing-bymdon jingkitkhlieh jong ki nongmihkhmat jong ngi.
Ngim lah ban len ïa kane ka jingshisha ba khambun hi na ki nongmihkhmat jong ngi kim don ïa kata ka jingkitkhlieh na ka bynta ban iada ïala ka khyndew ka shyiap bad na ka jingwan rung kyrthlep jong ki mynder.
Bun hi na ki nongmihkhmat jong ngi (ym baroh) ki pyrkhat tang na ka bynta ka myntoi shimet bad ki da tieng ruh thot thot ioh ba kumno re kumno kin shah knieh noh ïa ka shuki.
Ka jingmynjur jong ki ïa ka resolution jong ka ILP ruh, lehse kadei namar ki tieng ïa ka jingbyrthen jong ki paidbah lane tang ban shu pyni nalor ba ki don jingkitkhlieh na ka bynta jong u paidbah.
Lada dei shisha ba kita ki nongmihkhmat ki don jingkitkhlieh na ka bynta ka jaitbynriew bad ka jylla ruh kumjuh, balei pat kim buddien ïa kata ka resolution kaba ki la mynjur ban pyntreikam ïa ka ILP hapoh ka jylla? Aiu kita ki nongmihkhmat ki la kren ha kine ki khyndiat taiew ha ka jingwan iuhkjat jong uta u myntri sorkar india sha kane ka jylla jong ngi? Ka jingleit iakren jong kine ki nongmihkhmat sha Delhi halor ka ILP kadei tang ban shu pynbiej ïa u paidbah bad ban pynsyrwa kai ïa ka pisa u paidbah.
Sa katno sien yn dang donkam ban ïakren ban ïoh pyntreikam noh ïa ka ILP bad kumjuh ruh ban pynbeit noh ïa u pud u sam hapoh ka jylla? Bunsien ki jingdawa ILP bad pynbeit pud pynbeit sam ki kylla pynban ki mat ïalap ilekshon jong ki katto katne ki seng saiñpyrthei.
Ka jingkren jong ki nongïalam jong ka BJP Meghalaya ban ong hana ba kata ka sorkar pdeng ka phah jied ha ngi la ngi kwah ïa ka ILP ne ka Sixth Schedule, ka pyni shai ba kim don jingkitkhlieh satia tang khyndiat ruh ïa la ka jylla.
Lada dei ba ki don jingkitkhlieh shisha na ka bynta ka jylla, ki la dei ban pynphai ktien sha ka sorkar india ba ka jylla jong ngi ka donkam lang ïa ka ILP bad kumjuh ruh ïa ka Sixth Schedule.
Kane ka jingkren jong ki nongialam BJP Meghalaya, sngew kumba ma ki kim dei ki trai jylla bad kim don jingkitkhlieh na ka bynta u paidbah.
Hana lada jied ïa kata ka BJP, tang 5 minit ka jylla ka la ioh ïa ka ILP bad ngi sngewthuh shai ba kane kadei ka jingpynbiej ia u paidbah bad kumjuh ruh ka jibgrhah bor jong ka NPP.Ngim lah ban klet ruh ïa kaei kaba u symbud myntri rangbah jong ka jylla u la kular ha shuwa jong ka ilekshon, da kaba ong lada ka NPP kan wan ha ka bor, ka mat ba kongsan eh jong ki kadei ban pynbeit ïa u pud u sam.
Shaei kita ki jingkular jong ka party NPP, hato kam dei tang ban pynbiej ïa u paidbah?Ha ka jingiohi jong nga, khambun hi napdeng ki nongmihkhmat jong ngi ki da tieng thot thot ïa ka sorkar pdeng la kumba tieng u khynnah rit ïa u diengsympat.
Lada ym dei kumta, don katno ngut napdeng ki nongmihkhmat jong ngi kiba nud ban saham ha kato ka por ba ka sorkar india kala weng noh ïa ka kyntien ‘Khasi & Jaintia’ na ka preamble jong ka BEFR ne ILP? Kawei ruh kaba ithamula ïa kine ki nongmihkhmat jong ngi- khamtam ïa u myntri rangbah, u Conrad Sangma bad ka sorkar jong u, ka long ba balei kim phah ban pahara ia ki pulit sha ki jaka khappud kumba pahara ha ka sngi ba wan u myntri sorkar india sha ka jylla jong ngi.
Jin lada ki leh kumta, katno kan long ka jingshngaiñ ïa ki paidbah ba sah sha khappud.
Katto ngi la iohi ïa ka jingjia sha khappud, balei pat kane ka sorkar kam phah pyrton pulit ban pahara, ka ong pynban hana ban thaw da kata ka komiti.
Sa katno tylli pat kita ki komiti dang donkam khnang ban lah ban pynbeit ïa u pud u sam? Ngi ioh nongmihkhmat shisha da kiba khawpud bad ki bym don jingkitkhlieh ïa u paidbah.
Peit nuksa na ki ningmihkhmat jong ka jylla Mizoram, kim tieng kim riej na ka bynta jong u paidbah ki mih wat sha madan ruh, pynban kine ki jong ngi pat ki shu hehniah tang ha ki media ban kam ba ieid jaitbynriew, katba ka kam jong ki pat ka long markhongpong bad ka ktien ba ki kren.
Ki don shibun ki dawbah kiba pynlong ïa ngi ba ngin ym ïoh ïa kaei kaba ngi dawa bad lada ngan thoh lut lehse kan jrong than bad kan shim ruh ïa ka por jong ki nongpule.
Khyndiat shuwa ba ngan pynkut noh, nga shu kwah ban kyntu ïa ki paradoh parasnam ba ngi dei ban don ka mynsiem ïatylli, ka mynsiem ïa ieid bad ka mynsiem ban ïa burom markylliang hapdeng para mangi khnang ba ki jingdawa jong ngi kin urlong.
Ngi dei ban don ruh ïa ka mynsiem jingkitkhlieh na ka bynta ka ri bad ngin ai ka jingkyrshan ïa kino kino ki kynhun kiba dawa na ka bynta ka hok jong ka jaitbynriew khnang ba ngin ioh ïa ka lawei kaba suk ba saiñ.
Nga kyntu ruh ia ki paidbah ba kidei ban long kiba stad ban jied ïa ki nongmihkhmat bad ngim dei ban shah pynbiej ha ki tyngka pliah bad ha ki kyntien jali jaum jong ki.
Kum ki sengbhalang ruh kala dei ka por ba ngin ïatylli noh khnang ba ngin lah ban pynurlong ïa ki mat bapher bapher jong ka jaitbynriew.
Khublei shibunKyrteng :- Carmel Fedrick MalngiangJaka sah:- Wahkaliar, Sohra, EKH District, MeghalyaMob.
Number :- 6009594917.
Shillong: Kiba ioh pang mynta ka sngi, ki long 589ngut, kiba jem na ka jingpang, ki long 501 ngut bad kiba iap, ki don 11ngut.
Kiba dang don ha ka jingpang, haduh mynta, ki long 6,043ngut bad kiba iap, ki la poi sha ka 1,096ngut.
Ha East Khasi hills, ki don 233ngut kiba ioh pang bad ha West Khasi hills, ki don 89ngut.
U Zoramthanga, myntri rangbah ka Mizoram, u kren diaw mynsiem shi katdei, halor ka jingjia kaba jia ha khappud jong ka Assam bad ka Mizoram, kaba la jia, tang mar ia wai ka jingialang, kaba la pynlong da U Amit Shah ha Shillong, ha ka 24tarik Naitung, 2021.
Ka dei hadien, katei ka jingialang, ha ka 24tarik Naitung, ba ka Assam, ka leit hiar thma ha ki lai tylli ki khappud jong ka  Mizoram, Meghalaya bad ka Arunachal Pradesh.
“Ha ka jingialang bad u myntri kam poh iing, ha ka 24tarik Naitung, ngi la ia rai ban iakren, da ka jing ia sngewthuh jingmut bad baroh ki myntri rangbah, ki la mynjur ia kane.
Hynrei ha ka 26tarik Naitung, palat 200ngut ki pulit Assam, ki leit hiar thma ia ka ktem pulit jong ka Mizoram" ong U Zoramthanga, ha ka jingiakren bad ka India Today.
“Ka long ka bym donkam shuh ban iakren, ba haba kawei ka kynhun pulit, ka thmu ban kurup ia ka ktem jong kawei pat ka kynhun pulit" ula ong biang.
Haba ki pulit Assam, ki kurup ia ka kut jong ki pulit Mizoram, ki pulit ka Mizoram, ki leit ban iakren bad ki bor pulit jong ka Assam, ula ong shuh shuh.
“Ki pulit Asam, ki pyndonkam da ki suloi LMG, kumta haba ialehkai phutbol, phim ju ialeh, tang da ka kjat ka mon bad baroh ki tip ba ki pulit Assam, ki pyndonkam da ki machine gun bad kiwei de ki tiar siat, kumta haba ki pulit Assam, ki siat, ki puliit Mizoram ruh ki hap khyrwit kylla, katba ki lah bor nalade" ula ong biang.
“A! Blei Trai Kynrad ai bor ia nga ba ngan ym pyndem ne dem khohsiew hakhmat ki bor kiba runar" (Gitanjali)U Jisu Khrist u ong, “Haba phi duwai, wat long kum ki riewarsap! …Haba phi duwai, wat pyndonkam bun kyntien ki bym kit jingmut…Kane keiῆ, ka long kumno phi dei ban duwai…ai ba ka Hima jong me kan wan; ai ba ka mon jong me yn leh ha khyndew kumba ka long ha bneng" (Mathaїos 6: 7-10) Kane kam dei tang ka jingduwai lymne tang ka jinghikai kumno ban duwai, hynrei kane ka bynta ka kren bad їathuh shai ia ka jingim, ki kam bad jingїakhun jong u Jisu Khrist na ka bynta ki khun bynriew.
Ka dei ka jingїaleh bad jingїakhun ba radbah ban wanrah bad pynurlong ia ka bneng hangne ha khyndew.
Ar hajar snem mynshuwa u Jisu Khrist u la lumpaid ia ki baduk bakyrduh, ki kynthei, ki nongtong dohkha bad ki heh ki haiῆ, kum u Nikodemos, u Sakhaїos.
U la lum ia ki nongtrei kiba im sngi ban kamai bad bam tang na ka umsyep.
U la lum ia ki nongrep, ki nongbylla sngi bad kiwei ban їakhun na ka bynta ban tei ia ka bneng hangne ha khyndew.
Ha kane ka jingїakhun ka bneng bad u Blei ki їashimbynta lang bad u Jisu Khrist u la siew ka dor kaba rem bad shah pynїap halor ka diengphna.
Ka Gospel u Lukas 4:18 ha ki kyntien kiba shai ka їathuh- “…namar ba u la jied ia nga ban wanlam ia ka khubor babha ha kiba duk.
U la phah ia nga ban pynbna ka jingpyllaitluid ia ki koidi bad ka jingpynїoh ia ka jingimat ha kiba matlah, ban pyllait ia kiba la shah ban beiῆ".
Ryngkat lang bad ki riewpaidbah u Jisu Khrist u la їakhun ban pynlaitluid ia ki briew na ka jingshah khῆiot beiῆ bad ban pynurlong ia ka bneng hangne ha khyndew.
Ka bneng hangne ha khyndew kam dei tang ka saiῆpyrkhat ne ka jingmutdur ka bym lah ban long, hynrei ka dei kaba lah ban tei bad kaba lah ban jialong.
U Jisu Khrist u la treikam bad tei ia bneng hangne ha khyndew.
Ki kambah bad ki jinghikai jong u ki shatphalang ia ki nongrim jong ka Hima u Blei.
Ha ka jingїalap bad jinghikai paidbah kaba paw nam halor u Lum, u Jisu u kren shai ba ka Hima u Blei ka dei ban kdup bad kynthup nyngkong eh ia kiba duk, kiba tlotbor, kiba їam bad kiba shah ban beiῆ.
U T.V Philip ha ka kot, The Kingdom of God Is Like This u ong, “Ha ka pyrthei bad ka imlang-sahlang ba mynta kiba duk kin їai duk sah, kiba tlotbor kin їai shah ban beiῆ.
Kiba їam kin їam lynter tait bad yn ym don ba pyntngen ia ki.
Kane ka dei ka lynti jong ka pyrthei bad ka jinglong jong ka imlang sahlang kaba mynta".
Bad kane ka pyrthei ka hikai, “Long ba la kyrkhu ia phi kiba riewspah bad phin nang lum spah shuh shuh".
Ha pyrshah jong kane ka pyrthei ka їeng ka jinghikai bad jingїalap u Jisu Khrist halor u Lum kaba ong, “Suk ma phi kiba duk; ka Hima U Blei ka dei ka jong phi! Suk ma phi kiba thngan mynta; yn pyndap ia phi! Suk ma phi kiba їam mynta; phin rkhie" (Lukas 6:20-21)Ka Gospel ka dei ka jingim bad jingtreikam jong u Jisu Khrist.
Haba pyrkhat shaphang ka jingim bad ki kam u Jisu, ka jingkylli ka mih, kaei ka dor jong ka Gospel ha kane ka juk? Ka Gospel kam dei ka jingim kaba khwan myntoi, kam dei kaba khun ranab, kam dei ka phuh ka phieng, kam dei ka rongphong bad kam dei ka kam kamai spah.
Haba shu kren kyllum ka Gospel ka dei ka khubor babha bad ka jingthmu jong ka ka long ban pynїoh ha ki khunbynriew ia ka jingim ba dap kyrhai (Їoannis 10:10) bad ia ka bneng hangne ha pyrthei.
Bunsien haba ngi pyrkhat shaphang ka Bneng, ngi mutdur bad їohi ia ka jingkmen bad jingsuk.
Hoid, ka bneng ka dei ban long kumta bad kata hi ka dei ban long ka dur jong ka.
Lehse don kiba pyrkhat ba ka bneng ka dei ka jaka kaba jia bad dap tang da ki kambah baphylla.
Ha kawei pat ka liang hangne ha pyrthei bad khamtam eh ha kane ka juk “neo-liberal", ka juk kaba lah shilliang, kaba khwan myntoi shimet bad rhah spah, ki kambah ki jia bad ki briew ki mad ia ki ha kiwei pat ki rukom.
Ha kane ka juk ki briew kiba bit ba biang ka kamai bad kiba lah ban pynlang ia ka kamai, kiba don sbai, kiba don bor ne kiba don iktiar haba ki pang ki jhia, ki kotbor bad ki lah ban їoh ka jingpynkhiah namar ba ki don ka lad ka lynti bad ka bor ban їoh ki lad jingsumar pang kiba biang bad ha ki Hospital kiba bha tam.
Ha kajuh ka por pat, ki don ki briew la ha sor ne nongkyndong, ki bym kot bor, ki bym khraw ka kamai, ki rangli ki juki, ki nongtrei-nongbylla sngi kiba kamai mynstep bad bam mynmiet, ki bym lah ban pynlang ia ka kamai, haba ki pang kim lah ban їoh ka jingpynkhiah namar kim kotbor bad kim don pisa ban shah sumar bad na ka bynta jong ki ym don kambah bad bneng ka jngai haduh katta katta.
Ka Bible ha ka kitab Jingpynpaw ka kren shaphang ka Bneng bathymmai bad ka Khyndew bathymmai bad ha kajuh ka por ruh ka kren shaphang u Khrist Lamler bad une u Khrist Lamler um sngewtynnad bad um sngewbha ban їakren shaphang ka bha ka miat jong ka longbriew manbriew namar ba u dei uba runar, uba khwan, uba thombor, uba rhah spah, uba rhah burom, uba rhah kyrdan bad uba kwah ban pynїaid bad teh mraw ia ki khunbynriew.
U Jisu Khrist ha ka jingtreikam jong u ban tei ia ka Hima u Blei ne ka Bneng hangne ha khyndew, u la їakhun bad їaleh ia ka thma kaba jur pyrshah ia ki runar bad ki Khrist lamler.
U la їeng pyrshah ia ki riewleh jubor bad ki riewkhwan kiba paw ha ki dur bapher bapher.
Don kiba paw ha ki dur jong ki stad aiῆ, ki heh sorkar ne ki nongsynshar jong ka Hima Rom.
Kiwei pat ki dei kiba bat bad pynїaid ia ka їew ka hat, ka khaїi-pateng bad kiba khῆiot beiῆ ia ki briew khamtam eh ia ki kup shilliang ki sem shilliang.
Don ruh kiba paw ha ka dur jong ki riewniam kiba leh mynleh kum ki blei (Godmen).
Kiba bud bad bat pyrkhing ia ki hukum, pynban ka dohnud jong ki ka dap tang da ka jingisih bad jingibeiῆ ia kiwei.
Ka jingїakhun kaba u Jisu Khrist u la sdang ka dang im bad bteng haduh mynta.
Ka Gospel ka dei ka jinghikai, ka dei ka jingїaksaid ha ka jingim bad ka dei ka jingїaleh ban їoh ia ka bneng ha ka khyndew.
Ka dei ka jingїaid lynti bad jingїakhun ban їoh ia ka jingim ba dap kyrhai.
Katno ngut na ngi kiba kloi ban їashim bynta ha kane ka jingїakhun bad kiba їohsngew ia ka jingud jong kito kiba shah khῆiot beiῆ, kiba їohsngew ia ka jingїam jong ki nongrep, kiba їohsngew ia ka jinglynῆiar jong ki nongtrei їing briew, ki nongtrei kynta, ki nongbylla sngi bad kiba їohi ia ka jinglynga ki samla ki bym thikna ka kam ka jam bad ka kamai kajih? Ka por ka dei mynta ban їawanlang baroh, ban їatai bad їakhun na ka bynta ban pynurlong ia ka bneng hangne ha khyndew.
Lyngba kane nga kyrpad ruh ia ki nongpule ba їeid ban pynlut shipor arpor man la ka sngi ban duwai bad kynmaw ia kito ki ngat ha ka jingpang covid19 bad ruh na ka bynta kito kiba la duh noh ia ki baїeid bathoiῆ jong ki ha ka jingpang covid19.
To u Blei un ai bor bad pyntngen ia ngi baroh.
Amen.
Shillong: Ka Mizo Students Union (MSU), ka pyrshah jur, halor ka jingthwet jong ki pulit Assam, ia U MP ka Mizoram, U K Vanlalvena.
Ka MSU, ka kren shai ba ka ieng halor ka dulir jong ka BEFR jong u snem 1875 bad ka MSU, ka ieng halor katei ka nongrim, ha kaba iadei bad ka jing pynbeit pud bad ka Assam ruh.
Ka MSU, ka kren shai ba ka jingjia, ha ka 26tarik Naitung, 2021, kan nym jin da la jia satia, lada kam dei na ka liang jong ka Assam, kaba leit pynshit ha ki jaka khappud.
Ka MSU, ka kren shai ba ka Mizoram, kam kwah ban dawa ia kaei kaba kam dei satia ka hok nongkynti jongka, hynrei ha kajuh ka por, ka kren shai, ba kan iada ia la u pud u sam, ha kano kano ka dur ba ka dei ban leh.
La ong shuh ba ka jaka khlaw, kaba 509 square miles, ka dei ka hok nong kynti jong ka Mizoram bad ka dei katei ka jaka, ha kaba U Himanta, u kwah ban pynsah ia ki poiwir Bangladesh.
Ka MSU, ka kyntait ruh ba ka don ka jingma ia ki khar Assam, kiba don ha Mizoram bad ka MSU, ka kren shai ba ka jing iadei jong ki Mizo bad ki Assamese, kan iai long kaba sngew tynnad nangne shakhmat, kumba ka la ju long ha ki pateng kiba mynshwa bad katei ka seng, ka kren shai ba ki Assamese, ki suk bad ki shngain, haba ki don ha ka jylla Mizoram, ong ka khubor, na U J Lalmuanzuala, President MSU.Nongpoh: U Bah Blik Sohtun na ka shnong Sabuda, uba dei ruh u President ka Synjuk ki Rangbah Shnong ha katei ka thain khappud bad uba bun ki briew, ki la khot ia u kum uta u briew ba satar eh, uba la ju iakhun pyrshah na ka por sha ka por haba don ki kam thombor ka sorkar Assam ha ki thain Block-2, u la ther tyngeh ia u Dasakhiatbha Lamare, MLA Mawhati bad u Myntri ka sorkar jylla, halor ka jingkren jong u ha kine ki khyndiat sngi bad uba la sdang ban batai stad halor ka jinglong jingman ha Block-2, da kaba u ong ba katei ka jingkren da utei u MLA Mawhati, ka dei tang ka jingkren pyllait jynhaw bad tang kum u khunlung, u bym pat tip ei ei ruh em halor ka Block-2.
Haba kren sha ki lad pathai khubor, u Bah Blik Sohtun, u la ong ba ki rangbah shnong na katei ka thain, tang mar ia iohi ia katrei ka jingkren u Dasakhiatbha Lamare, ki la pynlong ia ka jingialang ha shnong Mawlasnai, ha kaba ki la sngew ba katei ka jingkren u MLA Mawhati kam iahap satia bad ka jingeh kaba la kynduh da ki paidbah ha katei ka thain, khamtam eh hadien ba utei u MLA, u la pynmih ia ki kyntien ban ai jingiaroh ia ki pulit Assam, da kaba ong ba ka jingdon ki pulit Assam ha ka thian Block-2, ka long ban peit ia ka shnongsuk shongsain ki paidbah, hynrei ha ka jingshisha hi kam long kumta, pynban ka la long kylla ka jingtim ia ki bad shah pyndik na ka por sha ka por.
U la ong ruh, ba ka jingkren u Dasakhiatbha Lamare, ka long pynban kumba u iada ia ka sorkar MDA bad ba um shym la kren ia ka jingshisha bad ban kren halor ka jingeh kaba la kynduh da ki paidbah ha katei ka thain Block-2, khamtam eh ba ki la mad ia shibun ki kam pynthut da ki bor Pulit ka Assam.
Shuh shuh, u la ong ruh ba ki shnong ha katei ka thain ki kynduh jingeh ha baroh ki liang bad ki la mad ruh ia shibun ki jingshah pyndik ha ki pulit Assam.
Baroh ki briew ha ka jylla ki la tip halor ka jingwan leh donbor da ki Pulit Assam ha ki shnong kiba don ha katei ka thain, kata naduh kaba shah pynpra ki skul, ki iing baduk kaba la ioh na Meghalaya, ka jingshah pynsangeh ia ki kam pynroi haba ai ka Meghalaya sha katei ka thain lem bad kiwei, hynrei ka long kaba sngewsih ba u MLA Mawhati, u shym la pynpaw ia kita kiei kiei baroh.
Shillong: Hynnin ka sngi, ka 30 tarik u bnai Naitung 2021, ka Meghalaya Board of School Education(MBoSE) ka la pynbna ia ka resolt jong ka Higher Secondary School Leaving Certificate(HSSLC) jong ka Commerce, Science bad Vocational Streams, katba ia ka resolt jong ka HSSLC Arts Stream bad ia ka resolt jong ka Secondary School Leaving Certicate(SSLC) yn sa pynbna shen hadien ba ki kam baroh la lah ban pyndep.
Haba iakren bad u Joint Director ka MBOSE Shillong, u Bah M Marbaniang u la iathuh baroh ki kam ki iaid beit iaid ryntih namar ba ki bor district bad ka Sorkar ki la ailad ia ki khamtam lei lei ha ki por ba don ka jingkhangdam bad la lah ban pyndep ia kitei ki eksamin jong kitei ki klas da ka jingiatreilang jong baroh lang.
Patient’s name: Bihulia Syiem, 82/FAddress: Pahamsyiem, Ri BhoiAdmitted on 28-07-2021 in Civil Hospital, NongpohExpired on 30-07-2021Cause of death: Covid-19 Positive with comorbiditiesPatient’s name: Cathrine Kurkalang, 83/FAddress: Nongrah Nongpdeng, EK HillsExpired at home on 30-07-2021Covid-19 PositivePatient’s name: Par L Mawlong, 70/MAddress: Langstieh Rim, Mairang, WK HillsAdmitted on 30-07-2021 in Civil Hospital, ShillongExpired on 30-07-2021Cause of death: Covid-19 PneumoniaPatient’s name: Raju Lyngdoh, 49/MAddress: Bhoirymbong, Ri BhoiAdmitted on 25-07-2021 in Civil Hospital, ShillongExpired on 30-07-2021Cause of death: Covid-19 PneumoniaPatient’s name: Ardellium Roy Sohkhlet, 68/MAddress: Nongrimbah, EK HillsExpired at home on 30-07-2021Covid-19 Positive with comorbiditiesPatient’s name: Saitu Kumar Lohar, 81/MAddress: Umpling Dongshaneng, EK HillsAdmitted on 12-07-2021 in Nazareth Hospital, ShillongExpired on 30-07-2021Cause of death: Covid-19 PneumoniaPatient’s name: Elassitinora Sohkhia, 72/FAddress: Madanryting, EK HillsAdmitted on 27-07-2021 in Nazareth Hospital ShillongExpired on 30-07-2021Cause of death: Covid-19 Pneumonia with comorbiditiesPatient’s name: Bless Lyngdoh, 86/FAddress: Madanryting, EK HillsExpired at home on 30-07-2021Covid-19 Positive with comorbiditiesPatient’s name: Bashanbor Marbaniang, 50/MAddress: Mawlai Mawdatbaki, EK HillsBrought dead on 30-07-2021 to Woodland Hospital, ShillongCovid-19 Positive with comorbiditiesPatient’s name: Lokhindro Tymsen, 70/MAddress: Wahlyngkhat, EK HillsAdmitted on 28-07-2021 in Bethany Hospital, ShillongLeave against medical advice (LAMA) on 29-07-2021Expired at home on 30-07-2021Cause of death: Covid-19 Pneumonia with comorbiditiesPatient’s name: Lieh War, 67/FAddress: Mawprem, EK HillsExpired at home on 30-07-2021Covid Infection with comorbiditiesPatient’s name: Neris Lawai, 50/FAddress: Mawryngkneng, EK HillsAdmitted on 29-07-2021 in Supercare Hospital, ShillongExpired on 30-07-2021Cause of death: Covid Pneumonia with comorbidities.
Shillong: U Rajesh Bhushan, Union Health Secretary u la pyniaid ia ka jingialang ki heh Sorkar mynta ka sngi ban peit bniah ia ka jinglong jingman ka khlam COVID-19 ha 10 tylli ki Jylla – Kerala, Maharashtra, Karnataka, Tamil Nadu, Odisha, Assam, Mizoram, Meghalaya, Andhra Pradesh bad Manipur.
La peit ruh ia ki sienjam ba la shim ban peit, ban tehlakam bad bad ai jingsumar ia kito kiba don COVID-19 da ki bor ai jingsumar ha kine ki jylla.
Kine ki jylla ki don ka jingkiew ki case COVID ba man ka sngi lane ki case positive.
U Dr Balram Bhargava, DG ICMR bad Secretary (DHR) ruh u la iadon lang ha kane ka jingialang.
Ki Principal Secretary (Health), Mission Director (NHM), State Surveillance Officer jong baroh kine ki jylla ki la iashim bynta ha kane ka jingialang.
U Union Secretary ba dei peit ia ka tnat Health & Family Welfare u la ban jur halor ki sienjam ban tehlakam bad ai jingsumar ia ki case COVID kumne harum:U DG, ICMR u la ong ba kam dei ban don kano kano ka jingkhein sting namar ki don kumba 40,000 ki case ba man ka sngi ha kine ki taiew ba la dep.
U la ong ba palat 46 tylli ki distrik ki dei kiba don palat 10% ki case positive katba 53 tylli ki distrik ki don ki case positive hapdeng 5% bad 10%.
U la ong ruh ba ki Jylla ki dei ban pynkhlain shuh shuh ka jingleh ia ki test.
La ai jingmut ba ki Jylla ki dei ban leh ia ki sero-survey ban ioh jingtip shaphang ki lad jingiada ha ki distrik namar ka sero-prevalence survey jong ka Sorkar Pdeng ka long kaba bun bynta kaba la pyndep lyngba ka jingiatrei lang bad ka ICMR ban pynthikna ka jingryntih ka kam.
U la ai jingmut ia ki Jylla ba kin pynkhlain ia ka kam ai tika ia kito kiba la palat 60 snem ka rta bad kito kiba hapdeng 45 bad 60 snem ka rta namar la lap ba kiba bun kiba khlad ki dei na kine.
U la ai jingmut ruh ia ki Jylla ba ki dei ban pyntreikam ia ki jingpyrkhing ha ki kam ka leit ka wan bad ia ki kam bad iadei bad ka jingialam ki briew.
La peit bniah ruh ia ki distrik ba don jingma ha kine ki jylla, ka jingai dawai tika, ka jingdon ki ventilator, ki PSA Plant, ki tyndong Oxygen bad ki Concentrator ha ryngkat kiwei kiwei ki jingshem.
La ai jingmut ia ki jylla ba kin pyndonkam ia ka INSACOG laboratory network ban peit ia kito kiba wan na kiwei kiwei ki ri (Ban lap ia ka jingrung jong ki jait ba thymmai jong une u khniang jingpang ha India na kiwei kiwei ki ri), ban peit ia ki kam buddien ia ki case lyngba ki Sentinel Site (Ki RT-PCR lab lane ki hospital, ki jaka sumar ba peit ia ki case COVID) bad ka jingpeit ia kano kano ka jingbun syndet ki case.
La ai jingmut ia ki Jylla ba kin:· Buh ia ki lad tehlakam bad ki lad buddien ha ki jaka ba bun case.
· Buh ia ki containment zone, katkum ka jingdon ki case bad ka contact tracing.
· Pynlong ki jingialang ba man ka por ban peit bniah ia ka jingpyntreikam ia ka ECRP-II ha kaba don ka jingban jur halor ka jingpynkhlain ia ki lad ai jingsumar khamtam ha ki jaka nongkyndong bad ki case kiba iadei bad ki khynnah.
· Ban ai jingtip shaphang ka jingkhlad ki briew katkum ki kyndon ICMR.Shillong: U Arun Singh, National  General Secretary, ka seng BJP, ula ia kynduh bad ki nong kitkam jong ka seng BJP, mynta ka sngi ha  Ri-Bhoi District.
U Arun Singh, u don ha Meghalaya, na ka bynta ar sngi kynthih ban ai mynsiem, ia ki nongtrei jong katei ka seng.
Ha ka jingkren jongu, u ai jing iaroh jur ia ki kam radbah jong ka sorkar U Narendra Modi, ha ki 7 snem ba ladep bad u da pyrto ruh ia ki jing iarap ba la theh da ka sorkar U Modi, ha ka kylla ba nyngkong bad ka kylla ba ar jong kane ka khlam covid.
Ula kyntu ruh ia ki nongtrei jong ka seng, ba kin leit sha ki paidbah bad kin iathuh khana ia ki kam radbah jong kane ka sorkar BJP bad u da kyntu, ba kin trei bor bah, ban pyn urlong, ba ka BJP,  kan ioh thaw sorkar dalade hi, ha u snem 2023.
Kiwei kiba kren ki kynthup ia U  Ajay Jamwal, General Secretary(Org.
) NE, U Bah Ernest Mawrie, President bad U Bah  Sanbor Shullai, myntri ka sorkar jylla.
Guwahati: Ban pyn thanda ia ka jing ia kynad ha khappud ka  Assam bad ka Nagaland, ki sorkar jong ki ar tylli ki jylla, ki la ia mynjur ban kynriah noh ia ki pulit jongki, na ki jaka ba ki don mynta, ha ki khappud, ba don ka jing ia kam pud, da kitei ki jylla khappud.
U Himanta Sarma, myntri rangbah ka Assam, u da iaroh jur ia katei ka rai jong ki ar jylla, ha kaba u shim, ba ka dei kaba sah kynmaw shi katdei.
Katei ka rai, ka mih ha ka jing ia kynduh ki Chief Secretary jong ka Nagaland bad ka Assam, kaba la long ha Dimapur, mynta ka sngi.
Ka Assam, ka kam ba kitei ki ar tylli ki jaka, ki hap ha ka Dessoi Valley Reserve Forest ha Jorhat district, katba ka  Nagaland, ka kam ba katei ka jaka, ka hap ha ka  them Tsurangkong ha Mokokchung district.
La iathuh ba katei ka jing kynriah jong ki pulit, kan sdang noh mar mar bad kan kut hapoh ka 24 kynta.
Ha ka jing ia mynjur, ki ar jylla, kin buh da ki drone lane ki jingring dur na u satellite, ba kan nym don ka jing ia tam pud, na kano kano ka liang.
Bun ki bym tip lehse ia U Prashant Kishore, hynrei, u dei une u stad sain pyrthei, uba la kren kob, ha shwa ka elekshon ha West Bengal, ha kaba ula kob lypa, ba ka Mamata Banerjee, lane ka seng TMC, ba kan dang jop suk, ia ka elekshon ha West Bengal, kaba la pynlong ha U Lber haduh U Jymmang 2021.
Ia u Prashant Kishore, la kha ha u snem 1977 bad ula trei la 8 snem kynthih, ha ka United Nations, kum u briew, uba peit ia ka tnat ai jing sumar ia kiba pang bad nangta u ju buddien ia shibun ki riew sain pyrthei ha ka pyrthei.
U Prashant Kishore, u dei na Rohtas District jong ka Jylla Bihar bad ula pyndep ialade ha ka kyrdan post graduate ha ka Public Health, na Delhi, katba ka tnga jongu, ka Jahnavi Das, ka dei ka doktor.
U Prashant, u don mynta 44 snem.
U Kishore, um da dei u briew uba minot, ha ka pule puthi bad u ju shong iing bunsien, hadien, ka kut snem, jong ka jingpule jongu bad la iathuh ba hadien ba ula pyndep ia ka class 12, ula shong iing 3 snem kynthih bad katei ka la pyn bitar bha ia u kpa jongu, uba dei ialade u doctor.
Nangta hadien, ba ula pyndep ia ka degree, u shong iing sa ar snem, ha shwa ba un bteng ia ka post-graduate bad u ju iathuh khana, ba haba u shong iing, u ju pyn myllen ialade, da ki kam shang makia, kumba ju leh ki khynnah shnong.
Ha shwa ka elekshon MLA ha West Bengal, U Prashant, ula kren kob lypa, da kaba u la dep ong “Bangla Nijer Meyekei Chaye (Bengal only wants its own daughter) ka Bengal, ka kwah, da ka khun kynthei lajong" bad u da ong ruh “Sa kynmaw ha ka 2tarik Jymmang, 2021, (kaba dei ka sngi niew vote) ban peit ia ka tweet, kaba nga la dep kren lypa".
Ha ka elekshon ha West Bengal, ka BJP, ka la trei bor bah, ban pyntroin syndon ia ka Mamata Banerjee, ha kaba dalade hi U Narendra Modi, myntri rangbahduh, ula leit kanbas ha kiba bun bah ki elekshon bad ula pynlong ia ki jing ialang kiba heh ba heh bad ym tang katta, hynrei ki nongialam jong ka seng BJP, ki myntri ka sorkar India, ki la ia tuid lut sha West Bengal; hynrei ha ka result, ha ka 2tarik Jymmang 2021, ka TMC ka ioh 213ngut, katba ka BJP, ka ioh 77ngut ki MLA.Na ki thymmei khubor, la sngewthuh kumba U Prashant Kishore, u don jingthmu ban rung noh ialade sha ka kam sain pyrthei, haba u don jingmut ban rung sha ka seng Congress; tangba haduh mynta, u don ia ka thong ban lum lang ia ki nong ialam sain pyrthei liang pyrshah jong ka India, namar U Kishore ha ryngkat ka Mamata Banerjee, nongialam ka TMC, ki don ia ka thong ban lum ban lang ia baroh ki kynhun liang pyrshah ha India bad ban ia pyni bor ia ka sorkar BJP, ha ka elekshon MP 2024.
U PK, ula ia kynduh ia U Modi, hadien ba u thoh ia ka jingthoh, ha ka por, ba u dang don ha ka United Nations, halor ka jinghiar ka rukom ai bam ia ki briew, ha ki jylla ba riewspah jong ka India, kum ha Gujarat bad lyngba katei ka jingthoh, ula shah khot ha U Modi.
Ynda u ia kynduh ia u Modi, ula ia trei lang noh bad u, ha ka elekshon MLA ha Gujarat ha u snem 2012, ha kaba U Modi, ula jop don burom.
La iathuh ba ha u snem 2014, ka dei ka plan jong U PK, kaba la pynjop don burom ia U Narendra Modi, ha ka elekshon Lok Sabbha bad kawei na ki mat, kaba la ju tip chai pe charcha, lane ia shongkai ia dih sha, ka dei kaba la khring bha ia ki paidbah,ba kin kyrshan ia U Modi bad ia ka seng BJP.Shillong: Kiba ioh pang covid thymmai mynta ka sngi, ki don 686 ngut, kiba jem ki don 499ngut bad kiba iap, ki don 12ngut.
Kiba dang don ha ka jingpang, ki long mynta 6,966ngut bad kiba iap, ki la poi sha ka 1,085 ngut.
Ka East Khasi hill, ka don 219ngut kiba ioh pang bad nangta sa ka West Khasi hills, ka kiew bha mynta ka sngi, da ka jingdon ki 187ngut kiba ioh pang thymmai.
Kohima: U Yanthongo Patton, symbud myntri rangbah bad u myntri kam poh iing ka Nagaland, u iathuh hynnin ka sngi, ba ka Assam bad ka Nagaland, ki la mynjur ban ia kynriah noh, na ki jaka ba ki ia don mynta ha khappud  jong ka Assam bad ka Tzurangkong, ha kaba ki myntri rangbah jong ki ar jylla, ki la mynjur ban ia kynran dien noh bad ban wan rah ia ka shongsuk shongain ha ka khappud jong ki ar jylla.
U Patton, ha kajuh ka por, ula kren shai hynnin ka sngi, ba ki pulit ka Nagaland, kin nym kynran dien satia, na ki ktem jongki, lymda ka Assam, ka kynran dien ialade na ki ktem jongka bad u ong shuh shuh ba ka la don ka jing ia mynjur bad ka Assam, ba ki ar tylli ki jylla, ki dei ban kynriah ialade na ki khappud jong ki ar jylla, hynrei ka Assam, kam shym la kynriah satia bad ka iai pynkhlain ia ki pulit jongka.
“Ngin nym bakla shuh satia" ong U Patton, ha kaba ula ong shuh shuh, ba ki briew kim dei ban sngewthuh bakla, ia ka jing iai shah jong ki pulit ka Nagaland bad ha kajuh ka por, ula khot ruh ia ki paidbah, ba kim dei ban tuklar hi dalade ia u pud u sam, hynrei, ba kin iatrei lang lane ban pyntip ia ka sorkar, haba don ka jing ia kynad ha khappud.
U Patton, u da kren shai, ba ki nongshong shnong jong ka jylla, ki dei ban kren beit ia u, ha kano kano ka por, ba ki donkam, namar ba u ong ba kane ka kam pud bad ka Assam, ka la poi mynta sha ka kyrdan kaba ha jrong duh, ban ia poi noh sha ka jing ia pynbeit pud.
DGP Nagaland, John Longkumer, IPS appreciated the Tzurangkong range people for not taking matters into their own hands and worsening the situation.
He informed that he has spoken with his counterpart in Assam on the issue of withdrawing forces along the disputed area.
Ha ka jing ialang, la don lang ruh da U Rovilatuo Mor,  Commissioner ka Nagaland, ha kaba u iathuh ba ia ka jingshah khang lynti, ha ka jingkit mar sha Nagaland, ka la don ka jing iakren hapdeng ki ar jylla bad ki bor sorkar, ki dang iaid ia katei ka mat, ban peit ba ka kam kan nym shah pynthut satia.
Aizawl: Ka Mizoram boundary commission, ka kren shai, ba ka jing iakren pynbeit pud bad ka Assam, ka dei ban long, tang lyngba ka ain jong u snem 1875, kaba dei ka ain, kaba la tip, kum ka  Bengal Eastern Frontier Regulation (BEFR) of 1873.
Ka jing ia kynad, ka la mih, hadien ba ka Mizoram, ka la pyneh, ia ka rai ban pynbeit pud bad ka Assam, halor ka jingdro maw pud ha u snem  1933.
Ka Mizoram, ka ong ba ka  Inner Line Reserved Forest, kaba la pynmih hukum, ha u snem 1875, kaba la pynmih hapoh ka ain jong ka  Bengal Eastern Frontier Regulation (BEFR) jong u snem 1873, ka dei ban long ka nongrim ban ia pynbeit pud.
Ha u snem 1875, ka sorkar British, ka la bate ia u pud hapdeng ka Cachar bad ka  Mizoram, ha kaba la tip, ha katei ka por, kum ka  Lushai Hills bad ha katei ka por, ka Mizoram, ka hap ha ka jylla Assam.
Nangta ha u snem 1933, ka sorkar British, ka la phiah biang ia u pud, da kaba thaw da ki district bad kitei ki kynthup ia ka  Lushai Hills (Mizoram), Cachar (Assam) bad ka Manipur.
Ka Mizoram, ka ia khlad bad ka Assam, ha u snem 1972, ha kaba ka ioh ia ka kyrdan jylla rit bad hadien kata, ha u snem 1987, ka ioh ia ka jylla ba pura.
Guwahati: Ki pulit jong ka Mizoram, ki la ejahar pyrshah ia U Himanta Biswa Sarma, myntri rangbah ka Assam, sa hynriew ngut ki heh sorkar lem bad 200ngut ki pulit, kiba donkti ha ki kam pyn kulmar, ha ka 26tarik Naitung 2021 ha khappud jong ki ar jylla.
Ki heh sorkar, kiba la shah ejahar, ki long U Anurag Agarwal, Inspector General of Police, U Devejyoti Mukherjee,  Deputy Inspector General of Police, U Keerthi Jalli, District Magistrate ka Cachar, U Vaibhav Chandrakant Nimbalkar, Superintendent of Police, Cachar, U  Sunnydeo Choudhury, Divisional Forest Officer bad U Sahab Uddin,Office in charge Dholai police station.
La phah da ka WT mesej sha U Chief Secretary ka Assam, ha kaba la bthah ba kitei kiba la jer kyrteng haneng, kin leit mih ha ka 1tarik Nailar 2021, ha  ka ophis U Sub Divisional Police Officer (SDPO), Vairengte ha Kolasib district, ban tohkit ia ki, halor katei ka jingjia.
Shillong:U myntri ka tnad Labour u bah Sanbor Shullai, u la ong ba kum u myntri thymmai jong kane ka tnad, un sa bishar bha halor ka skim ka ba iadei bad ka jingai jingiarap ia ki nongtrei bylla bad ban pynthikna ruh ba baroh ki nongbylla ki ba dei hok ban ioh jingiarap ki dei ban ioh ia kane ka pisa.
Na ka liang u bah Shullai u la ai khublei ia u myntri rangbah ka jylla u Conrad K Sangma u ba la bynshet ki tnad trei kam ia u bad u la ong ruh “Naduh ka sngi nyngkong ngan sa shong bishar bha ia baroh ki tnad bad khamtam ia ka tnad Labour, kaba dei ka tnad ba donkam tam namar ka dei na ka bynta ki nongbylla".
“Ngan sa khot ia ki ophisar ha ka sngi nyngkong bad ngan sa bishar bha halor kane ka skim khnang ban lah ban pyllait noh ia ka pisa ia kito ki nongbylla ki ba dei hok ban ioh ia kane ka pisa"la ong u bah Sanbor ia ki lad pathai khubor.
U la ong ruh ba kum u myntri ka tnad labour, un sa bishar bniah halor ki jingdawa jong ka kong Rngad bad haba ki nong bylla ki donhok kin sa ioh ia kane ka pisa.
Na ka liang u bah Sanbor u la pynpaw ia ka jingsngewhun ia ki tnad kiba u myntri rangbah u la aiti ha u.
U la ong “Nga hun ia baroh ki tnad kiba na ka liang u myntri rangbah u la aiti ia nga namar ba haba ngi trei ngin trei na ka bynta ki paidbah".
Shillong:Kiba ioh pang covid myn hynnin ka sngi, ki long 569ngut bad kiba jem ki long 517ngut, katba kiba iap, ki long 11ngut.
Kiba don ia katei ka jingpang covid haduh mynta, ki la poi sha ka 5,791ngut bad kiba iap, ki la poi sha ka 1,073ngut.
Ka East Khasi hills, ka don 237ngut kiba ioh pang mynta ka sngi bad ka Ribhoi, ka don 77ngut kiba ioh pang thymmai.
Ha East Garo Hills, ki don 6ngut kiba ioh pang, ha East Jaintia Hills 22ngut, ha kaba ka Dkhiah West Cluster, ka don 5ngut, Lumshyrmit Cluster 6, Returnee 3, Rymbai Cluster 2.
Ha East Khasi Hills, ki don 237ngut, ha kaba ka Bhagyakul Cluster ka don 3ngut, ka Dhankheti Cluster 2, Golflink Cluster 11, Health Worker 6, Jaiaw Cluster 4, Laban Cluster 3, Laitumkhrah Cluster 3, Lapalang Power Grid Cluster 3, Lower Lachumiere Cluster 13, Lummawbah Cluster 2, Lumparing Cluster 2, Madanrting Cluster 10, Mawdiangdiang Cluster 2, Mawkasiang Cluster 4, Mawkhar Cluster 2, Mawlai Cluster 45, Mawmih Lum Diengiei Cluster 2, Mawpat Cluster 2, Mawpdang Khliehshnong Cluster 5, Mission Compound Mawkhar Cluster 3, Nongkseh Madan Cluster 7, Nongmynsong Cluster 8, Nongrah Cluster 6, Nongthymmai Cluster 13, Nongthymmai Pongtung Cluster 2, Pynthorbah Cluster 3, Riatsamthiah Cluster 2, Rilbong Cluster 3, Rynjah Cluster 3, Six Furlong Cluster 6, Thembasuk Cluster 2, Tynring Cluster 2, Umniuh Yiarbiniaw Cluster 2, Umpling Cluster 3, Upper Lachumiere Cluster 4,Upper Shillong Cluster 9, Wahlhuh Laitryngew Cluster 4, Wahthapbru Cluster 2.
Ha North Garo Hills, ki don 11ngut.
Ha Ri Bhoi, ki don 77ngut, ha kaba ki Health Worker, ki don 3, High Risk Contact 46, ILI case 15, Mawpdang Cluster 11.
Ha South Garo Hills 9.
Ha South West Garo Hills 9, ha South West Khasi Hills 20, ha kaba ha Dirang Cluster 3, High Risk Contact 2, Laitnong Cluster 10, Rangmaw Cluster 3.
Ha West Garo Hills 67ngut.
Ha West Jaintia Hills 72ngut, ha kaba ha Dongmihsngi Cluster 4, Health Worker 2, High Risk Contact 27, Jarain Cluster 5, Lamin Cluster 3, Mihmyntdu Cluster 5, Nongdhar Cluster 3, Screening Purpose 23.
Ha West Khasi Hills, ki don 39ngut, ha kaba ki Health Worker 2, High Risk Contact 2, Kynshi Cluster 3,Langstiehrim Cluster 2, Mairang Mission Cluster 3, Mawlieh Cluster 6, Miangshang Cluster 3, New Nongstoin Cluster 2, Nongpyndeng Cluster 3, Pyndengrei Cluster 4, Pyndengumiong Cluster 5.
Nongpoh:Ha ka sngi kaba ki EM ka KHADC, Hima Mylliem bad na Raid Marwet, ki la hiar sha Iongkhuli bad kiba la ioh ban pynlong ia ka jingialang kaba khyndiat por ha shnong Iongkhuli, ki la sngewthuh shai ba ka dawbah kaba la pynlong ban wanrah ia katei ka jingjia ia kajia pud bad kaba la mih huri hura hapdeng ka Meghalaya bad Assam, ka dei tang namar ba la don ka jingbym khuid ha ka rukom siew bai bording da ki katto katne ngut briew kiba shong ha katei ka shnong.
Haba ka kynhun ki EM ka KHADC, ki la hiar jurip ia Iongkhuli bad haba ki la lah ruh ban pynlong jingialang bad ki nongialam jong katei ka shnong, ki EM ki la sngewthuh ba ka nongrim kaba la wanrah ia katei ka huri hura ha katei ka shnong, ka dei namar ba la don ka jing-ot bording na ka MeECL ha katei ka shnong, namar ba kim ju siew bai bording sha ka MeECL bad kaba la pynlong ia ka MeECL na Meghalaya ba kan sangeh sam bording ha katei ka shnong.
Na ka jingtip kaba la ioh ban lum, ka long ba ki la don shibun briew na katei ka shnong, kiba la sah ram ha ka MeECL, namar ba ki khlem siew ia ka bai bording bad kaba la pynlong ia ka tnat MeECL ba kan sangeh sam bording ha katei ka shnong, kumta haba ki la shah ot-bording na Meghalaya, kitei ki juh ki briew ki la pyrshang pat ban leit pan bording na ka jylla Assam, ha kaba ka Assam ka la pyrshang ban leit pynpoi bording ha katei ka shnong, hynrei namar ba la mih ka jingpyrshah na Meghalaya bad kaba la pynlong ia katei ka shnong ba kan hap shong khlem bording.
Haba ka shnong kam don bording, ki nongialam na katei ka shnong, ki la pyrshang ban iakren bad ka sorkar Meghalaya bad ia ka tnat MeECL, ba ki dei ban pynpoi bording ha katei ka shnong, kum ka sorkar Meghalaya lyngba ka MeECL, ka la thmu ban leh ia kata da kaba pynpoi bording ha katei ka shnong, hynrei ha ka sngi kaba ki briew na ka MeECL, ki la thmu ban pynieng ia ki Post Ilektrik ha katei ka shnong, la mih ki bor pulit na Assam, kiba la wan beit beit bad kiba la pynkhyllem ia kitei ki Post Ilektrik kaba la pynieng da ka MeECL.Shillong:U myntri ka tnad Labour u bah Sanbor Shullai na ka party Bharatiya Janata Party,mynta ka sngi u la pynpaw ba na ka liang jong u, un trei shitom ban pynthikna ba ha u 2023 ka party BJP kan wan ha ka bor.
“Ka khubor ka ba ngan ia, ia baroh ki nongkitkam ki ,ki nongialam bad ki MLA ka BJP ka long ba ngi dei ban iatrei lang namar kum ka party baheh ngi lah ban don ki jingiapher jingmut hangne hangtei hynrei ngin trei shitom ban pynkhlain ia ka party"u la ong.
U bah Sanbor u la ong ruh ba lada ka party BJP kan wan ha ka bor ki bun tylli ki kam pynroi kin wan poi sha ka jylla bad ka jylla kan sa kiew ha ki ba bun ki liang, “Lada ka BJP kan wan ha ka bor ka mut ka dud bad ka ngap kan tuid sha ka jylla Meghalaya"u la ong.
U bah Shullai u la ong ruh “Wat ia ka jingai jingbit ban pyntrei kam ia ka Inner line Permit ha ka jylla ruh tang hapdeng san minit, la lah ban ioh lada ailad ban synshar ka party BJP ha ka jylla".
Haba kylli ba ka jingwan rung minister jong u kan ym ktah khamtam ha kum kane ka por ba bun ki jingkynnoh bamsap ki don ha ka sorkar MDA u bah Sanbor u la jubab da kaba ong “Ki jingkynnoh kin don beit ha kano kano ka sorkar rub hynrei ka long kumne ba u ba nang tuh, un ym shah kem ha ki pulit bad u bym nang tuh yn sah kem ha ki pulit".
U bah Shullai u la pynshai ruh ba ka rai ban weng ia u bah Alexander L Hek bad ban rung u bah Shullai, kum u myntri ka dei ka ba la rai da ki heh nongialam ka party bad ym dei ban don ka jingia pher jingmut, haba shah weng, namar ba wat ma u ruh u lah ban shah weng hadien ha bud, namar ba kin hap treikam kat kum ka jingpyniad ka party bad kin trei shitom na ka bynta ka party.
Nongpoh:Ka kynhun ki EM ha ka KHADC, ha ryngkat u Syiem, ki Myntri ka Hima Mylliem lem bad ki nongkitkam ka Raid Marwet, hynnin ka sngi, ki la hiar ban leit jurip ia ka shnong Iongkhuli, ka shnong kaba hap hapoh u pud u sam ka Raid Marwet, Hima Mylliem bad kaba la mad pat ia ka jingshah kyntur pud ha ka Assam, kata hadien ba ki bor Pulit ka Assam, ki la leit ban weng ia ki post Ilektrik kaba la leit ban thung da ka MeECL ha katei ka shnong.
Hadien ba ki la dep ban leit jurip, ki EM na KHADC, Hima Mylliem bad Raid Marwet, ki la pynlong ia ka jingialang na ka bynta ban iakren bad ki nongialam shnong lem bad ki riew paidbah na ki shnong kiba don ha katei ka thain, kata na ka bynta ban iathir iatai halor katei ka kam kyntur pud ka Assam hapoh ka shnong Iongkhuli.
Haba ki la iohsngew ia ka jingiathuh na ki briew ka Hima Mylliem bad kumjuh ruh na Raid Marwet, kitei ki EM ka KHADC, ki la sngewthuh shai ba katei ka jaka ka dang hap hapoh u pud u sam ka Meghalaya, kata lyngba ki kot ki sla kiba biang bad kiba la pynpaw ba katei ka jaka ka dang hap ha Meghalaya.
Halor ka jingtei ka jingwan kyntur pud beain ka Assam ha katei ka shnong, ki EM ka KHADC, kiba kynthup ia u Bah Jambor War, EM ka Elaka, u Bah Victor Rani, EM ka Arts & Culture, u Bah RR Kharbuki, EM Trade, na ka Hima Mylliem, la wan hiar da u Paiem Ainam Syiem, Acting Syiem ka Hima Mylliem, u Bah K.Langstieh, Myntri Langstieh ka Hima Mylliem, katba ha ka Raid Marwet, la wan ban mihkhmat da u Paiem Ken Syiem, Syiem ka Raid Marwet.
Haba ki la tip ba katei ka jingshisha, ki EM ka KHADC, ki la sngewthuh ba katei ka jaka ka dang hap hapoh u pud u sam ka Meghalaya bad kumta halor katei ka kam wan kyntur pud ka Assam, ki la shim ia ka rai ba kin sa pyntip sha ka sorkar jylla, khnang ban kan iasaid tyngeh bad ka Assam, na ka bynta ban pynbna ba katei ka jaka, ka dang hap hapoh u pud u sam ka Meghalaya.
Baroh shi katta ki leh au ki bun kam tang Ka dihsha kim lehrain ei.
Nongpoh: Haba pynpaw ia ka jingsngewkhia halor kaei kaba la jia ha shnong Iongkhuli, ka shnong kaba don ha ka thain Umtyrnga bad kaba hap ha Raid Marwet ha Ri Bhoi, ba katei ka shnong ka la mad ia ka jingwan pynthut da ki bor sorkar na Assam, na ka liang ki nongialam ka HANM ha ki kren shai ba lada ka sorkar jylla, kam shimkhia ha ka ban shimkhia ban pynbeit noh ia u pud u sam bad ka Assam, ka seng kan sa mih ban leh pyrshah lada ka sorkar Meghalaya, ba kan rakhe ia ka jingdap 50 snem ka jylla.
Haba kren sha lad pathaikhubor ha Nongpoh, u Bah Pateng Marsing, President ka HANM ha Ri Bhoi, ha ryngkat ka jingdon kiwei ki dkhot ka seng, u la kren shai ba ka dei ka sngewkhia eh halor kaei kaba la jia ha Iongkhuli bad uba la ong ruh, ba ka dawbah hi kaba la pynlong ia ka Assam ba kan shlur ban kyntur pud sha Meghalaya, ym tang ia ka shnong Iongkhuli kaba dang shu paw pynthei shen, hynrei ki don shibun ki shnong Khasi kiba don ha khappud bad ka Assam, ki mad ia kaba kum katei ka jingshah wan pynthut ha ki bor Pulit na Assam.
Halor ki jingjia shah kyntur pud bun ki shnong Khasi kiba don ha khappud bad ka Meghalaya, utei u nongialam ka HANM ha Ri Bhoi, u la kynnoh beit ba sa mih kiba kum kitei ki jingjia, ka dei namar ba ka sorkar Meghalaya kam shimkhia ban pynbeit ia u pud u sam uba thikna.
Kumta halor ka jingbymlah ka sorkar jylla ban shimkhia ha ka ban pynbeit ia u pud u sam hapdeng ka Meghalaya bad Assam, kan seng kan pyrshah beit lada ka sorkar Meghalaya kan rakhe kyrpang ia ka jingdap 50 snem ka jylla, namar kum ka seng kam sngew iahap ba ka jylla kan rakhe dap 50 snem, hynrei kam don pat ia u pud u sam uba biang, bynrap u Bah Pateng Marsing.
Ka seng ka khot ka wer ia ki para Sengbhalang ha ka jylla bad kumjuh ruh ia ki paidbah ha ka jylla, ba ki dei ban long kawei ka jingmut ha ka ban dawa na ka sorkar jylla ba ka dei ban shimkhia ban pynbeit noh ia u pud u sam hapdeng ka Meghalaya bad Assam.
Shillong:Kiba ialeh ia ka eksamin Higher Secondary School Leaving Certificate Examination (HSSLC), Science, ki long 3,677ngut.
Kitei ki kynthup ia 3,301 ngut ki regular bad 376ngut ki non regular.
Kiba pass ki long 2,789 ngut lane 75.85 percent, ha kaba ki regular, ki long 2,531 lane 258ngut lane 68.62 percent, kumta haba khein lang, kiba pass, ki long 75.85 percent.
Kiba pass na East Khasi Hills, ki long 1477 lane 82.88 percent, na West Khasi Hills 242 ngut lane 77.56percent, Ri-Bhoi 66 lane 70.97, West Garo Hills 445 lane 65.15, East Garo Hills 69 lane 61.61 percent, South Garo Hills 10 lane 100.00 percent, South West Khasi Hills 55 lane 69.62 percent, West Jaintia Hills 311 lane 66.45percent, East Jaintia Hills 34 lane 94.44, North Garo Hills 58 lane 74.36percent, South West Garo Hills 22 lane 91.67percent.
Ki 10ngut kiba wan ha khmat eh ha ka Science, ki long ka Rachoita Das (E,CS,Ph,Ch,M,Ae) St.Anthony’s Higher Secondary School, Shillong da 477marks, U Akash Paul (E,Bio,Ph,Ch,M,Ae) St.Anthony’s Higher Secondary School, Shillong da 471marks, Ka Luigi Dalian Pasweth (E,M,Ph,Ch,Bio,Ae) North Liberty Higher Secondary School, Mookyrdoop-Jowai da 470 marks, U Abhinav Dey (E,CS,Ph,Ch,M,Ae) St.Anthony’s Higher Secondary School, Shillong da 469 marks, U Rahul Paul (CS,Ph,Ch,M) St.Anthony’s Higher Secondary School, Shillong da 466marks, U Dimarkithmu Gayang (E,Bio,Ph,Ch,M,K) St.Anthony’s Higher Secondary School, Shillong da 465marks, U Pratik Das (E,CS,Ph,Ch,M,Ae) St.Anthony’s Higher Secondary School, Shillong da 464 marks, ka Bamedari Palei (E,M,Ph,Ch,Bio,K) St.Edmund’s Higher Secondary School, Shillong, da 464 marks, U Saurav Modak (E,M,Ph,Ch,Bio) Don Bosco College (Hr.
Sec.
Section), Tura, da 462 marks, Ka Shouvik Ghosh (E,CS,Ph,Ch,M,Ae) St.Anthony’s Higher Secondary School, Shillong da 461 marks, U Vakkalagadda Drishti Rao (E,CS,Ph,Ch,Ae,M) St.Edmund’s Higher Secondary School, Shillong, da 458 marks.
Ki samla kiba ialeh ia ka HSSLC (Commerce) Examination, 2021, ki don 2,307 ngut bad kiba pass, ki long 1,867ngut lane 80.93 percent.
Ki Schedule Caste, ki shynrang kiba pass ki long 13ngut lane 86.67 percent, ki kynthei ki don 15 ngut lane 100 percent.
Ki Scheduled Tribe, ki shynrang kiba pass ki long 772 ngut lane ha 75.32 percent, ki kynthei kiba pass ki long 583 lane 81.31 percent.
Ki OBC, ki shynrang kiba pass ki don 34 lane 82.93 percent, ki kynthei ki don 14ngut lane 82.35 percent.
Ki General, ki shynrang kiba pass, ki long 251 ngut lane 87.15 percent, ki kynthei, ki long 185 lane 97.88 percent.
Ki shiphew ngut kiba wan ha khmat eh ha ka sobjek Commerce, ki long U Debraj Nag (E,Ec,Bs,Ac,En,M) Laban Bengalee Boys’ Hr.
Sec.
School, Shillong, da 472 marks, U Sanjana Singhania (E,Ec,Bs,Ac,En,M) da 465 marks, na St.Anthony’s Higher Secondary School, Shillong, U Roshan Tiwari (E,Ae,En,Bs,Ac,Ec) na Adventist Higher Secondary School, Thadlaskein, da 459 marks, U Gaurav Paul (E,En,Ec,Bs,Ac) na Nongthymmai Nepali Hr.
Sec.
School, Shillong da 458 marks, Ka Sweety Paul (E,M,Bs,Ac,En,Ec) na St.Anthony’s Higher Secondary School, Shillong, da 458 marks, ka Vidhita Chettri (E,IP,Bs,Ac,En,Ec) na St.Anthony’s Higher Secondary School, Shillong da 455 marks, U Arifful Sheikh (E,Ec,Bs,IP,En,Ac) na St.Anthony’s Higher Secondary School, Shillong, da 453 marks, U Raj Deb (H,En,Bs,Ac) na Umshyrpi College, Shillong, da 453 marks, U Aman Rai (E,CS,Ec,Bs,Ac) na Nongthymmai Nepali Hr.
Sec.
School, Shillong, da 452 marks, Ka Avneet Kaur Tedwal (Ec,Bs,Ac,En) na St.Anthony’s Higher Secondary School, Shillong, da 451 marks, ka Elfie Wanniang (E,K,En,Bs,Ac,Ec) na Anderson Higher Secondary School, Upper New Nongstoin da 451 marks, U Nathaniel Elizer Nongkynrih (Ec,M,Ac,En,Bs) na St.Anthony’s Higher Secondary School, Shillong, da 450 marks, U Hame Datei Skhem Lawai (E,Ae,Ec,Bs,Ac,M) na St.Edmund’s Higher Secondary School, Shillong, da 450 marks, ka Ekta Sharma (E,Ec,Bs,Ac,En) na St.Anthony’s Higher Secondary School, Shillong, da 449 marks, ka Gayatri Sapkota (IP,Bs,Ac,En,Ec) na St.Anthony’s Higher Secondary School, Shillong da 449 marks.
Shillong:U Bah Vincent H Pala u ba dei u MP ka Shillong jong ka Lok Sabha u la ong ba ka jingiakajia pud sam hapdeng ki jylla jong ka shatei lam mihngi ka la long kaba shyrkhei haduh katta katta naduh ba ka Sorkar bathymmai ba la ialam da ka Bharatiya Janata Party(BJP) ka la shimti ia u lakam synshar hapoh ka jylla Assam.
Ha ka sngi Thohdieng kata ka 30 tarik u bnai Naitung 2021, ha ka shithi ba la phah sha u Myntri Rangbahduh ka Ri, u Narendra Modi,u Bah Vincent H Pala, u la ong, naduh ba la shimti ka seng BJP ia u lakam synshar ha ka jylla Assam la mih satang ki kynrum ki kynram bad ki jingiahuri hura suda bad kaba la pynmih ia ki jingbitar suda.
U la ong ruh kane ka jingiakajia pud sam hapoh ki jylla ka ktah ia ka jingshongsuk shongsaiñ bad ka jingiadei jong ki para jylla.
U Bah Vincent H Pala u la kyrpad ia u Myntri Rangbahduh ka Ri, u Narendra Modi ba un tuklar lang ha kaba iadei bad kane bad ba un leh eiei ban pyllait ia ki jylla na kane ka jingiakajia pud.
U Bah Vincent u la ong ba ka jingjia ba dang shu dep jia shen hapdeng ki khappud jong ka jylla Mizoram bad Assam ka la pynthut bad ka la weng ia ka jingshongsuk bad ka jingshong shngaiñ ha kine ki thaiñ baroh kawei.
Shuh shuh u la ong ruh ba ka jingiakajia pud hapdeng ka jylla Assam bad kiwei kiwei ki jylla jong ka shatei lam mihngi ka Northeast kata bad ka Tripura, ka Manipur bad kiwei kiwei ka la long kaba naduh hyndai hynthai.
Kane ka bym dei ban ong ba naduh ba bad ka bjp ha Assam ka ia khajia pud.
Kane hato kam dei kaba lah slem bha?Imat u ma pala u dang khynnah kyrta than ban kynmaw naduh ka por jongka congress.
wat nga u ba lah 25 snem kyrta shibun kiba nga dang kynmaw.
ha ka jaka ban iada ia ka jylla na ka saw ka Sian u.
siat politic pynban.
Shillong: Ki 11ngut kiba iap covid mynta ka sngi, ki long U  Maijin M Sangma, (22) naPrapgre Samanda, East Garo Hills, U  Tek Bahadur Sunar, (70) na Nongthymmai, Lumiablot, East Khasi Hills, ha kaba la leit rah ynda u la iap ha  NEIGRIHMS, ha ka 29-07-2021, U Laimuti Basumatry, (60) na Lower Lachumiere, East Khasi Hills, uba iap ha iing ha ka  29-07-2021.
Ka kong  Rodaline Dkhar, (86) na Nongthymmai, Lumbasuk, East Khasi Hills, U Tinku Tati, (79) na  Leprosy Colony Nongpoh, Ri Bhoi,  U Prem Bahadur Limbu, (72) na Mynthong, West Jaintia Hills, ha kaba la leit rah ynda ula iap ha  Dr.Norman Tunnel Hospital, Jowai, ka kong Adalin Bairo, (48), na Tynring, East Khasi Hills, U bah Bringwell Bani, (82) na  4th Mile, Upper Shillong, East Khasi Hills, ka Monica Valarie Rynjah, (43) na Laban, East Khasi Hills, ha kaba la leit rah ynda ka la dep iap ha  Bethany Hospital, Shillong.
Ka kong Tila Nongkhlaw, (77) na Mylliem Mawsawa, East Khasi Hills, kaba khlad ha iing.
U  Meghnath Subba, (48) na  Mawhati, Ri Bhoi, ha kaba la leit rah, ia uba la dep iap  sha NEIGRIHMS Hospital, Shillong.
Shillong: U MLA na ka party BJP u ba long ruh u myntri jong ka tnad Animal Husbandary & veterinary jong ka sorkar jylla u bah Sanbor Shullai, u la ong ba ki bor pulit ki dei ban nang ban iada ia la ki nongshong shnong ha ka thain khappud.
“Man ka por ba don kum kine ki jingjia la ju iohi ba ki pulit ki ju rieh sha dien katba ki paidbah ki tur ban ia khun, ki bor ba halor ki dei ban bthah ia ki pulit ba ki dei ban tur sha khmat ban ia khang ia ki briew ba wan tur sha ka jaka jong ki"la ong u bah Shullai.
U la ong ruh ba ka sorkar jylla ka dei ban nang ban pyndonkam ia ki bor pulit bad ban buh ia ki outpost sha ki thain khappud.
U bah Sanbor u la ong ruh ba lada kane ka jingwan tur pud jong ki nong Assam sha ki jaka Meghalaya ka jia shijia la dei ka por ban pynibor lang.
“Ban shu ia kren shi ia kren bad dih shi dih sha kan ym poi shaei shaei ruh kan sa shu kut noh hangto hi, hynrei mynta ka la dei ka por ban ngin ia khun pyrshah ia ki"u la ong.
U bah Sanbor u la pynshai ruh ba ym kyrshan ia ki kam beain hynrei haba ki briew ki wan rung ha ing jong ngi bad ki thombor ia ki briew jong ngi, ngi dei ban ieng ban ia khun pyrshah ia ki, kumjuh kane ka dei ban long ha ki jaka khappud ruh.
U myntri u la ong ba wat la ym pat don kano kano ka party ka na la lah ban pynbeit ia kane ka jingeh hynrei ka jingiaid sha khmat ka jingiakren hapdeng ki arngut ki myntri rangbah ka long ka ba bha eh bad ngi dei ban ia trei lang bad la sorkar.
New York: U jingpang Delta variant jong u coronavirus, u lam iabit ia u niangkhar bad u dei u jingpang uba trei jur bha ia kito kiba ioh ia utei u jingpang bad u dei uba khlain tam, na kiwei pat ki jingpang corona virus, ong ki lad khubor jong ka Ri America.
Katei ka dei ka jingtip, kaba la ioh lum, na ka  Centers for Disease Control and Prevention (CDC) bad la ong ba kito kiba la dep injek pura ialade ruh, ki ia bit hi ia katei ka jingpang, kumba ia bit lem kiwei pat, ki bym dep injek satia.
Ia kitei ki jinglap jong ki saiantis, la pynmih nyngkong eh, da ka  kotkhubor,  The Washington Post ha ka sngi palei.
Ka Dr Rochelle P Walensky, director jong ka CDC, ka iathuh ba kito kiba la dep injek pura, ki lah ban pyn iabit ia katei ka jingpang Delta variant, ha u thliew khmut bad ha ki tor, ha kaba ka jingkem pang, kan long hi thik, kumba long lem kito ki bym pat shah injek satia.
La ong shuh shuh, da kitei ki stad saian, ba katei ka jingpang  Delta variant, ka dei kaba stet bha ban ia bit, kumba long lem kiwei pat ki jait jingpang, kum ka  MERS, SARS, Ebola, ka baiong khlieh bad nangta kum u niang pyrsit bad u niang thylliew ruh.
Katei ka jinglap jong ki stad, la pynmih lang ruh da ka kotkhubor, The New York Times.
Haduh mynta, ki don kumba  35,000ngut kiba ioh pang ha ka shi taiew, na ka jingdon kaba 162 million ngut, kiba la dep injek ki nong America, ong ka kaiphod, kaba la lum da ka  CDC, haduh ka 24tarik Naitung 2021.
Guwahati: Ki pulit jong ka Assam, ki la leit mar mar sha New Delhi, ban leit wad ia U MP ka Rajya Sabbha na Mizoram, U  K Vanlalvena.
Ki pulit Assam, ki la hukum ia U MP, ba un leit leit mih sha Dholai Police Station, na ka bynta ba kin tohkit pyrshah ia u.
Ki pulit Assam, kiba don mynta ka sngi ha ka nongbah Delhi, ki la tah ia katei ka hukum ha ka jingkhang jong ka iing sah jong utei U MP ha Mizoram Bhawan, ha nongbah Delhi.
Ki pulit Assam, ki iathuh ruh ba U MP, ula jah rngai, hadien, ba ula pynmih ia ki jingkren pynshit ha ki kotkhubor.
Ka jingkhot ia U MP, ka dei halor ka jingkren jongu, ha kaba u ong “Lada ki pulit Assam, ki rung sha ka jaka jongngi, kin sa shah pyniap".
Ha ka jingkren ha ka lad pathai khubor, ula ong “Ki donbok, ba ngim shym la pyniap lut ia ki, lada ki wan biang, ngin pyniap lut ia ki" ong U   K Vanlalvena, MP ka Rajya Sabbha.
La iathuh ba kitei ki saw ngut ki pulit ka Assam, ki dang don ha Delhi bad ki dang pan jing iarap na ki pulit Delhi, ban wad ia utei U MP.Ha ka jingialang jong ka seng DMK, kaba la pynlong ha Trichy, u myntri ka sorkar Jylla Tamil Nadu, U  KN Nehru, u kynnoh ba ka dei lyngba U Laloo Prasad Yadav, myntri barim ka tnat rel, uba la pynshlei mam, da ki khar Bihari, ha ka tnat rel, wat la katei ka dei ka bhah jong kiba bun ki nong Tamil.
U KN Nehru, u ong ki khar Bihar, ki dei kiba tlot ka bor jabieng jongki, hynrei tang ha ka karkhana shna rel ha Trichy Ponmalai, ki don haduh 4hajar ngut ki khar Bihar, kiba trei hangtei.
Nangta, ki don ha ki jaka ap khyrdop, ha kiba bun ki bynta jong ka Tamil Nadu, ula ong.
Ha katei ka jingialang, U Nehru, ula ong ba un sa ai kam ia ki 15 hajar ngut kiba la thep kyrteng ha ka portal ‘Directing Trichy’, ha kaba yn ai, katba kum ka kyrdan pule ba ki don.
Ki jingmih barit kum u phan, sohniamtra, sohkwit, sohmanir, shynrai bad kiwei kiwei de la shu pynsepei da kaba die tad dor ha u dkhar.
Baroh ki ia bam chip, hynrei kim ju pyrkhat ba tang uwei u phan la die T5 tyngka ne T10 tyngka.
Jin da dei ba thaw noh da ka karkhana rit ban shna hi ka la long ka jingkyrkhu ia ngi.
Peit shuh shuh ia kito ki kha-lyer kiba die uto u dkhar ha ka dor T30 ne T50 tyngka.
Tang shu ai tiak da u pin la shu sep ei ka lut T30 ne T50.
Ha kaba pynkut, ngi dei ban long kum ki dkhiew – ka jingiatreilang ka wanrah ka jingjop.
Khublei shibun.
La ieng sa u nongkren uba saw bad uba khadduh.
U dei uba rangbah tam na kita baroh.
Une um da kren jrong naba ka por ka la iaid.
U la kren kumne- “Nga ai khublei ia u shongknor bad ia phi baroh ki longkmie, longkpa ki khun samla kiba la wan khnang bad pyllait ia ka por ba kordor jong phi.
Ngan poi beit sha ka phang ban kren.
Phi la iohsngew ia ka jingkren jong kine laingut sha khmat.
Ha kaba iadei bad ka jingseng kam lajong ka donkam ka jingtrei shitom bad ka jingiadei bajan bad ki nong donkam (customer).
Lada seng pat da ki kynja sosaiti (society) dei ban buh jingkhein thik pa thik.
Ka jingiatreilang ka dei ban long kaba khuid bad kaba shai.
Shisien ba khuid ha ka pisa ioh ia ka jingshaniah.
Kan long ka burom na ka thain lada don mano-re-mano ba ong lada phi donkam kane ne katai leit sha shnong A hangta don ka karkhana umsoh, karkhana shynrai bad kumta ter ter.
Sa pyrkhat bad pynshongnia bha na kaei kaba phi la iohsngew.
Shwa ban pynkut nga shu buh kane ka jingpyrkhat ha phi kumne – Teng teng ka dei ka jingrai kaba rit eh ne barit tam ka lah ban pynkylla ia ka jingim jong phi junom la junom".
Hadien ba ki la dep kren lut baroh, u shongknor u la ieng ban ai khublei ia ki nongkren baroh.
La pynwai ia ka jingialang da ka jingiadihsha pynum shyntur baroh.
Ka jingialang ka la wai kumba ha ka por shi baje ei ei.
Tang shu dep dihsha u Bhalang bad la u Kni ki leit noh sha iing.
Lynter lynti u Bhalang u pynpaw ba u sngewtynnad ban ioh kum kato ka kynja jingialang.
Kumjuh ruh u Kni u pynpaw ba biang palat ka jingpynshai hynrei u bynniaw pat ba ka jylla kam stet ka rukom treikam kum sha kiwei ki jylla.
“Kumno ka bun briew ka jingialang?" la kylli kwah tip ka menkmie.
“Hooid, smam dap ka Community Hall bad ki nongkren ruh kiba la da nang sat ban pynshai bad ki jingai nuksa kiba da dei sbiak" la jubab u menkpa.
“Sha sor te ka da pher shisha phi Nia.
Sha shnong jong ngi pat ym ju don ei ei kum kane ka prokram lait noh tang haba wan ai injek ne shon dur Epic.
Ka dei hok ba ngin sah biej ha ki liang baroh.
Shu im beit kumto shi-sur shi-dur.
Ban da ki wan kum kito sha shnong jong ngi, nga tharai kan don hi ka jingkylla.
Bun ki briew kiba la nang la stad khamtam na sor ki peit ibein ia ki nongkyndong bapli hynrei kim tip ba ki n ongkyndong ka buit shi kpoh ki song" la ong u Bhalang.
“Ma ngi ruh shu ong ba ngi la sah sha sor hynrei yn iapher shaei.
Tharai na kata ka daw, ba ka jylla jong ngi kam kiew stet ba la leh klet ia ki shnong kyndong.
Haba shu khein pat bun ki briew kiba sah sha nongkyndong.
Lada uba bun um niew kan myntoi aiu ban riewspah tang ha sor" la ong ka Nia.
“Kata ruh kaba dei phi tymmen" la mynjur u menkpa.
“To khie leit tiew sha ba la sngew thngan" u la bthah ia la ka menkmie.
Ka India mynta ka sngi, ka don ia  1.52 lak ngut kiba ioh pang covid thymmai.
Kiba ioh pang baroh, ki la poi mynta sha ka  2.80 klur ngut, ong ka tnat ka koit ka khiah ka sorkar India.
Kiba iap, ki long 3,128ngut bad barh kiba iap, ki la poi sha ka  3,29,100ngut.
Kiba dang don ha ka jingpang, ki long mynta  20,26,092 ngut ha ka ri baroh kawei.
Ki san tylli ki jylla, kiba ka kiew bha kane ka khlam, ki long ka  Tamil Nadu da 28,864 cases, ka  Karnataka da 20,378ngut, ka Kerala da 19,894ngut,  ka Maharashtra da 18,600 ngut bad ka  Andhra Pradesh da 13,400 ngut.
Mumbai: 8 hajar ngut ki khynnah, ki ioh ia ka khlam corona virus ha Ahmednagar, jong ka  jylla Maharashtra bad katei, la shim, ba ka dei ka dak jong ka jingstad ia ka kylla kaba lai jong ka khlam corona ha katei ka Jylla.
Ha Sangli, kaba dei kawei na ki nongbah nong ka Maharashtra, la pynkhreh kyrpang, ban sumar tang ia ki khynnah rit, lada ki ioh ia katei ka khlam corona.
Haduh mynta, ki don 5ngut kiba shah sumar ha katei ka hospital.
Katei ka dei ka jingkhein jong ki 8hajar ngut, kiba ioh ia ka khlam ha u bnai Jymmang, ong U Rajendra Bhosale, uba dei u khlieh jong ka  Ahmednagar district.
U Scientific adviser jong ka sorkar India, U  Dr K VijayRaghavan,  ula dep iathuh lypa, kham mynshwa, ba ka jingwan jong ka kylla kaba lai jong ka khlam corona, ka long ka bym lah lait satia.
Shillong: Kiba shah injek ialade, na ka bynta ka khlam iada corona, hynnin ka sngi, ki long 510ngut, ha ki 12 jaka.
Ki injek, ba la dep ai, haduh hynnin ka sngi, ki long 4, 64,196 tylli.
Shillong: Ka Deputy Commissioner, East Khasi hills district, ka pyntip, ba kiba ioh pang ha Nongkseh, ki don mynshwa 80ngut, hynrei, ki la hiar mynta sha ka 15ngut.
Kumta la pynbna ban weng noh ia ka jingkhang dam, ia ka Nongkseh, 3mer naduh myn hynnin ka sngi, ka 30tarik Jymmang.
Ki long iing, ba ki don kitei ki 15ngut kiba pang, kin dang iai bteng, ban don ka jingkhang dam, ong ka hukum jong ka DC, Shillong.
Shillong:Kiba iap corona, mynta ka sngi, ki long 13 ngut.
U Lumborlang Marbaniang, 49 na Lower Mawprem EKHLeit sumar ha Dr.H.G.Roberts Hospital, Shillong ha ka 29-05-2021La khlad ha ka 29-05-2021Cause of death: Covid-19 Pneumonia with co-morbiditiesKa Phirilda Nongsteng, 66 na Mawlai Umshing EKHLeit sumar ha Dr.H.G.Roberts Hospital, Shillong ha ka 24-05-2021Khlad ha ka 29-05-2021Cause of death: Covid-19 Pneumonia with co-morbiditiesKa Baphiralin Lyngdoh, 43 na Mawlai Mawbatbaki EKHLeit sumar ha NEIGRIHMS Hospital, Shillong ha ka 20-05-2021Khlad ha ka 29-05-2021Cause of death: Covid-19 Pneumonia with co-morbiditiesU Diamondstone Lyngdoh, 61 na Lyngkyrdem Pynursla EKHLeit sumar ha Woodland Hospital Shillong ha ka 13-05-2021Khlad ha ka 30-05-2021Cause of death: Covid-19 Pneumonia with co-morbiditiesKa Maljila Ch Sangma, 43 na Mawpun Golflink EKHLeit sumar ha Civil Hospital Shillong ha ka 24-05-2021Khlad ha ka 30-05-2021Cause of death: Covid-19 Pneumonia with co-morbiditiesU Bines Tongper, 53 na Lailad Umling Ri BhoiLeit sumar ha Dr.H.G Roberts Hospital Shillong ha ka 22-05-2021Khlad ha ka 29-05-2021Cause of death: Covid-19 PneumoniaKa Phrean Bareh, 74 na Mission Compound Jowai, WJHLeit sumar ha Jowai Civil Hospital Ialong ha ka 26-05-2021Khlad ha ka 28-05-2021Cause of death: Severe Covid-19 Pneumonia with co-morbiditiesU Akum Laitphlang, 50 na Mission Compound Mawkhar EKHLeit rah ha Dr.H.G Roberts Hospital Shillong bad khlad noh ha ka 29-05-2021Cause of death: Covid-19 Positive with co-morbiditiesU Rajesh Chaudhary, 53 na IGP Shillong EKHLeit sumar ha Nazareth Hospital ha ka 12-05-2021Khlad ha ka 29-05-2021Cause of death: Covid-19 Positive with co-morbiditiesKa Suroju Nath, 75 na Rilbong EKHLeit sumar ha Miliitary Hospital Shillong ha ka 21-05-2021Khlad ha ka 29-05-2021Cause of death: Covid-19 Pneumonia with co-morbiditiesU Buddhant Syngai, 49 na Sohra Kut Madan EKHLeit sumar ha Civil Hospital Shillong ha ka 23-05-2021Khlad ha ka 30-05-2021Cause of death: Covid-19 Pneumonia with co-morbiditiesKa Shidalin Shabong, 60 na Laitlyngkot EKHLeit sumar ha Dr.H.G Roberts Shillong ha ka 29-05-2021Khlad ha ka 30-05-2021Cause of death: Covid-19 PneumoniaU Manik Sonowal, 64 na Chandmary WGHLeit rah ha Tura Civil Hospital bad khlad ha ka 28-05-2021Cause of death: Covid-19 Positive with co-morbidities.
Nongpoh: Myn hynnin ka miet ha ka por 11 baje eiei mynmiet, ki Pulit ka Byrnihat Police Outpost, ki la ioh ban bat ia kawei ka kali kit Nongpang (Ambulance) kaba don ia u number ML-10-C-3475, ka Ambulance kaba kit shi kali ka Kyiad.
Katei ka Ambulance, ka dei na ka shnong Umran Niangbyrnai, Ri Bhoi.
La ong ba ka nongrim kaba la pynlong ia ki Pulit ba kin iohbat ia katei ka Ambulance, ka dei namar ba ki la ishankhmat ia ka rukom iaid katei ka Ambulance, kumta haba ki la pynsangeh haba la talasi shapoh katei ka Ambulance, la lap pynban shibun ka Kyiad.
Katei ka Ambulance ka la kit Kyiad na ki jaka ka thain Byrnihat, da ka jingthmu ban pynpoi sha ki thain Umsning, hynrei ha ka por ba ki thmu ban kiew, haba la poi ha Byrnihat Police outpost, ki Pulit ki la ioh ban bat noh.
Hapoh katei ka Ambulance ki don lai ngut ki briew, ia kaba ki Pulit ki la kem noh ia ki bad ba kin pynlong ia ka jingtohkit namar ba katei ka jingkit Kyiad beain bad khamtam ba ki la shim kabu ban kit hapoh ka kali kit Nongpang.
Nongpoh: Uwei u samla ba dang 17 snem na ka jylla Assam, u la khlad noh hadien ba u la ngam jyllop ha kawei ka Pung Dohkha, kaba don ha shnong 8mer ha ki thain Khanapara ha Ri Bhoi.
Katei ka jingjia ka la jia hynne ka sngi u Blei, kata hadien ba utei u samla, u la leit ban sum bad la ki paralok hapoh katei ka Pung, hynrei namar u dei u bym da nangbha ha ka ban jngi, ka la pynlong ia u ba un ngam jyllop noh hapoh katei ka Pung Dohkha.
Tang mar ia tip halor katei ka jingjia, ki Pulit ka tnat Fire & Service na Ri Bhoi, ki la leit mar mar sha katei ka jaka, na ka bynt ban iarap ia utei u samla, hynrei haduh ba la lah ban sei, utei u samla u la khlad noh na sla pyrthei.
Haba ngi phai sha ka jinglong jingman jong ka pyrthei mynta, khamtam ha ka ri India kynthup ruh ia ka jylla jong ngi , ngi shem ba kata ka khlam corona kumba la kam da kita ki riew khlainbor jong ka pyrthei, ka la pyntieng pynsmiej bad ktah haduh katta katta ia ki iing ki sem jong ki briew.
Kane ka khlam ym tang ba ka ktah ia ki briew kiba la ngat ha ka, hynrei ka la ktah ruh haduh katta katta ia ki rangli ki juki kiba ju im ja kpoh da kaba kamai mynstep bad bam da miet.
Khyndiat nga shu kwah ban phaidien biang sha ki katto katne ki snem ba la leit noh.
Nga thoh ia kane ym ba nga pyntieng koh-tympan iano iano ne pynsngewthuh bakla iano iano, hynrei nga thoh ia kane ba nga shu kwah ban pynpaw ia kaei kaba nga sngewthuh ha la i-jingsngewthuh barit jong nga.
Ha u snem 2015, 195 tylli ki ri jong ka pyrthei ki la ia mynjur lang bad ka United Nation ban wanrah ia kata ka pyrthei kaba kiew ha baroh.
Kine ki ri ryngkat bad ka UNO ki la buhthong ban pynurlong ia kane ka jingthmu jong ki hapoh jong u snem 2030, ki kwah ba baroh ki nongshnong shnong jong ka pyrthei kin im pahuh pahai bad im suk im sain.
Ka la don kawei ka jingkren jong u myntri rangbah jong ka ri India, u Narendra Modi, u ong ba ka ri india kan dei kawei kaban pyntreikam ia ka New World Order bad kan sa long ruh kawei na ki ri ba pawkhmat jong ka pyrthei hadien jong kane khlam Corona.
Ka jingthmu ba hakmat eh jong kane ka New World Order, kalong ban wanrah ia ka pyrthei ba shongsuk shongsain ka ban don tang uwei u nongsynshar bad kawei ka sorkar bad ka pyrthei kaba duna briew.
Ia ka New World Order la wanrah nyngkong eh da ki arngut ki ‘riewsain hima sima ha ka spah snem ba 20 ha ka por ba khie ka thma bah ha ka pyrthei, kita ki dei u Woodrow bad u Winston Churchill.
Kine baroh arngut ki da angnud haduh katta katta ban pyniatylli ia ki ri jong ka pyrthei ba kin don tang kawei ka sorkar, kawei ka kynhun shipai bad uwei u nongsynshar.
Ka jingangnud jong kine arngut ban pyntreikam ia kata ka New World Order ka la sdang ban urlong khyndiat.
Dei ha ka snem 1920 la seng ia kawei ka seng kaba la jer kyrteng ka League Of Nations ban peit ban khmih ia ka shongsuk shongsain jong ka pyrthei bad ban wanrah ia ka jingiatylli hapdeng ki ri jong ka pyrthei.
Kane ka seng ka la sahngeh treikam noh ha ka snem 1946.
Ha ka snem 1945, la seng sa ia kawei ka seng kaba baroh ngi tip ia ka kum ka United Nation.
Kane ka United Nation ruh ka iasyriem kumjuh ka rukom treikam bad ka League Of Nations.
Kane ka seng ka dang neh bad treikam haduh kine ki sngi ba mynta.
Ka la don kawei ka jingthoh kaba don ia ka letterhead jong ka United Nation kaba thoh ia ki agenda jong ka New World Order ne kata ka agenda 21, hynrei na ka liang jong u Secretary General jong ka United Nation lyngba u nong-aiktien jong u, u la kyntait mardor ia kane bad u la ong ba kam shym la don kum kata ka jingthoh ba la pynlait da ka United Nation.
Ka la don ruh kawei ka jingkren jong u Bill Gates ha u snem 2015, ba u ong " lada kano kano kaba pyniap ia u briew palat ia ka 10 million ha ki phew snem ki ban sa wan, kan ym dei ka thma hynrei un dei u virus".
Ka la don kawei ka article kaba la mih ha kawei ka kotkhubor Irish kaba la thoh ba u Bill Gates u kwah ban pynduna ia ka jingbun briew da kaba pynbor ia ki briew ban ai da uta u vaccine.
Ngi tip ba u Bill Gates u dei uwei na ki ‘riew khrawspah ha ka pyrthei trei borbah bad noh synñiang shibun ha ki ba bun ki bynta jong ka koit ka khiah.
La ong ruh ba u Bill Gates u dei uwei na ki leading class jong ki Global Elites kiba kynthup ia ki ‘riew pawkhmat bad riew donbor jong ka pyrthei.
Haba nga khmih ia ka jinglong jingman jong ka pyrthei mynta, nga iohi kumba kitei ki jingthrang jong ki riew pawkhmat ka pyrthei ka la sdang treikam bad urlong.
Ngan ym kren shaphang kiwei ki bynta jong ka pyrthei bad ia kata ka sorkar ba tang kawei ha ka pyrthei, hynrei ngan kren beit tang shaphang ri India.
Ka jingkren jong u Modi shaphang ka New World Order, ban wanrah ia ka roi ka par ne kata ka sustainable development ha India ka pynshonkhmat bad pyntharai sniew haba nga peit sha ka jinglong jingman ba mynta ha na ri India.
Ngi sngewthuh ba ka eh than ban wanrah ia kata ka bit ka biang bad ka roi ka par sha baroh ki nongshongshnog khamtam ha ri India kaba dei ka ri kaba bun paid.
Ngi iohi ruh ba kane kata ka khlam corona ha ka wat kaba ar ne ka second wave ka trei borbah ha ka ri india bad ha ka jylla jong ngi ruh kumjuh.
Haba ngi ianujor ia ka jinglyshop jong kane ka khlam ha first wave bad ka second wave, ngi shem ba kiba shah ktah bad kiba khlad na kane ka khlam ka kham jur ha ka second wave ha kaba kita ki ‘riewstad saian ki la shem ia uta dawai iada ne vaccine.
Balei ba kata ka khlam ka kham jur haba la shem ia uta u vaccine bad balei pat ka duna ha ka first ha kaba ym shym pat la lap ia uta u vaccine?Nga da sngew phylla bad sngew lyngngoh haduh katta katta haba nga iohi ia kawei ka khubor dang shen ha ki lad pathai khubor, ba uta uwei u briew uba phasi pyniap ialade hynrei ynda ki la pynkit sha hospital, kita ki nongtrei ha kata ka hospital ki kam ba uta u briew u don ia u khniang jingpang corona.
Ki don shibun kiei kiei kaba pynlyngoh ia nga shaphang kane ka khlam.
Haba ngi ianujor ia ka jingkhlad jong ki briew ha ka ri India ha ka shisnem na kane ka khlam bad na ka jingpang cancer, ngi shem ba kiba khlad dei kiba don ia ka jingpang cancer ne bampong.
Te balei pat ba ka sorkar ka pyntieng haduh katne katne ia ki paidbah bad ka da pynbna syndon da ka jingkhangdam ne lockdown hana ban tehlakam ia kane ka jingpang khlam.
Lada kane ka jingkhangdam kan dang iai bteng, kiba bun kin dei kiba iap thngan ym kiba ioh ia kane ka jingpang namar ngi tip ba ka ri india bun na ki nongshongshnong ha ka ri india kidei kiba duna ha ka ioh ka kot.
Hato ki briew kin im lada kim ioh ia ka bam ka dih kaba biang? Lehse ka lah ban dei ruh ba ka sorkar ka kwah ban pynbor ia ki briew ba kin shim ia uta u covid vaccine, da kaba pyntieng ia ki paidbah shaphang kane ka khlam ki lah ban pynurlong ia ka jingthmu jong ki.
Haba nga lum lut ia kine kiei kiei baroh, ha la ijingsngewthuh barit jong nga shem ba kine ki jingthmu jong kine ki nongialam jong ka pyrthei, kumba nga la kdew haneng, nga shem ba ki don ka jingiadei bad kane ka jinglong jingman ba mynta bad ha ka jingsngewthuh jong nga, ia kane ka khlam ym shym la shna da ka China ne ka US kumba la kam da ki scientists ne ba kan shu mih hi na mariang, hynrei kadei kaba la iasngewthuh jingmut lang da baroh ki nongialam ha ka pyrthei bad ka don kaei re kaei ka jingthmu barieh (conspiracy) jong ki nongialam ba pawkhmat jong ka pyrthei.
Nga pynpaw ia kane ym dei ba nga thmu ban pyntieng iano iano, hynrei nga kyntu ia baroh kiba pule ia kane ka jingthoh jong nga ba kin long husiar bad kin pynshong nongrim hi ia kiei kiei kiba la jia long ha ka pyrthei.
Khublei shibunKyrteng:- Carmel Fedrick MalngiangJaka sah:- Wahkaliar, Sohra, East Khasi Hills District , Meghalaya 793108Phone number:- 6009594917.
Kane ka kot ka dei ka jingpyrshang ban lum thup ia ka history jong ka jaidbynriew Khasi kaba ngi la pyrshang ban lum bad thoh ha ryngkat u Professor Bodhi Sainkupar Ranee, (uba hikai ha Tata Institute of Social Science Mumbai) bad ngi pynpaw ka jingsngewnguh ia u Prof.Ranee uba la pyndep Phd ha ka phang “The Federation of Khasi States" kaba la pynlong ia ngi ban pynmih bad thoh lang ia kane ka kot “The Federation of Khasi States – History-Epistemology and Politics" kaba nyngkong (First Edition) kaba dei halor ka lynti iaid ka jingiakhun ki Hima Khasi naduh 1773 (first sylhet records) ter ter shaduh ki snem 1835 ter ter haduh 2017.
ngi la pynbeit ruh ban thoh ia kane ka kot hapoh ka shatri jong ka kynhun Tribal Intellectual Collective India (www.
ticijournals.
org) ka kynhun riewlum ka ri india bad ha kaba la ioh ki kyntien maitphang na uwei na ki riewstad uba la paw bha u Professor Virginius Xaxa, bad kane ka kynhun bad kane ka kot jingthoh kaba nyngkong ka la ioh lad ban pynrung lang ha ki thup (journal) ki skul bah jingpule (University) ha kylleng ka pyrthei.
La thoh bniah ia kane khnang ba kiba bun ki samla pule ha ki University na ka jylla, na Ri India bad kiba na shiliang duriaw kiba na bar Ri India ki wan sha ngi na ka por sha ka por ban wad jingshai ban batai katba ngi sngewthuh ia ka thymmei ka jaidbynriew khasi, ka synshar Khadar bad ka bishar.
Kane ka kot ngi kyrmen kan pynsuk ia ki riewpule, ki nongmihkhmat, ki bor sorkar, ki Seng bhalang, ki skul pule, ban nang kham shai halor kane ka phang.
Kane ka kot ka shim ia ka bynta katba lah ban buddien ia ka jingiaid lynti ka jingiakhun ki hima khasi naduh ki snem 1773 da kaba sot na ki kot (First Sylhet Records 1773) shwa ka jingwan ki phareng, ka por phareng ka jinghiar thma ki phareng, ka por laitluid ki hima khasi, Ka Federation of Khasi States, Ka synjuk lang ki Hima Khasi, ka constituent assembly, ka jingiakut standstill, ka lyntih jong ka IOA & AA, Ka khasi states constitution making dorbar, ka jingbsuh jubor ia ki hima khasi hapoh ka First Schedule, sixth Scheduled, Constitution Ri India ha ki por synshar Assam naduh ka 26 January 1950 ter ter ka jingiakhih Hill States, haduh ban da wan ka jylla Meghalaya bad ki jingbteng ki jingiakhun ka jaidbynriew Khasi haduh kine ki sngi 2017.
La thoh khnang da ka phareng ban pynshai sha ka pyrthei halor ka jingiaid lynti ki jingiakhun ka FKS.Kane ka kot kaba nyngkong (First Edition) ia mynta lah ban pule kum ka eBook /bad lah ban download/shon(print) khlem jingsiew bad namar ka khlam covid19 kan dang slem ban ioh ia kane ka kot kum ka “hardcopy".
Lehse ha ka Second Edition kaba ngi dang thoh mynta kaban kynthup ka jingiaidlynti ka jingiakhun ka FKS haduh u snem 2021 kaba ngi dang thoh kaba yn sa pynmih ha u snem 2022 ngin sa pynmih lang da ka “hardcopy" ha kaba ki paidbah kin lah ban ioh online.
Kyrmen kine ki jinglum thup ia ki kot ki sla ki sakhi satar kin long ka jingmyntoi ia ka pateng mynta bad longdien kiban sa nang wan.
Ai khublei ia phi khamtam ki nongthoh khubor kiba la kyrshan katba lah ha ka lynti jong ka jingiaid ka jingiakhun ka Federation of Khasi States ha kaba kyrshan ban pynmih ia ki jingthoh kiba la bun mynta la bun bun snem.
Balei ka FKS kam don member ba ka Unrepresented Nations and Peoples Organization ? Lada ka NSCN ka la long member naduh u snem 1993Kumno yn download ïa kane ka kot haba ka pan password?.
Ka Bible ka la dep iathuh (predict) shaphang uta u Mrad khlaw u ban sa wan shen, tang shu mih ka hukum baka Israel kan pynieng pat ia ka Temple kaba lai ha Jerusalem.
Shaphang ka Temple kaba lai ha Jerusalem, to ngin tip ba u Blei u khlem hukum ban pynieng pat.
Namar u Blei um donkam Temple shuh ban ai jingknia kum haki por barim.
Hynrei ia kata ka Temple Balai yn pynieng naka bynta ka jingkwah hi ki khun Israel kat kum ka rukom ki kpa tymmen jong ki hyndai.
Haba ki Israel ki kwah te u Blei u shah kein namar ki khlem ngeit ha u khun jong u U Jisu Khrist, te u Blei u shah ia ki Israel ban pyndep iakata kaba ki la kwah.
Ka Temple kaba lai ka dei ka Temple kaba khadduh eh kaba ym na u Blei hynrei na u Soitan (Lucifer) kein.
Dei ia kane, ba ka ktien u Blei ka ong – “U Jingijli ba pynjot (abomination of desolation).
Daniel 9:27.
U Jisu ruh pynkynmaw da kaba ong – “ynda phin iohi ia kata ka jingijli ba pynduh, ba la ong shaphang jong ka da u Daniel Nongiathuhlypa baka da ieng haka Jaka Bakhuid.
Mathaios 24:15.
(Ye therefore shall see the ABOMINATION OF DESOLATION, spoken of by Daniel the prophet, standing in the Holy Place).
Ka Jaka Bakhuid (Holy Place) ka thew iaka Jerusalem.
Une (U Jingijli) mrad khlaw un shong hakata ka Temple ka Balai ha Jerusalem bad un leh ia lade kum u Blei.2 Thessoloni 2:1-4.
Namar u kwah long Blei.
Ka ktien u Blei ka iathuh ha ka kitab jingpynpaw shaphang.
“Artylli ki Mrad khlaw" uta u mrad khlaw u ba wan kiew na duriaw u syriem ia u Labasa, U don 7 ki khlieh, 10 ki reng, ki kjat jong u kum ka dngiem, ka shyntur kum u sing.
Kane ka thew ia u briew u kynja briew uba ka jinglong jong u kum u Mrad kynsha (Beast).
Dei ha une ba uta u Iakjakor (soitan Lucifer) u la aiti ia ka bor bad ia ka khet bad ka bor synshar bakhraw.
U Iakjakor udei u soitan.
U Soitan u ai iaka bor synshar ha uta u briew uba long Mrad khlaw ka jingsynshar khlem jingisnei.
Jingpynpaw 13:1-2.
Haba ka lynnong kaba 17 Jingpynpaw la ong iaka juh ba u don 7 ki khlieh 10 ki  reng.
Ia kine kiei kiei u Blei u la pynpaw ha u Ioanis ha ka dewlynnong Patmos.
U ong – uta u mrad khlaw ia uba me iohi u LA LONG, BAD UM LONG SHUH te un sa kiew noh na ka liewlong khlemtrai (bottom less pit) u ban leit shaka jingpynjot te kita kiba iashong ha ka khyndew (pyrthei) ki sngew kyndit…… haba ki iakhmih ia uta u Mrad khlaw kumno ba u la ju long, bad ba um long shuh, bad ba un sa long.
Jingpynpaw 17:8.
Ha ka lynnong kaba 13 Jingpynpaw la ong – “Nga la iohi ia kawei na ki khlieh jong u kum ia kaba la pynmong haduh ban da iap, hynrei la pynkhiah ia ka jingmong iap jong u.
Te  baroh kawei ka pyrthei ka sngew phylla ia uta u MRAD KHLAW.Ki briew ki la iamane dem ia uta u Iakjakor (soitan) naba u la aiti iaka bor synshar ha uta u Mrad khlaw; te kila ia mane dem ia uta u mrad khlaw, ki da ong – uei uba long kum uta u Mrad khlaw? Uei uba lah ban ialeh thma bad u? Jingpynpaw 13:3-4.
Kumta ki 7 tylli ki khlieh, ka mut 7 ki syiem (seven kings).
Jingpynpaw 17:10.
Uwei napdeng ki 7 ngut ki syiem ba la iap, un sa im biang bad un wan long u syiem uba 8.
Jingpynpaw 17:11.
Ka mynsiem jong uno uno u briew ba la iap khlem da kylla kaba mut, kan leit sha ka liewlong khlem trai.
Ka ktien u Blei ka ong ba ka mynsiem jong uta u syiem uba la iap kaba don ha ka liewlong ba khlem trai (Bottom less pit) kan sa wan kiew (crawl) noh bad ba kan leit sha ka jingjot.
Kamdei ba ka mihpat (not resurrection) hynrei ka wan kiew.
Jingpynpaw 17:8.
Haba u Blei u shah kata ka jia.
Haba u la im biang, kita ki shong ha khyndew (pyrthei) kin ia sngew kyndit haba ki la peit ia uta u Mrad khlaw uba la ju long bad ba um long shuh hynrei mynta u la long (U la im).
Jingpynpaw 17:8.
Ka jingkylli hangne ka mih.
Iano na kita ki 7 ki syiem ba ka pyrthei ka dang ithuh dur  haduh mynta, ymdei u Adolf Hitler jong ka Nazi Germany? Namar ia kiwei pat ym ju kham bna hynrei tang ia ka dur u Hitler hi ba ka pyrthei ka iaimih haduh mynta.
U Hitler u dei uwei na ki syiem uba shun thlong mluh thlong sying iaki Israel bad u long ruh uta u Mrad khlaw uba saw hain da ka snam ki Israel.
Jingpynpaw 17:3.
U Hitler u la ju pyniap haduh Hynriewphew lakh ngut ne 6 million ngut ki Israel kynthup 55 million ngut kiwei pat ha ka thma Bah pyrthei Ba Ar (Second World War) (1939-1945 AD).
Ka ktien u Blei  ka ong ba uta u syiem uba 7 (Adolf hitler) un sa long u syiem uba 8, u ba  wan kiew naka  liewlong  ba khlemtrai udei u briew ka pop (man of sin) u khun ka jingjot un leit nyngkong ma u sha ka pung ka ding.
Kine baroh ki 7 ngut ki syiem bad  uta ruh u ban salong u syiem ba  8 ia  u ban sa wan ki long ki nongshun jong ka Israel.
Une u syiem uba 8 uban sawan un sa shong haka Temple kaba Lai ha Jerusalem haki Lai snem shiteng kaba Ar, ne ki 1260 sngi (bad 30 sngi) ne 42 bnai.
Jingpynpaw 13:5.1 Thessoloni 2:1-4.
Nangne un synshar ia ka pyrthei (one world Govt).
Kata kan jia tad ynda la pynieng ia ka Temple ka ba Lai (Third temple) ha Jerusalem kein.
U Iakjakor (Lucifer) soitan un aiti ia ka bor synshar ha uta u Mrad khlaw (man of sin) ba un synshar ia kane ka pyrthei 42 bnai ne 3 snem shiteng.
Jingpynpaw 13:4-5.
Kata ka ia (age) ka long hajan ka por ka ladei ban ong – Uta uba leh bymhok to nangleh  bymhok; uta uba tngit to un nangtngit: uta uba hok to un nangleh hok: uta uba khuid to un nang khuid.
Jingpynpaw 22:10.
Amen.
Shillong: Kiba ioh pang corona virus, mynta ka sngi, ki don  742ngut bad ka East Khasi hills, ka don 316ngut ki riew paidbah, kiba ioh pang thymmai.
Kiba jem na ka jingpang, ki long 974ngut bad kiba iap, ki long 13ngut.
Baroh kiba la ioh ia ka jingpang, ki long 35,190 bad kiba dang don ha ka jingpang, ki long 7,496ngut.
Kiba la jem baroh ki long 27,130ngut bad kiba iap, ki long 564ngut.
Naduh ba la pynbna ia kane ka khlam Covid-19 myn shemsnem, ha kaba baroh na ngi ngi hap im shitom bad kine ki ‘protocol’ bunjait lem bad ka shahset ha iing (lock down), bun ki balang khristan bad ki kynhun khristan ki la khot duwai , ryngkat ruh ha ki khep ki khep bad ka jingshah jingit de.
Nga ia lade ruh nga la ju don bynta bad kine ki jingkhot.
Ngi ki khristan ngi ngeit ba ka jingduwai ka dei shibynta na ka jingngeit jong ngi.
Hooid, lada ngi phla hok, don kiba pynlong ia ka jingduwai hakmat eh ha kano kano ka bynta jong ka jingim bad don ruh ki khristan kiba duwai ynda la kut lad bym lah shuh ban leh kumno kumno ruh.
Te ngam sngew lyngngoh namar kata ha kaba ma ngi ki balang ne seng khristan ngi khot duwai bad shah jingit.
Hynrei kaei kaba pynlyngngoh ia nga ka long ka khubor kaba mih ha U Shillong times ha ka 27 tarik mynta u bnai kaba ong:Ka Sorkar kan pyllong ia ka jingduwai ba kyrpang ha ka 3o tarik u MayKane ka khubor ka khot ia baroh ki nogshong shnong ban pyllong ia kane ka jingduwai bakyrpang ha ka por mynsngi 12 baje ha ka 30 tarik.
U minister ka koit ka khiah u Bah A.L.Hek ha ka sngi Balang u la pyntip ba u ai jingmut ia u Chief Minster ban ioh ia kane ka jingduwai bad u Chief Minister u kohnguh.
U Bah Hek u kyntu ia ki nongshongshnong baroh, kam pher na kano ka jait niam, ban iasoh lang ha kane ka jingduwai bakyrpang na ki iing jong ki.
U ong, “Ngi donkam ban duwai na ka bynta kito ki mysniem kiba la khald noh na ka Covid-19 bad ruh na ka bynta ka jingkoit kloi kiba dang shitom na une u khniang jingpang" U mynti u la ong ruh ba u la pyntip ia ka tnat pathai khuborka sorkar jylla (Ka Directorate of Information and Public Relation) ban pynbna paitbah ia kane ka khobor ha ki nogshongshnong baroh.
Kham pher na ki jingkhot ki kynhun khristan, kane ka jingkhot ka iapher namar ka khot lut ia ki jait niam baroh.
Ka dei shisha ka jingkhot kaba pynkmen ia nga ban iohi ba ka sorkar ka khot ia kane ka jingduwai.
Nga pule bad iaipule ia ka.
Nyngkong nga nangmut ka dei ka jingrai ka Cabinet hynrei na kane ka khubor imat kam dei kumta.
Ka dei beit ka jingai jingmut u Minister badonburom ka koit ka khiah ha u Chief Minister bad u Chief Minister badonburom u kohnguh.
Nga ainguh ia U Blei bad nga ai khublei ia kine ki nongialam namar ka jingshlur jong ki ban khot ia kane ka jingduwai bad ban pyndonkam ruh ia ka tnat Pathai Khubor ka sorkar ban pynbna paitbah.
Nga kyntu ia ki paitbah ka Ri ban iasnoh kti lang.
Ia lade nga kwah ban iadon bynta namar kumba nga ngeit kiwei ruh ki sngew:Ngam tip kumno kiwei pat ki jait niam ki sngewthuh ia ka jingduwai.
Bad kaei kaba ngan ong hangne ka lah ban long kaba kiwei pat ki jait niam kin nym sngewthuh.
Te hynrei haba nga puson ia kine ki jingkhot jingduwai bad kahmtam haba ka sorkar ka khot, ka pyllong ia nga ban buh ia ki jingkylli bad ban wad ia ki jubab na ka Ktien ka jong U Blei.
Kane kam dei ba ngin shim sting ia ka jingdonkam ka jingduwai bad ka jingdonkam ia ki jingkhot ban duwai.
Ha ka jingshisha kine ki jingkylli nga ngeit kin nang pynkhlain ia ka jingduwai bad ka jingiasaid bad U Blei ba un isynei ia ngi.
Ki jingkylli bad ki jubab kumba nga nga sngewthuh.
Ka don ka jingjia kaba sngewtynnad bha ha ka Testament kaba rim.
U Blei u phah ia u nongiathuhlpa Jonah ban leit sha ka nongbah Nineveh, ka nongbah kaba khraw ban ialap pyrshah ia ki jingsniew jong ka.
Ka khubor ka long ba sa 40 sngi U Blei un pynjot ia ka.
U Jonah u la leit bad ialap ia kane ka khubor.
Te ki briew naduh uba khraw tam haduh uba rit tam, kynthup ia u Syiem jong ki, ki la kup da ki jain byrni bad u dpei, ki la khot ia ka jingshah jingit bad ki la phai noh na ki lynti bymman jong ki bad ki la kyrpad ia U Blei ba un isynei ia ki.
Te u Blei u la iohsngew bad sangeh na kaba pynjot ia ka.
Kane ka dei ka dur kaba itynnad ia ka jingpynrit bad jingkylla kaba mut.
U Blei u peit ia ki dohnud jong ngi bad ia ka jingim jong ngi, ym dei tang ia ki sur jong ki jingduwai da ka shyntur jong ngi.
Hooid ngi donkam ban duwai, hynrei ki dohnud jong ngi ki dei ban beit hakhmat u Blei.
Lada don ka jingbym beit u khot ia ngi ban pynrit bad kaylla kaba mut.
Ki mat ban pyrkhat.
Shillng: 3ngut ki khun jong kawei ka long iing, ki la khlad noh, na ka daw ba ki bam ia u tit khlaw bad ia u ktung.
Katei ka jingkhlad jong kitei ki lai ngut, ka dei ha kaba ki ia khlad pud sngi, kaba dei ha ka sngi palei, ha ka sngi thohdieng bad ha ka sngi saitjain.
Saw ngut kiwei pat, ki dang don ha ka jingshah sumar ha hospital.
Ka HYC Nongkhla Unit, ka la leit ai jing iarap ia katei ka long iing, kaba shem lanot, da kaba leit ai khaw shi borni bad u phan shi byrni.
New Delhi: Ki don sa  1,65,553 ngut kiba ioh pang covid ha ki 24 kynta ba ladep bad mynta kiba ioh pang baroh, ki la poi sha ka  2,78,94,800 ngut.
Mynta ka sngi, ka dei kaba duna tam, ki nongpang covid ha ki 46 sngi ba ladep, ha ka Ri baroh kawei.
Kiba iap mynta ka sngi, ki long 3,460ngut bad baroh kiba iap, ki la poi sha ka  3,25,972 ngut.
Ki bor synshar ne Sorkar, la ki dei ba la pynlong da kano kano ka seng saiῆ hima bad ki dei na ka liang kamon ne kadiang ne napdeng kim lah ban kiar ne thet kti na ka jingbahkhlieh ia ki paidbah nongshong shnong.
Khamtam ha ka synshar paidbah bad ha ka Ri India ba laitluid kaba ka synshar paidbah ka la suhthied bha, ki Sorkar Jylla ne Sorkar Pdeng kim lah ban thet kti ne їehnoh beiῆ ia ki nongshong shnong.
Ka jingkren jong ka Sorkar Jylla lyngba u nongaiktien jong ka (Symbud Myntri Rangbah) kaba bthah pynban ia ki paidbah ban “bam tang da ka ja bad u jhur" bad ba ka Sorkar kam lah ban pyntian ja.
Kane lehse ka dei ka jingpyrshang jong ka Sorkar ban thet kti bad kyntait ban shim ia ka jingkitkhlieh bad kumne ha ka por ba dang shoh ka khlam ka ngoh ka long ka jingkren kaba ym lah ban pdiang satia.
Ka Sorkar Jylla ne Sorkar Pdeng kim lah ban phetrieh na ka kamram bad jingkitkhlieh ban khmih ba ki nongshong shnong kin bit kin biang, kin shngaiῆ bad kin dap da ka jingkyrmen.
Ka dei ka kamram kaba la pruid dak ha ka Riti Synshar bad ka dei ruh ka jingїatiplem ban pyndap bad pynbiang ia ki jingdonkam jong ki paidbah.
Ki nongsynshar kiba kyntait ia ka jingkitkhlieh kim lah ban shong ha ka khet bad lada ki kyntait ne їehnoh beiῆ ia ki paidbah nongshong shnong ka long kumba ki khot sngewbha ia ka kynrum kynram ba kan wan jyrsieh ha ka imlang sahlang.
Ka jingїakhun pyrshah ia ka khlam kam dei ka thma hapdeng kiba riewspah bad kiba duk.
Kam dei ruh ka por ba uwei un shim kabu halor uwei pat ne ba un leh mon bad kumta ter ter.
Kum ha kane ka por kiba khlaiῆ, kiba don ha ka bor, kiba don ba em ki dei ban jynsur mynsiem bad pynthymmai ruh ia ka jingmut jingpyrkhat.
Ym tang ban їarap ia ki para briew, hynrei ban pyrkhat kumno ban pynwandur ne mutdur thymmai ia ka synshar khadar bad imlang sahlang.
Ki policy synshar kiba mynta bad ka jingphiah kyrdan ia ka imlang-sahlang ki la long ruh ki daw kiba la pynkha shibun ki jingeh ha kane ka khlam namar ka jinglah shilliang palat ha ka їoh ka kot bad ka jingduk jingkyrduh jong ki briew.
Ha kane ka khlam kiba don ba em, kiba bit ba biang, kiba don ka kam ka jam kaba thikna bad kiba la don lypa ka jingkynshew kaba heh ha ki bank kin ym їapthngan sa ar ne lai snem; ki don lei lei ki briew wat sa ar ne lai pateng ruh kin ym pat їapthngan wat lada kim їohlad ban kamai.
Ym lah ban len ba ki don kiwei pat ki bym don ei ei shuh bad kim tip naei kin їoh bylla bad naei kin їoh kamai ban bsa bad pyndap ia ka їing ka sem ne ki khun ki kti.
Haba phai sha ki khanatang na ka Baibl, imat lehse ki la don ki khep ba u Jisu ruh u la їatyngkhuh ia ki jinglong jingman kiba їasyriem kum kane, ka jinglah shilliang bad jingduk jingkyrduh jong ki briew.
Bad kawei na kita ki khep ka paw ha ka khanatang shaphang ka jingbsa jingbam ia ki hajar ngut ki paidbah kiba la їapthngan (Markos 6:33-44).
Ha kane ka khanatang u Jisu u la kob ia ki synran jong u ban shim ia ka jingkitkhlieh ban bsa jingbam ia ki hajar ngut ki paidbah kiba la jan їapthngan.
Katkum ka Baibl kane ka la jia ha ka por ba u Jisu bad ki synran ki dang leit sha shilliang ka duriaw Galilaia sha jngai na ki shnong briew.
U Jisu bad ki synran ki king ia ka lieng ban leit pynjah thait shipor sharud duriaw sha ka jaka kaba kynjah ban bam lyer.
Phewse, katba kin hiar ryngkew da ki hajar ngut ki paitbah kiba la mih na ki shnong bapher ki la da poi nyngkong bad ap lypa ia u Jisu harud ka duriaw, bad ki nongthoh komentari ki batai ba uta u paidbah u don kumba shiphew hajar tam.
U Jisu ha ka jaka ba un sngewsih ne dom ba ki paidbah ki wan ban pynthut ia u bad ki synran, pynban u la phuh samrkhie bad ai khublei ia ki namar u tip shai kdar ba ki paidbah ki beh thong ia u namar ki donkam ban їoh jinghikai na u, ban їoh ki kyntien jingkyrmen bad ba u iaїenglang bad ki hapdeng ki jingeh.
Ka por kaba u Jisu bad ki synran ki leit sha shilliang ka duriaw ka dei ha ka por nohphai sngi bad ym lap ba sngewthuh ba ar ne lai kynta ki la їaid ba u Jisu u hikai bad kren sha ki paidbah shaphang ka Hima u Blei hangne ha pyrthei.
Katba ki paidbah ki dang shah skhor ia u Jisu, ki synran ki la wan sha U bad ong, “ki paidbah ki la shong hangne baroh shi sngi, ka sngi mynta ka la noh ka sngi, їoh lap ba kem sa ka miet kin ym ioh jingbam shuh kumta pynlait noh ia ki ba kin leit thied ne wad jingbam sha ki shnong" Hynrei u Jisu u la pynphai ktien da kaba ong, “ai ma phi ka jingbam ba kin bam".
Kane ka dei ka jingkob jong u Jisu ia ki synran.
Kum ki nongїalam jong ka kynhun kaba pyrshang ban tei ia ka Hima u Blei ha ka pyrrthei, ki synran kim lah ban phetrieh, kim lah ban kiar ne thet kti na ki kamram, bad jingkitkhlieh lymne ban ym don ka mynsiem їatiplem.
Ha shuwa ia kane, ha ka por ba u Jisu u la sdang ban kren bad hikai sha ki paidbah, “la pyndap ia ka mynsiem jong U da ka jingsngewsynei ia ki…" Katkum I Phadar Sngi, ia kine ki kyntien la ring jingmut na ka ktien Greek “esphlangkhnisti" kaba mut “ki la khih ki snier ki snap bad ki khyllai jong U bad katkum ka saiῆpyrkhat ki Jiw hyndai, ka jingieid bad jingsngew synei ki don ha ki khyllai bad ki snier ki snap".
Ka dei ka mynsiem їatiplem kaba la pynkhih bad pynlong ia u Jisu ban leh ia ki kambah.
Ka mynsiem їatiplem ka mut ba u Jisu u rung ha ki jingmut jingpyrkhat jong ki briew, u phong ia ki juti jong ki bad u tip hangno ka thar.
Kane ka jingїatip lem ka mut ban sngewlem, ban shah shitom bad ruh ban їakmenlang bad ki paidbah.
Kaba bud nangta ka long ba u Jisu u leh ia ka kambah bad kyrkhu ia ki san tylli ki kpu bad ar tylli ki dohkha.
Ka jingbam ka la kha roi bad hadien ba la sam bad ba u paidbah u la bam kdang pura ka jingbam ka dang tam sa khatar shang.
Ha kane ka khanatang U Jisu u khlem ong ia ki paidbah ba kin leit wad jingbam hi, u khlem kynteit ne kyntait ia ki, u khlem kynnoh beiῆ ia ki paidbah ba ki long kiba alhia ne kiba shu ap ban pyntian ja.
Ha ka jingthoh komentari halor kane ka khanatang, I Phadar Sngi I ban shuh shuh ba ki kyntien kiba ong- “ba ia ka dohnud jong U la pyndap da ka jingisynei ia ki, namar ba ym don uba sneng uba kraw ia ki, ym don uba kdew lynti kaba dei, ym don uba peit uba khmih ia ki" (Markos 6:34), ki thew ne ki mut ba ka Sorkar ruh kam pyrwa ia ki, ki heh ki haiῆ jong ki ki shu shim kabu ban pynmyntoi їalade bad ki nongїalam jong ki kum ki pharisi bad ki stad aiῆ kim imsngi ei ei na ka bynta jong ki.
Da shisha ki long kum ki langbrot khlem nongsharai bad kumta ki suri bad ki mrad khlaw ki kynrup bad ki patar ia ki katba ki mon.
Ka Sorkar Jylla mynta ka khot ia ki nongshong shnong ban duwai.
Їa kaei ngin duwai? Hato ngin duwai ba ka mynsiem їatiplem kan їoh jaka ha ka synshar khadar bad ka imlang sahlang? Kan pynmih bad pynkha ia ka bor ka jingieid bad ki kambah ban kyrshan iwei ia iwei pat? Hato ngin duwai ban pynkylla dur bad pynwandur thymmai ia ka synshar ka bishar?Nalor kiba їoh jingpang covid19, ki don shibun bah ki para nongshong shnong kiba la jan їapthngan namar kim don jingbam bad kim don kamai shuh ban thied jingbam, nalor kiwei ki jingdonkam ha ka jingim.
To ngin shim ia ka jingkitkhlieh bad pdiang ia ka jingkob u Jisu ba ka dei ka kamram jong ngi ban ai jingbam ha kiba thngan bad ban kyrshan ia kiba la duh kamai.
Kaba kongsan ruh ka long ban saiῆdur thymmai ia ka synshar khadar, ka їoh ka kot bad ka kamai kajih.
Ngin pynkut bad pyndam noh shi syndon ia ki policy synshar kiba lah shilliang bad kiba pynduk pynkyrduh ia ki briew.
Ngin bujli da kiwei pat ki policy ki ban ai ka jingim ba pura ha baroh ki nongshong shnong salonsar.
Ngin pynkut da ka jingdawai ka Ella Wheeler Wilcox-“ka jingduwai khem ki kam ka long kum u khnam khlem ka ryntieh.
Bad ki kam khlem ka jingduwai ka long kum ka ryntieh khlem u khnam…" Amen.
Shillong: Ka jingjia, kaba la pynkyndit hynnin ka sngi, haba ki arngut shi jur, kiba ioh pang covid, ki la phet na ki jaka shong kyrpang jongki, na ka bynta ban ia don lang baroh arngut.
Ka kynthei, ka dei kaba don ha ka jingshah sumar ha Shillong Civil Hospital bad katei ka la phet bak na hospital, ban leit wad ia uba ieid jongka sha iew Laitumkhrah.
U lok jongka ruh, u don jingpang malu mala bad u don ha ka jingshong kyrpang.
Utei u lok, ula kynthih ialade, na ka kali 108, haba la ialam ia u, ban phah test bad ka lok pat, ka jah rngai na civil hospital.
Ym tang katta, hynrei, ki shu ia iaid beit kumto, khlem da tap shyntur ialade  bad ki ia jyrhoh artad, shaba iaid lynti, la iathuh.
Ki pulit lem bad ka MLA bad ka MDC, ki la ia bunkam ban wad ia kitei ki shijur bad ka jingwad, ka la sdang naduh ka por 6baje janmiet bad hadien 4 kynta, la lap noh ia ki bad hadien kata, la ailad ba kin ia shong lang ha kajuh ka jaka, namar ba ka dei ka jingkwah jongki, ban ia don mar syndah, ong ka MLA jong ka Laitumkhrah, ha ki katto katne ki lad pathai khubor.
l.
Mairang: U Sub-Divisional Magistrate ka Mairang Civil Sub-Division, Mairang ha ka hukum ba la pynmih ha ka 28 tarik u Jymmang, 2021 u la pyntip ba hadien ba lah dep test lut ia baroh ki High Risk Contact kiba don ha ka Shnong Umthlong, la weng noh ia ka Containment Order na ka bynta kane ka shnong naduh ka 28 tarik u Jymmang, 2021.
Lah ban pynkynmaw hangne ba la pynhap ia ka Shnong Umthlong kum ka Containment Zone ha ka 17 tarik u Jymmang, 2021 kum shibynta ban tehlakam ia ka jingsaphriang jong u khniang jingpang COVID-19 namar ka jingdon jong ki nongpang COVID-19 bad ki High Risk Contact ha katei ka shnong.
Mairang: U Sub-Divisional Magistrate ka Mairang Civil Sub-Division, Mairang ha ka hukum bala pynmih ha ka 28 tarik u Jymmang, 2021 u la pyntip ba hadien ba la ioh lut ia ki report jong baroh ki high risk contact bad namar ba la dep pynkhuid ia ka Meghalaya Rural Bank, Nongthliew Branch bad ki rud ki kiar jongka, kumta la weng noh ia ka Containment Order na ka bynta kane ka Bank bad yn sdang plie noh iaka naduh ka 31 tarik u Jymmang, 2021 naduh ka por 9 baje mynstep.
Shillong: Kiba iap na ka khlad covid, mynta ka sngi, ki long ka ka kong Kwintina Nongkhlaw, 76, 7th Mile Upper Shillong, EK HillsKa leit shah sumar ha ka 28-05-2021 ha Woodland Hospital, ShillongKa la khlad noh ha ka 28-05-2021.
Cause of death: Covid-19 Pneumonia with co-morbiditiesKa kong Battilin Kharkamni, 43, na Mawlai Mawdatbaki, EK HillsKa leit shah sumar ha ka 24-05-2021 ha ka Dr.H.G.Roberts Hospital ShillongKa la khlad noh ha ka 29-05-2021Cause of death: Severe Covid-19 PneumoniaU Bah Reggae Kharhujon, 34 na Risa Colony, EK Hills,Ula khlad ha iing, ha ka 28-05-2021Covid-19 PositiveU Kenji M Marak, 67 na Banduraja Betasing, SWG HillsU leit shah sumar ha ka 27-05-2021 ha Ampati Hospital ShillongUla khlad noh ha ka 27-05-2021Cause of death: Covid-19 Positive with co-morbiditiesU Bhanwar Singh, 72, na Laitumkhrah, EK HillsU leit shah sumar ha ka 30-04-2021 ha Nazareth Hospital, ShillongU khlad noh ha ka 28-05-2021.
Cause of death: Covid Pneumonia with co-morbiditiesKa kong Plistina Mawlong, 78 na Bishnupur, EK HillsKa leit shah sumar ha ka 19-05-2021 ha Bethany Hospital ShillongKa la khlad ha ka 29-05-2021Cause of death: Covid-19 Pneumonia with co-morbiditiesKa kong Biola Majaw, 46, na Umsaw Umsning, Ri BhoiKa leit shah sumar ha ka 28-05-2021 ha NEIGRIHMS Hospital ShillongKa khlad noh ha ka 28-05-2021.
Cause of death: Severe Covid Pneumonia.
NEW DELHI: Ki doktor dawai phareng, ki la khie bitar jur, halor ka jingkren jot U Baba Ramdev, pyrshah ia ki, bad kumta, ka seng jong ki doktor, lane kiba la tip kum ka Federation of resident doctors’ association, ki la pynbna, ba kin pynlong da ka jing iakhih ba shisngi, ha ka 1tarik Jylliew 2021, da kaba pynlong kum ka sngi jong ka jingsngewsih lane ka black day jong ki doktor.
Ha ka kyrwoh, la dawa ruh, ia ka jing pan map paidbah na U Ramdev.
Ka jing ia kynad, ka leit jia, haba U Ramdev, ula kynnoh, ba ki lak ngut, ki la shu iap ei, namar ba ki shaniah, ha ki dawai phareng, ban iada ialade na ka khlam covid 19.
U Ramdev, ha ka sngi U Blei ba ladep, ula weng noh ia katei ka jingkren tohmet jongu ia ki doktor dawai phareng, tangba ha kajuh ka por, u buh sa 25 tylli ki jing kylli, pyrshah ia ki doktor dawai phareng, ha kaba ula kylli ruh, la kitei ki dawai ki lah ne em ban pynkoit shirta ia ki jingpang bapher.
Shillong:Ha ka 27 tarik mynta u bnai, ka seng Hynniewtrep People Federation(HPF), West Khasi hills, hapoh ka jing ialam U J.L Nonglait, ki lah ioh bat ia ki bar jylla 9 ngut bad la phah leit phai noh.
Ia kine ki dkhar la ia rap da U Sordar Shnnong, Nong Myndo, West Khasi hills.
Ka seng ka maham ruh ba kim dei ban dang kdup ia ki mynder bad la kyntu ruh ia ki company bapher ba ki dei ban pynbit pynbiang ia ki kot ki sla shwa ban trei bad kim dei ban wan rah nongtrei ba nabar, hakum kane ka por ka covid19 bad lada ka seng ka dang lap kin ym don jing map shuh, ong ka kyrwoh na U bah Khraw Iawphniaw, General Secretary ka seng.
U Narendra Modi, myntri rangbahduh ka Ri, ula pynbna mynta ka sngi, ba ka sorkar India, kan siew T.10lak ia uwei u khynnah, na ka PM Cares for Children, ynda haba ki khynnah kiba la iap kmie iap kpa, kin dap 18 snem ka rta bad kitei kin dei kiba iap na ka khlam covid.
Ka PM Cares, kan siew ruh ia ka bai bnai, na bynta ka jing pule jong u khynnah, hapdeng ka rta, kaba 18 haduh 23 snem ka rta bad ynda haba ula dap 23 snem, yn siew lut ia ka pisa, kaba u dei ban ioh, ba un pyndonkam ialade.
Yn ai ruh ia ka jinghikai kaba khlem donkam ban siew pisa, ia kitei ki khynnah bad yn pynrung skul ha ka   Kendriya Vidyalaya lane ha ka skul praibed, kaba don hajan jong u ne ka khynnah bad ia ka bai siew, yn siew na ka pisa jong ka PM Cares bad yn siew ruh ia ki bai uniform, ki bai kot bad kiwei ki jingdonkam.
Haduh mynta, ki don  577 ngut ki khynnah, ha kylleng ka Ri, kiba la sah khun swet, na ka jingiap ki kmie ki kpa, na kane ka khlam covid 19, ong ka  Smriti Irani, myntri ka  Women and Child Development  bad katei ka dei ha ka jingkhein, kaba naduh ka 1tarik Iaiong, haduh ka 25tarik Jymmang 2021.
CHENNAI: U  MK Stalin, myntri rangbah ka Tamil Nadu, mynta ka sngi, ula pynbna ia ki lad jingiarap bapher, na ka bynta jong kito ki khynnah, kiba iap ki kmie ki kpa jongki, na ka daw jong ka khlam covid.
Ka sorkar, ka la rai ban siew T.
