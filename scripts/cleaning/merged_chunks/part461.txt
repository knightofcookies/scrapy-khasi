Haba iakynduh ia kum kine ki jingeh phim dei ban khuslai, ki kmie ki kpa ki donkam bad twad jingmut na ki bahaiing hasem ne nakito kiba kham nang shaphang ki teknoloji lane ban leit iakynduh iaki nonghikai ban wad jingiarap na ka bynta ki technical issues.
Hikai ban nang kumno ban pyndonkam iaki browsers ne kiwei pat ki operating system khnang ban pynsuk iaki jingpule ha ki online class.
Ki khynnah kilah ruh ban twad jingmut para khynnah skul shaphang technical issues haka por online.
Lada phi lah ban leh kumne, phin ym shem jingeh ha kino kino ki technique kiba phi donkam ban tip bad pule.
KA JINGBYMTIP LANO KI JINGPULE KIN KUT:— Ka juh jia haba phi la pynkhreh da ki bnai naka bynta ki jingpule haki online hynrei phim tip pat lano kin kut bad kine ki buh jingeh shisha haba ymtip bniah.
Ki khynnah pule kidon daki spah bad da ki hajar ki lynnong ban pule ha baroh ki sobjek bad lada kim tipbniah shaphang ka jingsdang bad ka jingpynkut jongki jingpule, khatduh kin ym sngewthuh bad kin ym shimkhia ban pyndep iaki.
Hangne ruh phim donkam ban khuslai, haba don ki jingkylli ki jubab ruh ki don.
Ki nonghikai ki donkam ban shimkhia na ka bynta kine ban batai lypa iaki khynnah katno donkam ban pule bad thoh bad lada phi kwah ba ki khynnah kin sngewthuh bha, pynlong Dali online campaign bad ai katto katne ki assignment ba kin leh hi.
Kine kin iarap iaki ban long ki khynnah kiba tbit bad shemphang.
KA JINGBYM SHIMKHIA IAKA POR :— Ka jingpule haki online ka ailad iaki khynnah ban jied hala kajong ka por bad ha kano ka jaka baki sngewtynnad ban pule.
Ki iohlad da kaba suk ban pule dalade khlem da don kiba peit ne khmied iaki, hynrei ka jingiohlad ban pule hi dalade khlem da don ki ba peit ba khmied bunsien ki ialam sha kiwei pat ki kam kiba pynbyrngia bad ka jingbyrngia palat ha kiwei ki kam ka khate noh iaka por bad kim donpor shuh ban pynleit jingmut haki jingpule.
Ban ialeh iakine ki jingeh ki khynnah ki donkam ban ia bynta iaka por pule bad ka por ialehkai.
Buh ryntih iaka por kaba biang ba kin sdang ban pule ha ka juh ka por lyngba ki video call ne haki online training.
Ka jingbuh ka por kaba biang ban pule ksn iarapniaki khynnah ban sngewthuh iaka jingkordor ka por bad ka jingdonkam ban pule bha.
DEI BAN DON KI NONGPEIT IAKI KHYNNAH HABA LEH ONLINE CLASS:—- Ka jingpule haki online ka ai jingmyntoi shibun hynrei phi donkam ruh ban kynmaw ban ym leh palat pud.
Ki khynnah teng teng ki jlep bad ngiah ban pule haba ymdon kiba peit ne khmied iaki haba ki pule haki online.
Ka jingbymlah ki nonghikai ban donlang hajan ban batai shaphang ki jingai jingtip, bunsien hi ka pynduh jingkyrmen bad ki donkam iakiwei pat ban donlang hajan ban ai jingtip haba ki donkam.
Ha kum kine ki por, ki kmie ki kpa ki dei ban shim iaka jingkitkhlieh ban donlang bad ki ban iarap haba ki donkam.
Da kaba leh kumne kan iarap iaki ban nang pynleit jingmut haki jingpule bad kin sngewthuh shuh shuh iaka rukom pyndonkam iaki jingpule ha ki online.
Khublei.
Ki la mih shibun ki kyrteng ha kine ki sngi, kiba shalan droks ia U Sushant Singh Rajput bad kitei ki kynthup ia ka Sara Ali Khan, ka Shraddha Kapoor, ka Rakul Preet Singh nalor kiwei pat.
Mynta ka sngi, ka la mih sa ka kyrteng jong ka Deepika Padukone, ha kaba la kynnoh ba ka don ka jing iakren jongka shaphang u droks bad kito kiba shalan droks sha U Sushant Singh Rajput.
Mynta, ka la mih sa kawei ka kyrteng bad katei ka dei ka jong ka Dia Mirza, ha kaba la kynnoh ba ka Dia Mirza ruh, ka donkti ha katei ka kam shalan droks ia U Sushant.
Ka Dia Mirza, ka la pynshai mynta ka sngi, da kaba ong “Nga kwah ban kren shai hangne, ba ngam pat ju pyndonkam droks ha ka jingim jongnga bad kane ka dei tang ka jingleh ban pynbudnam ia nga".
“Kane ka jingleh, ka long ban pynjot ia ka kyrdan jongnga, kaba nga la trei shitom ba ngan nang kiew shajrong ha kine ki sngi".
Haduh mynta, ki la don 18 ngut kiba la shah kem halor ka jing shalan droks  sha U Sushant bad kitei ki kynthup ia ka  Rhea Chakraborty, u hynmen jongka, U  Showik, nangta u nongpeit ia ka iing U Sushant, U  Samuel Miranda bad nangta u nongshet jong U Sushant, U  Dipesh Sawant.
Kiwei pat kiba dang don ha ka jingbuddien ka NCB, ki long ka  Deepika Padukone, ka Sara Ali Khan, ka Rakul Preet Singh, ka Shraddha Kapoor bad nangta ka nong suh jain ba pawnam, ka  Simone Khambatta.
New Delhi: U Sharad Pawar, u nong ialam ka seng NCP, ula pynbna mynta ka sngi, ba un shah thngan shisngi, na ka bynta ban sngewlem halor ka jingshah sospon jong ki phra ngut ki MP ka Rajya Sabbha.
“Ngan nym bam eiei satia, na ka bynta shisngi, ban sngew lem ia kito ki dkhot ki dkhot kiba iakhih pyrshah" ong U  Sharad Pawar, uba dei ruh ialade, u dkhot jong ka  Rajya Sabha, na ka seng  Nationalist Congress Party (NCP).
Hynnin ka sngi, ki 8 ngut ki dkhot ka Rajya Sabbha, ki la shah pyrshah baroh shimiet haduh ban da shai bad ki shong ha khmat jong ka Parliament; mynta ka sngi, ula sdang shah thngan sa U Deputy Chairman ka Rajya Sabbha bad un bteng haduh la shai ka sngi bad mynta ula pynbud sa U Sharad Pawar bad un shah thngan, mynta ka sngi haduh lashai mynstep.
U Pawar, ula ong “Ngam pat ju iohi, ia kaba kum kane ka jing ia thaw ain.
La beh ia ki dkhot, namar ba ki kren ia kaba ki sngew dei.
U Deputy Chairman, um shym la bud stia ia ki ain" ong u myntri barim ka sorkar India.
New Delhi: Ka Pakistan, ka pyndonkam da ki drone ban kit tiar siat sha u pud jong ka India Pakistan, ong ki pulit ka Jammu and Kashmir.
Ki pulit ka Jammu and Kashmir, ki la lap ia ki suloi AK 47 bad ki pistol, ha ka shnong Akhnoor hynnin ka miet bad la antad, ba katei ka dei ka kti jong ki ehrang Jaish-e-Mohammad.
Hadien ba ki pulit, ki ioh jingtip, ba la pynhap ia ki tiar siat, kumta ki la leit wad ia katei ka shnong bad ki la ioh kurup ia  ar tylli ki AK assault rifles, ka pistol, lai tylli ki AK magazine bad 90 round ki kali, kiba la ioh kurup na ka shnong  Zad Sohal.
Ar tylli ki song, la lap na ka shnong Akhnoor, kaba 12 kilometre na u pud jong ki ar tylli ki Ri.
Kitei ki dei ki tiar, kiba dei ban pynpoi sha kti jong ki ehrang kiba don ha them Kashmir, ong ki pulit.
Shillong: Ka North-Eastern Hill University, ka kwah ban pyntip ba U  President ka India, ula ai por ia U Prof SK Srivastava, ba un dang iai bteng kum U  Vice Chancellor, NEHU, hadien ka 23tarik Nailur 2020.
Ka jingtip, ba la ioh na ka  Ministry of Education, Department of Higher Education, kaba 22tarik Nailur 2020, la pyntip ba U  Prof.Srivastava, un iai bteng ban bat ia ka kam jongu, hapoh ka shisnem lane haduh ban da wan, da uwei pat u ban shimti ha ka jaka jongu.
U  Prof.Srivastava, ula shimti kum U  Vice-Chancellor, NEHU, ha ka 24tarik Nailur 2020, ha kaba un dap san snem kynthih, ha ka  23tarik Nailur, 2020.
Ka jingiap U Sushant Singh Rajput, ka la kylla long sha ka jingthwet ia ki kam shalan droks sha utei u aktor, uba la khlad.
Hynnin ka sngi, ka Narcotics Control Bureau (NCB), ka la rai ban khot ia lai ngut ki aktress, ban tohkit halor ka kam shalan droks sha U Sushant, katba  mynta ka sngi, ka la paw sa ka kyrteng jong ka Deepika Padukone, kawei na ki aktres ba paw bha jong ka bollywood.
La iathuh ba ka Padukone, ka ju ia chat bad ka Karishma, kaba dei kawei na kiba ju ia chat bad ka Rhea Chakravorty bad kaba dei ruh kaba don bynta ha ka kam shalan droks sha U Sushant.
Ki 8 ngut ki MP, ki la weng noh ia ka jingshoh pyrshah jongki, ha phyllaw ka Parliament mynta ka step, da kaba ki ia shim bynta lang bad ki liang pyrshah ban nym leit sha iing dorbar, naduh mynta ka sngi.
Ki MP liang pyrshah, ki dawa ba dei ban weng noh ia katei ka jing sospon ia ki 8ngut ki MP, da U Chairman ka Rajya Sabbha.
Ha kawei pat ka liang U Harivansh, Deputy Chairman ka Rajya Sabbha, ula sdang ban shah thngan, na ka bynta shi sngi kynthih bad ka daw, ka long ba u sngew ba ula shah leh niewbein ha ki liang pyrshah sorkar ha ka iing dorbar jong ka Rajya Sabbha.
Ha ka shithi sha U Chairman, ka Rajya Sabbha, U Venkaiah Naidu, U Deputy Chairman, u ong ba u duh thiah duh dem, man ka por, namar ki jing kynrum kynram ha iing dorbar Rajya Sabbha.
U Harivansh, u ong shuh shuh ba un shong shah thngan, na ka bynta shi sngi kynthih, ka ban kut haduh lashai ka sngi.
Kiba pang covid 19 ha India, ki la poi mynta sha ka 55 lak ngut, da ka jingdon sa  75,083ngut kiba ioh pang ha ki 24 kynta ba ladep bad nangta sa  1,053 ngut kiba iap.
Kiba dang don ha ka jingpang, ki long  9,75,861 ngut bad baroh kiba iap, ki la poi sha ka 88,935 ngut, ong ka Ministry of Health and Family Welfare.
Shillong: U bah Lambok Thabah, Editor jong ka kotkhubor U Nongsain Hima, ula khlad noh mynta ka step.
La iathuh da ki lad khubor, ba U bah Thabah, u shu kem pang kyndit hynnin ka miet, hynrei ula khlad noh, ha ka jaka sumar ha Bethany Hospital, mynta hi ka step, ong ka khubor.
Shillong: Ka shnong ka thaw ka KSU Rangthong Unit ha ka 18tarik Nailur 2020, ka la ioh ban synniang lem da ki face mask sha ki nongshongshnong ka shnong Rangthong bad kumjuh ruh sha ka Rangthong PHC.Ia kane ka jingsam ia ki face mask,  la ialam da u vice president ka unit u ba dei ruh u executive member ka KSU Southwest khasi hill district, u samla Evansroy Nongrem, U samla Iengskhem Syiemlieh, Vice President ka KSU Mawkyrwat circle ba dei ruh u education secy ka unit, nangta u Samla nicky bobby syiemlieh asst.
Secy ka unit lem bad ki dkhot ka unit.
Kane ka sienjam ba kum ka unit ka la shim ka long kum shi bynta ban pynsngewthuh paitbah ia ki lad jingsumar bad kumno ban iada na u khniang jingpang COVID 19 u ba lasdang pur sted ha ka jylla.
Shuh shuh ka seng ka don ka jingkyrmen ba lyngba kine ki face mask ba ka seng ka la noh kan long ka jingmyntoi ba khraw ia u paidbah ba un pyndonkam khamtam haba ki leit ki wan.
Ka seng ka kyntu ruh ia u paidbah ban long uba adkar bad dei ban bud ryntih ia ki kyndon ba la buh da ka health department, khnang ba une u khniang jingpang un nym ioh ban suhthied.
Kum ka seng ba ju shakri ia ka bha ka miat u paitbah, ka la noh synniang ruh da ki mask sha ka Rangthong PHC kum ka dak barit ban ia snoh kti lang ban iatrei lang ban teh lakam ia ka jingpur u khniang jingpang COVID 19.
Kum ban shu pynkynmaw ka seng dang ha kine ki khyndiat bnai ka la shim jingkitkhlieh ban leit iakynduh ia u DMHO, ban dawa ban phah doctor MBBS ba pura hapoh ka PHC bad kum ka seng ka pynpaw ka jingsngewkmen halor ka jingkloi jong ki bor ba halor ban sngap lem ia ki jing ud u paitbah da kaba wanrah doctor MBBS thymmai bad ka la long shisha ka jingmyntoi kaba khraw khamtam ha kum kane ka por ba ka pyrthei ka mad.
Kyntang iawai ka KSU Rangthong unit ka kitbok kitrwiang ia baroh ba u Blei un ri un sumar, un pyllait bad un don ryngkat bad ngi, lyngba ka jingialeh thma pyrshang ia une u khniang jingpang Corona Virus, ong ka  kyrwoh na u samla Iasohlang Nongrem, Publicity secy ka unit.
New Delhi: Ki phra ngut ki MP kiba la shah sospon na ka dorbar Rajya Sabbha, ki la ia thiah miet baroh shimet, ha phyllaw jong ka Parliament bad katei ka jing shong pyrshah jongki, ka dang iai bteng haduh mynta ka step ruh.
Mynta ka step, U Harivansh Singh, Deputy Chairman, ula leit ai sha ia kitei ki MP, ha katei ka jaka ba ki ia shong pyrshah ha khmat ka Parliament.
U Sanjay Singh, na ka seng AAP, u pynmih ia ka jingthoh ha ka peij jongu, ha ka twitter, ha kaba u thoh “Baroh shimiet, ngi ia shong ha bar, ha khmat jong ka dur mot U Bapu".
U Deputy Chairman, ula leit mynta dang step bad leit rah sha sha kitei ki MP, kiba ia shong pyrshah ha bar jong ka Parliament, hynrei la iathuh ba kitei kim shym la pdiang satia ia ka sha ba la leit rah da U Deputy Chairman.
Ki hynniew tylli ki shnong khappud jong ka Assam, kiba don ha ka thain  Palashbari jong ka  Kamrup district, ki la kren bitar ia ka seng BJP, namar ba kam ai satia ia kano kano ka lad pynroi sha katei ka thain bad mynta, ki dawa ba kin pyn iasoh noh ia kitei ki shnong bad ka  Meghalaya, ong ka khubor jong ka North East Now.
Kitei ki shnong, ki kynthup ia ka  Gorubondha, Besimari, Dewanbeel, Borgorang, Bangeliila, Kotrabari bad ka Shantibeel bad kitei ki kwah ban pyn iasoh noh ialade bad ka  West Khasi Hills district jong ka Meghalaya.
Ha ka sngi saitjain, kitei ki shnong, ki la pynlong ia ka jing ia mih paidbah ban pyrshah halor ka jing bym don surok, bym don um, ym don ilektrik bad ka jing duna ki skul bad kiwei.
Kitei ki la pynrem ruh ia U MLA jong ka Palashbari, U Pranab Kalita, namar ba um shym leh eiei satia ia katei ka thain.
Nongpoh:Ha ka sngi kaba u Bah Victor Rani, MDC ka Jirang Constituency, u la hiar sha shnong Nongrim Jirang bad kaba la jia ryngkhat ba ki nongialam shnong katei ka shnong, ki la ud halor ka jingdonkam ban maranot ia ka LP School kaba don ha Nongrim Jirang, u Bah Victor Rani, u la pynbna paidbah syndon ba un iarap T.5 Lak sha katei ka skul, khnang ba kin ioh ban pyndonkam ia katei ka pisa ha ka ban maramot pynbha ia katei ka skul.
Katei ka skul kaba la kular ban ai jingiarap da u MDC Jirang, ka dei ka skul kaba la tei naduh ki snem 1972 bad kaba la kot mynta 48 snem ei ei, hynrei haduh mynta kim pat ioh ia kano kano ka jingiarap na ka sorkar, haba iadei bad ban pynbha ia katei ka skul, kaba dei ruh kawei na ki shlem ai jingstad ia ki khynnah kiba don ha katei ka thain.
Ha ka jingkren kaba lyngkot, u Bah Victor Rani, u la ong ba u sngewthuh eh ia ka jingeh kaba la iakynduh da ki paidbah ha katei ka thain, khamtam eh ba ki dei kiba sah ha ki thain khappud ka Meghalaya bad Assam, namarkata utei u MDC Jirang, u ong ba u kloi ban iarap na bynta kito ki paidbah kiba sah ha ki thain khappud, haba ki shem ne iakynduh ia kino kino ki jingeh.
Nongpoh:Myn hynnin ka sngi kaba u Bah Sosthenes Sohtun, MLA Jirang, u la hiar sha shnong Nongrim Jirang, ka shnong kaba don ha khappud ka Meghalaya-Assam, utei u MLA Jirang, u la ong ba u kwah eh ban wanrah jingkylla sha ki shnong kiba don hapoh katei ka thain, khamtam eh ba katei ka thain kaba u shakri ka dei kaba don ha khappud eh bad ka Assam.
Kum u Nongmihkhmat ka Jirang Constituency, kaba dei ruh kawei na ki Constituency kaba dang sahdien ha kiba bun ki liang haba iadei bad ki kam pynroi, hynrei uba don pat ia ka jingkitkhlieh na ka bynta ban wanrah jingkylla hapoh katei ka Constituency, u Bah Sosthenes Sohtun, MLA Jirang, u la ong ba u la lah ban pynioh skim pynroi haduh T.200 klur tam ki skim pynroi ha Jirang Constituency.
U Bah Sosthenes Sohtun, u la ong ruh ba kum u Nongmihkhmat bad uba la iohi ia ka jingeh ki paidbah, ha kaba nyngkong u la ialeh ha ka ban pynioh ia ki skim pynroi kiba iadei bad ki lynti syngkien, nalorkata ia ki skim sam umbam umdih lem bad ia ki jaka pule puthi, namar u iohi ba kitei ki lai tylli, ki dei kiba donkam tam na bynta ki paidbah hapoh katei ka thain.
Shuh shuh, utei u Bah Sosthenes Sohtun, u la ong ba nangne shakhmat un dang iai trei shitom shuh shuh na ka bynta ban pynpoi ia ki skim pynroi, kiba iadei bad ka jingdonkam ia ki paidbah kiba sah sa katei ka thain, namartkata u la kyntu ia ki paidbah ba kin ai ka jingiatreilang bad u kum u nongmihkhmat, khnang ba kitei ki jingthmu jong u ban wanrah jingkylla ha katei ka thain kin sa urlong bad kin da long ka jingmyntoi ia ki paidbah kiba sah ha katei ka thain.
Nongpoh:U Bah Samlin Malngiang, Myntri sorkar Jylla bad uba dei ruh uba peit ia ki kam umbam umdih, hynne ka sngi u la hiar sha shnong Nongrim Jirang, ka shnong kaba don ha khappud Assam-Meghalaya bad kata ka long ban leit buh ia Mawnongrim, na ka bynta ban tei ia ka Nongrim Jirang Combine Water Supply Scheme, ka skim sam umbam umdih ka sorkar pdeng kaba la tip kum ka Jal Jevaan Mission bad ka ban sa sam umbam sha manla ki thliew iing ha ki lai shnong kiba don ha katei ka thain.
Ki shnong ki ban sa ioh jingmyntoi na katei ka skim umbam, ki kynthup ia ka shnong Jarebasai, Nongrim Jirang lem bad kiwei, namar ka Nongrim Jirang Combine Water Supply, la pynmang pisa haduh T.6.80 klur, kaba yn sa pyntrei noh shen bad la kumno kumno yn pyndep ha u 2022.
Ha katei ka sngi, kaba u myntri sorkar u la hiar sha katei ka jaka, la sakhi ruh da ka jingdon u Bah Sosthenes Sohtun, MLA Jirang, u Bah Victor Rani, MDC Jirang, ka Kong RM Kurbah, Deputy Commissioner Ri Bhoi, ki ophisar na ka tnat PHE, ki nongialam shnong katei ka thain lem bad kiwei.
Shillong:Myn hynnin ka sngi, hadien ba ka sorkar jylla, ka la pynmih ia ka jingbthah ban plie ia ki skul na ka bynta ban ai jingiarap ia ki khynnah skul kiba don ka jingeh ha ka jingpule tang na ka bynta  ki khynnah klass IX haduh klass XII, ki  don na ki nong hikai  kiba la sdang ban ai jinghikai hynrei don ruh na ki skul, kiba ym pat shah ia ki khynnah skul ban kin wan ha ki skul.
Na ka liang jong ka Principal jong ka St Magret Higher Secondary School, ka Sr Mary Saio ka la pynpaw ba na ka liang jong kane ka skul kam pat shah ia ki khynnah ba kin wan sha ki skul, namar ba ka dang jur ka jingkiew ia kiba ioh pang Covid -19 ha ka jylla bad ba ka lah ban buh ia ki khynnah ha ka jingma.
Na ka liang jong ka Sr Mary, ka la ong ruh ba ka Sorkar jylla kam shym ia syllok ne shim ia ka rai na ki nongpyniaid skul ne na ki kmie ki kpa ban plie noh ia ki skul, hynrei ki la shu ioh i tang lyngba ki lad pathai khubor.
Ka la ong ruh ba wat na ka liang ki kmie ki kpa ruh kim pat mynjur ba  kin phah ia ki khun sha ki skul, namar ba ki khynnah lada ki wan ha ki skul kin hap ban wan lyngba ki kali bad kin ia kynduh ia ki briew ha lynti synkien.
Ha kawei ka phang na ka liang u myntri ba dei peit ia ka tnad pule puthi ha ka jylla u bah Lahkmen Rymbui, mynta ka sngi, u la ong ban plie ia ki skul ka shnong ha ki nongpyniaid skul bad kam shem don kata ka jingbthah, hynrei ka dei tang ba ki khynnah kin ioh jingmyntoi lada ki kmie ki kpa ki shah ia ki khynnah ba kin leit sha skul.
Haba ia dei bad ka jingkynnoh ba ki la don ki skul kiba la pynlong skul mynta ka sngi, na ka liang jong u myntri u la ong ba u khlem ioh kano kano ka jingtip kaba kum kata bad ula ong ba ka jingshah ban plie ia ki skul ka long ba ki khynnah kin ioh ban leit sha skul lada ki sngew donkam.
La ong ba ka sorkar ka la dep ban pynmih ia ki jingbthah baroh ba ki skul ki dei ban bud; halor ka jingong ba ka sorkar ka khlem kynjoh ktien, kane ka dei ka por ba kham khyllah ban kynjoh ktien ia baroh kam lah ban long, hynrei ka shong ha ki skul la kin plie ne em bad ka shong ha ki kmie ki kpa kin phah ne em ia ki khun sha ki skul, ong shuh u myntri.
Ka long shai ba ka sorkar ka don ka jingsngew ba ka jingkoit jingkhiah jong ki khynnah kan long kaba kongsan eh bad dei na kata ka daw ba ka la pynmih ia kito ki kyndoh lyngba ka tnad ka koit ka khiah ban bthah ia baroh ki skul kiba kwah ban plie ba ki khynnah kin ia kynduh ia ki nonghikai ban pan jingiarap.
Shillong: Myn hynnin ka sngi, ka KSU Namdong, ha ka jing ialam jong u President ka unit u samla Chanbor war bad u General secretary u samla Juhhi Tariang, ki la leit ban ia kynduh ia U  District Medical & Health Officer, West jaintia hills Jowai halor ki jing dkoh trei kam jong ka Namdong PHC.Ha katei ka jingleit la  dawa sa iwei i doktor, namar ba tang marwei im lah ban shakri namar ki jingbun ki nongpang ha kane ka thaiñ bad sa kawei la kyrpad ia u DM&HO ban tuklar lem halor ki jing shakri jong ki staff nurse ia ki paidbah bad na ka liang jong u DM&HO u la iathuh, ba la don ka sanction post na ka bynta ki doktor ha kane ka PHC bad naka liang ka seng ka la dawa ba ki nongtrei jong ka Namdong PHC ba kin dei ban bud ryntih ia ka kamram jong ki kum ki nongsumar ia ki nongpang jong kane ka thaiñ, bad ban burom ruh ia ka por jingki nongpang kiba wan ban shah sumar hapoh kane PHC bad kumjuh ruh na ka bynta u nongai dawai u dei ban don hapoh ka PHC katba ka dang dei ka por trei jong u.
Shillong: Ka Deputy Commissioner jong ka South West Khasi Hills District ka kong C.Kharkongngor, myn hynnin ka sngi ka la iathuh ba halor ki khubor ba ka don ka jingbthei ka jaka buh ia u Uranium, ka la phah ban leit tohkit ia briew jong ka sorkar bad ia ki pulit sha katei ka jaka.
Haba ia kren bad ki lad pathai khubor na ka liang ka kong C Kharkongngor ka la ong “Nga la phah ia ki pulit bad ia ki team ban leit tohkit sha katei ka jaka hynrei namar ba ka surok ka long ka ba sniew bad ka ba jngai kum ta nga dang ap ia ka kaiphot.
"  Ka la iathuh ruh ba ka la tohkit ruh na ki nongshong shnong katei ka thain ha ka ba ki la iathuh na ka liang jong ki nongshong shnong ka Jynrin, ruh  kim shym la ioh sngew ba don eiei kum kata".
Ka la iathuh ruh ba ka la dep ban iakren bad u AMD na Shillong ha ka ba u la iathuh ba haduh mynta ha katei ka jaka ym don ba pyntrei bad ki jaka hangto la khangdam lut, hnrei haduh mynta ym pat lah ban iathuh tikna ba ka don ne em ka jingbthei ka tanki buh Uranium, namar ba dang ap ia ka kaiphot.
Sngewlyngoh kumno kiba na shillong ki tip ngi ba sha kine ki thain ngim tip ei ei,imat lada dei shisha kumta te don kiba wan pnjot,bad lada jia ba uta u uranium u ktah iaka koit ka khiah,kiba pyllait iakata ka dam kin hap ban kit khlieh.
Shillong: Ka UHM katkum ka kyrwoh na u President Rangbah ka seng u bah Charlie J Rani, ka pynpaw ia ka jing bitar shla ia ka sorkar jylla bad ia ka District Council ia ka jingleh kyllut bym suidniew, ha kaba ialam shaduh ka jingbthei jong kane ka tanky.
Ka seng, ka ong ba lada kato ka lyer bih na ka jingbthei jong kato ka jaka stok (tanker)kaba set ia u Uranium u ba lah tih shen mynshwa naduh u snem 1993; lada ka ktah ia ki briew, mano ban bah khlieh? Kan bah khlieh ka District Council ne ka sorkar jylla ne kata UCIL?Ka seng, ka dawa namarkata, ban phah noh ia ki stad saian shathie mardor ba kin leh eiei khnang ba kin lah ban tehlakam iaka jingjia shathie da kaba kin pynlong ia kata ka jaka ba kin phah sah noh ia ki briew kham sha jngai namar katkum kajingjia.
Katkum ka jingioh jingtip na ka liang ka seng ba lada kato ka lyer bih kan lait nangto kumba 200 km Radius kan jam lane kotbor bad lada kan poi shaduh u pud ba kato ka jingbthei kan ktah ia ka Ri Khasi Jaintia baroh kawei, ka sorkar jylla bad ka sorkar kmie bad ka Ucil ryngkat bad ka District Council kin hap ban shim iaka jingkit khlieh kaba khraw bha.
Ka seng ka byrngem tyngeh ba lada lap ba mano mano ba donkti ban ailad naduh mynshwa ban khlong Uranium bad ban pynlong ja ka stok slem kan nym map satia iano iano ruh, pynkut ka kyrwoh na u Publicity Secretary Sengkmie bah Emdor Buam.
Shillong: U Director ka tnad ka koit ka khiah u Dr Aman War, u la iathuh ba mynta ka sngi 73 ngut ki briew ki ba la test Covid positive kynthup ia ki 59 ngut ha East Khasi Hills District,12 ngut ha West Garo Hills District, uwei ha West Jaintia Hills District bad bad uwei ha North Garo Hills District.
Ki 73 ngut kiba la ioh Covid positive mynta ka sngi ha East khasi Hills District 59 ngut ki kynthup ia ki 48 ngut ki High Risk Contact, 6 ngut ki kynhun shipai, 2 ngut ki nongtrei ka tnad ka koit ka khiah; na kine uwei u dei u Doctor ka Woodland Hospital bad uwei u dei ba la test ha NEIGRIHMS Hospital ba sah ha mawlai Motsyiar, 3 ngut ki ba wan phai na sha bar ka jylla.
Ha West Garo Hills District ki 12 ngut ki ba la test Covid positive ki kynthup ia ki 4 ngut ki kynhun shipai bad 8 ngut ki nongtrei ka tnad ka koit ka khiah kine baroh 8 ngut ki dei na Holy Cross Hospital Tura.
Ha North Garo Hills District uwei u dei uba wan na shabar ka jylla bad ha West Jaintia Hills District uwei u dei u high Risk Contact.
Ki briew kiba dang don ia ka jingpang Covid -19 ha ka jylla ki long 2169 ngut; na kine ha East khasi Hills 1569, ha west Khasi Hills 13 ngut, ha south West Khasi Hills District 6 ngut, ha Ri Bhoi District 138, ha west Jaintia Hills District 10 ngut, ha East Jaintia Hills District 273 ngut, ha West Garo Hills district 129 ngut, ha South Garo Hills District 8 ngut, ha South West Garo Hills District 14 ngut ha East Garo Hills District 4 ngut bad ha North Garo Hills District 4 ngut.
Baroh kiba la ioh jingkoit pura na kane ka jingpang Covid -19 ki la poi sha ka 2527 ngut kynthup ia ki 15 ngut kiba la koit mynta ka sngi bad ki briew kiba don ia ka ne ka jingpang Covid -19 kiba la khlad ki la poi sha ka 38 ngut kynthup ia ki 2 ngut kiba la khlad mynta ka sngi.
Ki sample kiba la dep ban phah ban test ki long 133259 tylli kiba long negative ki long 127589 ngut bad ki ba dang ap ia ka result ki long 937 tylli.
Shillong: U Director ka tnad ka koit ka khiah u Dr Aman War, u la iathuh ba mynta ka sngi don 3 ngut ki briew kiba don ia ka jingpang Covid -19 kiba la khlad.
Na kine, 2 ngut ki dei ki rangbah bad kawei ka dei ka longkmie.
Haduh mynta ha ka jylla kiba la khlad ki la poi sha ki 38 ngut, lait noh tang u wei u ba la khlad ha NEIGRIHMS Hospital u ba la test Covid ha Assam bad ka jingkhein kan niew ha ka jylla Assam.
Kine ki ba la khlad  mynta ka sngi ka dei kaba la tip kyrteng kum ka Jothika Ghosh 46 snem ka rta kaba sah ha Upper Jailroad, uwei u dei u ba la tip kyrteng kum u Jotimoi Sharma 48 snem ka rta u ba shong ba sah ha Tripura bad uwei u dei u ba la tip kyrteng kum u Ranjit Kumar Das 75 snem ka rta u dei u ba na ka jylla Assam.
Ia ka Jothika Ghosh la wan rah na Woodland Hospital sha Nazareth Hospital  sumar ha ka 19 tarik U Nailur 2020 ha kaba ka la khlad noh ha ka por 6:20 baje janmiet bad la test Covid positive ia ka ha Woodland Hospital ha ka 18 tarik U Nailur.
Ka daw ka jingkhlad jong kane ka long kmie ka long na ka Covid -19 Anemia.
Ia u Jotimoi Sharma la wan rah sha NEIGRIHMS Hospital, ha ka 8 tarik u Nailur 2020, na ka daw jong ka jingjynjar ban pynhiar mynsiem bad ka jingbym tip briew ha kaba ki la test bad ki la lap ba u long Covid Positive, hynrei u la khlad noh pat ha ka 19 tarik u Nailur 2020 ha ka por kumba 5:00 baje janmiet na ka daw jong ka respiratory failure Covid pneumonia bad ka damage brain.
U Dr War u la iathuh ba ia u Jotimoi Shah, yn sa kyntiew la shai ka sngi ha ka thup jong ki briew kiba la khlad na ka ne ka jingpang Covid -19.
Ia u Ranjit Kumar Das la wan rah ha NEIGRIHMS Hospital ha ka 20 tarik u Nailur 2020, na ka daw jong ka jingpang Hypertention Diabetes bad ka daw ka jingkhlad ka long na ka respiratory failure, Covid Pnemonia.
Ia u Ranjit Kumar la dep ban test Covid na ka jylla Assam bad ka jingniew ia kiba khlad na ka jingpang covid kan niew sha ka jylla Assam.
Shillong: Ka khubor, ba la pynmih ha ka website jong ka Khasi Students Union (KSU), ka iathuh ba ka la don ka jingbthei jong ka dam, kaba set ia ka bih uranium ha Nongbah Jynrin mynta sngi.
Katei ka kyrwoh, ka iathuh ba kane ka dei ka dam kala shna ha u snem 1993, na ka bynta ban tep ia ki jaboh ba long bih kiba mih na ka jingkhlong malu mala (exploratory mining) ia u marpoh Uranium da ka UCIL.La iathuh ba naduh ki snem kiba mynshwa ka la mih ka jingsieng iwtung kaba jur bha na kane ka dam bad ka jingtuid ka kynja jaboh na ka jingorpait katei ka dam.
Shillong: Ka District Magistrate, East Khasi Hills District, Shillong ka ioh jingtip, ba ki don hynriew ngut kiba don ka jingsuba kaba jur, ba ki don ia ka jingpang covid 19 bad kiba dei ruh kiba iajan bha  bad kiba la ioh ia katei ka jingpang, hynrei kim shym la treh satia ban leit phah test covid ialade.
Kitei ki dei kiba shong ba sah ha  Nepali Compound, Rilbong.
Halor katei ka jing bym treh jongki, ban leit test corona bad ka jingma, ba ka jingpang kan lah ban saphred, kumta la pynbna ban khang dam ia ka iing U  Santosh Thapa, kaba don ha  Nepali Compound, Rilbong, naduh mynta ka sngi, ban khanglad ia ka jing ia rung ia mih ha katei ka iing.
Shillong: Namar ka jingdon uba ioh pang covid 19 lane uba don jing iajan bad uba ioh pang covid, ha ka iing U  Robin Laloo, Block-II, Upper Lachumiere bad kumjuh ha ka jaka sah ki nongtrei ka Eee Cee Bakery & Hopkinson Road, Lower Lachumiere, kumta la pynbna ban khang dam ia ktei ki iing, naduh mynta ka sngi, ong ka hukum, ba la pynmih da ka District Magistrate, East Khasi Hills District.
Ha kawei pat ka hukum, la pyntip, ba ka EC Restaurant, ha Dhankheti, kan khang shwa mynta shipor, haduh ban da pyntip, da kumwei pat.
Katei ka dei namar ba ki don kiba ioh pang covid 19, kiba na  Eee Cee Bakery, kaba don ha  Hopkinson Road, Lower Lachumiere bad nangta ba la leit rah ia ka  jingbam na katei ka jaka sha ka  E.C.Restaurant, Dhanketi.
Ki phra ngut ki MP ka Rajya Sabbha, kiba la shah sospon ha U Chairman, ka iing dorbar Rajya Sabbha mynta ka step, ki la rai ba kin sah miet mynta ka miet ha phyllaw jong ka Parliament.
Kitei ki daw, ba kin iai bteng ia ka jing iakhih jongki, haduh ban da weng ia katei ka jing sospon ia ki, na kaba leit sha ka dorbar Rajya Sabbha.
Shillong: U Myntri Rangbah jong ka jyllam U Conrad K Sangma mynta ka sngi u la ong ba ka jingpdiang hapoh ka iing dorbar Parliament ia ka “Farm Bills"  kan long ka jingkyrkhu ia ki nongrep, ha ka jingshisha ia kane la dei ban leh slem bha naduh mynshuwa.
Haba ia kren bad ki lad pathai khubor, na ka liang u Myntri rangbah u la ong ba kane ka bill kan pyllait ia ki nongrep, na ka jingshah khniot bad kan plie ia ka iew na ka bynta ki mar rep jong ki, khnang ba kin ioh ia ka dor ka ba kham biang da kaba kin ioh ban die sha ki iew kiba kham heh bad kane kan iarap ban kyntiew ia ka ioh ka kot jong ki nongrep.
U Myntri Rangbah u la ong ruh ba kane ka “Farm Bills" ka long shisha ka bill, ka ban iarap ia ki nongrep bad hapoh kane ka bill, la kren ruh ia ki nongrep kiba shu shim wai ia ka jaka rep, katba ha ki por ba la dep kam shym don, hynrei mynta la lah ban wanrah ha kane ka bill ban pynbeit ha kaba ki nongrep kin ioh ia ki jingmyntoi.
Kane ka bill ruh kan plie ia ka lad ban ia treilang ha ka rep ka riang ha kaba ki briew ki lah ban bei pisa ha ka rep ka riang, ha kaba ki nongrep ki lah ban ioh ia kane ka jingmyntoi ha ka jingkyrshan pisa bad kane ka bill ka long kaba biang ban kyntiew ia ki nongrep ha ka Ri.
Shillong: Halor ka jingmih khubor ha ki social media ba kan don ka jingkhang dam biang sa shishien, U Myntri Rangbah ka jylla u Conrad K Sangma u la kren shai ba kan ym don shuh ka no kano ka jingkhang dam ha ka jylla da ka ba ong ruh “Ban khang dam kam dei ka lad jingiada, hynrei ka shu long tang kawei na ki lad ban pynslem ia ka jingsaphriang ia kane ka jingpang COVID-19; ka jingkhang dam kam dei ka jubab ia ki jingeh.
"Ka sorkar kam shem la pyrkhat ban khangdam, hynrei kan don ka jingkhang ha ki katto kane ki jaka ban khang dam lada i don kam, namar ka jingkhang dam ka ktah ia ka ioh ka kot jong ki briew, dei na kane ka daw ba hap ban ia iaid lang ryngkat ryngkat ka jinghusiar, namar kane ka jingpang khlam COVID-19 kan dang neh.
Halor ka jingsaphriang ha ki Social media ba kan dang ka jingkhangdam, u myntri rangbah u la ong ba ka khubor kaba la sa phriang ka long kaba bakla bad ka bym dei, ha kaba ka sorkar kala dep ban pynshai ba kam don kata ka jingkhang dam.
Haba ia dei bad ka jingdawa jong ka Party BJP halor ki jingkynnoh ba ka la don ka jingbamsap ha GHADC bad ka JHADC, u Myntri Rangbah u la ong ba ka sorkar kam shem la shong kli kti ha kaba ia dei bad ka sorkar kan sa shim ia ka rai ha ka por kaba biang, katba halor ka jingdawa ban phah tohkit sha ka CBI, ula ong ba sa ia peit.
Shillong: U Myntri Rangbah ka jylla U Conrad K Sangma, mynta ka sngi u la iathuh ba ha ka jing ialang kaba la long mynta ka sngi ka komiti pyrkhat kam, ka  la shim ia ka rai ba yn sdang ban plie noh ia ki khat ar tylli ki “Industrial Training Institute" ha ka jylla ha ryngkat ki kyndon kiba ka sorkar ka la buh.
Haba ia kren bad ki lad pathai khubor, na ka liang u Conrad K Sangma, u la ong “Ha kane ka jingialang ka ba la long mynta ka sngi la shim ia ka rai sdang ban plie noh ia ki khatar tylli ki ITI ha ka jylla naduh ka 24 tarik Nailur 2020".
U la iathuh ruh ba ha kane ka jingialang, kaba la long mynta ka sngi, ki la ia kren ruh ha kaba ia dei bad ka jinglong jingman jong kane ka khlam COVID-19 ha kane ka jylla baroh kawei, la ka long ha ka jingkiew kiba shitom, kiba la koit, bad ka jingkiew ha ka jingiap.
U la iathuh ruh na la ia kren ruh kumno ban iada na ka jing saphriang ia kane ka jingpang khlam ha kaba ka la don ka jingkiew ha ki katto katne ki jaka bad ka sorkar ka pyrkhat ruh kumno ban dang kham pynsngewthuh shuh shuh ia ki briew ha kaba iadei bad kane ka jingpang COVID-19.
Shillong: Kiba ioh pang corona mynta ka sngi, ki don 73 ngut bad na kitei ki kynthup ia 59 ngut na East Khasi Hills bad ki riew paidbah, kiba ioh pang, ki dei 53 ngut.
Ka West Garo Hills, ka don 12 ngut kiba ioh pang thymmai bad kitei ki kynthup ia 8 ngut ki riew paidbah.
Baroh kiba dang don ia katei ka jingpang ha ka Jylla, ki long 2,169 ngut bad ka East Khasi Hills, ka don 1,569 ngut.
Kiba la jem mynta ka sngi, ki long 15 ngut bad kitei ki kynthup ia 6 ngut ha West Garo hills, 4 ngut ha Ribhoi.
Ka jing pyntrei kam ia ka Farm bill, ka la pynmih shibun ki jing iakhih ha  Punjab, Haryana, ha kaba ki kynhun nongrep, ki la ia mih paidbah ban pyrshah ia kane ka ain thymmai ka sorkar India.
Ki seng nongrep, kin pynlong ia ka jingiakhih paidbah ha kylleng ka India, ha ka 25tarik Nailur 2020, ha kaba kin khang surok bad kin khang ia ki lynti rel ruh kumjuh.
Na ka ling ka Congress, ka la pynbna, ba kan pynlong da ka jing iakhih paidbah, ha baroh kawei India, ha ka 24tarik Nailur 2020.
Katei ka dei ka rai jong General Secretary jong ka seng Congress, ha kaba la pynlong ha ka ophis jong ka seng ha ka nongbah Delhi.
Shillong: Ka KHNAM, ka la ujor pyrshah ia uwei u bar jylla, U Vinu Shishupal Rampal, namar ka jingshim jait khasi jong u bad katba ka council ka dang bishar ia kane ka kam une u bar jylla u pyrshang ban ialam bakla da kaba thung ia U khasi kum U Director jong kane ka company ka jong U.Ka seng ka la pyntip ia kane sha U CEM lyngba ka jingthoh bad ka seng ka sngewthuh ba kane kadei ka jingleh benami bad ia une u briew dei ban pynshitom katkum ka kyndon kaba 3(2) jong ka Tranding by Non-Tribal Regulation 1954 bad ruh katkum ka section ba 17 jong ka Lineage Act 1997 jong ka Council.
Ka seng ka pynrem ruh ia ki briew kiba pyrshang ban iada bad pynriehtngen ia kum kine ki bar jylla kiba pyrshang ban pynjakhlia ia ka jait ka khong jong ngi bad kiba khaii pateng khlem sheptieng ia ki ain ki kyndon jong ka council.
Shillong: Ka VDP Krang Lumpyrdoi Lumdewiong, ha ka jing ialam ka kong Krosilien Mawlong,  ka la ioh kurup shiphew litar ka kyiad, ha ka jing ia ap miet ha katei ka Shnong.
Ka VDP, ka maham ia ki briew na shnong ne nabar shnong ba kim dei ban wan kren ki ktien khlem akor ha shnong ha thaw ne dih kyiad bad la ong ba lada don kiba byrngem byrsit ka VDP, kan ai sha ka bor ka ain.
Shillong: Ka Sorkar Jylla, lyngba ka tnat jong ka Food and Civil Supplies and Consumer Affairs, ha ka sien ba nyngkong, ka la pynmih mynta ka sngi, ia ki dor ki mur jong ki marbam ba kongsan.
Ha katei ka jing pynmih dor, la pyni ba ka dor jong ka mask 3 PLY, ka shongdor T.10 kawei, ha ka dor die khutia, katba ym shym la iathuh satia ia ka dor die lang.
Ka dor jong u khaw Common, la pyni, ba ka shongdor T.2,600 ka dor die lang shi kwintal bad ka dor die khutia, ka long T.28 – T.30 shi kilo.
Ka dor jong u phan, ka long T.2000 – T.2,200 shi kwintal bad ka dor die khutia, ka long T.25- T.30 shi kilo.
Ka dor jong u piat lieh, ka sorkar kam tip dor satia, katba u piat saw, ka shongdor T.2,200 haduh T.2,400 shi kwintal bad ka dor die khutia, ka long T.30 – T.35 shi kilo.
Shillong:Ka Seng Hynñiewtrep Integrated Teritorial Organisation (HITO), ka la phah shithi sha u Deputy Commissioner jong ka East Khasi Hills haba iadei bad ka jingpynmih hukum lyngba ka memo No.SHEL.V/MP/70/2024/PT-III/90-A dated 23-05-2024.
Ha ka shithi ba la phah sha u tei u heh jong ka district, ka seng ka la thoh ba katkum ka hukum ba ka ophis treikam jongu, ka la dep ban pynmih ha ka 23tarik Jymmang 2024 ban pyntreikam ia ka Section 144 CrPC ha baroh ki bynta jong ka East Khasi Hills District jong ka jylla Meghalaya naduh ka 23 tarik jymmang 2024 haduh ka 06/06/2024,namar ka jingñiew ia ka vote jong ka elekshon Lok sabha.
Ha ka hukum ba la pynmih ha ka 23/05/24, ka ophis treikam jong U DC Shillong, ka la thoh ba yn ym shah ia ka jingiaid ralli, ki jingiaid paidbah da ki kyrtong kiba jop, hadien bala dep ban pynbna ia ka resol ha ki bynta jong ka East Khasi Hills District bad ka seng, ka ong ba kane ka long pyrshah ia ka hok jong manla u wei pa u wei u nong shong shnong, katkum ka article 14 bad 19 jong ka Fundamental Right ba la thoh ha ka riti synshar jong ka ri bad ka jinglong laitluid jong ki nong shong shnong.
Ka Ïingbishar jong ka supreme court ka pynpaw ba kum kine ki jingpynmih hukum haba iadei bad ka kyndon 144 CrPC na ka ophis treikam jong U DC, ka long ka bym iahap satia.
Ka hukum ba la pynmih ha ka 23/05/2024 la pynbna ban khang pyrshah ia ki jingiaid ralli, proseshon bad kiwei kiwei pat ha baroh kawei ka district khlem da don satia ki daw kiba biang, ka jingwanrah ia kane ka hukum khem da ia phylliew jingmut bad ki kynhun kiba don bynta ka pynlong ia ki paidbah ba bun ba kin shah khñiot khlem ki daw ba biang.
Kum shibynta,ban lehkmen, ki kynhun,ki paidbah nong shong shnong da kaba pynlong ia ki ralli ka long ban pynpaw ia ka jingkmen haba iadei bad ka jingpynbna ia ka resol jong ka elekshon khlem da pynkheiñ ia ki kyndon aiñ ne pynmih kino kino ki jingkulmar.
Kumta haba iadei bad kane la kyrpad ia ka ophis treikam jong u DC, ba kan pynshong nongrim bad peit bniah biang lane ban weng noh ia ka hukum ba la pynmih ha ka 23tarik Jymmang 2024 khnang ba ka hok jong ki nong shong shnong kan ym shah pynduh.
Shillong: Ka Meghalaya Arm Wrestling Association ka khot sngewbha ia baroh ki rang ia khun kti bad ki thei ia khun kti ban ia wan shim bynta sha ka “Open Meghalaya Armwrestling Championship" ba la pyniaid da ka Meghalaya Arm Wrestling Association ryngkat ha ka jingia snoh kti lang jong ka Malki Sports Club bad ka Treilang Welfare Society, ka ban long ha ka 1 tarik u Jylliew 2024 ha Indoor Stadium Malki, Khliehshnong.
Yn ai medal bad Certificate ia ki nong jop, yn ai da ka song tyngka ia ki lahduh lane ki COC (Champion of Champions)Ka weight categories ka long kumne harumShynrang:Below 50 kgsBelow 55 kgsBelow 60 kgsBelow 65 kgsBelow 70 kgsBelow 75 kgsAbove 76 kgsKynthei:Below 45 kgsBelow 50 kgsBelow 55 kgsBelow 60 kgsAbove 61 kgsThew kilo : 31 tarik u Jymmang 2024.
Jaka thew kilo : Madan Malki.
Ka por thew kilo : 10baje mynstep haduh 3 baje janmiet.
Na bynta ka jingtip ba kham bniah : +918794868529, +918259801751+918731050699.
Script: Ha ka jingwan u slap bah ba jur ryngkat ka Lyer langthari kaba Shyrkhei mynin ka miet ka 28 tarik Jymmang,kaba la pynjot pynjulor ha kiba bun ki ja ka ha kylleng ka District, kawei ka District kaba ktah ha East Khasi Hills lyngba ki jingjia bapher bapher.
La sakhie man ka por ha poi ka aiom slap aiom lyer sha ka thaiñ Mawsynram ïa ka jingtwa ki lum, ka jingkdiah ki dieng bah kaba pynlong ïa kawei ka surok Na Mawsynram ban leit sha Ki thaiñ Balat, Ranikor kumta terter kala twa bad hap ki dieng hapoh ka surok kaba la pynlong ïa ki kali ki ar shaka ba sah kut khelm leit ban kiew, bad ki kali ba wan shillong ruh kila sah kut.
“Ym tang katta katei ka jinghap u dieng kala ngat bad pynjulor ïa ki Post electric ban kala don ka jingktah kaba lip light ba kane kan shimpor ban ioh light ha kine ki thaiñ".
Kat kum ka jingiathuh ki riew rangbah kane ka jingtwa kala jia mynta kumba 12 shiteng thik bad donbok kam don kano ka jingjia shah ban ki kali.
Kumjuh ruh nakaliang ki nonfñiah kali kamai na shillong kila iathuh ym tang hangne hynrei kalong ka jinghap khyndew ha Tyrsad bad kumta ter ter.
Shillong 28 Jymmang: Ha ka jingwan u slap bah ba jur bad ka lyer langthari ka ba sherkhei, ha baroh ka jylla , ka la wanrah ia ka jingshlei um ha ki bynta jong ka nonghah Shillong  bad kumjuh ruh ka jingshah pynjulor.
La sakhi lyngba ka ne ka jingjur u slap ba ka wah umkhrah ka la shlei bad iaid lyngba ki surok bad rah ia ki jaboh  jabain.
La sakhi ruh ba ka Shnong Nongmynsong  ka  ba la tap lut da ka um ha shilynter ka surok bah , ki lynti ki syngkien wat ha ki iingbriew ruh  bad la iohi lyngba ka video ba ki samla na ka shnong Nongmynsong ki la shna da ki lieng,ban  Ia lehkmen bad ban iaid lyngba katei ka surok bad la iohi ruh, ba kawei ka kali Scorpio ka la sahkut ha pdeng sruok namar ka jingshlei palat ka um.
Shillong, Jymmang 28: Ki dkhot ka Hynniewtrep Youth Council (HYC) mynta ka sngi baar ka 28 tarik u jymmang 2024,kila leit ban synran ia u President u Bah Roykupar Synrem sha Sardar Police Station.
Ki pulit kila shah tang ia u Bah Roykupar Synrem ban rung sha Sardar PS katba ki dkhot, kila ap sha bar ka thanat.
La sakhi ruh ka jingsyrtap ki bor Pulit ha phyllaw ka Sardar PS.Kane ka jingwan u President ka HYC sha Sardar PS kadei hadien ka jingshah khot hajir halor ka jingleit kyndang bad leit pynpra naphang ka seng  iaki iing ba sah beaiñ  ha Lum Survey myn haka 23 tarik tarik Jymmang 2024.
La sakhi ruh, ba daki phew ngut ki dkhot ka HYC haka ryngkat ka jingpyrta pynrem iaka Sorkar bad iaka tnat Pulit kila leit synran ia u President u Bah Roykupar Synrem sha Sardar PS.Lah ban kdew baki Pulit kila Register Case bad pynngat kyndon iaki nongialam ba hakhmat eh jong ka HYC haka ryngkat ka jingkynnoh ba kila pynkhien ain, haka sngi leit kyndang iaki briew ba sah ha Lum Survey.
Ha ka jingiakren bad ki la pathai khubor U president ka seng HYC u bah Roykupar Synrem u la ong, ba ka seng ka kloi ban iashimbynta ha ka jingkhot jong ki pulit ia ki nongialam ban tohkit.
“Nakaliang ka seng bad ki ba bun ki paidbah ki la dep iohi shai ia ka jinglong jingman jongkatei ka jaka ha lum survey bad ka seng ka la pyndep Ia la kajong ka kamram kumba ka la kren.
Ki pulit ki la buh sa ha kiwei pat ki sngi ban khot sa Ia 2 ngut ki nongialam, kata u vice president bad u secretary ban shim jingtohkitlang", la ong u bah Roykupar.
Ia kine ki kyntien u bah Roykupar u la pynpaw haba iakren bad ki lad pathai khubor mynta ka sngi ha Sadar police station hadien ba u la mih na ka jingshah khot hajir ha ki pulit.
U la ong ruh, Kumba ba Ka seng ka la ieng ha ka nongrim ban ialeh bad ban iada nakabynta ban pynneh pynsah ia la ka jong ka jaitbynriew, bad kine ki jingpyngngat kyndon kidei ki jingiaid lynti jong ki nongialam, ba ngi hap ban mad.
Shuh shuh u bah Roykupar u la ong, ba ngi khmih lynti bad ngi sngewthuh ba haba ngi leh nakabynta ban iada ia ka ri bad ka jaitbynriew ki paidbah ki iohi bad lada ki paidbah ki don ha syndah bad ka seng ngim tieng bad ngim riej ha kine ki jingpyngngat kyndon.
If a person causes mischief by fire or any explosive substance intending to destroy any place of worship or human residence, they can be punished with imprisonment for up to ten years, or even life imprisonment, along with a fine.
The crime of vandalism is often coupled with criminal trespass.
Shillong: Ka eriong Remal, kaba iaid lynti lyngba jong ka Bangladesh, ka la wan kiew sha ka thain shatei lam mihngi, ha ka jingstet kaba 12 Kilometre ha ka shi kynta, ha kine ki 6 kynta ba ladep.
Ka jinghap slap, haduh 8.30 mynta ka step, ka long 100 percent ha Shillong, Sohra bad Umiam ruh kumjuh.
Ha ki 24 kynta ba ladep, ka jinghap slap, ha Shillong, ka long 242.4mm, ha Sohra 386.0mm bad ha Umiam 173.0mm.
Ka jinghap slap, ka jubor tam ha RKM Sohra, ha kaba u slap, ula poi sha ka 588.8mm.
Ka jinghap slap, kan dang iai bteng ha kine ki san sngi, ki ban sa wan, ha kaba mynta ka sngi, ka jinghap slap, kan long kaba jubor haduh katta katta lem bad ka eriong, kaba stet kumba 40 haduh 50 kilometre bad kaba lah ban poi sha ka 60 Kilometre ha ka shi kynta.
I mat la kit ka dew saw ia u rain gauge na Jowai.
Shiphew ngut ki briew, ki la iap ei ha Aizawl, mynta ka sngi dang step, na ka jinghap khyndew bad ka jingtwa.
Ka jingjia, ka dei ha ka por 6baje mynstep, ha ki bynta jong ka  Melthum bad ka Hlimen, kaba don shathie jong ka nongbah Aizawl, na ka jingther jubor u slap bad ka eriong Remal, kaba la kynther ha katei ka jylla.
Shibun ki iing, ki la khyllem bad twa, na ka daw jong ka jingtwa jong kawei ka par maw, kaba don ha katei ka jaka.
Na kitei kiba iap, la iathuh ba ki don 3ngut ki bym dei satia ki jaitbynriew Mizo.
Ka nongbah Aizawl, ka la dkut, ka iaid ka ieng sha kylleng ki jylla ka thain shatei lam mihngi, haba ka la kut ka surok bah National Highway 6 ha Hunthar.
Ha ka sien kaba nyngkong eh ha Meghalaya bad wat ha ri India hi ruh ba ka sorkar jylla (state govt.
) lyngba u Deputy Commissioner,East Khasi Hills District,Shillong u la khang pyrshah ban leit sngap niew vote ki paidbah sha ki jaka niew vote.
Kane ka long kaba kham pher,kham phylla(rare case) ba ki paidbah nongkyrshan jong ki kandidiet na ki party bapher bapher bad ki kandidiet shi met(independent candidate) ruh kim ioh shuh ia ka hok,ka lad bad ka kabu jongki ban leit sngap sha ki jaka niew vote (counting venue).
Ha ka jingshisha,ym ju kham don koit satia kano kano ka kyndon ain kaban khang pyrshah ia kano ka jingialum paidbah na ka bynta kano kano ka kam paidbah(wat ka kam elekshon ruh) haba ki leit da ka jingjai jai bad khlem kano kano ka jingpynma- pynmynsaw ia kiwei pat.
(to assemble peacefully without arms).
Ki jingialum paidbah ha ki jingialehkai biria kum ka jingiasiat thong,ka iasum khnam,ka phut bol(football), ka iadur masi bad bun bah kiwei pat ki kam ialehkai, ka jingitynnad bad jingshong shit ka jingialehkai ka shong eh ha ka jingiashad-ka jingiakmen ki paidbah, ka jingiakynhoi shongshit ha ryngkat ka phawar pharshi kiba kit jingmut ka pyngshong shit shi katdei eh ia ka shnong ka thaw baroh kawei.
Ka Elekshon Komishon jong ka ri India (Election Commission of India) kam khang satia ban ialum paidbah la ha ka por ba ia kanbas elekshon(election campaign) ne ha ka por ba jop elekshon ruh namar kane ka jingshong shit kam lah ban neh slem hynrei tang shu ioh lehkmen shongshit shiphang ar phang,tang katta ka la sdang jah noh hi.
Kumno uta Deputy Commisioner uba dei ruh u juh u Returning Officer(u officer ba peit ia ka Shillong constituency) un mushlia ia ka bor jong ka Election Commission jong ka ri India.
Ha ka jingshisha, kum u Returning Officer jong ka Shillong Parliamentary Constituency(ba la thung da ka Election Commission of India)um dei satia ban khang pyrshah ia ka hok ki paidbah nongthep vote kiba kwah ban leit sngap sha ki jaka niew vote.
Ki paidbah ki don ka hok ym tang ban thep vote( right to vote)hynrei ki don ruh ka hok ban leit sngap ia ka jop- ka rem ki kandidiet jongki ha ka sngi niew vote(counting day).
Ka ju long ka rukom ba,ka liang kaba jop, ki ia shad,ki leh kmen,katba ki liang ba rem pat,ki iam ki diaw bad leit phai da ka jingsngewsih.
Ki mih bun bah ki jingkylli bad jingmutdur ki paidbah halor kane ka jingkhang pyrshah u DC ia ka jingleit sngap niew vote ki paidbah ha ka sngi niew vote.
Don kiba mutdur ba ki kandidiet sorkar( na ka party NPP ne UDP) ki lah ban shah rem lypa na kata ka daw,ban lait na ka jingjah burom,ka jingjem daw hakhmat ka pyrthei,kane ka sorkar ka phah khang noh ia u DC ban mih paidbah bad leit sngap khubor ha ka sngi niew vote.
Don ruh kiba ong,namar ba kane ka sorkar MDA ha Meghalaya ka dei hi ka khun jong ka sorkar NDA(BJP) na Delhi,kumta,ka bud bad leh lem hi kumjuh ka rukom treikam(same policy) ban khniot bad nion bein pyrshah ia ka hok jong ki party liang pyrshah(opposition party) kumba leh ia ka AAp u Kejriwal,ka TMC jong ka Mamata Banerjee,etc haduh ba kin da jem syndon jai bad ba kin nym lah shuh ban khie khleh nangne shakhmat.
Don ruh kiba kynthoh ba don ka jingleh shiliang khmat, ha Shillong(kaba dei ka constituency ki Khasi-Jaintia) kim shah,ha Tura pat leh katba mon bad la shah ne long ban lum paidbah, ha ka sngi niew vote ym don jingkhang lad satia ia ki paidbah wat la kadei ha kajuh ka state Meghalaya.
Ki paidbah ki dei ban husiar bha bad bishar bniah ruh shaphang ki buit rieh ba kane ka sorkar ka thmu nangne shakhmat lym kumta ngin kylla long tang kum ki ‘lang matlah hakhmat ka pyrthei stad mynta.
Shillong: Ki Deputy Commissioner jong ki District bapher bapher ka Jylla, ki la pynmih ïa ka hukum ba phah khang khyrdep ïa ki skul lashai ka 28 tarik Jymmang namar ka jingjur u slap bad ka lyer na ka daw ka jingsyllad ka Cyclone Remal ha Bay of Bengal.
Ki District kiba la pynmih hukum ban phah khang khyrdep ïa ki skul ki kynthup ïa ka East Khasi Hills, ka West Jaiñtia Hills, East Garo Hills, West Garo Hills bad South West Garo Hills.
U Deputy Commissioner ka East Khasi Hills SC Sadhu ula ong ba namar ka Cycolne Remal, ka Indian Meteorological Department (IMD) kala pynmih ïa ka jingmaham ba kan don ka jingther u lapbah bad ka erïong hapoh ka District naduh mynta ka sngi 27 tarik bad lashai ka 28 tarik Jymmang.
Ula ong ba khnang ban kiar na kino kino ki jingjia ki bym sngewtynnad, la bthah ba baroh ki skul hapoh ka District ki dei ban khang khyrdep lashai ka sngi.
Kumjuh ruh u Deputy Commissioner ka West Jaiñtia Hills Bah BS Sohliya, ula ong “Namar ka jingsniew jong ka suiñbneng na ka daw ka Cyclone Remal, kumba la batai lypa da ka IMC, ba kan wanrah ïa u slap uba jur bad ka lyer kaba khlaiñ ha ka District jong ngi, ka long kaba kongsan ban buh hakhmat ïa ka jingshngaiñ bad ka bha ka miat ki khynnah skul, ki nonghikai bad ki nongtrei jong ki skul".
Ula ong ba baroh ki skul (skul Sorkar bad skul Shimet) kiba don hapoh ka District kin khang khyrdep ha ka 28 tarik Jymmang kum ka lad jingïada ïa ki jingma ba lah ban wanrah da ka Cyclone Remal.
U Deputy Commissioner ka East Garo Hills, West Garo Hills bad South West Garo Hills ruh kila pynbna ban khang khyrdep ïa ki skul hapoh ki District jong ki namar ka jingther u lapbah bad ka erïong ba la wanrah da ka cyclone Remal, ïa kaba la khmih lynti ba kan nang jur ha kine ki 24 kynta ban wan.
Nongpoh, 27 Jymmang: Ka Dorbar Shnong Erpakon ha Ri Bhoi, ki la shim ia ka rai ban kyntait leit shim bynta sha ka jingialang iakren iasuk, ia kaba la khot da ka ophis u Deputy Commissioner Ri Bhoi, kaba la khot khnang ia ki nongialam shnong ka Erpakon, nangta ia ki nongialam ka Synjuk ki Rangbah Shnong Ri Bhoi bad ia u trai jong ka RN Sharma Hotel, na bynta ban iakren iasuk noh halor ka jingjia kaba dang shu jia shen hapoh ka shnong Erpakon.
Lah ruh ban kdew hangne, ba ka Dorbar Shnong Erpakon, ka la rai ban beh naphang ia baroh ki nongtrei bar jylla kiba trei hapoh katei ka shnong bad nalorkata, ki la rai ruh ba nangne shakhmat, ba kim shah shuh ia ki bar jylla, ba kin wan ha katei ka shnong, na bynta ba kin leh ia ki kam sengkam sengjam, kata ka dei ba ki la sngew bitar eh, hadien ba uwei u rangbah, uba la tip kum u Bah Kyrmen Lyngdoh Nonglait na ka shnong Erpakon, u la shah pyniap ha uwei u bar jylla bad uba trei hapoh ka RN Sharma Hotel.
Ia ka rai ban kyntait leit iashimbynta sha ka jingialang iakren iasuk kaba la khot da u DC Ri Bhoi, ki nongialam shnong ka Erpakon, ki la pynlong shwa ia ka jingialang kaba la iashimbynta lut da baroh ki riew paidbah hapoh ka shnong, kaba kynthup ia ki longkmie bad ki samla ruh kumjuh.
Ha ka jingialang kaba ki la pynlong ha shnong, la mih ka sur na baroh kiba la leit sha katei ka jingialang ha Erpakon, ba kin kyntait ban leit iashim bynta sha katei ka jingialang, kaba la khot da u DC Ri Bhoi bad kiba la pynneh beit ia kata ka rai ba kin beh lut ia baroh ki bar jylla kiba trei hapoh katei ka shnong bad ruh ban ym shah shuh ia kiwei pat kiba wan thymmai hapoh katei ka shnong.
U Bah Lambor Kharshilot, Secretary ka shnong Erpakon, u la ong ba ka nongrim ia ki nongialam shnong ba kin kyntait noh ban leit iashimbynta sha katei ka jingialang iakren iasuk kaba la khot da u DC Ri Bhoi, ka dei katkum ka rai jong ki paidbah kiba la wan sha ka Dorbar kaba la pynlong da ka shnong, namar baroh ki paidbah ki la pynpaw ba kim donkam ban leit iashim bynta sha katei ka jingialang.
Nongpoh, 27 Jymmang: U Bah Phurly Suting 52 snem ka rta na ka shnong Umtasor Mawdkhar, Ri Bhoi bad uba la shah kem ha ki Pulit ka Ri Bhoi halor ka jingsuba ba u la donkti ha ka ban pyniap ia u Bah Amison Muruh bad kaba la jia ha ka 23 tarik mynta u Bnai, la ong ba u la khlad noh na sla pyrthei, kata na ki daw ba u don ha ka jingshitom ha ka met jong u.
Ka Kyrwoh na u Jagpal Singh Dhanoa, Superintendent of Police ka Ri Bhoi, la ong ba u Bah Phurly Suting, uba dei u Koidi bad uba dang don hapdeng ka jingshah tohkit ha ki Pulit, kata katkum ka jingai jingbit da ka Iingbishar District and Session Judge, Nongpoh, kaba la ai jingbit haduh 3 sngi ia ki Pulit, ba kin tohkit ia u Bah Phurly Suting halor ka jingshah kynnoh donkti pyniap ia u rangbah ha Umtasor Mawdkhar.
Ha kitei ki 3 sngi ba ka Iingbishar ka la ai jingbit ban tohkit ia Bah Phurly Suting, la ong ba ha ka 25 tarik utei u rangbah, u la don ia ki dak ki shin ba u don jingshitom, da kaba pynpaw ia ki jingleh dom bad uba don ruh ia ki dak ki shin ba u don hapdeng ka jingduna ha ka bor pyrkhat pyrdain.
Ki Pulit haba ki la lap ba utei u rangbah u don hapdeng ka jingshitom, ki la rah noh sha Civil Hospital Nongpoh, na bynta ban phah sumar ia u, hynrei na Nongpoh pat la rah noh ia u sha ka jaka sumar ha MIMHANS, Shillong, hynrei la ong ba u la khlad noh shwa ban poi sha jaka sumar.
Haba utei u rangbah, u la khlad noh, la rah noh ia ka metiap sha Civil Hospital Shillong ban leh ia ka post mortem ha ryngkat ka jingdon jong ki nongsakhi, u Majistor na Nongbah Shillong bad ruh ban tan da ka video kum ka shakhi.
La rejister mukotduna ruh katkum ka Umiam PS UD case no.14/ 2024 ha ka 26 tarik u Jymmang.
Nongpoh, 27 Jymmang: Uwei u samla na ka jylla Assam bad uba la tip kum u Ranjit Das, u la khlad noh na sla pyrthei, kata ka dei hadien ba u la ngap jyllop ha ka por ba u dang jngi ha Wah Umtrew, Byrnihat, Ri Bhoi.
La ong ba ka jingjia ba utei u samla u la ngam jyllop, ka dei hynnin ka sngi u Blei ha ka por 5 haduh 6 baje eiei janmiet, ha kaba ma u lem bad ki paralok jong u, ki la leit ban jngi hapoh katei ka Wah, hynrei khlem da poi pyrkhat, ba utei u samla ba un ngam jyllop hapoh katei ka Wah bad ba un da khlad syndon na sla pyrthei.
La ong ruh, ba utei u samla ba la khlad lem bad ki paralok jong u ki dang jngi hapoh katei ka Wah, hynrei ha ka por kumba 5 baje eiei haduh 6 baje janmiet, ka um ka la kiew kynsan, ha kaba ki paralok jong u ki la lah ban kiew noh sha ryngkew, pynban utei u samla u khlem lah ban kiew sha Ryngkew bad u la ngam jyllop noh, wat haba ki paralok jong u ki la pyrshang ban iarap, hynrei kim lah ban ai jingiarap.
Tang mar ia tip halor katei ka jingjia, ki bor pulit ka Byrnihat Police Outpost ha ryngkat ki pulit ka Special Rescue Team, ki la leit sha katei ka jaka ban sei ia ka met jong utei u samla, hynrei namar ba la kem dum ka suinbneng, kim shym la lah ban sei hynnin ka sngi bad kiba la leit ban sei noh mynta ka sngi Nyngkong.
Hadien ba la dep ban sei ia ka met jong utei u samla, la rah noh sha Nongpoh Civil Hospital, na bynta ban leh ia ka Post Portem bad hadien kata pat sa aiti noh sha kiba haiing jong utei u samla uba la khlad noh ha ka jingjia ngam jyllop.
“Ba ka dei ka khun kynthei marwei te la khia ka jingkit jong me tangba um lei lei u Trai kynrad un iarap ia me" ban biang ka kmie“Kam lei lei mei ngam ju mlien ban buh than ka jingeh ha khmat" pynpaw u pastor samla“Ka bha ba ka iing jong ngi kan pynkhreh noh ia ka sngi pynhiar synjat" u ai jingmut“Ka biang hi mynjur ka kmie “tangba ap ngan ong noh ia u kpa jong me"“Ban pynslem than kam long phi mei" ong biang u khun.
“Ka dei, tharai hap pynkhreh noh hi" ong ka kmie“Ngan sa iakren bad i pa jong me ynda la wan trei shibit" ong ka kmie u pastor samla“Ka bha kein mei" ong u khunYnda la dep bam ja u kpa u la ioh ban iashongkai bad la ka menkmie.
Ka menkmie ka la iakren ia ka kam u khun bad u kpa u ong lah dei hi ka por ban ia pynbeit noh namar ban pynslem than kam long khamtam ba ia thikna bad ia beit na ka iing jong ka kynthei.
Haba la beit u kpa u nongkit ia ka iing ka sem ka kam kan sa urlong noh shen.
Dei ha kata kajuh hi ka miet ba ka Banisha ka la phun ia u paralok jong ka ban kylli la ki la pynbeit kumno ia ka kam ka jam na ka bynta jong ki.
U paralok u iathuh ba un sa ai ktien pat tang shu ia beit na iing.
U la ai ksai lypa ba kam da slem shuh.
Ka Banisha ka la pynsngew lypa ba na ka liang ka iing jong ka kin nym lah ban ialeh lem kumba leh kiwei hynrei tang malu mala.
U paralok jong ka u kmen eh ba ka ong kumta namar ma u ruh um da kwah than ban shu leh rongphong ne ban ia mareh thong kumba ialeh ki men riewspah.
Kum u riew niam u kubur ha la ka mynsiem ba ka long iing ka kynthei ki dei ki briew kiba sngewthuh namar ki la pynpaw lypa kumta.
U paralok jong ka u kmen ba u iakynduh kum kata ka briew kaba sngewthuh.
Ka Banisha kam pat da pynpaw lut hynrei ka shu ai ksai tang ba ka longiing jong u kin tip ia kata.
U Peter kum u hynmen uba kit ba bah ia ka iing ka sem u la nangbuh jingkhein lypa khyndiat la ka dei ia ka jingmang briew bad ka jingmang ia ka jinglut jingsep.
U la pynpaw lypa hakhmat ka kmie bad ka para ba kin pynrit katba lah.
U bynrap shuh shuh da kaba ong ba ym da donkam eh ban leh kumba kiwei ki leh.
Kine lei arngut ka kmie bad ka para ki shu kohnguh beit ia ka jingong jong u PeterKa miet ka la wan bad ka por thiah ka la dei ia kine ki shi kmie shi khun.
Hadien ka miet wan ka step.
Haba la dei por leit trei u Peter u la start ia ka kali bad u leit noh wut“Nga kmen ba nga la lait ka ram mynta lah 5 bnai.
Nga la sting shisha ka jingkit hynrei mynta nga hap kit sa kane ka kam ka para.
Kam pher uba najrong un iarap bad un pyndap ia kaba ngi la mang.
Sa shisien nga kmen eh ba ka para ka iakynduh bad u kynja riewniam.
U briew ruh uba i donburom bad nga la sting shuh shuh nangne shakhmat.
Ka kamram kum u khun te ngan hap peit hi kumba dei ka rukom batte lah don u kynum ruh.
Kumne hapdeng ka jingniah kali nga thnam ki jingmut jingpyrkhat shaphang la ka iing.
Nga kyrmen ba kiei kiei baroh kin iaid beit" kren poh mynsiem u Peter.
“Phi lah wan?" ong uwei u nongtrei haba u iohi ba u Peter u dang shu poi ha phyllaw ka jaka trei.
“Hooid, nga dang shu wan kein" ong u PeterU la hiar na kali bad leit beit sak sha la kamra.
Ki nongtrei ki la poi lut baroh.
Ka kam ka jam ka iaid shaid shaid kumba ju long.
Ka por lunch ka la dei bad baroh ki la shim la u jong u jong u tiffin ban bam.
U Peter u la wan bam lang bad ki“Don ne em u ban iehnoh napdeng jong ngi?" kylli kynsan uwei na ki“Ade kumno kumta poi pynban shata khlem poi pyrkhat" ong sa uwei pat“Hateng-hateng donkam hi kum kane ka mat iakren ban ioh jingmut" ong sa uwei pat uba dang kham samla“Bylla tang kumne haduh katno snem hap pynlang" ong sa uwei uba kham rangbah“Ew, kaba eh ho" ong uba senior tam“Da lah dei kata ka por ka dei ka jingsei borlang na ngi ong um dei tang ma phi marwei" ong biang uba kren nyngkong“Da dei makna kumta ruh hynrei u shynrang te u khia phi.
Ynda lah iashong iasah lang hap bsa ia ka bad ynda lah ioh khun lei-lei la tasam hi khait" ong uba kren balai“Te wad noh da kaba riewspah kein" ong uba senior tam“ Kata lei lei lah long kum uto u ksew uba shah teh kynjri“Ha … ha … ha" ki ia rkhie lang’“Ka dei kata" mynjur u Peter.
Tel Aviv: 35ngut ki riew paidbah, ki la iap ei, ha ka jinghiar thma ka Israel ha Rafah, kaba don shathie jong ka Palestine.
Na ka liang jong ka Israel Defense Forces (IDF), ka kam, ba ka la leit ther ha Rafah, ha ka jaka, ba don ka jaka sah ki ehrang ba satar bha bad ha katei ka jingjia, ki la ioh ban pyniap ia u heh duh ki ehrang Hamas, uba peit ia ka West Bank, ha ryngkat bad kiwei de ki heh jong katei ka seng ki ehrang Hamas.
Ki shipai Israel, ki kam, ba ki la siat iap ia U Yassin Rabia, u heh duh shipai jong ki Hamas, nangta u Khaled Najjar, uwei pat u heh jong katei ka kynhun ehrang.
U Rabia, u dei uwei na ki nongbei pisa, ia ki ehrang Hamas, ba kin ialeh pyrshah ia ka Israel, ong ka kyrwoh khubor jong ka IDF.Guwahati:Ka jingshit jong ka suinbneng ha jylla Assam ka la ktah ym tang ia u briew hynrei ia ki mrad ruh kumjuh bad katei ka jingshit, ka la ngap sha ka pung um ba jylliew ruh, ha kaba da ki bun phew tylli ki dohkha ki la iap ha kawei ka pung Bongaigaon bad la lap ia katei ha ka sngi u Blei.
U trai jong kane ka pung ha ha betbari Bongaigaon, u la ïathuh ba ha ka sngi u blei, u la lap ba bun tylli ki dohkha ki la per ha sla um.
Haba peit ia kine ki dohkha u shem ba baroh ki la iap bad ka jingiap jong ki ka dei namar ba la jur palat ka jing shit kyrang jong ka sngi.
U trai jong kane ka pung dohkha, ia u ba la tip kyrteng kum u Dhaneshwar Rai, haba iakren bad ki lad pathai khubor, u la ong ba kumba 80 haduh 90 kilo ki dohkha ha kane ka pung ki la iap, kynthup ia ki barit bad baheh.
Nongpoh:Ka jingthurmur palat da ki nongniah kali, ka ju wanrah ia ki jingjia aksiden ha surokbah NH-6 ha Ri Bhoi, ha kaba kum kitei ki jingjia aksiden, ki kham jia khah khah ha kito ki bynta ba ki briew ka National Highways Authority of India (NHAI) bad ba ki ju pyniaid ia ki kali kiba kiew bad hiar tang na kawei ka surok.
Ia kaba kum katei ka jingjia aksiden, la sakhi ruh halor ka jingaksiden kaba la jia hapdeng kawei ka kali Assam kaba don ia u number AS-06-W-7870 bad kawei ka kali kaba don ia u number WB-74-BD-0343, ha kaba ka la jia ha kawei ka surok hajan Shangbangla bad kaba dei ruh ka surok ba ki kali kiba kiew bad hiar, ki pyndonkam na kajuh ka surok, namar kawei pat ka liang ka dang don hapdeng ka jingmaramot.
Ia katei ka kali na Assam kaba dei ka Ford la niah da u Dipanker Deka, katba ia katei ka kali kaba don ia u register na ka jylla West Bengal kaba thmu kiew sha Shillong ka dei ka kali I20 bad kaba la niah da u Vikash Geonka.
Ha katei ka jingjia, ka la wanrah ruh ia ka jingmynsaw ia kiba shong ha kitei ki artylli ki kali, ha kaba ki Pulit ruh ki la leit mar mar sha katei ka jaka bad kiba la pynkit noh sha Nongpoh Civil Hospital ia kitei kiba la mynsaw malu mala ha katei ka jingjia iatyngkhuh kali.
Nongpoh:Ki nongialam ka KSU Warmawsaw Unit, ki la leit ban iarap da kaba ai sngewbha da ki tin sha kawei ka skul kaba la tip kum ka Church of Christ SSA LP School kaba don ha shnong Umsohbar.
Ka jingleit ai jingiarap da kitei ki nongialam ka KSU ia katei ka skul, ka dei hadien ba ki nonghikai jong katei ka skul, ki la wan pan jingiarap sha ka seng, da kaba pynpaw ba ka skul jong ki, ka la shah pynjulor eh ha ka eriong bad u Phria, kaba la jia ha u bnai Iaiong.
Lyngba ka jingiarap da ki nongialam ka KSU Warmawsaw Unit, na ka liang ki nonghikai jong katei ka skul, ki la pynpaw ia ka jingsngewnguh kaba khraw eh ia ki KSU, namar ia kitei ki tin kaba la ai sngewbha da ka KSU, kin sa ioh ban tap bad sop bha ia katei ka skul bad ba ki khynnah kin lait na kaba jaw slap ha ki por ba hap slap.
Nongpoh:Ka ophis u Superintendent of Police Ri Bhoi, lyngba ka Nongpoh Police Station Traffic Branch,  ki la pynlong ia ka jingtalasi ia ki nongniah ar shaka ha ka surok bah jong ka NH-6 ha Ri Bhoi, ha kaba lyngba katei ka jingtalasi, ki la lap ia shibun ngut ki nongniah ar shaka, ki bym shym la buron ia ki kyndon ain niah kali.
Ha ka jingtalasi, ia kaba ki la pynlong hajan Saiden, ki la lap ia bun ngut ki nongniah ar shaka, ki bym deng Helmet, kiba iaid na ka liang bym dei (Wrong Side), kiba niah klem laisen lem bad kiwei.
Katei ka jingtalasi ia ki nongniah ar shaka, ka dei hadien ba ki pulit ki la lap ba kin don shibun ki jingjia aksiden ha surokbah NH-6 bad khamtam eh ki ar shaka, kumta na bynta ban tehlakam ia ki jingjia aksiden bad ban ai jinghikai sha ki nongniah ar shaka, kaba la pynlong ia ki Pulit ba kin pynlong ia katei ka jingtalasi bad ban dain kuna na bynta kito kiba pynkhein ia ki kyndon ain niah kali.
Nongpoh: Kawei ka kynhun kaba khlem da pynpaw kyrteng ba ka dei ka kynhun kaba kumno, hynrei ki la phah da ka shithi ban panmab na ki Pulit pyniaid kali ka Nongpoh Police Station, ban panmab na ki Pulit hadien ba ki la lap ia ki ba ki dang pyni ha surok ia ka rukom ban niah khyllew ia ki ar shaka.
Ha ka shithi kaba ki la phah sha ki Pulit pyniaid kali ka Nongpoh PS, la iohi ba ki la don kumba 9 ngut eiei kiba soi ha ryngkat kaba pynpaw ia ki kyrteng lem bad ia ki ar shaka kaba ki niah, kiba la kular ruh lyngba ka jingthoh sha ki Pulit, ba kim mlien shuh ban leh ia kaba kum katei ka rukom niah khyllem ia ki ar shaka ha surokbah NH-6 ha Ri Bhoi.
Kitei ki 9 ngut kiba la soi kyrteng sha ka shithi kaba ki la phah sha ki pulit pyniaid kali ka Nongpoh PS, ki la sngewthuh ba ki la bakla eh ba ki la leh ia katei ka kam niah ban pyni khyllew hapoh ka surokbah NH-6 bad kaba hap hapoh u pud u sam ka shnong Jyntru ha Ri Bhoi, hynrei lyngba katei ka shithi kaba ki la phah sha ki Pulit, ki la panmab ban kiba la pynpaw ruh ba kim mlien shuh ban leh ia kaba kum katei ka kam.
Ban wanrah ia ka shong suk shong sain ha ka nongbah Shillong, ka sorkar lyngba ka ophis treikam u District Magistrate, ka lah pynjari da ka Section 144 CrPC ha ka sngi niew vote.
Hynrei ka Voice of People Party ka pynsepei ia ka por ba kordor ban leit iakynduh ia u ophisar ba pynmih ia kane ka hukum, la ka dei ne kam dei kat kum ka jingsynshar paidbah.
Ha ka jingshisha ka lah dei ban kyntu ia ki nongkyrshan ban burom ia ka ain.
Don 365 ne 366 sngi ha ka shi snem.
Balei yn leh kmen tang 1,2,3 kynta.
Leh kmen 43,830 kynta (5 snem).
when you know you are going down!!!balei kumne eh mo ha state lajong, long jah burom ka ri khasi.
Ka long kaei kaei kaba sngew kyndit ban tip bad ban ioh sngew iaka jingkren ba mih na ka shyntur jong ka D.G.P  ba don burom ka jylla ka Kong Idashisha Nongrang I.P.S halor ka jingdon bynta jong ki katto katne ngut ki pulit ka jylla ban khrong bad lum pisa na ki trok ba iaid ha shi lynter ka surok bah (National High Way) ka long ka jingleh rain iaka tnad Pulit (Home Police Department) bad ka jylla hi baroh kawei ban ioh sngew ba ki briew kiba don ha ka uniform kiba dei ban peit ia ka ain bad ka shongsuk shongsain (Law and Order) haka jaka ban ai jingshngain ia ki paidbah ba  iaid ba ieng ha shi lynter ka surok bah ba kin don bynta pynban ha ki kam beain ki pulit ki kylla long pynban ki nongap khyrdop ki nongkhrong nonglum khajna.
Kane ka jingleh ka ktah pynban ia ki paidbah.
Kam ram jong ki pulit ka long ban ai jingshngain bad jingiada ia ki paidbah  kumjuh ki nong leit nongwan ban teh la kam ia ki kam sniew ki kam runar.
Lyngba kane ka khubor ka jingkyntu iaka sorkar sorkar ka Tnad Pulit ka jylla ka (Home Police Department).1.
Ki pulit ki dei ban don ka Discipline khamtam haka ktien ka thylliej haba iadei kam bad ki paidbah.2.
Ki pulit kim dei ban dih buaid katba dang don haka kam (Duty) namar lada ki dih buaid kin nym lah ban (maintain iaka Law and Order).
Albert Maring, Ribhoi Districti kong i long rangbah haka jingmut ,,,.
Shillong 25 Jymmang: Ka Hynniewtrep Integrated Territorial Organization Environment Protection cell hapoh ka jingialam u General Secretary Sengkmie uba dei ruh u Chairman ka Environment Protection cell ryngkat bad ki nongialam ka West Jaintia Hills naduh u General Secretary Cresene Ksoo Khiejoit Niang, Baristerwell Shylla ED.Tang bad kiwei kiwei kila hair Jurip iaka Wah Myntdu ban lap iaka jingshisha hadein ba ka um dih bala pyn wan sha ki thliew ing hapoh sir Jowai kala kylla rong bad jakhlia naka daw jong ka jingtrei khlem bus kyndon ka Wei ka company trei surok kaba la tip Kum ka Dhar Construction company kaba trei ia u surok Khliehtyrchi -Treiongriang bypass bad la lap ba ka jingkylla rong ka um bad ka jingjakhlia kane ka wah dei na ka jingpyntrei ia une u surok bad ka jingpyntuid iaka Khyndew shaka wah khlem da lah ban tehlakam iaka jingbret iaka Khyndew haba pyntrei ia une u surokNaka Liang ka seng kala buh jingkylli ruh iaka sorkar sha ei jah kita ki expert ki consultant kiba ka sorkar kala thung ban peitngor iaki Kam bala bynshet haki bad ka seng ruh kala buh jingkylli ruh iaka NGT ba sha ei jah ka NGT ha Kum kine ki por lada ka NGT kalah ban tuklar iaki Kam khaii bad tih dewiong balei Kim tuklar ruh iakane kam khamtam kaba ktah iaka koit ka khiah jong ki nongshong shnong ka Jowai bad naka liang ka seng kala ong ruh lada ki bor ba dei peit Kim shim khia iakane ka kam ka seng kan shim daka sein jam kaba tyneh.
Shuh shuh u bah Dkhar u la ong ba haki snem bala dep ka tnad PHE kala dep ban pynbna ba ka Umngot Water supply kaba dei ka Water supply scheme kaban pynpoi um shaka shnong Jowai kala la long kaba la dep hynrei ngi iohi ba haduh kine ki sngi ka sor Jowai kadang Shaniah hi haka Wah Myntdu.
Ha ka step jong ka 25 tarik u jymmang 2024 kawei ka dukan restaurant ka ba don ha motphran pyrshah bad ka stand taxi jaiaw ka la kemding kynsan kynsan, ha ka ba baroh ki marbam bad ki tiar ki tar hapoh katei ka dukan ki la ingkhong lut.
Katkum ka jingioh jingtip la iathuh, ba katei ka jingjia kadei ka ba la jia ha ka por kumba 10 baje eiei mynstep bad ka ba dang sdang ban pluh bad kemding.
ka daw ka ba katei ka dukan ka la pluh kadei namar ka jinglik kawei ka tyndong lyer shet ne ka gas ka ba la pynlong ban kemding kynsan bad Ka jingjulor jong katei ka dukan kadei tang hapoh ka jaka ba shet.
Hadien katto kattne por ki trai jong kane ka dukan restaurant ki la pyntip noh sha ki pulit bad da ka jing kloi wan ki pulit pynlip ding la ioh ban tem noh ia katei ka ding bad ha katei ka jingjia ym shem la don mano mano ba mynsaw.
Hangta ki poi iathuhkhana kylleng kylleng.
U Bahnah ruh u iathuhkhana shaphang la ka jinglong duk ha iing ha sem bad dei kata ka daw ba u rai ban kiew bylla noh sha sor katba ioh.
U iathuh ruh ba u donbok ba u iakynduh bylla bad uwei u briew uba bha.
Katba dang ia pur khana ka Deisy bad ka Riia ki wan rung noh kumta hi ki sangeh noh hangta.
“Bahnah ym long shuh ia ngi ngin ia leit noh ia la miet palat.
" Ong ka Deisy.
“Hooid kein.
Ia noh nga lei shu ap tang ia phi.
" La ong pat u Bahnah.
Haba na ka iing ka Riia ruh ki la pyllait suk mynsiem ki mih noh nangta bad pynbeit la ki kjat wut sha iing.
Ynda la poi ha iing, u Bahnah u la ong kyndit ha la ka hynmen.
“Nga te nga la itynnat shisha ia ka Riia bad ka iing jong jong ka.
U Kpa ruh ba i best ka Kmie ruh ba i best ka khun ruh ba i best… " u da rkhie artat.
“Tip seh kan treh hi ka Riia ia phi, ngi baduk ba raitoi, phi ruh ka dur shano ym iahab eiei ruh bad ka, ha ka iong, ha ka rai khoh, ha ka tyrkhong, ha ka i duk…" La phai ktien ka Riia.
“Phi lei u kren bein noh kumta.
Ha phi nga lah ban long kumta ha ka pat katno kan I muja ianga…" La pynhap nia u Bahnah.
“Ngam tip shuh… Shu pyrshang ioh ka shu treh hynrei artatien ki shano ngi shano.
Ah lada ialam kai sha shnong lei te, kan her iap artat…" La ong biang ka Deisy" “Kein noh, phi ngan shu duwai ha U Blei namar nga iohi ba lada ka treh shisha ianga, kan long ka jingkyrkhu ia ngi ruh kum ka iing.
Ka mynsiem te ka da bha shisha, ka sbun bad ka don, ym tang ka wat u Kpa jong ka ruh…" La ban ktien biang u Bahnah.
Hadien ka jingiakren tang shaphang ka Riia, ki sa ia thiah noh.
U Bahnah te u la pyrkhat beit ban kylla noh kloi ka sngi ban ioh leit thied tiar iing bad ka Riia.
Ha ka jingtyllun ka por ka sngi nyngkong ka la mih bad ha kata ka sngi u Bahnah u la thmu lypa ban pan mih noh na jingtrei shiteng sngi ha ka sngi ba-ar.
Kumta haba la poi ha dukan shisha u la pynsngew ia kane ha la u kynrad.
“Mama, nga mut ban pan mih shiteng sngi lashai ba ki ia donkam na iing, tip kan long ne kumno Mama…?" La pynpaw u Bahnah“Ki wan na shnong kumta te leit beit mo ym lei lei…" La pyllait sbun mynsiem u kynradBahnah u la sngew kmen eh bad u la ong pat “Khublei shibun eh Mama…"Baroh shi sngi u Bahnah u la kmen ka mynsiem namar ba kaba u thmu ka la urlong.
Haba phai pat sha ka Riia, ka ruh ka la pyrkhat lypa ba la kumno kumno ka dei ban iakynduh ia u Bahnah ban pynbeit ia ka por.
Kumta hadien ba la pyrkhat ka la rai ban ap ia u mynstep ha stand taxi.
Mynmiet watla ka Riia kam pat pyrkhat eiei kaba sniew ne babha ia u Bahnah, hynrei u Bahnah pat u la thmu lypa ba ha kata ka sngi un pynpaw noh la ka jingieid ia ka.
Hadien ba la dep bam dep dih u bsuh noh ha nep bad u saindur la ki ktien bad ki kam kiba un pynpaw ha ka.
Kumne baroh shimiet u kylla thiah ka diang ka diang ka mon ka mon, namar ka jingbym sngewtikna la ka Riia kan pdiang ne em ia kata ka jingpyrkhat jong u.
Hynrei watla kata suki suki u iap la ka iap iohthiah jak.
Ha kata ka step u la khie dang kloi bad u khreh u khrum kham bha naduh ka riam ka beit haduh ka sad ka khyllong.
Hadien ba la dep u mih na iing ban ap taxi.
Hynrei marsien poi ha stand u iohi noh ia ka Riia ba ka la ap lypa ia u.
“Bahnah phi la khreh leit, nga wan khnang ban kynduh ia phi.
Ale shuwa leit dihsha.
" La pynpaw ka Riia“Kumta seh, nga ruh nga la pyrkhat ban ap ia phi ta ka daw dang kloi nga mih na iing…" La phai ktien u Bahnah bad bud artat ia ka sha dukan sha.
Katba dang dihsha ka Riia ka la iakut ban iakynduh noh ha Police Bazar MUDA Complex ha ka por 2 baje eiei.
U Bahnah ruh khlem iania ei ei u la kohnguh beit namar ba u la dep pan lypa na u trai dukan.
Hadien ba la ia biang nadong shadong ka jingiakut ki sa ia mih noh na dukan sha.
U Bahnah u leit noh la ka lynti kumjuh ka Riia ka leit noh sha iing.
Ha kata ka sngi dang step u Bahnah u la poi ha jingtrei bad u la am beit ha ka kam khlem shong thait.
Ynda la wan u kynrad u la iathuh ha u.
“Mama ngan mih noh shuwa ka ar baje mo…" U ap artat kumno u trai un jubabHynrei u trai u la ong pynban ia u “Biang Bahnah phi lah ban mih shuwa kata ruh ym lei lei teng teng.
" La ong u trai bad ka dur khmat ba phuh samrkhie“To Mama" la phai ktien u Bahnah da ka jingkmenWatla u trai u la ong kumta ruh, u Bahnah pat namar ba u kwah ban trei hok ia ka kam u mih beit na dukan 2 duna shi pawa baje.
Da ka ba pyrkhat ba ha Police Bazar un poi beit 2 baje thik kumba la iakut.
Bran u pynbeit la ki kjat da kaba iaid na Themiew mawlong beit sha Police Bazar.
Ynda u poi ha MUDA Complex u la pyrshang ban phai la ki khmat ban iohi ia ka Riia um iohi satia.
Kumta u la ieng hajuh kumba la iakut.
Hadien shiphew minit eiei u iohi ia ka Riia ba ka wan na ka phang Centre Point marsien iohi ia ka u klong snam jong u, u la kyndeh stet kduk kduk.
Ka Riia ruh marsien iohi ia u ka la wiat rkhie bad ong artat“Phi la poi shuwa wat sngew eiei nga kum slem…" Ka ieng noh artat ha syndah jong u.
Shillong: U Samla Menangmankhraw Kharkongor jong ka St.Anthony’s, uba la ïoh ïa ka Top Position ha ryngkat u Gaurav Bharali jong ka St.Edmunds ha ka Higher Secondary School Leaving Certificate (HSSLC), kila ong ba ka jingkiar ïalade na ki social media bad ka jingtista ka dei ki shabi sha ka jingjop.
Baroh kine ki arngut- Menangmankhaw bad u Gaurav kila ïoh mar 468 marks ha kane ka eksam.
Haba sam beit ïa ki buit sha ka jingjop, u Menangmankhraw ula ong, ba ka routine jong u ha baroh shisnem ka long tang kawei bad ong ba kadei ka jinglong tista.
U la ong ba um da don eh ka routine namar man ka sngi ki bun kiei kiei kiba kylla bad kumta um lah ban buh ïa ka por ba thikna ban pule kot hynrei man ka sngi hynrei u la ju pule bad ju pynlut por katto katne kynta ha ka kot.
Une u samla ula pynpaw ba um don satia ïa ka mobile phone bad ong ba um don satia ïa kano kano ka social media account naba um don ïa ka phone.
U la ong ba u pyndonkam da ka phone I mei.
Kumta, kat ki message baphah na ka skul ne na ki paralok, la ju shim beit na I Mei.
Ula ai burom ruh ïa ka jingjop sha u Blei, ki Kmie Kpa bad ki Nonghikai.
Shillong: Uwei na ki samla ba la kyrni ha ka jingdih drok, u la iathuh ba u la sdang ban dih drok na ka jingbym tip, namar ka jingtyrwa ki paralok.
Une u samla uba la ngop ha u drok la 5 snem mynta bad u la rai dalade ban kiar noh na kane ka jingmlien ba sniew, da kaba u la iakynduh ia ki nongialam ka HYC kiba la ialam noh ia u sha ka jaka sumar Alive Again Foundation ha Guwahati, Assam.
Haba batai khyndiat ia kaei kaba u la shem u la iathuh ba hadien ba u la dep dih ia u drok ka met ka pang bad tang shu ioh biang ia u drok ki jingpang baroh ki jah lut.
U la iathuh ba ha ïing ha sem kam don shuh ka jingsngewtynnat, hynrei da ioh ia u drok da don marwei sha khlaw ruh biang beit.
“Tang shu ioh rung u drok ha ka met, haba don marwei ha khlaw ruh, sngew tynnad beit, bad ka jingpang ruh ka jah lut hynrei shu jah na ka met, la ioh sngew lut ia ka jingpang bad lada don ha jaka khawai ruh, sngew kumba don marwei", la ong une u samla uba la rai ban kylla noh ha ka jingim ba thymmai, ban ieh mardor ia une u iakjakor.
Haba kylli, u la iathuh ba na ka bynta ban ioh dih drok u aidaw da kaba pan pisa na ïing, bad kham hadien u die pateng ia u drug ban lah ban pynbiang ialade.
“Ngam pat ju tuh, hynrei la pan pisa nyngkong na iing bad la thied ia u drok bad sa pynmih pisa na u drok hi ban ioh thied drok", u la ong.
“Nga la rai ban ieh noh namar ba la pynjynjar pynsohsat ia ka jingim.
Ym ioh thiah shuh, ban iaid ban ieng ruh ym sngew tynnad shuh, ka jingjynjar ka bym lah shuh ban batai bad ki jingpang ba bun jait", u la bynrap.
Ula ai ka khubor kaba tyngeh ba kito kiba la ngop, ki dei ban ieh noh shi syndon ia u drok ban thaw thymmai ia ka jingim bad kito ki bym pat mad, kim dei ban pyrshang namar ba shisien ba la ngop, la eh ban bthat ia u kynjri ba teh mraw.
Nongpoh: Ka rai kaba la pynmih da ka Dorbar Pyllun jong ka shnong Erpakon ha Ri Bhoi, ban beh naphang ia baroh ki bar jylla kiba shong hapoh katei ka shnong, kata naduh kiba sah wai, kiba wan trei bylla lem bad ia kito kiba wan ban seng kam lajong, ka la pynlong ia ka ophis u Deputy Commissioner ka Ri Bhoi, ban khot iakren ia ki nongialam shnong ka Erpakon ia kaba ka jingialang ki la pynlong ha Conference Hall ka ophis u DC ha Nongpoh, hynrei haduh ba la kut katei ka jingialang, ki nongialam shnong, ki seng longkmie lem bad ki seng samla ka shnong Erpakon, ki la pyneh ki triang bad ban pynskhem iala ka nongrim kaba ki la rai ha ka Dorbar Pyllun ka shnong, kata ban beh beit ia baroh ki bar jylla kiba don hapoh katei ka shnong.
Lah ruh ban kdew hangne, ba ka nongrim kaba la pynlong ia ka Dorbar Shnong Erpakon ba kan shim ia katei ka rai ban beh naphang ia ki bar jylla, ka dei hadien ka jingshah pyniap klep u Bah Kyrmen Lyngdoh Nonglait (Bam Kwai ha Dwar u Blei) na ka shnong Erpakon, uba la shah pyniap ha uwei na ki bar jylla bad uba trei hapoh ka RN Sharma Dhaba kaba don ha shnong Erpakon.
Ha katei ka jingialang ba la khot da ka ophis u DC Ri Bhoi, la wan iashimbynta da u Bah Eric Kevin Dkhar EAC Ri Bhoi, u Bah PS Marweiñ, Dy.SP, u Bah BB Makdoh, Chairman ka Synjuk ki Rangbah Shnong Ri Bhoi District, u Bah M Thongni Rangbah Shnong ka Erpakon bad Secretary ka Shnong Erpakon u Bah Lamborlin Kharshilot lem bad kiwei.
U Bah M Thongni, Rangbah Shnong bad u Bah Lamborlin Kharshilot, haba kren sha ki lad pathaikhubor hadien ba la wai katei ka jingialang, ki la pynpaw ba ha katei ka jingiakynduh bad ki bor pyniaid district kynthup ia ki ophisar ka ophis u DC bad ki bor pulit bad ruh ki nongialam ka Synjuk ki Rangbah Shnong Ri Bhoi District, ki la pynsngew ia kumjuh hi ka EC jong ka Dorbar Shnong Erpakon ki la pynpaw ia ka jingsngewkhia, ka jingsngew sih kaba kthang tam halor ka jingshah pyniap klep u briew lajong ne u trai shnong ha ki kti u bar jylla kaba la ktah mationg ia baroh ki nongialam shnong khamtam ruh ki paid nongshong shnong ka shnong Erpakon ha Ri Bhoi District.
Shuh shuh, ki la iathuh ruh ba ha katei ka jingialang, watla ka la don ka jingkhot jingkyrpad ban pyn jai jai ne pynsuk noh ia ka jingsngewbitar jong ki nongshong shnong halor katei ka jingjia shah pyniap u briew na shnong, hynrei na ka liang ki nongialam ka shnong Erpakon hi ka la pyneh hi triang halor ka rai ban pynduh ia ka jing ai NOC sha ki bar jylla ban sengjam sengjam hapoh ka shnong bad ban nym ailad shuh ia ki bar jylla ban wan trei bylla ha kino kino ki kam hapoh u pud u sam jong ka Dorbar Shnong Erpakon, namar ia katei ka rai la shim ha ka Dorbar Pyllun kaba la pynlong hapoh ka shnong Erpakon ha kine ki sngi ba la dep.
Shillong: Ka Hynniewtrep Youth Council (HYC) sengkmie hadien ba ka la leit buh ia ki 2 ngut ki samla khasi ba la kyrni ha u drok ban phah sumar ha rehabilitation centre ka ba dei ha Assam mynta ka sngi thohdieng ki la don biang sa haduh 6 ngut ki samla la leit ban ialam biang sa ia 6 ngut bad ka HYC ka la lah ban leit shimti Ia ki 2 ngut ki ba la kyrni,u wei na Viva road bad uwei na ka shnong Umpling, katba kitei ki 4 ngut pat ki ba la kyrni ha u drok kidei ki ba la wan ialam hi da ki kmie ki kpa ha ka ophos treikam ka seng.
Kine ki samla ki dei la kajong ka jong ka shnong 2 ngut ki dei na Mawryngkneng, u wei na Umpling, u wei na Mawiong bad sa u wei pat na Mawkyrwat.
Shillong: Hadien ba la lap ia ka shynrong khlieh briew kaba per ha nala ha lynti ha Oakland Biver Road, Shillong ha ka 22 tarik mynta u bnai, bad ha ka 23 tarik pat, ki pulit ki la lap sa ia ka shynrong kjat jong u briew na nala ha katei ka jaka.
Ha ka kyrwoh u Superintendent of Police ka East Khasi Hills, u Rituraj Ravi, u la ong ba ki pulit kila pynlong ia ka jingwad ha katei ka jaka hadien ba la lap ia ka shynrong khlieh briew, ki la lap sa ia ka bynta jong ka shynrong met mynta ka 24 tarik.
U SP u la ong ba la suba jur ba lah ban dei ka met u shynrang briew katkum ba la ioh ia ka sopti ba la lap na ka met, bad la phah sha NEIGRIHMS ban eksamin bad ka jingtohkit ka dang iaid.
Lah ban kdew ba iohi nyngkong ki briew kiba iaid lynti ia ka shynrong khlieh briew kaba la shah rah ha ka um hadien ba la ther u slap, bad poi sha katei ka nala.
Ym tip naei kane ka shynrong ka um ka la ioh ban rah sha katei nala bad katno ka la slem, hynrei kumba la paw, ka la dei kaba la slem namar ba ka la sah beit tang ka shynrong beit khlem don eiei shuh.
Shillong:U Superintendent of Police ka East Khasi Hills, u Rituraj Ravi u la ong ba ka ain kan synshar bad kito kiba pynkhein kan leh ia kaba donkam.
Kane ka long halor ka jingleit kyndang ka seng Hynniewtrep Youth Council-HYC ha kane ka sngi hatmajai ia ki ïing dara kiba la shna ha Lum Survey.
Haba kren ha kane ka sngi Hatmajai, u SP u la ong ba halor ka jingleit kyndang ka HYC ha Lum Survey, ka tnad pulit ka la dep rejister mukotduma ha ka Indian Penal Code-IPC bad ka Meghalaya Maintenance of Public Act-MMPO.Bad ka jingtohkit ka dang iaid mynta.
Haba pynrem ia kane ka jingjia, u SP u la ong ba ka jingleh ka HYC ka wanrah ka jingsyier ia ki paidbah bad kan pynthut ia ka shongsuk shongsain.
U la ong ba ki pulit kin pietngor bha ba ka shongsuk shongsain kam dei ban shah pynthut.
Halor ka jingioh lad ka HYC ban wanrah ia ka Pushilum haduh Them Bjioy, u SP u la ong ba lada ka don ka jingduna ha ka tnat syntiat, kin sa peit bha nangne shakhmat.
“Ia mynta, ngam pat lah ban iathuh namar ba ka jingtohkit ka dang iaid", la ong u SP.Lah ban kdew ba ka HYC ka la leit kyndang ia ki ïing ba sah ki suba poiwir ha Lum Survey ha kane ka sngi Hatmajai.
Ka la pynap ruh ia ka puhshilum ha Them Bijoy hynrei namar ba ki la shu khynra tang da ka bor met bad ka la byrthen ba lada ki briew kim mih noh na katei ka jaka.
Shwa ia kane, ha ki taiew ba la dep, ka HYC ryngkat ka bor district, bad ki pulit kila pynlong ia ka jingjurip ia katei ka jaka, ha kaba ka HYC ka la kam ba kitei ki briew ki dei kiba shu sah beain bad ka dei ruh ka ktem u drok ha katei ka jaka.
Nongpoh: Haba la pynkut noh ia ka Lympung ialehkai phutbol kaba la tip kum ka E.K Mawlong Memorial Trophy, ia kaba la pynlong da ka Mawlasnai Sports club, kaba la pynlong ia katei ka lympung ialehkai phutbol, na bynta ban kynmaw burom ia u Bah E.K Mawlong (Bam Kwai ha dwar u Blei), ka Shillong Lajong Football Club ka la ioh ban rah ia ka namlahduh, kata ka dei hadien ba ka la lah ban pynliem noh pyrshah ia ka Benris Football Club da 2-0, ha ka jingiakhun phainal kaba la long mynhynnin ka sngi ha madan Mawlasnai.
Khyndiat haba phai sha katei ka jingiakhun phainal, da shisha ka dei ka jingiakhun kaba iakhaid bad itynnad, namar kitei ki kynhun kiba la poi sha ka phainal, ki dei ki kynhun kiba don ia kita ki rangialehkai kiba kynsai bad kiba dei na kylleng ki thain hapoh ka ri lum Khasi bad Jaintia.
Ha ka kylla step jong ka jingiakhun, ka Shillong Lajong FC ka la ioh ban lamkhmat ia ka jingiakhun da kaba thep kol ha ki minit marsien sdang ka jingiakhun bad ha ki minit shwa ban kut ka kylla step, ka la ioh biang ban thep kol bad kiba la pynkut ia ka kylla step da 2-0.
Haba bteng ka kylla miet jong ka jingiakhun, ka jingiakhun ka la nangitynnad namar ki rangialehkai ka Benris FC ki la iakhun tyngeh ban pynphai ia kitei ki kol ba ki la shah thep, hynrei haduh ba kut ka jingiakhun, kim shym la lah ban pynphai bad kaba la pynlong ba kin shah pynliem noh ha ka Shillong Lajong FC.Ka shillong Lajong kaba la ioh ban rah ia ka namlahduh, ka la ioh ban rah ia ka song pisa kaba T.2 Lak lem bad ka Trophy, katba ka Benris FC kaba la shah rem noh ha katei ka jingiakhun phainal, ka la khur ia ka song pisa kaba T.1 Lak lem bad ka Trophy.
Kiba la donlang ha katei ka sngi, ki kynthup ia u Bah Ransom Sutnga kum u Kongsan, nangta u Bah Shemphang Lyngdoh kum u Symbud Kongsan, u Bah Bobby L.Nongbet, DSO Ri Bhoi, u Bah Aiborlang Khongjee lem bad shibun kiwei ki riew rangbah jong katei ka thain.
Nongpoh: Ki nongialam ka KSU Umsning Circle ia kaba la ialam da u Samla Lester Nongbet lem bad kiwei, mynhynnin ka sngi ki la leit ban kynduh ia u Branch Manager ka SBI Umsning Branch bad phah ruh da ka Dorkhas, kaba long kum ka jingdawa na u, ba u dei ban bthah ia ki nongtrei hapoh katei ka Bank, ba ki dei ban pynbiang ka rukom treikam jong ka ATM Machine kaba don hapoh katei ka Bank.
Ka nongrim kaba la pynlong ia ki nongialam bad dkhot ka KSU Umsning Circle, ban shim ia katei ka sienjam, ka dei hadien ba ki la lap ia ka jingdkoh jong ki ATM Machine hapoh katei ka SBI Bank, ha kaba ka la wanrah jingeh shikatdei eh ia ki riew paidbah, kiba thmu ban leit sei pisa na ka ATM jong ka SBI.Ki nongialam ka KSU, ki la pynpaw ruh, ba ka ATM Machine kaba don ha SBI Umsning, ka dei ban ai jingshakri sha ki 260 tylli ki shnong, hynrei na ka jingthut palat katei ka ATM Machine ha Umsning, ka pynlong ia ki riew paidbah kiba donkam ban sei pisa kyrkieh, ba kin hap beh ban sei pisa na kiwei pat ki ATM, kiba don ha Nongpoh bad Umiam, ha kaba ka jingjngai ka la don kumba 30 bad 20KM bad kaba la pynjynjar eh ia ki paidbah, nalor ba ki hap pynlut sa ka bai kali.
Namarkata, hadien katei ka jingleit kynduh ha ryngkat kaba phah jingthoh, na ka liang ka KSU ka aipor 3 sngi ia u Branch Manager ba un pynbiang ia ki jingdkhot hapoh ki ATM kiba don ha katei ka Bank bad lada um lah pynbiang, na ka liangh ka seng kam banse ban shim da kiwei ki sienjam ne wat ban khang tala syndon ia katei ka SBI Bank kaba don ha shnong Umsning.
Nongpoh, 24 Jymmang: Uwei u rangbah ia kaba la tip kum u Bah Amison Muruh 35 snem ka rta na ka shnong Umtasor Mawdkhar, Ri Bhoi, u la khlad noh na sla pyrthei, kata ka dei hadien ba u la shah pom ha ki bynta ba nadien u ryndang.
Katei ka jingjia ka la jia hynnin ka miet ha ka por 7 baje eiei, ha kaba la ong ruh, ba ka la jia ha ka por ba utei u rangbah u don marwei ha iing, ba ki runar ki la leit rung ha iing jong u bad ki la pom da ki kynja tiar ba nep na ki bynta ba shadien u ryndang, kaba la pynlong ia utei u rangbah ba un khlad noh hashen.
U Bah R.Mukhim, haba batai halor katei ka jingjia, u la ong, ba u la ïoh jingtip ha ka por 7 shiteng eiei janmiet, ha kaba tang mar ia tip, ki la leit bran bran sha katei ka iing bad lap ba u tei u rangbah u la thiah lyngktar hapdeng ka jinglynkien jong ka snam hapoh ka iingsah jong u bad ka shnong ka la pyntip sha ki bor pulit ka Nongpoh Police Station kiba la poi ha kane ka shnong ban pynlong ia ka jingtohkit.
Haba iadei bad katei ka jingjia shah pyniap utei u rangbah, ki Pulit ki la leit ban pynlong ia ka jingtohkit bad kat haduh mynta la don uwei uba ki Pulit ki la rah na bynta ban pynlong ia ka jingtohkit.
Shillong 24 Jymmang: U Vice President ka seng HYC u bah Donbok Kharlyngdoh u la ong ,ba lada ki bor pulit kin wan kem ha kano kano ka sngi ngam tieng ngam syir namar shilliang kjat nga ka don lypa sha patok bad shilliang kjat pat nga don bad ka jaitbynriew.
Ia kane u bah Donbok u la pynpaw sha ki lad pathai khubor ha ka ophis treikam jong ka seng, hadien ka ki bor pulit ki la ujor bad ban register case Ia ki nongialam jong ka seng, ban kynnoh ruh,ba ka seng ka la pynkhein Ia ka aiñ.
Ka jin g register case ki pulit kadei halor ka jingleit kyndang ban pynpra ka seng ia ki iing jong ki poiwir ba sah beaiñ ha lum survey.
“Ban long kum ki nongialam ngin hap ban mad ia shibun ki jingtynjuh kj jingeh, hynrei ban im ka ri bad ka jaitbynriew ngi kloi wat ban shong ha patok bad lada ki pulit ki register case katno tylli ruh ngim lei lei hynrei kim dei ban register case ba ngi dei ki nongdih drok ne nongbat bor, ong u vice president.
Ka seng HYC sengkmie ha ka jingialam jong u president u bah Roykupar Synrem bad ki dkhot mar iapoi ha katei ka jaka, ha ka step jong ka 23 tarik ki la leit ban pynpra  Ia ki iing sah beain ki poiwei ha lum survey, da ka ba lit Ia ki tien sop, ki lyntang bad ban beh noh ia ki briew ki ba shong ha katei ka jaka.
Shillong:Ka Raid Mylliem ka la pynlong ia ka jingleh niam da kaba knia ia ka niam ka rukom mynta ka sngi ka 23 tarik Jymmang 2024 ha Lum Shyllong.
Haba kren bad u Myntri C.Kharkongor, ula iathuh ba mynta ka snem ka nguh ka dem ka don ka jingthut bad ka don ka dawbah.
U la iathuh ba u Blang uba dei ban knia, um treh ban wan sha jaka ban pynlong ia ka jingkyntang bad ka shim por haduh shi kynta ba un poi sha katei ka duwan ba pynlong ia ka jingknia.
U la ong ba la ar snem, u blang u khlem dkut la ar snem kynthup ha kane ka kynti ruh.
U la ong ba ka don ka dawbah ha kaba iadei bad u Lei Shyllong u Syiem Shyllong, bad u ngeit ba u blei un ym don ka jingsngewsih bad ki khun ki hajar kim dei ban sngewsih namar ba ka kamram ban pyndep ia ka niam ka rukom ka dei ka jingkitkhlieh jong u San Kur Khadwei Kur.
Ula ong ba yn sa khan sa knia ban pyndem pynsuk ia kane ka jingthut.
Shillong 24 Jymmang: Ka Meghalaya Board of School Education (MBoSE) hynne ka sngi thohdieng kala pyllait iaka Result jong ka Higher Secondary School Leaving Certificate (HSSLC) ne Klas XII Arts bad jong ka  Secondary School Leaving Certificate (SSLC) ne klas X.Ar ngut ki ba la ioh ia ka kyrdan ba hakhmat ha ka result Higher Secondary School Leaving Certificate,kata u samla  Menangmankhraw Kharkongor  na St.Anthony’s Higher Secondary School, Shillong, u  ba la ioh haduh 468 marks bad u samla Gaurav Bharali na St.Admund Higher Secondary School, Shillong u ba la ioh 468 marks.
Katba ha ka result Secondary School Leaving Certificate (SSLC) ne klass twn, la ioh rah ia ka kyrdan ba nyngkong tam dei u samla Anuj Chetry na Sherwood School Tura.
Shillong 23 Jymmang: Ka seng Hynniewtrep Youth Council (HYC) lyngba ki dkhot mynta ka nohphai sngi jong ka 23 tarik u jymmang 2024,ka la ioh bat biang ia ki nongdih drok ha ka jaka pynieng kali ka ba don ha Garikhana.
Ha kane ka jingioh bat ka seng kidon haduh 4 ngut ki shynrang khasi ki ba dang samla ki ba la pyndonkam ban injek drok.
Kitei ki samla kidei ruh ki ba sah miet ha kane ka jaka ka ba la shu ker tang da ki plastic,ka ba isait met ban peit namar kalong ka ba jaboh haduh katta katta bad ban pynlong kum ka jaka ia dih drok bad ha kapor ba ka seng ka lap ,kine ki samla ki dang ia injek drok.
Haba kylli ban tohkit bniah na kitei ki samla ki don ki ba kyrni la kumba 4 snem bad kidon ruh ki ba dang sdang kumba 6 bnai eiei.
Ki la ong ruh, ba ia ka pisa ban dih drok ki ju pan beit na ki kmie ki kpa bad ki thok ruh ba ki leit ban thied dawai.
Shillot 23 Jymmang: Ka Khasi Authors’ Society (Ka Seng ki Nongthoh Kot Khasi) kan pynlong ïa ka Dorbar Pyllun bad ka Jingïathir Jingmut halor ka phang, “Ki Nongthoh bad ka Imlang Sahlang" ha ka 25 tarik Jymmang, 2024 (Sngi Saitjaiñ) naduh ka por 10:30 mynstep ha Arts & Culture Hall, Shillong.
Ha kane ka Dorbar yn pynsngew ïa ka Kaiphot Treikam jong ka Seng, ka jingïakren ban nang pynkhlaiñ shuh shuh ka jingdawa ban pynrung ïa ka ktien Khasi ha ka khyrnit baphra jong ka Riti Synshar ka Ri India bad ka jingïathir jingmut para nongthoh na ka bynta ban nangpynbha shuh shuh ha ka kam thoh kotKumta lyngba kane ka jingpynbna ïar, ka KAS ka kyrpad ïa ki para nongthoh kiba dei ki dkhot ka Seng ba kin sngewbha ban poi lang sha kane ka Dorbar, kynthup ïa ki dkhot kiba don ha ki Shnat bapher bapher hapoh ka Bri u Hynñiew-Trep.
Shillong 23 Jymmang: U president ka HYC u bah Roykupar Synrem la ong, ba kumba ka seng ka lap ba kidon ku briew ki ba shong beaiñ ha katei ka jaka ha lum survey, ki ba don haduh phra phew na ka shispah tylli ki iing , nalor katta ruh ka la dep ban leit iakynduh ia ki bor ba dei peit ba kidon ki ba shong beaiñ ha kane ka jaka bad ym ba ki shong beaiñ hyneei ki kam sniew ban khaii ia u drok kadei na kane ka jaka.
Kumta ka seng hadien 2 taiew ba, nakaliang ka district administration ka la wan ban jurip haryngkat ka seng bad ka la iohi da la ki khmat ba kane ka kitei ki briew ki ba sah ha lum survey dei ki ba sah beainbeain bad ymdei tang katta wat nakaliang ki bor pulit ruh ki tip, ba kajing jyllei jong u drok hapoh nongbah Shillong kadei ka ba mih na kane ka jaka.
U bah Roykupar u la ong ruh, ba kumba ka seng ka dep ban byrngem ba lada jia ba ka ki bor sorkar kim shem leh eiei ka seng kan kyndang hi naphang bad mynta ka sngi ka seng ka la pyni shai sha ki paidbah, ba ka seng kam shem la kren tang ka ktien hynrei ka pyni ruh da ki kam.
U myntri barim jong ka sorkar Rajasthan, ula kynnoh ba ka tnga jongu bad u khun, ki la leh niew bein ia u, ha kaba kim ai, ia ka bam kaba biang, ki beh noh ia u na iing bad ka la pynlong, ia u, ba un im, kum u riew khlaw bad kumta, U Vishvendra Singh, u dawa, ba ki dei ban siew T.5lak shibnai, kaba dei ka bai sumar na ka bynta jongu bad u dawa ruh, ba ki dei ban mih noh na ka iing, kaba dei ka hok nongkynti jongu hi.
Ka Divya Singh, kaba dei ka tnga jong U Singh bad u khun jongu ruh, U Anirudh Singh, ki kyntait ia katei ka jingkynnoh bad ki iathuh, ba U Vishvendra, ula die lut ia baroh ki jingdon jingem jongu bad kaba sah, ka long sa tang ka Moti Mahal.
U Vishvendra, 62, ula phah jing ujor ha khmat u Sub Divisional Magistrate, katba kum ka ain Maintenance and Welfare of Parents and Senior Citizens Act, 2007.
U iathuh shuh ba ha ula ioh pang covid ar sien, ha u snem 2021 bad 2022, hynrei ka tnga jongu bad u khun jongu, kim shym la sumar eiei ruh em ia u bad nangta, kitei ki ju ialeh pyrshah ia u, ha kaba ia ki jain jongu ruh, ki ju thang noh ha ka ding bad ki bret shapoh wah bad sa ki kot ki sla, kiba donkam, ki ia bret bad pynjot noh lem bad kiwei ki tiar ki tar, kiba u ju pyndonkam, ki la pynjot pynduh noh.
Haba kren sha ki kotkhubor, ka tnga jongu, ka Divya Singh, ka ong “Lada nga ang ia ka shyntur jongnga, ia kaba la dep jia, ha ki 30snem ba ladep, kumta kane ka kam, kan sa poi sha Supreme Court" bad ka ong ruh, ba u khun, uba ieng ha syndah ka kmie, u dei u khun uba bha bad ula iohi, ia ka jingleh niewbein ia ka, ha ki rukom bapher.
“Ngi hap ban sumar ia ki jingdon jingem ba ngi la ioh pateng bad kane ka jing ia kynad, ka jia, hadien ba la die noh ia ka Moti Mahal bad ngi khanglad tyngeh ia katei ka jingthmu.
Baroh, ula die lut, kaba sah, ka dei sa tang ka Moti Mahal.
Ngan nym shah satia ban die ia ka Moti Mahal, tad haduh ba ngan da iap" ong ka Divya.
Shillong 23 Jymmang: Ka seng Hynniewtrep youth Council (HYC) sengkmie ha ka jingialam u president bah Roykupar Synrem, mynta ka sngi palei ka 23 tarik u jymmang 2024, kynsan kynsan ka la leit ban kyndang bad pynpra hi ia ka jaka ba sah beaiñ ki poiwir ha Lum Survey.
Kumba ka seng ka la dep ban byrngem naduh kaba sdang ban dawa na ki bor ba halor ban pynpra mardor ïa ki ïing kiba sah Beh-aiñ ha Lum Survey bad lada kim lah ban lh eiei kan shim hi ban leh da ka kam.
Ka jingleit ban kyndang bad pynpra ka seng ia kitei ki iing sah beaiñ kadei halor ka jingsngap mynthi ki bor sorkar ban kyndang noh ia kitei ki iing, watla ka seng ka la aipor haduh 2 taiew hynrei kim shem la leh eiei.
Kumta ka seng khlem da pynslem mar mar ka la leit ban pynpra noh ia kitei ki iing ha Lum survey.
Ha kane ka jingleit pynpra ka seng la sakhi ia ka jingiatylli baroh nakaliang ki Nongialam bad ki dkhot ka seng ki ba na sor bad khapsor.
Kum ban shu pynkynmaw hangne, ba ka seng HYC kala lap ba ki don kumba 80 tylli ki iingbriew ka ba la kynnoh ba ki sah Beh-aiñ bad kiba dei ki bar jylla na kylleng ka jylla kiba wan poi wir ban sha ha lum Survay.
Ka seng HYC kala pyllong ruh ia ka jingjurip ryngkat ka bor district ia katei ka jaka bad kala dawa ba dei ban beh noh.
Mynta ka sngi hadien ba kam don ka jingleh eiei na ka bor district, ka HYC kala leit ban kyndang hi dalade.
Ki pulit jong ka nongbah Pune ha Maharashtra, ki dang ap ia ka rai, na ka bynta ban shim bishar ia u samla rit, uba dang 17 snem ka rta, uba la tynrah da ka kali remdor jongu, ka Porsche, ia arngut ki samla, kiba shong da ka thuk thuk bad ki dei ki software engineer.
Utei u samla rit, u don mynta ha ka jaka shah sumar ia ki khynnah, lane ka Children’s Observation Centre, na ka bynta 15 sngi, kaba long, haduh ka 5tarik Jylliew 2024, hadien ba ka kashari jong ki khynnah rit, ka kyntait ia ka jingpan jamin jong utei u samla rit, ha ka sngi balang.
Ki pulit jong ka Pune, ki kwah ban tian bishar ia utei u samla rit, ha ka kyrdan kum u rangbah, halor katei ka jingleit tynrah jongu ia ki arngut ki samla, kiba la khlad noh, ha kaba U Koshta, u la khlad ha shen, katba ka paralok jongu, ka Awadhiya, ka la iap ha shen.
Ia utei u samla, la pynngat sa kawei ka kyndon thymmai, kaba dei ka section 185 bad kata ka long, ba u niah kali, ha ka jingdih buaid kyiad.
Ha kawei pat ka khubor, la iathuh ba ka kashari, ka la rai ban phah tohkit ia U Vishal Agarwal, uba don 50 snem ka rta, uba dei u kpa jong utei u samla rit bad nangta sa arngut ki nongtrei jong ka Hotel Black Club, kiba kyrteng U Nitesh Shevani bad u Jayesh Gavkar, ha kaba ki pulit, kin tohkit ia ki, haduh ka 24tarik Jymmang.
Kitei ki arngut ki nongtrei jong katei ka bar, ki shah kem, namar ba ki leit ai kyiad, ia utei u khynnah, uba dang rit ka rta.
Ka section 75 jong ka Juvenile Justice Act, ka kren halor ka jinglehsting ia u samla rit lane kaba ailad ia ki kam kiba ktah ia ka jingmut jingpyrkhat bad ia ka bor met bor phad jongu ruh, katba ka section 77, ka dei kaba ailad ia u samla rit, ba un dih kyiad ne dih droks.
Ka jingkynnoh jong ki pulit, ia U Vishal Agarwal, uba dei u nongkhaii iing, ka long ba kumno u leit ai ia ka kali remdor, ba un niah u khun jongu, haba um don tang ka laisen niah kali ruh bad kaba long ka jingma kaba khraw ia ka jingim jongu bad nangta, haba ula tip, ba ula buaid kyiad ruh bad nangta, ba u niah ruh ia ka kali, ka bym don number plate.
Shillong:U President ka BJP Meghalaya u Rikman Marak, u la ong mynhynnin ka sngi, ba ki la don katto katne ki riew pawkhmat kiba la pan tiket na ka BJP ban iakhun ia ka Elekshon MP na Shillong bad Tura Parliamentary constituency.
U Rikman u la pynbna ruh ia ki kyrteng jong ki nongkitkam ka BJP Meghalaya kiba la mynjur ka seng kmie na Delhi kynthup ki 6 ngut ki Vice President, 2 ngut ki General Secretaries, 6 ngut ki secretaries, u Treaurer bad kiwei kiwei.
U Rikman uba dei u riew trei satar ka BJP na rilum Garo, u la shah thung kum u President ka BJP Meghalaya ha ki bnai ba la dep hadien ba ka samoi jong u bah Ernest Mawrie ula kot noh ka samoi.
Wat la um pat pyntip ia ki kyrteng jong ki briew ba pan tiket, hynrei u Rikman u la ong ba yn sa pyntip ynda la mynjur ka seng kmie hynrei na bynta ka elekshon sha ka KHADC bad ka JHADC ka party kam pat khohreh ban pynkhreh namar ba ka dang pynleit jingmut kham bha ia ka elekshon MP.“Ka BJP ka don lut ha man ki jaka, ka jingpynkhreh ia ka elekshon MP ka la don lypa", u la ong bad u la bynroap, “ki la don katto katne ngut kiba la pan tiket hynrei ngam lah ban iathuh mynta bad yn sa pyntip ynda la pynbna na ka seng kmie".
Kumjuh u la ong ba ka jingtreikam ka MP ka Tura ka Agatha K Sangma kam long kaba hun ia ki paidbah ka Garo hynrei ki paidbah ka ri Khasi-Jaintia ki tip kham bha ia ka jingtreikam jong u bah Vincent H Pala kum u MP ha kine ki 15 snem.
Lah ban kdew ba kumba long mynta, uba paw kyrteng ban iakhun MP na ka BJP na Shillong, u dei u bah AL Hek, u myntri sorkar jylla, wat la ym pat tip ia kiwei pat.
Shillong:U MLA ka BJP na South Shillong, u bah Sanbor Shullai u la ong ba ki liangpyrshah ki la shu shna nia ban ialam bakla ia ki paidbah ban kynnoh ba ka BJP kan khang ia ki ïingmane, ban bam doh masi hynrei kine ki dei tang ki buit politik.
Haba kren mynta ka sngi, u bah Sanbor u la ong ba ka BJP ha Meghalaya ka hap ban kohnguh ia ka jingbthah na ka seng kmie ban shu kyrshan ia ka NPP, namar ba ki don lang ha ka synjuk National Democratic Alliance.
U la ong ba ma u kum u MLA bad ki nongkyrshan ka BJP na South Shillong ki la kyrshan tyngeh ia ka kyrtong ka NPP ka kong Ampareen Lyngdoh hynrei sha kiwei ki jaka, ym lah ban tip kum ha Pynthorumkhrah konstitwensi ha kaba la don ka jingkynnoh ba don ar jait ki BJP.“Ha ka por elekshon ki la kynnoh ba lada jop ka NPP kaba kyrshan ka BJP, kin ong ia u Modi ban pynkylla Hindu lut ia ki Khristan, yn khang tala ia ki ïingmane, bad yn khang ruh ban bam doh masi.
Hynrei, hato phi iohi ba ka dei shisha, kumta seh", la ong u bah Sanbor.
U la ong ba ki briew ki ngeit ha ka buit politik ki party na ka liangpyrshah ba ka BJP kan pynkylla Hindu lut ia ki Khristan bad kan khang ia ki ingmane, bad wat bam doh masi.
Kane ka khubor thok ka la iaid shaduh ki nongkyndong ban isih ia ka BJP.Ha kajuh ka por, u la ong ba kumba 30 percent ki nongkyrshan ka BJP kim treh thep vote ha ka konstitwensi jong u, namar bym don ka shap syntiew Lotus.
Katkum ka jingsngew jong u, ka BJP ka la dei ban iakhun hynrei ka shong ha ka rai ka party na ka seng kmie bad ki hap ban kohnguh wat la ula kyrshan ia ka kong Fenela L Nonglait ban iakhun ia ka MP ha kane ka elekshon kaba la dep.
Ha kajuh ka por, u la ong ba ha kine ki shiphew snem ba la synshar u Narendra Modi, ki paidbah ki la ioh ia ka jingmyntoi bad ki kam pynroi bad wat ha ka por ba wan u Covid, ki la ioh khaw ei.
U la ong ba ka jinglong MP u bah Vincvent H Pala ha kine ki 15 snem kila shu sepei namar ba um lah leh eiei lait tang ban shu shong bam sohot ha Parliament namar ba u don ha ka liangpyrshah.
“Lada jop kiwei ki ban shong ha ka liangpyrshah, kan long ka jingduh kaba khraw ia ka jylla bad ki paidbah.
U bah Vincent H Pala, u la jop lai sien kum u MP hynrei u la shu bam sohot ha kyndong ka Parliament namar ba u don ha ka liangpyrshah", la ong u bah Sanbor.
Shillong:Kumba ki paidbah ki kwah ban iohi ia ki khlur iakura kum u Shiva Thapa uba la khur takma hynriew sien ha ka Asian Championship bad u u rangiakura uba la khur ia ka takma ksiar ha ka Commonwealth Games 2022 u Amit Panghal, ha kaba ki la lah ban khur ia ka jingjop ha ka sngi kaba lai jong ka 7th Elite Men’s National Boxing Championship kaba la long ha SAI Indoor Hall.
Kumjuh ka jingrisa ki nongkyrshan ka la pynlong sa ia uwei pat u rangiakura ka Jylla u Bhalang Shadap, uba la lah ban pynliem ia u Enait Khan jong ka DNHDD (Dadra & Nagar Haveli, Daman & Diu) ha ka welterweight 63.5-67kg.
Ha kane ka jingiakhun u Shadap um shym la ailad ia u rangiakura ka liang pyrshah, ha kaba u la pyni ia ka jingkhlain bor ban thom naphang bad dei ha ka wat kaba ar ba u rephri u la hap ban pynsngeh noh ia kane ka jingiakhun hadien ba u Khan u la mynsaw.
Kumba la long mynta u Shadap u la long uba ba ar napdeng ki rangiakura ka Jylla ban jam sha ka wat kaba ar hadien ba u Badonkupar Synnah (light welterweight 60-63.5kg) u la khur ia ka jingjop hynnin ka sngi.
Haba phai sha ka jingiakhun hynne ka sngi, u Panghal na na Services, uba long u lahduh ha ka Asian Games 2018, u la khur jingjop ha ka flyweight 48-51kg pyrshah ia u Shivaji na Maharashtra lyngba ka jingiarai lang.
Kumjuh ha ka por janmiet u Thapa na Assam u la iakhun tyngeh pyrshah ia u Abhinash Jamwal uba na Himachal Pradesh ha ka light welterweight 60-63.5kg bad hapdeng kane ka jingiakhun u la khur ia ka jingjop da 4-3.
Une u rangiakura u la ioh ka jingkyrshan na kiba bun ki paidbah hynne ka sngi bad ha kaba kut u la lah ban khur ia ka jingjop ha kane ka jingiakhun ha kane ka nongbah.
Ym lah ban len ba u Jamwal u la long u rangiakura uba tbit ha kaba um shym la ailad ia u Thapa ban shu jop suk.
Hapdeng kane ka jingiakhun kaba itynnad, hynrei na ka liang ki nongbishar ki la rai jop ia u Thapa na ka bynta ban pynhun ia ki paidbah nongkyrshan.
Ia kane ka lympung iakura ka ban kut ha ka 1 tarik u Nohprah, la pynlong da ka Meghalaya Boxing Association ha ryngkat ka Boxing Federation of India bad la kyrshan lang da ka tnat Sports and Youth Affairs jong ka Sorkar Jylla.
Kham ha shwa ki la don ar ngut kiwei pat ki rangiakura ka Jyllam, hynrei ki la mad ia ka jingshah rem.
Shillong:Ha ka jingialehkai kaba lai jong ka Megha laya ia ka Vijay Hazare Trophy pyrshah ia ka Jhar khand ba la ialeh hynnin ka sngi, ka Meghalaya ka la shah rem noh da 92 run hadien ba ka jinglehkai ka la thut noh na ka daw u slap.
Da kaba jop ia ka toss ka Meghalaya ka la jied ban ap bad kawang bol shwa, hynrei kane ka jingjied jong ka Me ghalaya, lehse ka long ka jingmyntoi ia ka Jharkhand ha kaba ka la lah ban kamai 339/5 ha ki 45 over.
Namar ka jinghap u slap la pynthymmai ia ka thong jong ka Meghalaya da 297 ha ki 37 over, hyn rei da ka jingthut biang ha kaba iadei bad ka jingbym shai bha jong ka light, la pynduna shuh ia ka over da 30 bad ia ka thong da 220 run ha kaba ka Meghalaya ka la lah ban kamai tang 127/3.
Ha kaba kut hadien ba la khein bha, ka Meghalaya ka la duna ha ka jingkamai ha kane ka jinglehkai da 92 run bad la pynbna nongjop noh ia ka Jharkhand.
Na ka liang ka Jharkhand, kane ka kynhun ka la ioh ka jingkyrshan kaba radbah na u nongtied uba hakhmat duh u Kumar Deobrat uba la lah ban tied 164 run na ki 132 bol da kaba thlieh khatwei tylli ki 4 bad shibun tylli ki 6.
U Kumar u la shah weng noh ha ka bol jong u Akash Kumar Choudhary uba la ioh 2/49 ha ki 8 over.
Sa uwei pat u nongtied uba tbit jong ka Jharkhand u dei u Saurabh Tiwary uba la tied 81 run na ki 55 bol ha shuwa ba un shah weng noh ha ka bol jong u Md Nafees uba la ioh 1/64 ha ki 9 over.
U Rajesh Bi shnoi pat u ioh 2/55 ha ki 9 over.
Ha ka jingbeh thong jong ka Meghalaya, u Raj Biswa u ioh 21, Nakul Verma (42), Kishan Lyngdoh (31 bad dang iaineh), Jaskirat Singh Sa chdeva (18 bad dang iai neh).
Ka jinglehkai kaba bud jong ka Meghalaya kan long lashai ka sngi ha kaba kan iakhun ia ka Maharashtra.
“Ynda la dap biang shi lak ngan sa thied sa ka kali second hand ban kamai stand mo mei" ong u tamsneng.
“Kata lei ka biang palat" mynjur ka kmie.
“Wat ju ong shuh tamsneng seh mei ba nga sngew lehrain" ong u khun da ka sur kaba jem“To ngan khot beit noh da ka kyrteng hi kaba la jer lehniam naduh ba dang rit mo" ong ka kmie bad ka rkhie“Marchborn, Marchborn ale khun" la pyrta ka kmie“Shaid" ia rkhie ki para jong u“Ha … ha … ha" la rkhie pynbud sa u Marchborn uba ju khot tamsneng“Mynta te da bamja ruh nga da sngew hun ba la ioh bam bang.
Sngewphuhmut phuhmat ka dur ka dar ba ngi la kham bit kham biang.
Ka saw shaka ha phyllaw ka don sa la shem snem sa ka kali iong-stem" ong ka para u Marchborn.
“Ngi ki briew ngim ju sah kumjuh.
Ka jingkylla ka don.
Ka jingim briew ka don ka jingbakla hynrei haba la sngewthuh ba ka dei ka jingbakla ka don pat ka jingkylla hadien.
Mynshuwa nga kthang ban kynmaw kato ka por hynrei mynta nga jaw ummat kmen ba ki jingkyrkhu jong u Trai Kynrad ki shlei ha iing jong ngi" ong u MarchbornKa kmie u Marchborn ka dap da ka jingphuhmut phuhmat ba ka iing jong ka ka sdang wandur wandar lyngba ka jingkylla bamut u khun tamsneng jong ka, u Marchborn.
Baroh ki jingkhia jingmut jingpyrkhat jong ka kmie u Marchborn mynta la weng lut phar.
Na ka sngi sha ka taiew, na ki taiew sha ki bnai bad kumta ter ter kane ka longiing ka la nang iaikiew ha ka kam kamai kajih.
Ka jingplan jong u Marchborn ban thied kali ka la urlong.
U la thied da ka kali kamai ba la niah da u para jong u hi.
Ka jingkamai rangbah ka wanrah shisha ka jingkylla kynsan ha kane ka longiing.
Ki dkhot ka longiing ki pyni shisha ka dur khmat kaba kmen bad ka jingsngewbha.
Ka dur khmat ka iathuh shynna ia kiei kiei baroh.
“Lada biang kamai shuh ngan thied jaka noh sha Bhoi mo Bah" la ong u para uba niah kali kamai“Ade! Me ruh me la iar phngar ka jingmut" iaroh u Marchborn.
“Ka iew ka pynproh jabieng.
Ta ka daw sa ong ba kiba treikam lajong ki kiew stet ha ka jingioh jingkot namar ki jingmut jingpyrkhat jong ki ki iar kumba iar ki thied dieng.
Shadiang ruh to shamon ruh to shatei shathie ruh to.
Kumne kein tang katto katne snem ka dur ka la kylla da kumwei pat.
Haba don ka pisa ka phalang wat sha durkhmat ruh" ong u Marchborn“Ka dei Bah" mynjur u para uba niah kali“Nga shait iohsngew ba ki nongiew ki kren ne pur khana ia kane katai.
Kane ka jingpyrkhat ha nga shimet nga iaroh bad ai mynsiem namar ka kyntiew ia ka ioh ka kot ka iing" pynpaw u para uba kyrteng Leo“Me haba me niah kali me dei ban sngewthuh bad tip bha ba ka surok ka dei ka lynti jong baroh.
Da iaid sngewthuh da lah sngewthuh namar tang bakla la jhor ka kamai kaba la pynlong shitom da ki bnai ne da ki snem.
Ka kali lei ba niah hi u trai ka kha pisa kloi namar u u tip u nang ban sumar ia ka kyndong" sneng u Marchborn.
“Phi ia shet jingtah aiu khun?" kylli ka kmie“Nga shet da ka dohsniang bad tyrso ba ka biang bha ban leh syrwa" ong u khun“Ni da bam doh than sngewngiah pynban" ong ka kmie“Kumno kumta mynshwa pat phi ong ym ju ioh ei ei" wohdaw u khun“Te mynshwa hooid kein katto ka jingduk jingsnai lah shah ban shisha kum ki sniang"“Oh hooid mo mei" wan ka jingkynmaw u khun ia ka jingiathuh jong ka kmie“Me la kynmaw em mynta.
Ba me dang rit mem pat da sngewthuh than.
Nga ba la trud ia ka maw ka dieng nga kham sngewthuh kham bha.
Mynta te nga sngewhun jrut ka mynsiem ba ngi la pher bun na kaba long mynshwa" ong ka kmie.
“Balei ngi duk mynshwa mei? Kaei ka daw?" buh jingkylli u khun ba dang rit“To shu pdiang ia kaei kaba nga iathuh namar lada ngan iathuh bniah ki ummat ki long kumba hap slap" ong ka kmie“Te sngewtieng pynban nga mei ba phi ong kumta ban jaw ummat kumba hap slap" ong u khun“Kham sngewthuh hi ma nga ban ia me uba shu bam un sngewthuh aiu ia kita kiei kiei" kren pynkut ka kmie bad ka leit sum kjat noh sha jingbuhumU khun u la shu sngap noh namar ka kmie kam kwah ban iathuh ia kata ka jingeh ha ki por mynshwa.
U shu kynmaw ba ha ki por ba dang kham rit u shu tah ja beit tang u phan sdieh ne phan khleh.
U la buh jingmut ba ha kawei ka sngi un sa kylli pat na la u hynmen.
U trei noh la ka kam kaba shah ba un trei.
U la leit ban sait ia ka muja, muphlor bad tupia syaid ha kor um kaba don hajan painkhana.
Dang mynnin ka sngi,ngi iohi tiak ha ki lad pathai khubor ba U Deputy Speaker barim ka Lok Sabha, U Kariya Munda,uba long ruh uwei na ki heh ka BJP u la kren shai bad dawa ba kito ki riewlum(tribals) kiba la ioh ia ka kyrdan Schedule Tribes(ST) kim dei shuh ban ioh ki kabu bad jingmyntoi(benefits) ne kino kino ki jingmang kyrpang(reservation) lada ki la kylla sha ki niam Islam(muslim) ne Christian namar ki dei ki niam nongwei ha ri India kumba la pynduh ne pyntreikam lem ia ka Schedule Caste(SC) sha ki jaka ri thor ne ri Dkhar.
Ka ain ka dei ban treikam solonsar kumjuh ia ki ST ne ki SC ha baroh kawei ri India.
Kine ki Muslim bad Christian ki la ioh jingmyntoi ar shah(double benefits),kawei, kum ki rit paid(minority) bad kawei pat kum ki ST.Ka sorkar NDA ha Delhi hapoh ka jingialam ka party BJP ka la peitkhmat bha ia ki Muslim bad ki Kristan.
Ki Muslim te ki la shah nion kylleng ka ri India hynrei ki iakhun beit sia pyrshah ia ki Hindu heh paid.
Ia ki Kristan te,ka BJP ka la sdang hi ban nion kylleng ki state ka ri India hynrei kaba kham paw shynna eh ka dei ka jingjia ha Manipur ha kine ki khyndiat bnai ba la dep wat haduh mynta ruh imat ka dang iai bteng hi ha Manipur.
Lada ka sorkar NDA hapoh ka jingialam ka BJP kan dang ioh bat ne wan biang ha ka bor synshar ne ioh biang ia ka sorkar pdeng(central govt) hadien ka MP Elekshon 2024, katei ka jingthmu ban pynduh ST noh ia ki riewlum ba la kylla Islam bad Kristan kan sa urlong shisha khlem artatien ha ryngkat ka Uniform Civil Code(UCC).
Ha kata ka por,kan don ka jingktah kaba khraw ia ki riewlum kiba la kylla Muslim bad Kristan kum ki Khasi-Jaintia bad Garo ha Meghalaya jongngi.
Ki Khasi-Jaintia bad Garo kiba la kylla Muslim ne Kristan kin duh lut baroh ki jingmyntoi bad ki jingmang kyrpang ia ki kum ki scholarship,ki grant ing baduk,ki kam ki jam sorkar(govt job) nalor bun kiwei pat.
Ki hap noh ha ka kyrdan kum ki general ne non tribal ne non ST.Shisien ba ki la duh ia ka kyrdan ST,ka khaii ka pateng ruh ka shitom ia ki ha ki jaka riewlum ne kiba hap hapoh ka jingsynshar ka District Council namar la khein ia ki kum ki non tribal.
Hynrei,kaba kham ma eh ia ki ka long ba, ki lah ruh ban duh noh syndon wat ban ialeh MLA/MP/MDC ruh lait noh tang na kito ki general seat kum ka Pynthorumkhrah, Mawprem, Laban (Khasi),Phulbari bad Rajabala(Garo Hills) namar kim pdiang shuh ia ka ST jongki.
Kumno ki nongshong shnong ka Meghalaya ki sngew halor kane ka mat kaba ktah mationg phlak ia ki nongshong shnong ka ri bad ka jaitbynriew jongngi?Hato,lah ne em ban iakhun ia katei ka umsaw ne ‘erlangthari kaban wan lynshop shen ia ka ri jongngi? Kiba la sngewthuh lypa ba kim lah iakhun shuh ia kane ka bor batriem te,ki ia kren biria ban thep syndon noh sha ka kmie(BJP) ban ia kaba thep sha ka khun(NPP) jong ka sorkar synrop NDA ha kane ka MP elekshon kaban sa long shen ha u bnai April 2024.
Babu Kular khongjirem, phi dei u briew uba nga ju burom bha ïaphi kum u Nonghikai bad u nongthoh Artikil, lada ki mat ki jura kiba sohkyrdot ki wan lap ïaka Jaidbynriew Hynñiewtrep jong ngi kumne, ka sngew shonghok shongnia ba ngin nang pynkhlaiñ ïaka KHADC , da kaba ngin ai jingmut ïaka ba kan bsut ïaki aiñ don bniat haka.
Da ka bor U Blei ngim ym sheptieng ia ka.
lada ka ri ka jong ngi kan nang iai khlain ha ki jingduwai shah jingit bad ha ki jingianeh, da lei lei U Blei um ym iehnoh ia ka.
U Blei u long ka bor ia kine baroh.
u ba pyrshah ia ka mon U Blei tea un shem ktang beit ha ka jingim jong U.namar U Blei ma U hi un pyndep ia ka iai ka Jong U.ym ma ngi ki longrynieng tang jing duna hakhmat Jong U Blei bakhraw bad ba donbor.
Amen.
Lait kam haduh 200 tylli ia kiba nang kren phareng ha Ri Slovakia ka ri kaba don ha syndah Poland ha thain Europe, wan wad na North East.
Ia kane la pyntip u Shri.Yash Gurung, CEO & Founder Director, Asporea, Siliguri, bad ki officer jong u ha ka jingiakynduh jong kane ka kynhun ha ka 27 tarik November 2023 bad u Bah John F Kharshiing, Co-Chairman, Meghalaya State Planning Board, Govt of Meghalaya, ha Shillong.
Katei ka kynun kaba na Siliguri ka long kaba don ki jingiadei ha ki Ri baher bapher bad ki la pyntip ba ia mynta ki don kine ki 200 tam ne duna ki kam ha ka kharkhana shna kali Peugeot 208, Citroen C3, jong ka Company Stellantis, Slovakia ha ka jingsiew kaba Rs 63000 haduh Rs 72000 shi bnai bad ka don ruh ka jingsiew kaba heh ia ka extra time lada ki nongtrei ki dei kiba smat bad kiba trei shitom, bad ki la pyntip ba ka kynhun jong ki ka don ka jingiateh bad ka kynuh pynioh kam kaba heh na Kathmandu, Nepal kiba la don lupa ki jingiadei bad katei ka kharkhana shna kali, ha kaba ki don ka lad ban pynioh ia kitei ki kam lada ki nongwad kam ki don ia ka jingtbit lane ka qualification.
Kane ka kharkhana kali ka dei kaba heh bad ki shna 62 tylli ki kali ha ka shi kynta bad ki pynmih haduh 1395 tylli ki kali shi sngi ha slovakia.
Ha katei ka jingia kynduh katei ka kynhun ka la mynjur ia ki jingai jingmut jong u Bah John F Kharshiing, Co-Chairman, MSPB, u ba la ong ba ia kane ka kam un sa pynbeit ka jingiakynduh bad ki heh jong ka tnad labour jylla Meghalaya ban ia kren sngewthuh ban ia trei ryngkat kumno ba ki samla ITI / Politechnic bad kiwei kiwei hapoh Meghalaya kin lah ban shim ia katei ka lad ka kabu ban mih shakhmat ban trei shitom ban poi sha kitei ki kam.
Ki la pyntip ruh ba ki don ruh ki kam ba bun jait kiba kane ka kynhun ka la don lupa ki jingiadei ha ki Ri ba pher bapher ha kaba ka jingdawa ia ki nongtrei ka jur bha kum ki nurse, ki nongtrei hapoh ki jaka sumar hospital bad kiwei kiwei ha Japan bad Germany tangba ha kitei ki Ri donkam ban pass shwa ia ar level ha ka ktien Japan bad German.
Kane ka kynhun ka la pyntip ha u Bah John F Kharshiing, Co-Chairman, MSPB ba kine ki jingplie lad ba ki nong india kin ioh leit sha kiwei ki Ri ki dei naduh ba u Shri.Narendra Modi, Prime Minister, India u la wanrah ki policy ban plie lad ia ki nong india ban leit shabar lyngba ki jingiateh bad ki Ri bapher bapher lyngba ka Ministry of External Affairs, Govt of India khamtam namar mynta ka don ruh ka jingsdang duna ka jingdon paid (population) ha kiba bun ki Ri sha Europe.
Khublei,hap leh kumno ban apply ia kane ka kamyea I’m interested please,,,tell me how to applyI’m interested this job so plz let me know more about this job so I’ll apply itKumno ban applyI’m interestedI’m interested how to apply.
please share more info.
kumno ban applykumno ban apply ia kane ka kam.
Is this only for a person who completed from iti/poletechnichow to apply.20ngut ki briew, ki la shu iap ei, na ka jingtied pyrthat, mynta ka sngi, haden ka jingther kaba jur, jong u lapbah ha Gujarat, ong ka khubor.
Ka  khubor jong ka  State Emergency Operation Centre (SEOC), ka iathuh, ba ki don 20ngut kiba la iap, ha ki district bapher jong ka jylla Gujarat bad katei ka long, na ka jingtied pyrthat, ha ka jinghap slap, ba khlem khmih lynti, ha katei ka jylla.
La iathuh, da ka tnat SEOC, ba kitei kiba iap ki long 4ngut ha Dahod, 3ngut ha Bharuch, 2 ha Tapi bad iwei ha  Ahmedabad, Amreli, Banaskantha, Botad, Kheda, Mehsana, Panchmahal, Sabarkantha, Surat, Surendranagar bad ha Devbhumi Dwarka.
Ha kane ka pyrthei ngim pat ju bna ne iohsngew ban don kiba la tei mot lypa ia u briew uba dangim.
Kiba ngi ju iohsngew ki long tang kito kiba shna lypa ia ka surok bad tih lypa ia ka thliew jingtep ynda ki la tymmen bha khnang ba ynda ki la iap kan pynsuk ia ki khun ki ksiew haba ki leit tep.
Ka long kaei kaei kaba phylla ba ha ka 12 tarik u Lber 2017 la pynkyndit thret ia ki paidbah ka thain Mawshynrut ban iohsngew ba ka PDF ka la tei mot lypa ia u bah P.N.Syiem, CEM ka KHADC.Ha katei ka sngi u bah P.N.Syiem lem bad ki nongbud jong u ki la wan hiar sha iew Riangdo ban pynlong jingialap ia ka “Campaign for change".
Dei ha katei ka sngi ba u Chairman jong kata ka jingialang u la pynbna paidbah ba ha u mot sah jingkynmaw dei ban thoh lypa (1) u bah P.N.Syiem u long u Khlawait ka jaitbynriew Khasi (2) U P.N.Syiem u long u diengbilat (3) U P.N Syiem u long u Moses bad (4) U P.N.Syiem u long u Tirot Sing uba ar.
Ha ka por ba la pynbna da u chairman jong ka jingialang ba u bah Pynshngain u la ioh ia kitei ki saw tylli ki degree, kiba shong ha ka platform ki ia thap kti, katba kiba shu ieng na jngai pat ki la ia set khmut bad sei thylliej ban bein ia u Chairman.
Ma nga ruh nga la pynlut por shi sngi pura ban leit sngap ia kata ka jingialap PDF.Ynda la wai ka jingialang nga la lum katto katne ngut ki para rangbah.
Nga la kylli ia ki, “Hato phi la ju iohsngew ban don kiba tei mot lypa ia u briew uba dangim?" Don kiba ong, “Ngim tip", don pat kiba ong, “Ngim pat ju iohsngew hangno hangno ruh".
Nangta nga la kylli biang, "Hato kito ki saw tylli ki kyrdan ba la pynbna da u chairman kam dei ka jingtei mot lypa?" Baroh ki ia ong, “ka dei".
Nangta nga la kylli biang, "Hato ka dei hok ba u bah Pynshngain un ioh ia kitei ki kyrdan?" Don kiba jubab,"Haba u briew u dang im ngim pat lah ban kubur ioh ba shuwa ba un iap un kylla da kumwei pat, namar u briew te u dei u bym iaineh hajuh".
Don kiba la kylli ia nga, “Ma phi pat phi sngew kumno?" nga la iathuh ia ki, “Ia ka kyrdan ba nyngkong bad ba ar te nga te nga mynjur, namar haba ong ‘u Khla wait’ ka mut ia u briew uba shlur bad u bym ju tieng iano iano.
Tangba ban ong ‘u Khla wait ka jaitbynriew Khasi’ te nga sngew eh ban mynjur namar ki dang lah kiwei.
Ia ka bynta kaba ar ruh nga mynjur, namar haba ong ‘diengbilat’ ka mut ia u briew ba lah ban shah ia ki jingeh.
Tangba ym dei tang u bah Pynshngain uba shah ia ki jingeh, hynrei kiwei ruh.
Ia ka bynta kaba lai ba la pynlong ia u bah Pynshngain kum u Moses te ngam sngewdei.
Kat kiba ju pule Bible ki ia tip bha shaphang ka jingialeh jong u Moses uba la pyllait mraw ia ki Israel na ka ri Ijipt.
Haba ngi ia nujor ia ki jingleh jong u P.N.Syiem bad ki kambah jong u Moses kim ia dei ei ei.
Ha ka jingshisha u bah Pynshngain ruh u la dei ban sngewlehrain ba ki briew ki shu pynphong pynsngiat jubor da ka dur jong u Moses uba long u riew khraw ha ka Bible.
Balei kim ai syndon da ka nam ‘Jisu’?.
Ia ka bynta kaba saw ba la ai nam ia u P.N.Syiem kum u Tirot Sing uba ar ruh ngam mynjur namar ka jingtrei kam jong u P.N.Syiem kam pat iadei bad ki kam u Tirot Sing".
Kato ka jingai nam jong ka PDF ba u bah Pynshngain u long u Moses ka la pynjah burom ia u Moses uba long u riewkhraw jong ka Bible.
Kaba la pynlong ia ki briew ban iatai ha iew ha hat ka long halor ka jingiohnam jong u P.N.Syiem kum uta u Tirot sing uba ar.
U Tirot Sing Syiemlieh uba long u Syiem ba khraw jong ka Hima Nongkhlaw u la long uba pawnam shisha namar u long u Syiem uba shlur bad uba la ialeh pyrshah ia ka bor ki Phareng hapoh ka jingialam jong u David Scott.
Wat haba u la sha kem ha ki shipai Phareng hynrei um shym pyndem niuhmat.
U la iap ha ka byndi ha Dacca ha ka 29 tarik u Lber 1843 kum u khla wait uba shisha.
Dei tad hadien 109 snem ba ki khun ki hajar jong ka Hima jong u ki la tei nam da u mot sah jingkynmaw ha Mairang, kata ha ka snem 1952, ba la wan plie da u Lat jong ka Jylla Assam, u Jairamdas Daulatram ha ka 29 tarik Lber 1954.
Sa uwei pat u riewkhraw jong ka West Khasi uba long u Syiem Khynnah jong ka Hima Nongstoin, u Wickliff Syiem.
Une ruh u la long u briew uba shlur, uba nud ban leh bad uba shynrang ka mynsiem.
Haba ka sorkar Phareng ka la aiti noh ia ka jingsynshar ia ka ri India ha ki nong India, u Wickliff um mon ban iasoh bad ka India.
Kumta u la pyni da ka bor pyrshah ia ki nongsynshar India da kaba u la pyndonkam ia ka Letter Head jong u ‘Government of Nongstoin’.
Ka sorkar India ha kata ka por ka la pyni da ka bor ban shu phah kem noh ia u kumba la phah kem u David Scott ia u Tirot Sing.
Hynrei shuwa ba ki shipai India kin wan poi ha Nongstoin, u Wickliff u la tip lypa.
Kumta u la kiew joit halor u kulai iong jong u, u la pynmareh arkjat ia u kulai lyngba ki lawbah lawsan ka Ri Lyngngam haduh ban da poi ha Sylhet.
Ynda haba u la poi ha Sylhet ha ka snem 1948 u la thoh sha u Syiem ka Hima Nongstoin, “I will never set foot in any Indian Territory (Hindustan), if I wish to do so, I’ll come as a conqueror".
U Wickliff Syiem u la iap ha Bangladesh ha ka snem 1988 khlem da pyndem ha ki bor ki khar India.
Ka seng KSU West Khasi Hills ka la tei mot sah jingkynmaw ia une u khlawait ka jait bynriew hadien 15 snem jong ka jingkhlad noh jong u.
Uba lai pat u riew khraw ba la mih na ka West Khasi u dei u Maieid Hoping Stone Lyngdoh uba la seng ia ka HSPDP.Une u riewkhraw um don por ban shongkurim kum kiwei.
Barabor u ju ong, “Ka lok jong nga ka dei ka Ri Khasi bad ki khun jong nga dei ka jaitbynriew Khasi bad Jaintia".
U la khlad ha ka 26.9.2015.
La tei mot sah jingkynmaw ia u da ka kur jong u ha ka shnong Mawkyllei ha ka snem 2017.
Ha ka lyngkhuh sngi iap kaba ar, 26.9.2017 u bah P.N.Syiem u la ai jingkren shaphang ka nam bad jingkhraw jong u bah Hoping da kaba u ong ba ha kane ka pateng jong ngi la eh ban dang ioh kum u bah Hoping.
U bah P.N.Syiem um shym ong, “Nga long u Tirot Sing uba ar".
U bah Hopng nalor ba u la ialeh ban pynioh ia ka jylla ba pura, u dang sahnud sa ia ka jingbym biang u pud u sam.
Kumta ha ka minit shuwa ba un khlad, u la kren khatduh ha u bah Ardent bad u bah Witting ha Hospital NEIGRIHMS, “Kynmaw ia u pud u sam jong ka jylla ba phi dei ban pyndep".
U la iap sahnud ia u pud u sam bad ia ka 12A kumba la sahnud u Tirot Sing ia ka Hima Nongkhlaw bad u Wickliff ia ka Hima Nongstoin.
U bah P.N.Syiem pat ynda un iap un sahnud ia kaei? Kumta ia ka nam ‘Tirot Sing ba ar’ la dei ban ioh da u Wickliff Syiem bad u bah Hoping Stone Lyngdoh, ym dei u bah Pynshngain.
ha nga  Marwein shimet ka jing lap jong u dei uwei u joker na ki jokers ,,ha kaba ka jingshisha kam juh don ha u.
Shillong:Ka kong Ampareen Lyngdoh, ka la pd iang sngewbha ia ka rai ka party bad ibit ia ka ban long ka kyrtong na ka NPP ha ka elekshon MP ban wan na Shillong Parliamentary Constituency.
Ka kong Ampa reen kaba long ruh ka myntri sorkar jylla kaba dei peit ia ka tnad ka koit ka khiah, kala ong ba kum ka longïing longsem kaba ju shakri ia u paidbah, kam don eiei ban kyntait hynrei ka pdiang ia ka rai ka party ban bynshet ia ka ban iakhun ia ka MP elekshon ban wan.
“Ka kamram jong ngi ka long ban shakri ia u paidbah, bad nga ieid ia kane ka kam shakri ia u paidbag", la ong ka kong Ampareen.
U kpa jong ka Kong Ampareen, u bah Peter G Marbaniang, ula long u MP sha ka Lok Sabha la ar sien bad ka NPP kala pynshongrim ban ai tiket ia ka, namar ba ka dei ka longïing kaba la shakri ia u paidbah naduh u kpa jongka.
“Ka dei ka kam shakri ia u paidbah, Ngan trei shitom na bynta kane ka elekshon ruh", ka la ong.
Hynrei kam lah ban ong eiei ia ka jingduh tiket ia kiwei namar ba ka shong ha ka jingstad ka party.
“Hadien ba ka party kala pynshong nongrim, ka party kala donkam ba ngan iakhun, Ngan hap ban trei shitom, ban pynphriang ia ki kam ka party", ka la ong.
Ka la ong ba dei ban trei shitom ban pynphriang ia ki kam ba bha ka party, ban pynshai ia ka jingthmu pynsniew dur jong kiwei ia ka party bad ki katto katne ngut.
“Ngim dei ban shah ia ka jingtyllep ba ka party jong ngi ka long kaba kumta, kumne, ngi dei ba pynshai sha ki paidbah", la ong ka kong Ampareen.
Ka la ong ba kan leit krih kylleng ka ri Khasi-Jaintia ban pynshai ia ki paidbah.
“Imat ka party kala pynkhreh ia nga, ka don jingpynkhreh, I pa I la long MLA, la long MP, ka longïing jong ngi, ka dei kaba shakri ia ki paidbah", la ong ka kong Ampareen.
Haduh mynta ki seng sain pyrthei kiba pynbna ia ki kyrtong ki dei ka Voice of the People Party (VPP), ia u Dr.Ricky Syngkong bad ka NPP ka kong Ampareen Lyngdoh, katba ka Congress ka lah ban pyniakhun biang ia u bah Vincent H Pala uba dei u MP ba mynta.
Ka UDP kan sa pynbna shen ia u kyrtong MP bad kumba sngewthuh, ka la don ka jingiaknieh tiket hapdeng u bah Robertjune Kharjahrin uba dei u President barim ka HYC bad u Dr.DRL Nonglait uba dei u President ka Khasi Authors Society (KAS).
Aizawl:Hadien ka jingbuh jingkyrpad jong kiba bun ki Tnad bad kynhun balang ha jylla Mizoram, ki la pynlong ka jingduwai ba ka bor U Blei kan pynkylla ia ka tarik jong ka sngi ñiew vote ha jylla Mizoram hadien ka jingthep vote la pynlong ha ka 7 tarik Naiwieng 2023.
Ha ka sñgi saitjaiñ ka Mizoram Kohhran Hruaitute Committee (MKHC) ha ryngkat ki 15 tylli kiwei pat ki kynhun balang ki la kyntu ia ki balang ba ki pynlong ia ka jing duwai ha ka sñgi saitjaiñ ne ka sngi u blei kaba dei ruh ka sngi ba kyrpang ia ki paid Riewngeit ha ka jylla la ïathu ki nongialam.
Ki la ong ruh ba ka jingduwai la pynlong ha ki katto katne ki balang ha ka sngi saitjaiñ,katba ki ba bun ki balang kin pynlong ha ka sñgi u Blei.
Ha ka shithi ka MKCH, ka la pynpaw ia ka jing bym sngewhun haba iadei bad ka jing-dawa jong ki ban pynkylla ia ka tarik ñiew vote.
Na ka liang ki nongialam jong ka NGO Co-ordination Committee kin kynduh ia ki bor pyniaid jong ka tnad elekshon ha ka 28 tarik mynta u bnai ban buh noh da kawei pat ka tarik ban ñiew ia ki vote.
Ka kynhun balang Presbyterian kaba dei ruh ka kynhun balang ba bun paid ha jylla Mizoram, ka la buh jingkyrpad ia ki paid Riew ngeit ba kin buh ka jingduwai ban pynthikna ba ka sñgi ñiew vote kan ym dei ha ka sñgi u blei.
Kumba san ngut ki dkhot jong ka NGO Co-ordination Committee ki la don ha Nongbah New Delhi ban iakynduh ia ki heh pyniaid elekshon ban panbor bad dawa ba dei ban pynkylla noh ia ka sngi ñiewvote ha jylla Mizoram.
Na ka liang u secretary jong kane ka commitee u Malsamliana u la leit mih sha Ophis treikam jong ka tnad pyniaid elekshon ha ka ri ban ioh ia kynduh ia ki heh ophisar.
U la ong ruh ba ka kynhun jong ki, ka la ioh ka lad ban iakynduh ia u Chief Election Commisioner ha ka 28 tarik ha ka por 3 baje janmiet.
Ka tnad pyniaid elekshon ka ECI ka la dep ban buh ia ka 3 tarik nohprah kum ka sñgi ban ñiew vote ha ki san tylli ki jylla ba la pynlong ia ka elekshon ba kynthup ia ka Mizoram,Madhya Pra desh, Chattisgarh, Rajashthan bad Telangana.
Hynrei ki kynhun seng bapher bapher ha jylla Mizoram, ka ba kynthup naduh ki seng saiñ pyrthei, ki kynhun ñiam, ki la pynpaw ka jing pyrshah namar ka dei ha ka sñgi u blei ha kaba ki la kyntu ruh ban pynkynriah noh shwa ia ka sñgi ñiew vote.
Shillong:Ki pulit ha ka sngi saitjaiñ, ki la pynlong ka jingtalasi ia baroh ki ba ñiah arshaka bad ruh ia ki kali ba ñiah khlem da pynbiang ia ki kot ki sla kiba biang.
Ka jing talasi ki pulit ia ki kali bad khamtam ia ki arshaka ka dei, namar ka jingjia khah khah ka jingjia aksiden ha kylleng ka nongbah Shillong, wat haduh ba kiba shah tynrah ki khlad noh hashen.
Ka jingkhynra ki pulit ia ki arshaka bad kali ka long shibynta ban tehlakam ia ki ba ñiah khlem ka license bad kiba bat stering ha ka ka rta ka ba dangrit bad la mana ruh da kaba daiñ kuna.
Katkum ka aiñ ia ki ba ñiah arshaka ne ñiah ia ki kali, dei ban long 18 snem shaneng bad kiba don ia ka license ban pyni ba ki la pyntbit ban ñiah ia ki ar shaka ne kali.
Ha kane ka sngi jong ka jingtalasi ki pulit ha surok bah Lawsohtun, ki la lap ia shibun kiba ñiah arshaka ki bym don ia ka license bad ki kali ki bym biang ia ki kot ki sla kiba biang.
Ka jingtalasi ki pulit ia ki ar shaka bad ki kali kan nym kut bad kin talasi ha kylleng jong ka nongbah Shillong.
Shillong:Ka Vijay Hazare Trophy kaba lah ialeh mynshi sngi ha Jaipur hapdeng ka Meghalaya bad ka Chhattisgarh, ka Meghalaya ka la shahrem noh da 77 run.
Hadien ba ka Meghalaya ka la jop ia ka toss, ka la jied ban kawang bad ap bol shuwa bad ka Chhattisgarh ka la lah ban kamai 290/7 ha ki 50 over.
Ha katei ka kylla u Lerry Sangma u dei uwei napdeng ki hynniew ngut ki nongkawang bol ka jylla uba la ioh ban bol tang 4 over hynrei u la lah ban shim haduh 3 ngut ki wicket da 28 run.
Nalor jong u, u Akash Kumar Choudhury u ioh 2/61 na ki 10 over, Dippu Ch Sangma 1/49 ha ki 10 over bad u Rajesh Bishnoi 1/55 na ki 10 over.
Ha ka jing tied bol u Lerry u la lah ruh ban leh bha ha katei ka kylla ha kaba u la ioh ban kamai 51 run na ki 49 bol da kaba ioh ban thlieh ar tylli ki 6 bad shibun tylli ki 4.
Nalor jong u u Jaskirat Singh u la ioh ban kamai 42 run na ki 46 bol da kaba thlieh san tylli ki 4.
U Kishan Lyngdoh pat u tied 37 run na ki 65 bol bad u la ioh ban thlieh saw tylli ki 4.
Hynrei da ka jing buh ka Chhattisgarh ia ka thong kaba heh, ka Meghalaya kam shym la lah ban kot sha katei ka thong bad ka la shah pynkut noh tang ha ka jingkamai kaba 213 run.
Mynta ka sngi pat, ka jingiakhun kaba bud jog ka Meghalaya kan long pyrshah ia ka Jharkhand.
Shillong:U Badonkupar Synnah u la pynshohbiej ia ki paidbah nong kyrshan, hadien ba u la lah ban khur ia ka jingjop ha ka kyrdan iakura jong ka light welterweight 60-63.5kg fight ha ka sngi kaba ar jong ka 7th Elite Men’s National Boxing Championship hynne ka sngi ha SAI Indoor Hall, Shillong.
Kane ka lympung iakura ka ban kut ha ka 1 tarik u Nohprah, la pyn long da ka Meghalaya Boxing Association ha ryngkat ka Boxing Federation of India bad la kyrshan lang da ka tnat Sports and Youth Affairs jong ka Sorkar Jylla.
Ha kane ka sngi, u Synnah uba la iakhun pyrshah ia u Roopesh Shukla uba na Madhya Pradesh, u la khur ia ka jingjop hadien ba u la tam point bad ban pynhun ia ki paidbah nongkyrshan kiba la wan ban sakhi ia kane ka jingiakura.
Te kumta u Badon u la long uba nyngkong eh na ki nongiakura ka Jylla ban jam sha kawei pat ka wat jingiakhun.
Ha kane ka sngi kaba ar, la lah ban pynlong haduh 78 tylli ki bouts bad ki rangiakura na kylleng ka ri ki la khmih lynti ban ialehkai bha na ka bynta ban jam sha kawei pat ka wat jingiakhun bad ruh ban khur takma.
Ha kane ka rynsan iakura la wan iashim bynta da ki khlur iakura jong ka ri, kynthup ia u rangiakura uba la khur ia ka takma ksiar ha ka South Asian Games u Sachin na Services uba la iakhun pyrshah ia u Vishal Kumar uba na Punjab ha ka 54-57kg featherweight bad u la lah ban khur ia ka jingjop da kaba tam point.
U rangiakura uba la khur ia ka takma rupa ha ka Asian Championship 2019 u Ashish Kumar na Himachal Pradesh u la iakhun pyrshah ia u rang iakura na Manipur u King son ha ka featherweight.
Hapdeng kane ka jing iakhun kaba iakhaid bha, hynrei u Kumar u la lah ban khur ia ka jingjop.
Kiwei pat ki rang iakura ka Jylla (Megha laya), ba kynthup ia u Kordor Marwein ha ka lightweight 57-60kg, u la shah rem ha u Aditya Nagar na Uttar Pradesh ha dien ba u rephri u la hap ban pynsangeh noh ia ka jingiakhun ha ka wat kaba nyngkong.
Kane ka jing pynsangeh ka la wan ha dien ba u Kordor u la shah kura tyngeh ha utei u rangiakura uba na UP.Ha ka 48-51kg flyweight, u Khrawbok Marwein u la iakhun pyrshah ia u rangiakura uba na Bihar u Shiv Kant.
Watla u la shah kura bad khyllem ha madan, hynrei u la pyrshang katba lah ban iakhun tyngeh bad ha kaba kut u la shah rem noh hadien ba u la shah tam point ha utei u rangiakura uba na Bihar.
Shillong:Ka rynsan iakura ka la long ba la khreh ban pdiang sngewbha ia ki khlur iakura na kylleng jong ka ri ha kane ka nongbah, ka ban pynlong ia ka 7th Elite Men’s National Boxing Championship ka ban sdang naduh ka sngi Saitjaiñ.
Kane ka rynsan iakura ka ban sdang naduh 25 tarik u Naiwieng haduh 1 tarik u Nohprah, yn pynlong da ka Meghalaya Boxing Association (MBA) bad ka Boxing Federation of India (BFI) ha ryngkat ka jingkyrshan lang da ka tnat Sports and Youth Affairs jong ka Sorkar Jylla, bad yn pynlong ha SAI Indoor Hall kaba ha NEHU.Ka jingplie pyrda ia kane ka lympung kan long lashai ka sngi ha ka por 10:30mynstep, ha kaba yn pli ia ka da u Myntri ka tnat Sports & Youth Affairs u Bah Shakliar Warjri kum u kongsan, katba u Hemanta Kumar Kalita, Secretary General ka Boxing Federation of India kum u symbud kongsan.
Kane ka long kawei pat ka lympung kaba la pynlong ha kane ka nongbah Shillong hadien ba la lah ban pynlong ia ka North East Olympic Games 2022, ka National Ranking Archery Tournament 2023 bad ka Senior National Table Tennis Championship 2022.
Kane ka long ka jingsarong ia ka Jylla ha kaba ki khlur iakura na kylleng jong ka ri kin wan ban iashim bynta ha kane ka lympung ialehkai kaba heh, hynrei ka lympung kan long ruh ka jingai mynsiem ia ki rangiakura kiba na ka Jylla khnang ban ba ki lah ban pynurlong ia ki jing angnud jong ki ha ryngkat ka jingkyrshan lang da ka Sorkar Jylla.
Ka jingpyn long ia kum kine ki lym pung ka long ka jingiarap ia ka Jylla ka ban pyn khreh ban pynlong ia ka 39th National Games, ha ki snem ki ban wan.
Kin don 300 ngut ki rangiakura ki ban ia shim bynta ha ki 13 tylli ki kyrdan jingkhia bapher bapher ki ban wan na ki Jylla bapher bapher,Union territory bad na ki kynhun shipai bad kiwei.
Ha kane ka rynsan iakura la pynkhreh ia ar tylli ki boxing ring ban pynkheh na bynta kane ka lympung.
Uwei na ki khlur iakura ka Jylla u Torak Kharpran uba long u coach jong ka Sports Authority of India u la don ha kane ka nongbah bad un shimti kum u coach ia ka kynhun iakura kaba na Arunachal Pradesh.
“Kane ka long ka kabu ksiar na ka bynta ki rangkura ba kin pyni ia ki sap ialehkai," la ong utei u khlur iakura.
“Kane ka lympung ka long kum ka jingpynkhreh na ka bynta ka Olympic Games.
Ka don ka wat kaba ar jong ka jingiaknieh ka ban long ha Italy na ka bynta katei ka Olympics bad ki rangiakura kin hap ban ialehkai bha khnang ba ki lah ban jam shaphrang ha kane ka jingiakop.
"Katto katne na ki khlur ïakura ki ban ïashim bynta ki kynthup ia u Shiva Thapa uba la ïalehkai ar sien ha ka Olympic, kumjuh u Amit Panghal uba la khur nam lahduh ha ka Asian Games 2018.
