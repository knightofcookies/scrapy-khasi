Katba lah ban iohi u Kni Rangbah lane u Kni Waheh um juh wan sneng wan khraw ia la ki para ki pyrsa khlem ka phong Jainspong.
Haba ki wan khlem ka phong ka sop Jainspong kata, uta u Kni Rangbah lane u ma u Woh haba ki wan sha iingkur ka shu long tang kum ka jingwan-jngoh tang ban tip ia ka shait ia ka nang, ka jingwan tang ban shu pynithuh ialade ba u dei u Ma, u Woh jong ki, hynrei haba u wan pat da ka Jainspong um shym wan tang ban kylli ia ka shait ia ka nang hynrei kum u briew uba don ka bor bad ka iktiar.
U Kni Rangbah haba u wan da ka Jainspong, u sneng u khraw, u kyntu, u kynpham bad ban sngew ban sngap ia ka khia ka shon mynsiem jong ki.
Ha ka juh ka por katba lah ban iohi haba u Kni, u wan bad ka Jainspong, lah ruh ban iohi kitai ki para ki pyrsa sor-sor ha tyngdong-shkor jong u, ki ud ki nam ia la ki jong ki lait ki let ki tam ki duna jong ki.
kum u briew uba don ka bor bad ka iktiar, u duwai u phirat, u duwai pan-map ryngkat bad ka sneng ka kraw bad kum ka dak kaba paw ba ki para ki pyrsa ki pan-map ia ki lait ki let, ki tam ki duna, u kni Rangbah u buh ka sngi ka nong ban pynieng da ka knia da ka khriam kum ka jingpynbiang ia ka hok u Blei.
Ia ka jingkhraw-main jong ka jainsong lah ruh ban iohi wat ha ka kam shynshar khadar.
Ha Elaka Labang-Nongphyllut, kawei na ki Elaka, ka Bri U Hynniewtrep kaba dang iengrasong ka Riti ka Dustur jong u long shwa manshwa, haba u Doloi, u Pator ne ki Tymmen ki san jong ka Elaka, ki wan sha ki khun ki hajar ka Elaka khlem ka Jainspong ka jingburom na ki khun ki hajar ka Elaka ka shnong-kynrong bad ki briew kim da niewkor eh ba ki long ki khlieh jong ka Elaka pynban haba ki wan bad ka phong Jainspong katno ka long ikhia-thew ha kaba ki khun ki hajar ka Elaka ki wan ban ai khublei bad dem burom hakhmat jong ki.
Ha u Kni Rangbah jong ka Kur ka jait uba dang pynneh pynsah ia ka riti dustur kaba la saindur da ki longshwa manshwa lane u Langdoh u Sohblei kim ju wan sha kano kano ka jinglehniam jong ka Kur lane ka Raij khlem ka jainspong, lait satang ha ka khep kaba kumno re kumno kaba ki shu jia ryngkhat ba wan mih ne wan jngohkai.
U Langdoh-u Sohblei uba dei ban pyndep ia ka Niam ka Rukom ia ka Knia ka Khriam ha man la ka jinglehniam une kynjreng ka Phali ka Jainspong.
Ha ki nongknia Nongkhriam kat kum ka saindur ki longshwa manshwa ka jingdakhlieh lane ka Jainspong ka long kaba donkam bad kaba pyni ia ka jingdon ka bor bad ka iktiar.
Ka Nuksa ba shynna jong u phadar Sngi.
S.Lyngdoh, s.
d.
b.
ka kup ia ka burom jong ka Balang Salonsar ba ka dei shisha ka Baang kaba ri kaba kdup ia ka riti ka dustur kiba bha jong ka Jaitbynriew bad ka Jaispong jong u ka kup pura ia ka Riti ka Dustur jong ka Jaitbynriew hapoh ka Bri u Hynniewtrep bad u pyni ba u long da shisha u Langdoh- u Sohblei bad u nongknia, u Nongkhriam, u Nongsneng, u Nongkraw bad uba kup ia ka bor bad ka iktiar kaba iahap dur kat kum ka sainpyrkhat jong ki longshwa manshwa.
Shillong: U President   jong ka Meghalaya EMRI Workers Union (MEMRIWU) u bah Roipar Kharrasswai,  u la iathuh ba na ka liang ka MEMRIWU ki la shim ia ka rai ba naduh sngi nyngkong kin weng noh ia ka jingiakhih kaba jai jai da ka ba shah thngan.
Kat kum u nongialam ka MEMRIWU u bah Kharrasswai u la ong ba kane ka rai ban weng noh ia ka jingiakhih jong ki, ka long ba ki la iohi ba ka jingiakhih kaba jai jai katkum ki lynti kam shym la poi shaei shaei ruh ha kaba ka sorkar kam shym la shim khia ia kane ka kam ha kaba kam shym la lah ban khot ia ka jingialang ban ia kren halor ki mat jingdawa ka jong ki.
Naduh ba la sdang ka jingiakhih ki dkhot jong ka MEMRIWU kiba la poi sha Hospital kila long 14 ngut haduh mynta ka sngi.
Ban pynsngew ia ka sorkar ha kaba ia dei bad ka jingdawa ka jong ki la sngi nyngkong hi kin sdang ia ka jingiakhih kaba tyngeh bad ka sorkar kam dei ban kynnoh ia ki.
Halor ka jingong u myntri ka koit ka khiah ba ka sorkar kam lah ban shimti  ia ka Emergency Cell, u bah Roipar u la ong ba kaei ka jingeh ia ka sorkar ba kam lah namar 100% la bei pisa da ka sorkar, 905 da ka sorkar jylla bad 10% da ka sorkar pdeng, ki tiar ki tar ki la biang ki briew ki don kaei kaei ka jingeh ia ka sorkar.
U la ong ruh ba ka jingai por hynniew sngi ba kin bteng biang ia ka kam ka la kut mynnin ka sngi Thohdieng, lada ki bor ba pyniaid ki leh da ka bor,  ki ruh kin leit sha iing bishar namar ki la pynkhein ia shibun ki kyndon da ki bor pyniaid, la kam u president ka MEMRIWU.AIS SujaKane ka dei ka jingpynrem jong u Jisu ia    ki Nongthoh bad ki Pharisi (teacher of     the law and Pharisees) kiba dei ki Jiw ha kato ka por.
U Jisu u khang da kaba ong – “Phi wat leh, kat kum ka rukom ba ki leh.
Namar kine ki nongthoh bad ki Pharisi ki dei ki briew kiba teh ki jingkit ba khia ha tyrpeng ki briew, hynrei ialade kim treh ban pynkhih wat ia la ki shynriahti, hynrei ki pynbor ia kiwei pat.
Kat kaba ki leh, ki leh tang ban iohi briew khnang ban ioh nam ioh burom ialade ban sngewkmen ha lade haba ki briew kin khot ia ki Rabbi ne Nonghikai Niam, ba ki da sngew khraw sngew kyrpang ialade ba ki long ki Nonghikai Niam.
Ki leh kumno? ki phong ki jain kiba jynsur kiba remdor kiba kyrpang, bad ki ieit ia ki jaka jingkhawai namar ba bun ki paidbah ba ki paidbah kin burom ia ki namar ka kyrdan Rabbi ne Nonghikai Niam jong ki.
Mathaios 23:1-7.
U Jisu u iohi ia ka jinglong arsap jong ki ia ka jingkwah burom jong ki.
Kumta u Jisu u la khang ia ki paidbah da kaba ong – “Wat shah ban khot Rabbi ne Nonghikai Niam ia phi, namar ym don da uwei pat u Nonghikai jong phi, hynrei tang U KHRIST (Christ alone) namar baroh phi ialong shipara (brotherhood).
U Jisu u ong kumne dei namar ba u iohi biang biang ba kaba shim kyrdan ialade kum u Rabbi ne Nonghikai, ki ia pynkhraw ialade ki shim ka burom sha lade, sngew kumba ki long ki trai ne ki kynrad bad ia kiwei pat kum ki shakri.
Kumta u Jisu u pynduhnoh ia kane ka rukom kaba dei jong ki Nongthoh bad ki Pharisi, teacher of the Law and Pharisees.
U Jisu u ong ruh – “Wat khot u Kpa jong phi (Father) iano iano uba ha ka khyndew namar don tang uwei u kpa jong phi uba ha bneng.
U Jisu um shah ban khot kpa ne Father ne Reverend ia uno uno u briew namar ym don Father ne Reverend lait na u Jisu marwei.
Ngi baroh ngi ia long tang kum shipara (brothers).
U Jisu um shah ban khot ialade u Nongialam ne ki Nongialam (leaders) ha ka Niam ka Balang.
Namar don tang uwei u Nongialam jong phi uba dei u Jisu Khrist kein.
U Jisu u ong – “Uta uba kham khraw napdeng jong phi to un long kein tang kum u shakri jong phi (servant; not Father not Reverend) ka mut um dei u trai ne u kynrad.
“Namar ia uba pynkhraw ialade, yn pynpoh ia u, bad ia uba pynpoh ialade yn pynkhraw ia u kein" Mathaios 23:8-12.
“Namar kata, kordit ia phi ki Nongthoh bad ki Pharisi (teacher of the Law and Pharisees).
Phi khang ia ka Hima ki bneng ha khmat ki briew.
Namar ialade phim leit hapoh, ia kiwei pat ruh phim shah ban ki leit shapoh".
Kordit ia phi ki Nongthoh bad ki Pharisi namar phi iaid kylleng sawdong tang ban pynkylla niam (khlem pynkylla bamut).
Haba uta u la kylla niam phi pyllong ia u u khun ka dujok uba arshah ia phi".
Mathaios 23:13-15.
(ka mut ialap ia ka Niam ym ia u Khrist ba la sahnarphna).
Na kata ka daw ka ktien u Blei ka khnang da kaba ong ba ym don da uwei pat u Kpa Father ne Reverend ne Nongialam (leader) uba ha ka khyndew lait noh tang u Jisu Khrist hi marwei.
Namar ngi, baroh lang ngi long tang kum shipara, bad kita kiba halor jong ngi ki dei tang ki shakri, ong ka ktien u Blei.
Mathaios 23:11.
Na kane ka jingkren u Jisu to ngin ioh sngewnoh bad  ngin shai ki khmat ba ngin tip ba ym lah ban khot Father ne Reverend lane Leader iano iano uba ha ka khyndew, hynrei tang uwei, u Jisu Khrist kein.
Namar kine kiei kiei baroh ki long tang kum ki Nongthoh bad ki Pharisi kiba long pateng la pateng kaba shim burom ialade ym ia u Blei.
Katkum ka ktien jong u.
Namar kata katkum ka ktien u Blei, ym lah ban khot Kpa iano iano ia uba ha khyndew namar ngi baroh ngi long shipara ha u Trai kein.
Pynban ia uba halor jong ngi – u long tang kum u shakri Mathaios 23:11.
Ka ktien u Blei kam kren tang ia ki Jiw jong kato ka por, hynrei ka kren ha ngi mynta, namar u Jisu u long ujuh uba hynnin mynta shaduh ki bymjukut.
Amen.
Ka Supreme Court mynta ka sngi, ka la aiti ia baroh 2.77 acre ka khyndew, kaba don jing ia knieh sha ki seng hindu, na ka bynta ba kin tei ia ka temple u blei Ram.
Nangta yn ai ruh ia ka jaka kaba 5 acre, kaba don ha syndah jong katei ka jaka jing ia knieh sha ka Sunni Waqf Board, na ka bynta ka jingdonkam jongki.
Katei ka rai ka mih mynta ka sngi, ha ka jing pynmih ia ka rai da U Ranjan Gogoi, Chief Justice ka India ha ryngkat kiwei pat ki nongbishar bad kitei ki kynthup ia U  Justice SA Bobde, DY Chandrachud, Ashok Bhushan bad U S Abdul Nazeer.
Katei ka rai kaba pynmih mynta ka sngi, ka dei hadien khyndai snem ba ka Allahabad High Court, ka la rai ban  ia phiah ia katei ka khyndew kaba don 2.77 acre hapdeng ki lai kynhun, ba kynthup ia ka Ram Lalla, ka  Sunni Waqf Board bad ka Nirmohi Akhara.
Katei ka high court, ka rai ruh ba ki Hindu bad ki Muslim, ki dei ban ia bat lang ia katei ka khyndew ba don jing ia knieh.
Shillong: Ka HYC Upper Shillong Circle hynne Ka sngi hapoh ka jingialam u Bah Francis Gee Mawlong General Secretary  HYC Upper Shillong Circle ka la pynlong ia ki jing khynra bar jylla myn hynnin ka sngi lyngba ka Sier lapalang Operation hapoh ka thain Hynriewmer.
Ha kane ka jing khynra ka la ioh ban bat ia palat phew ngut ki nongtrei bar jylla ki bym don ia ki kot ki sla biang kiba trei hapoh ka Campus jong ka Office Horticulture.
Ka seng ha kane ka sngi hi ka la phah leit phai iing noh ia baroh kine ki bar jylla sha Assam bad maham ruh ba kim bit ban dang iai wan trei hapoh u pud u sam jong ka thain Upper Shillong bad ha ka Bri Hynñiewtrep hi baroh kawei bad ka la kyrpad ruh ia ki Trai iing ki contractor ba kin wanrah bad pyntrei beit da ki nongtrei khasi ym da ki bar jylla.
Kane ka long ka kyrwoh na u bah Francis Gee Mawlong u General Secretary HYC Upper Shillong Circle.
Balei katba dang khynra trading license ka KHADC,ha baroh shilynter ki nongdie Madan,balei ki kynthei khasi Jong ngi ki nud ban iada im im peit peit ia u poi,wat haduh ki kamtrai wat ia ki dukan Jong u dkhar ruh,hato nangno ki mih katto katto ki kynthei khasi,wat naduh iew duh ruh ki kloi ban wan iarap bad iada ia ki poi ei,hato don kaei kaei nasha lyndet kine ki thei khasi,ki ban sa die bad lilam ia ka ri bad ka jait bynriew,wat haduh ka kur ka jait,.
Shillong: Ka Khasi Student’s Union (KSU) ha kane ka sngi Palei kaba mynta  ki la pynkynmaw biang ia ka Citizenship Amendment Bill (CAB) bad ki la mynjur ba kin nym pdiang ia kane ka bill.
“Naduh ba ka KPC ka la wan ha kane ka state, ngi la dep pynshai ba ngin nym pdiang ia ka CAB.Ka jingieng bad ka jingiakren ka long kaba shai bha ba ngin nym pdiang ia kata,"ong u President ka KSU u Lambok Marngar.
Hangne ruh ngi lah ban ong ba u Home Minister u Amit Shah myn ha kane u la dep pynshai ba kin sa sdang noh ia ka jingkren bad ki briew kiba dei peit ia kane ka Citizenship Amendment Bill (CAB).
Wat la katta, ka KSU kam sngewtynnad ia ka jingleh jong ka union ministry ha ka ban pynlong ia ka jingkren ha shwa ba kin wanrah ia ka bill hapoh ka dorbar thaw ain.
“Wat lada ki pynlong ia ka jingiakren ka jingieng ialeh bad ka jingiakren ka long kaba shai,"Ong u Marngar katba ki dang kylli ia ka thong jong ka sorkar halor ka jingwanrah biang ia ka bill “Haba ka sur jong u paidbah ka thain shatei lam mihngi ki la pynshai bha.
"“Balei ka sorkar pdeng ka  dang pynbor ban wanrah ia kane ka Citizen Amendment Bill haba ki paidbah ka thain shatei lam mihngi ki la pyrshah thikna.
Haba la dep kren shai ba na ka liang jong ki paidbah ka thain shatei lam mihngi  kim sngewtynnad ia kane.
"ong u president ka KSU.Ha kane ka meeting kaba dang shu dep long, la ong ba ka NESO ka la kular ba kan sdang ia kane ka jingiakhih halor ka jingpyrshah ia kane ka CAB naduh ka 18 tarik mynta u bnai,"ong u Marngar, “Ha ka jingiakynduh lang jong ka NESO kaba dang shu dep pynlong ha une u bnai uba la dep kan dang don ka jingbteng halor ka jingpyrshah, kan don ruh ka jingiakhih ka ban sdang naduh ka 18 tarik u Naiwieng ha ki thain shatei lam mihngi kum ka dak ban pyrshah bad ba kin nym pdiang ia kane da kumno kumno ruh.
"La ong ba ka jingthmu jong ka Sorkar India ban wanrah biang ia kane ka Bill ha ka Lok Sabha, u president ka KSU u la ong, “Lada ka sorkar pdeng  da ka bor ka pass ia kane ka bill ha ka Lok Sabha bad ka Rajya Sabha, kane ka pyni shai ba kim khein ia ki paidbah ka thain shatei lam mihngi kum ki nongshong shnong ka India.
"“Kum ka Sengbhalang, la jop ne rem, kam ju lei lei hynrei ngin iai bteng ban ieng ialeh pyrshah ia kane ka bill da kumno kumno ruh,"u la ong.
U Myntri Rangbah ka Jylla u Conrad Sangma u la dep pyntip ia u Union Home Minster ia ka jingdonkam ban iakren bha bad kumjuh ban ia shim bynta ban pan jingmut na ki briew kiba dei peit ia kane ka CAB.Kat kum ka jingong jong u Sangma, u ong ba u Home Minister u la pyni bad u la kwah ban iakynduh ia kine kiba dei peit ia kane ka CAB ban iakren bad lum lang ia ki jingai jingmut halor kane ka phang bad u la dep phah ia ka sorkar jylla ba kan sdang ban leh eiei khnang ban wan rah biang ia ka jingsuk.
“Nga tharai ka Sorkar Jylla, kan don ia kajuh ka jingmut bad lada ka sorkar BJP kan pass ia kane ka bill da ka bor hapoh ka Rajya Sabha bad hapoh Lok Sabha, kan ym dei tang ka jingialam jong ka central ka ban shim khia hynrei ki nongialam ka BJP jong ka jylla ruh ki hap ban shim khia.
Ngin ia peit kaei ka ban jia ha kine ki sngi ki ban wan," u la ong.
Shillong: Ka Meghalaya Youth Congress  ka la kam ba ka jingpyntreikam ia ka skhim sam ding ei ia ki briew ba duk, ka la iaid suki bha ha Garo Hills watla ka jingbuh thong ban pyndep ka long ha 31 tarik Nohprah 2018.
Haba pynlait khubor, u president ka Meghalaya Youth Congress u Richard Mrong Marak u la ong ba kane ka skhim sam ding ne ka Saubhagya ka sorkar pdeng kaba buh thong ban ai ding lut baroh ki longiing jong ki  shnong ka dang iaid tang kumba 30-40 percent ka jingtrei ha Garo Hills.
Halor kane, ka Meghalaya Youth Congress kan pynlong ia ka jingiakhih da kaba shong kyrain habar ka ophis ka MeECL  ha  Tura ha ka 11 tarik Naiwieng 2019  por 11:30 AM, la ong u Marak.
“Ha baroh kawei ka Garo Hills kaba don kumba 1000 tylli tam ki shnong, ka skhim ka suki bha wat la buh ban pyndep lut baroh ha ka  31 tarik Nohprah 2018.
Wat tang  30-40% ruh ka jingtrei kam pat iaid", la ong u Marak.
U la kynnoh ruh ba ka jingbuh kyndon ia kiba thep tender ban jied ia ki kontraktor ka long kaba kyllain bha ha kaba ka kompeni  M/s Onycon, kaba la ioh ban pyntrei ka la leh suki bha bad kane ka la wanrah ka jingsuba jur ba ka rukom treikam ka MeECL bad ki paidbah ka Garo Hills ki donkam ia ka jubab halor kane ka jingpyndonkam bakla ia ka pisa u paidbah.
Shillong: U MLA ka Phulbari u S.G Ematur Mominin, uba dei ruh u chairman ka Meghalaya Forest Corporation Limited, ula kular ha ka jingialang ki nonghikai deficit ka Garo Hills ba un rah ia ki jingeh jong ki nonghikai deficit sha ka sorkar jylla bad ha u myntri rangbah u Conrad Sangma.
Ia kane u la kren kum u kongsan ha ka jingialang kut snem ba 29 ka Garo Hills Deficit School Teachers and Employees Association (GHDTEA) kaba long mynga ha JN Hr Sec School  Phulbari, West Garo hills District.
Haba kren ha kane ka jingialang u Mominin u la ong ba kam nonghikai ka dei kaba donburom bad la burom ruh da ka imlang sahlang, ka sorkar ka dei ban pynurlong ia ki jingdonkam jong ki nonghikai.
Shwa ia kane u president ka KJDSTA u Babu Kular Khongjirem haba kren ha kane ka jingialang kum u symbud kongsan u la pynpaw ia ka jingsngew bynniaw ia ka jingbym pat pyllait ioh ia ka tulop ka bynta balai.
“Ka long ka jinglehrain ba watla ka ophis u Director of School Education and Literary (DSEL) ka la pyllait sha baroh ki DSEO ia ka tulop ka bynta balai ne 3rd quarter jong u bnai Nailur haduh Naiwieng 2019 hynrei ka Treasury bad ki bank kim pat ioh pdiang ia ka pisa namar bym don pisa ka sorkar", la ong u Babu Kular.
U la ong ba ka long kaba sngew lyngngoh kumno ka sorkar ka mang pisa ia ka tulop ki nonghikai khlem don pisa.
U la ban jur ba kane ka sorkar MDA kaba sngew khia ia ka jingbit jingbiang ka pule puthi ha ka jylla, khamtam ia ki nonghikai deficit ba kan pyntreikam ia ka jingai jingmut ka 5th Pay Commission ban siew tulop ia ki nonghikai nalor ka baibam tymmen, ban pynkiew ia ka DCRG sha ka T.10 lak kaba iaryngkat bad ki shakri sorkar, ban pyntreikam ia ka ACPS, bad ban pynlait noh ia ka bynta kaba ar ne ka 2nd installment tulop shwa ka aiom Khrimas 2019.
Ha kajuh ka por, u bah ED Nongsiang, u president ka Retired Deficit School Teachers u la pynkynmaw ia ka sorkar jylla ban nym klet ban ai ia ki jingmyntoi ba dei hok jong ki nonghikai deficit ba la shong thait.
La ioh ruh ia ka jingkren na u Fahen Sangma u general secretary ka GHDSTEA.Jowai: U heh ka Megha Goods Gargos uba dei u Power of Attorney 2019-20 u la ujor ejahar pyrshah ia u heh duh ka Goldstone Cement Ltd uba dei u Managing Director, u Vishal Jain halor ka jingbym siew shuh ia ka bai nong kit ban shallan ia ka Dewbilat, Clinker bad Fly-ashes sha ki jaka bapher bapher kylleng ka jylla khamtam hapoh ka thain Shatei Lam Mihngi.
Katkum ka jingujor utei u heh jong ka Megha Goods Gargos, u SK Rai u la kynnoh ba katei ka Company kam shym la siew ia ka pisa kaba la kot haduh  T.23.92 Lakh kaba dei ka bai nong kit kaba naduh u bnai April une u snem.
“Katei ka Goldstone Cement Ltd, kaba don ka don ha Moo- Sianglamare, East Jaintia Hills kam shym la treh shuh ban siew ia katei ka pisa wat hadien ba la pynkynmaw ba la bun bun sien la ong u Rai ha ka jingujor jong u.
U la bynrap ruh ba ka jingbym treh shuh katei ka Company pynmih Dewbilat ban siew ia katei ka pisa ka ktah shi katdei eh ha ka ban pyniaid shakhmat ia ka kam jong ka Megha-Goods Gargos khamtam ha kaba iadei bad ka jingsiew sha ki driver kiba da ki spah ngut.
U la kynnoh shuh ba ka jingleh katei ka Kharkhana Dewbilat ka long ka kam thok kam shukor bad ka jingthmu ban klun ei ia ka hok jong kito kiba iatreilang bad katei ka Company.
U SK Rai u la kyntu ia ki pulit ka Lumshnong PS ban kem ia utei u heh ka Goldstone Cement Ltd bad ban register mukotduma pyrshah ia u katkum ka ain.
Jowai:  Ka All Jaintia Cement and Clinker Transporters’ Association (AJCCTA) ka la maham jur ia baroh kito ki driver jong ki trok kiba kit masi ban shallan tuh sha Bangladesh ban bret pathar ia ki masi iap kat shaba lap ha shi lynter u Surok Bah.
U ma Balen Thubru uba dei u President ka AJCCTA u la ong ba lada ka seng ka lap ia kino kino ki driver bad trai trok kiba bret pathar ia ki masi iap, ka seng kan sospon syndon ia ki trok jong ki bad kum ka Transporters Association ka don ka bor ban pynduh kamai.
Ha kajuh ka por, u ma Balen Thubru u la iathuh ruh ba ym tang ba kin shah sospon hynrei yn ujor ejahar ruh pyrshah ia ki trai bad driver jong kito ki trok kiba bret pathar ia ki masi iap.
Ka seng ka la kyntu ruh ia ki paidbah ban ai jingtip sha ka seng lada ki lap ia kino kino ki trok kiba bret ia ki masi iap.
Ka AJCCTA ka la maham jur ruh ia kito ki driver kiba ieh ia ki maw ba kah ha surok ha ka por ba ka sniew ka kali jong ki.
“Bun ki driver ki leh khlem akor namar ha kapor ba sniew ka kali jong ki ka sniew, ki kah da u maw ba heh hapdeng surok bad ynda ki la dep ban shna ia ka kali jong ki, ki la shu ieh kumto khlem kynriah", la ong u ma Balen.
U ma Balen u la ong ba kane ka jingleh khlem akor ki driver ka buh ka jingma bakhraw ia ki kali paidbah kiba iaid ba ieng ha surok.
Maham ka EJDA ia ki Trok Kit Masi: ha ka juh ka por ka East Jaintia Hills Driver Association ruh ka la maham jur ia ki driver kiba kit masi bad bret pathar ia ki masi iap sha rud surok bah.
U Kyntang Phawa, President ka seng u la iathuh ba ka surok naduh na Sonapur shaduh Kuliang ka la sma iwtung kaba shyrkhei namar ba ha baroh shi lynter u surok la shu bret pathar ia ki masi iap da ki trok driver kiba kit masi.
Kumban shu pynkynmaw ba wat ka dorbar shnong Demthring ruh ka la dep ban maham halor kane ha kaba dei bad u surok Jowai-Dawki.
Shillong: Ka Shillong Lajong ka la pynbam jem haduh 5-0 ia ka Langsning ha ka jingiakhun myn hynnin ka sngi jong ka lympung Shillong Premier League ha madan Polo.
Ia kine ki 5 kol ka Lajong la thep da u P.Buam 29′, 46′, 90′,  K.Kharshong 73′ bad u P.Bhuiya 79′.
Mynta ka sngi, ka jingiakhun hapdeng ka Nangkiew irat pyrshah ia ka Nongrim Hills.
Nongstoiñ: Ka jingbym ia sngewthuh jingmut bad ka jingdon ar kynhun jong ki bor synshar ha ka thaiñ Langpih teng teng kala pynklumar jingmut ia kiba bun ki paidbah kiba pyrshang bad thmu ban leh ia ki kam ba bha na ka bynta ka shong suk shong saiñ jong ki paidbah nongshong shnong ka thaiñ Langpih kaba dei ruh ka thaiñ kaba jur bha ka jingiajia pud hapdeng ka Meghalaya bad Assam.
Ia kane la sakhi myn hynnin ka sngi ka 8 tarik u Naiwieng katba ki nongialam jong ka Seng HNYF kiba na West Khasi hills, na Mawshynrut bad kumjuh ki nongialam na Sengkmie ki dang thmu ban pynlong ia ka jingiakynduh lang bad ki paidbah nongshong shnong ka thaiñ Langpih hapoh ka ophis u Syiem ka Hima Nongmynsaw kaba don ha Ïew Langpih, hynrei kyndit kynsan kynsan ki briew jong ka Raid Mynsaw kila wan ban phah sangeh jubor ia katei ka jingthmu pynlong jingialang jong ka Seng HNYF da kaba kila kam ba ka Raid Mynsaw kam shymla ioh jingtip halor katei ka jingthmu pynlong jingialang ka jong ki.
Ha kaba iadei bad katei ka jingshah pynsangeh jubor ban pynlong jingialang na ka liang jong ki nongialam ka Seng HYYF kila pyrshang ruh ban iakren sngewthuh ia ka jingthmu ka jong ki kata baan sngap ia ki jingeh jong ki paidbah kiba sah ha katei ka thaiñ namar kila iaid ia kane ka kam ha jan baroh ki shnong khappud kiab don hapoh ka Jylla Meghalaya hynrei wat hadien bala pyrshang ban iakren sngewthuh na ka liang jong u bah Hindro Samakha u bala kam ialade kum u Chairman ka riad Mynsaw bad ka kynhun ka jong u kim shymla sngap satia bad kila hukum ia kitei ki nongialam jong ka Seng ba kin mih noh shi syndon na katei ka jaka.
Haba iakren bad ki nongthoh khubor u bah Hindro Samakha u la ong ba ka daw ba kim shah ia kitei ki Seng ban pynlong ia ka jingialang, ka dei namar ba kim shym la pyntip sha ki ha shwa ba kin pynlong ia ka jingialang ha katei ka thaiñ da kaba u la pynksan ruh ia ki nia da kaba ong ba khyndiat snem mynshwa ka la don ka jingialang jong ka Border Forum kaba dei ka kynhun ka jong ki kila pynlong jingialang ha Langpih, hynrei na ka liang jong u Acting Syiem ka Hima Nongmynsaw u la ujor da ka ejahar ia ki dkhot ka border Forum kaba la pynlong ruh ia ki dkhot ka Forum ban shah khot hajir sah haduh mynta la 1 snem tam hapoh ka iing kashari ha Distirct Court.
Shuh shuh u bah Samakha u la ong ruh ba dei naduh katei hi kapor kala mih ka hukum na u DC ka WKHD bala bthah ba lada don kano kano ka kynja jingialang kaba la palat ia ka 10 haduh 15 ngut ka jingdon briew kila dei ban ioh ia ka jingbit na ka shnong nangta na ka Hima na ka Raid bad na u DC lem kumta yn nym lah ban pynlong ia ki jingialang.
Katba na ka liang jong bah Sandon K Blah General Secretary ka HNYF Sengkmie haba iakren bad ki nongthoh khubor u la ong ba ka jingthmu jong ka Seng ban wan sha Langpih ka long ban buddien bad ban sngap ia ki jingeh jong ki paidbah kiba sah ha ki thaiñ khappud bad ka jylla Assam khnang ba ka Seng kan ioh ban wad ia ki lad ki lynti ban pynpoi sha ka bynta ban pynbor ia ki ar sorkar ba kin ia pynbeit noh ia u pud u sam namar ka jingbymlah jong ki ar tylli ki sorkar ban pynbeit ia u pud u sam haduh mynta kala buh jingeh ia ki paidbah.
Ha kaba iadei bad ka jingbym shah jong ka Raid Mynsaw ban pynlong jingialang na ka liang jong kitei ki nongialam ka Seng kim treh ban kren eiei namar ki la ong ba kadei ka kam ka jong ki bad kum ka Seng kim don jingtip eiei, halor kata ka jingdon jong ki ar kynhun hapoh katei ka thaiñ.
Ha kaba iadei pat bad ka jingkynnoh ba kim shymla pan jingbit na ka liang jong u Bah B.Marbaniang President ka HNYF WKHD u la ong ba ka Seng kala dep ban phah ia ka jingpyntip sha ki bor jong ka Hima Nongmynsaw Syiemship ia kaba u la pyntikan ruh ba kane ka Hima kala ioh pdiang ia ka jingpyntip ka jong ki.
Khana babteng“Hooid to Niakha.
" La phai ktien ka Rida“Khublei shibun eh Niakha.
Kane ka dei ka jingkyrkhu jong phi ianga U Blei Un nang kyrkhu ia phi….
" La ban ktien biang ka RidaHadien ba la ioh ia ka pisa, ka Rida ka shong sa tang shiphang ar phang bad ka la mih noh nangta bad la ka paralok.
Lynter lynti I paralok ka Rida I la bun nia ban iaroh haduh katno ka jingbha jong I Niakha ka paralok.
“Ka jingbha I Niakha jong phi te la palat mo… Ka mut in kyrshan ma I iaphi…?" Ka la buh jingkylli“Hooid in kyrshan mynta shi snem I la kular.
" La jubab ka Rida“Best palat I Niakha jong phi.
" La iaroh ka paralokHa ba la poi ha Mawkhar ka paralok la nang leit noh sha la iing katba ka Rida pat ka leit sha iew ban iakynduh bad la ka Kmie ha dukan.
“Mei I Niakha I la ai ka pisa ruh na ka bynta ba ngan siew noh lashai ha Kolej…" La iathuh ka Rida“O kumta Khun…! Ani I la da ai noh hi… !" La kren ka Kmie kumba kyndit“Hooid kein I ong ban tikna ka jingioh rung klas.
" La pynshai ka khun" To ai nguh ia U Blei uba ai Niakha kum I Kha jong phi khun… Hynrei te la eh ia nga ban kyrshan iaphi…" La ban ktien sa ka Kmie“To sa leit siew noh lashai kumba I bthah.
" La ai jingmut sa i Kmie jong ka“Hooid Mei…" La jubab ka RidaKumta namar ba ka bneng kam pat dum ka la iarap kam lem shuwa ha dukan bad la ka Kmie haduh ban da dei ka por khang.
Haba ki la poi ha iing mynmiet ka Rida ka khohreh ban pynbiang lypa ki kot ki sla kiba donkam na ka bynta ban thep ha Kolej, katba I Maya pat I Kmie jong ka I nang bunkam ha ka shet ka tiew.
I kong Maya I la sngew kmen eh haba ka lad ka la plie ba ka khun kan leit ban pule ia ka sobjek kaba ka sngew tynnat ha ka jingpule jong ka.
Hadien ba la dep bam dep dih ki shi Kmie shi khun ki la duwai ai nguh ia u Blei Uba la don ryngkat bad ki ha ka jingiaid lynti kaba khlem u Kpa bad hadien ba la dep duwai ki sa ia thiah noh artat la ka jong ka jong ka kamra.
Ha kata ka miet ka Rida ka la phohsniew ia la u jong u Kpa ba u wan ban ialam ia ka ban leit thep ia ka phom ba la dep pynbiang lut ki jingdonkam baroh sha Synod Kolej.
Hadien ba la  dep kam nangta u Kpa jong ka u ialam dihsha ia ka ha Sundawn Restaurant, ka ba don ha Jaiaw bad hangta baroh ar ngut ki ia bam da u shaw doh syiar.
“Kumno phi bang khun.
? " u kylli ia ka katba dang bam“Bang bha hi kein Papa.
" Ka ruh ka la jubabHaba la dep nangta ki ia mih ban wan phai noh sha iing… Dei hangta ruh ba ka Rida ka kyndit noh na ka jingioh thiah namar ba wan par ka khnai ha khlieh thiah jong ka.
Kum ka jylla naduh ki sengbhalang, ki political party , ki Myntri sorkar, ki ki District council , ki Dorbar Trai Ri bad baroh ki trai muluk ngi la ia pyrshah bad pynpaw ba ngi kyntait ia ka CAB ha ki snem kiba la dep.
Kaba sngewsih Mynta ka long ba ki Heh paid Hindustan Mynta ki la nang ai Bor shuh shuh ia ka BJP bad ki nongialam ka BJP Mynta ki la kren shai ba kin wanrah biang ia Kane ka CAB ka Ain kaban ailad ia ki khar Hindu na Bangladesh ban long ki nong India khampher wat la ki rung bad sah beain ha ka Ri India khlem ki kot ki sla ba biang.
Ka jingthmu hi ka long ba ka BJP ka party ba Seng nongrim ia lade ha ka Niam Hindu ka kwah ba ki Hindu kin long ki heh paid ha baroh ki jylla ha North East India khnang ba kin synshar khlem kut ia kine ki jylla bad lehse ka long ban pynduh bor Noh ia baroh ki trai muluk lane ban pynbor ia ki trai muluk ban long Noh ki Hindu.
Hooid , ka BJP Mynta kalah ban ioh ia ki MP ban kyrshah ia ka CAB wat ha Rajya Sabha , lehse bun ngi sngew ba ngin nym lah eiei shuh bad ngi la duh jingkyrmen Noh.
Hynrei Kum ka kynhun ngi kyntu ia baroh ki trai muluk ba ngim dei ban duh mynsiem, ngim dei ban sngapjar Noh bad ngim dei ban shu Hun noh ha ka Rai donbor ki heh paid.
Ka COMSO ka khot ka wer biang sa shisien ia baroh  ba ngin ia tylli Lang ban pyrshah ia ka CAB.Ngi kyntu ia baroh ki political party ba phin ia tylli Lang ban pyrshah khlem da ia kawang maw kawei ia ka Wei bad Lada long ngi kyntu ia phi ki nongialam party ban ieh Noh kito ki lama party mynta bad ban ieng Kum kawei ka jaidbynriew pyrshah ia ka CAB.Ngi kyrpad ia u Myntri Rangbah ka jylla ba Kumba u la ialam nakhmat ha ki por ba ladep Mynta ruh ba un bteng ia kata bad Ngi ai jingmut ia ki MP ka jylla ba phin Sngewbha ban treishitom ban iakhun pyrshah ia Kane ka jingthmu buitpoh ki heh paid.
Ngi khot ngi wer ia baroh ki sengbhalang bad ki Dorbar Trai Ri naduh ki  Dorbar shnong , ki Raid, ki Hima, Elaka , ki Dorbar Kur , ki Nokma bad kiwei ruh ba ngin ia treilang Mynta bad Kum ka jylla ngi Don Kam ban pynpaw Tang kawei ka sur bad kata ka long ba Ka Jylla Meghalaya ka pyrshah ia ka CAB.Khublei shibunSdRobertjune KharjahrinChairman, CoMSO.Shillong:Ha ki 24 kynta ki ban wan kasuinbneng kan long kaba dum lyoh bad kan don ruh ka jinghap slap ha ki kattokatne ki jaka jong ka Meghalaya.
Jingmaham:Yn ym don eiei.
Ha ki 24kynta ba la dep, ka jinglong jong ka suinbneng ha Shillong ka long 21.0 ka bashit duh bad 11.4 kaba khriat duh, ha Sohra ka long 27.7 kaba shit duh bad 13.4kaba khriat duh bad ha Barapani 26.8 kaba shit duh bad 14.3 kaba khriat duh.
Yn nym donka jinghap slap ha Shillong ,Sohra bad ruh haBarapaniKa jingsngemjong ka suinbneng ha Shiilong ha ka por mynstep ka dei 55% bad katba ha ka  janmiet pat ka dei 78%.
Shillong: Ka HYC Nongthymmai Circle mynta ka sngi lyngba ka Sier Lapalang Operation ka la pynlong ia ka jingleit khynra ia ki bar jylla kiba trei bylla hapoh ka thain Madanriting bad Happy Valley baroh kawei.
Ha kane ka jingkhynra, ka seng ka la ioh ban bat ia palat phew ngut ki bar jylla kiba dei na jylla Assam ki bym shym la don ia ki kot ki sla kiba biang kynthup ia ka EPIC, NRC, Labour licence.
Ka seng ha kane ka jingkhynra ka la phah leit phai iing noh ia baroh kine ki bar jylla sha ka jylla Assam bad ha kajuh ka byrthen ruh ia baroh ki trai iing kiba pyntrei ia kine ki bar jylla ba kim bit ban dang iai wan ialam bad pyntrei bylla da ki bar jylla ha ki jaka jong ki lada kim don ki kot ki sla kiba biang.
“Lada dang  ka seng ka dang lap kan shim pat da kiwei ki seijam", la ong ka kyrwoh na u bah Enlang Sawian u President HYC Nongthymmai Circle.
Shillong:  U Working President ka UDP u bah Paul Lyngdoh u la ong ba lada ka sorkar pdeng ka pyntreikam ia ka National Register of Citizen (NRC), ia ka jylla Meghalaya ka snem ot kyrteng ka dei ban long ha u snem 1972.
Lah ban kdew ba ka sorkar pdeng ka la pynbna ba kan pyntreikam ia ka NRC ha baroh kawei ka ri na ka bynta ban beh shnong ia kiba shu wan buhai beain.
Haba kren mynta ka sngi, u bah Paul u la ong ba ia ka NRC la dep pynbna ka sorkar pdeng ban pyntreikam ha baroh kawei ka ri badha kane ka jyllla, ka dei ban wan ryngkat bad ka Ordinace ka MRSSA ban iada kham bha ia ki trai shnong.
“Ka la donkam ia ka ain kaba khlain ban tehlakam ia ka jingeh na ka jingwan buhai shnong ki briew.
Lada treikam ka NRC ka snem ot kyrteng kan dei jong u snem 1972 namar ba ka Meghalaya ka ioh ia ka jylla ha utei u snem", la ong u bah Paul uba long ruh u nongialam barim ka KSU.Halor ka jingpyrshah ka Congress ia ka NRC, u bah Paul u la ong, “ka jingpyrshah ka Congress ka dei ka rukom pyrkhat jongki namar ba ka NRC kam dei shuh kaba dang thymmai hynrei la wanrah naduh u snem 1951 haba ka Meghalaya ka dang don ha ka Assam hynrei haba sdang thymmai, ka donkam ban don ka snem ot kyrteng kaban pynshisha katkum ki kot ki sla bad ka snem 1972 ka dei kaba biang namar ba ka jylla Meghalaya ka la ioh ia ka jylla ha utei u snem",.
Shillong: U EM Incharge jong ka tnad Trade u bah Paul Lyngdoh mynta ka sngi ha ka jing ia kynduh bad ki lad pathai khubor, u la iathuh ba na ka liang ka KHADC  naduh ka 11 tarik u Naiwieng 2019 kata naduh ka sngi nyngkong haduh ka 30 tarik u Naiwieng 2019  kan ai por ia ki nongdie madan trai jylla ba kin wan ban pynrung kyrteng ia lade ha KHADC, katba ia ki  bar jylla ki dei pat ki dei ban shim ia ka trading laisen.
U bah paul u la ong ba ha ka ba ia dei bad ki bar jylla ki dei ban shim ia ka trading laisen na ka tnad trade kat ba ki trai jylla pat kin shim na ophis trei kam jong ka  Enforcement wing,ki nongdie madan ki dei ban pynbiang lut ia ki jingdonkam ha ka jingpyndap ia ka ne ka phom tang haduh ka 30 tarik u Naiwieng, ngin ym pdiang shuh ia ki jing wan thep ia ki phom yn da la lait kane ka tarik ka ba ki buh.
U bah Paul u la iathuh ba ka jing jied ia kibriew ki ba pynrung kyrteng kin long hadien ba kin bishar bha shuwa ia ki phom kat kum  ki kyndon ki ba ka KHADC ka la buh kaita ki long ba ki jaka ba ki shong kim dei ban pynwit ia ka leit ka wan jong ki briew ,ha ka ba ia dei bad ki nongdie madan ki ba die ia ki jingbam ki dei ban long kaba khuid ka ba suba bad ka  khaii pateng ka dei ban long ka ba beit (trade legal).
U la iathuh ruh ba kane ka phom kan trei kam ha  baroh kawei ka Shillong kita ka mut ha ki 7 tylli ki constituency jong ka sor shillong ia ki nongdie madan ki ba shong ha ki ja ka jong ka  Municipal area, ki shnong kum ki Mawlai Nongthymmai bad Pynthor umkhrah.
katba ki nongdie madan  ki ba hap ha ki jaka jong ka Contenment board bad European ward kan ym ktah ia ki.
Ban khang lad ia ka  jing leh Benami jong ki trai jylla na ka liang u bah Paul u la iathuh ba ha ka phom ki la don lupa ki kyndon ki ba biang bha ba kin ym lah ban leh benami khlem da ia tyngkhuh ia ka ain.
Ki nongdie madan kin hap ban wan rah ruh ia ki dur jong ki jaka ki ba ki ba die madan khnang ba kin  bishar bha ia ki jak ba ki long ne em ki ban shong ki nongdie madan ba kan ym pynwit ia ki nongleit nongwan bad ia ki kali ruh.
U la ong ruh kin kham pyrkhat bha ruh na ka bynta ki to ki nongkhaii ki ba  die ia ki ba mar ki mata jong lade ym ki ba pyndie ia kiwei.
Ka Sheikh Hasina, myntri rangbahduh ka Bangladesh, ka kwah ia ka Meghalaya, ba kan pynkhlain ia ka khaii pateng ha katei ka Ri bad katei ka dei ha ka jingiakren hapdeng ka Hasina bad U Conrad Sangma, myntri rangbah ka Meghalaya, haba u leit ia kynduh ia ka hynnin ka sngi, ha ka iing sah jongka.
“Ki nongkhaii na Meghalaya, ki lah ban khaii ha Bangladesh, khamtam ha Sylhet, ha kaba ka don ka kad khaii jong ka Sunamganj," ong U Ihsanul Karim, uba dei U Press Secretary jong ka myntri rangbahduh, haba kren sha ki kotkhubor, hadien ka jingialang, kaba la pynlong ha  Ganabhaban, hynnin ka janmiet.
Ka Sheikh Hasina, ka ong ba ka kad khaii ha Sunamganj, ka dei ka jaka kaba haduh 2,000 acre bad kaba lah ban pynlong ka kad khaii kaba heh bha.
Ka Hasina, ka ai jingmut ruh ia ka India, ba kan pyndonkam ia ka jing khaii maw lyngba ka jhad, namar ba kam da long kaba rem dor than bad ka ai jingmut ban pynlong ia ki wah, kiba bit ba kin iaid ki lieng kiba heh.
Ka Hasina, ka iathuh ruh ba ki lain rel, kiba la khang hadien ka snem India Pakistan, ha u snem 1965, la plie biang mynta.
U Conrad Sangma, myntri rangbah ka Meghalaya, u pynsngew ba ki don shibun ki mar, kum u mawshun, ki maw shna dewbilat, u dewiong bad ki maw ruh kiba lah ban shalan sha Bangladesh.
U Sangma, u pynsngew ruh, halor ka jing khaii ha ka lain rep, ka lain bording bad ka kolshor ruh.
U la pynsngew ruh ba ka sorkar Jylla ka kwah bha ban pyndonkam ia ka  kad um Chattogram, na bynta ki mar ki mata na ka jylla sha Bangladesh.
Ka Moody’s Investors Service, hynnin ka sngi, ka la pyni ia ka ioh ka kot jong ka India, ba ka long kaba sniew shibun eh bad la ong shuh shuh ba ka ioh ka kot, kat nang hiar shibun ha ki sngi ki ban sa wan, na kaei kaba long baroh shi katta.
La ong ba katei ka pyni, namar ba ki rukom trei kam jong ka sorkar, ki long kiba tlot bad kiba nang pynmih ia ka jing ia kit ram kaba bun.
Ka ioh ka kot jong ka India, ka kiew tang 5.0 percetn hapdeng U Iaiong haduh U Jylliew, kaba tlot tam naduh u snem 2013, ha kaba ka jing ia die ia thied bad ka jing pynlut pisa jong ka sorkar ka hiar shaba palat.
La ong shuh shuh ba katei ka jinghiar ka ioh ka kot, ka lah ban neh kham slem.
Shillong: Ia ka Jubili Ksiar (Golden Jubilee) jong ka ‘Cherra Bosconian Union’ (CBU) ka Kynhun ki Khynnah skul barim jong ka St.John Bosco Boys’ Hr.
Sec.
School, Sohra, la pynhap pyrda noh mynta ka sngi 5.11.2019 da U Kongsan Bah Cavin M.Mylliemngap, MLA ka Sohra Constituency ha ka jingiadon ki khynnah skul barim bad ki khynnah skul ba mynta.
La pynher ia ka lama Jubili ksiar jong ka CBU ha ka 14.10.2018 da U Ph.
Paul Vadakumpadan SDB, Professor ka Sacred Heart Theological College, Mawlai.
Ka ‘Cherra Bosconian Union’ (CBU) ka dei ka seng jong ki khynnah skul barim ka St.John Bosco Boys’ Higher Secondary School, Sohra.
Ka jingialang paitbah kaba nyngkong eh jong ka CBU ka dei ha ka 6 tarik Risaw (October) 1968.
Ia ka kyrteng jong ka Seng, ia kaba la khot haduh mynta ka ‘Cherra Bosconian Union’ (CBU) la pynwandur da U Babu George L.Chyne, Asst Headmaster jong ka skul (bam kwai ha duwar U Blei) ha u snem 1968.
Ka CBU ka la noh synniang shikatdei eh ym tang ha ka ban tehsong lang ia baroh ki khynnah skul barim jong u Don Bosco bad ban kyntiew ia ka pule – ka dangle, hynrei ruh ban iarap bad kdew lynti lem ia ki khynnah skul sha ka lawei babha lyngba ki prokram jinghikai bapher bapher jong ka naduh u snem 1968 haduh mynta.
Bun na ki Nong Sohra bad khamtam ki dkhot jong ka Seng ki dang iai kynmaw kyndiang ia ki kam babha ba la leh da kane ka Seng ki khynnah skul barim ia ki para-khynnah skul barim bad khamtam eh ia ka imlang ka sahlang.
Ki dang iai kynmaw bad iai pyrto sah ia ka ‘Drama’, ka ‘shad tynrai’, ka ‘tem ksing-nakra’, ka ‘put besli-singphong’ ka ‘jingrwai khasi tynrai’ bad ka jingwanrah ia ka ‘shad hindi’ ba nyngkong eh ha Sohra.
Ka jingai ‘Award’ ia ki khynnah skul ba ioh heh eh ‘mark’ ha ka ‘sobjek Khasi’ ha ka matrik (MBOSE) ia kaba la sdang naduh u snem 1984 haduh 2015.
Bun ki khynnah skul na kylleng ka Ri Khasi-Jaintia kiba la ioh ia kane ka Khusnam.
Naduh u 2016, ka Seng ka la phai khmat noh sha ka thong ban noh synniang jingiarap sha ki khynnah skul kiba wan na ki iing ki sem baduk.
Ha kane ka sngi pynhap pyrda, ki khynnah skul barim jong ka skul ki la iashim bynta lang ha ka Mass Bakhuid por 10.00 baje mynstep ha ka Shrine badon ka relik  jong U Don Bosco Bakhuid ia kaba la pynmynta da U Ph.
Paul Olphindro Lyngkot SDB – U Provincial jong ka Salesian Congregation ka Shillong Province ryngkat U Ph.
Roy Anthony SDB, Ph.
Glorious Syiemlieh SDB, Ph.
Robert Majaw, Ph.
A.L.Jose bad Ph.
Sylvester Synrem SDB.Ha ka Nohphai sngi, ia ka Prokram Jubili la pyniaid da U President – Bah Phaitstar Dkhar bad ia ka jingkren pdiang burom la pashat da I Bah Wilfred Khyllep IAS (Retd) iba dei I Nongaibuit jong ka Seng.
La pyniphuh iphieng ia kane ka sngi rakhe Jubili ksiar da ka Parade (March Pass) na ki khynnah skul jong ka St.John Bosco Boys’ Hr.
Secondary School, Sohra bad Indira RCLP-UP School, Khliehshnong, Sohra.
Hadien kane la pyllait paitbah ia ka ‘Kot Sah Jingkynmaw’ (Souvenir) ia kaba la pynkhreh da ka Seng, kaba kynthup ia ki jingthoh bakordor kiba long ka syrwet bad ka lad ia ki Nongpule wad bniah.
La ia wan lang ruh ban pynshngaiñ pynshongshit ia kane ka sngi da U President bad ki Nongkitkam ba hakhmat jong ka Don Bosco Past Pupils, Shillong Unit; da I Ph.
A.L.Jose (Provincial Delegate), Bah Valerian Pakma (President), Bah Jropsing Nongkhlaw bad kiwei na ka Provincial Federation, Shillong Province.
U Bah J.D.Lyngdoh, President ka Don Bosco Past Pupils, Shillong bad U Bah Valerian Pakma President jong ka Provincial Federation ha ka jingkren jong ki, ki la pynshai shaphang kaei ka jingmut jong ka Seng ki Khynnah Skul Barim U Don Bosco.
Ki la khot  la wer ia baroh ki khynnah skul barim ban iasnohkti lang bad ka CBU namar ka jinglong dkhot kan long ka borbah bad ka jingmyntoi ia ki khynnah skul barim hi khamtam haba ngi mih shabar ka Jylla la jong.
U Ph.
A.L.Jose (Provincial Delegate) ha ka  jingkren u la ban tyngeh ia ki khynnah skul barim ban iatylli bad iatreilang na ka bynta ka imlang ka sahlang bad khamtam ia la ka iing ka sem bad ban sngewnguh ruh ia ki nonglehbha khnangba ngin ioh ia ka jingkyrkhu.
U la khot lawer lang ia baroh kiba la ioh ia ki jinghikai na ki Institution jong U Don Bosco ban iatreilang ha ki kam shakri babha parabriew.
Ka jingiasnohkti lang ha ka Seng kan pynroi ia ki hok-ki sot tynrai bad kan ialam ruh ia ngi sha ki kyrdan babha  jong ka namU Dr.A.K.Nongkynrih, NEHU, Shillong; ha ka khubor sha ki khynnah skul barim u pynkynmaw ba kito kiba la ioh ia ki jinghikai na ki skul ne technical schools ne institute ba pyniaid ki Salesian (Don Bosco Institutions) baroh ki dei ki khynnah skul barim U Don Bosco.
Kim dei namarkata ban shim da kumwei pat.
Ka jingrakhe jubili kan blad noh lada ngi dalade ialade ngim sngewthuh bad ngim thikna hi ruh ia la ka lawei lajong.
Une U Mawmer Jubili ba 50 snem, u long ka dak ban phaidien biang ‘sha ka mynnor, lyngba ka mynta, ia ka lawei’, la ngi la kynjoh ne em sha ka thong ba la mang ne hangno, katno ngi la poi.
Ngin kylli bunsien ialade.
Namar ka jingim jinglong babha ha lade, kan ai ia ka rai bashisha lyngba ki nongbishar.
Ka mynsiem ‘Don Bosco’ ka dei ban nangrhem – nangplung ha ki dohnud jong ngi khnangba ka thong ba la mang kan wan jia long.
U Bah Cavin M.Mylliemngap, MLA ka Sohra Constituency, haba kren kum u Kongsan u la iaroh tyngeh ia kane ka Kynhun (CBU) kaba la imsngi ban kyntiew ia ka pule-dangle, ka kolshor tynrai la jong, ka Akor ka Burom, ka Ktien Khasi, ki jinghikai ia ki khynnah skul ha ki lain bapher bad ruh ka jingnoh synniang ban iarap bad kyrshan lem ia kito ki khynnah skul kiba wan na ka longing longsem kaba duk ba jynjar naduh u snem 1968.
Kane ka dei ka kam radbah bad nongmuna ba-im namar kim klet noh ia ki jinghikai babha kiba ki la ioh na ki nonghikai jong ka skul, hynrei pynban ki nangpynkha sla pynkha tnad bad ri kyndong ia ka mynsiem sngewnguh bad mynsiem sngewrit.
Ka jingniewkor bad jingburom ia la ka akor ka burom bad ka ktien ka thylliej la jong, ka dei kaba kongsan eh khamtam ha kine ki por jong ka jingiakob.
Kumba kane ka Seng ka la lah ban ieng rangbah jwain khlem kyllon bad kynjoh sha ka rta kaba 50 snem, u kitbok ba lyngba kane ka Jubili ba ngi rakhe ki dkhot kin nang kham shitrhem ban durut arshah bad ban peit sha ka thong da kaba bud ia ki dienjat jong U Don Bosco.
“Ia ka jinglong babha ka Seng ne Kynhun, lah ban ithuh shisyndon na ki briew kiba don hapoh jong ka?" pynkut u Kongsan.
La ai ruh ia ka ‘Khusnam’ kum ka dak ka jingsngewnguh sha ki arngut ki Nongseng ia ka ‘Cherra Bosconian Union’ (CBU) kiba dangim, kata , I Babu Paulus Phor Dohling bad Bah A.Cholland Wahlang ha kane ka sngi Jubili.
Ia kane ka Sngi Jingkmen Jubili la pynmyllung ruh lyngba ki jingrwai tympang na ki khynnah skul barim, na I Bah Edmund Khongsya, ki Salesian Cooperators, ki khynnah skul Indira RCLP-UP School bad St.John Bosco Boys’ Hr.
Sec.
School.
La pynkylla rong phalang ia ka madan skul bad ktik ia ka mynsiem jong ki nongwan shim bynta sha ka Jubili lyngba ka ‘Drill Display’ ba itynnat jong ka St.John Bosco Boys.
I Bah Prainsing Syiemlieh, Iba hikai ha Sankerdev College, Shillong, i la ai ia ki kyntien kyrkhu bad sngewnguh ia baroh; bad la pynkut ia kane ka Jingrakhe Jubili jong ka ‘Cherra Bosconian Union’ da ka jingpynhiar noh ia ka Lama Jubili (Golden Jubilee Flag) da  U Kongsan, pynkut ka kyrwoh na U bah Bah Priak.
K.Riahtam,  General Secretary, Cherra Bosconian Union (CBU), Sohra.
Kohima: Ka NSCN (I-M) hynnin ka sngi, ka pynpaw ba ka la don ka jing ia mynjur hapdeng ka sorkar India bad katei ka seng, na ka bynta ban poi sha ka soskular ban pynkut ia ka jingiakren hapdeng ki ar liang mamla.
Katei ka seng ka iathuh ba ka pynleit jingmut bha, halor ka kular ka sorkar India, na ka bynta ban poi sha ka jing iabeit halor ka lama ki Naga bad ka riti synshar ba kyrpang ruh kumjuh bad ka khmih lynti ba katei ka phang, kan poi noh sha kaba ia beit khlem pynslem shuh.
Haba ka sorkar India, ka dang pynkhreh ban soi ia ka soskular, halor ki mat jingdawa jongki Naga, kumta baroh ki Naga, ki dei ban long kiba la pynkhreh ialade, ong ka kyrwoh, kaba la pyllait hadien ka jing iakren kaba la pynkut por noh ha ka 31tarik Risaw 2019.
Ka IM, ka ong shuh shuh ba ka la rai ban ia klet noh ia baroh ki jing ia bakla ki jing ia tam hapdeng ki hynmen ki para bapher bad ki ruh ki dei ban map noh ia ki jingbakla na ka jingleh jong ka IM, ha ka kyrteng kaba khraw tam jong U Jisu Khrist, ong ka kyrwoh.
Kat kum ka jingthoh la ong shuh shuh “Ka don ka por ia ka thma, ka don ka por ia ka jingsuk, ka don ka por ban trei bad ka don ka por ban shongthait" bad la ong shuh ba U Blei, ula sngap ia ka jingiam ki Naga bad ula kren sha ki nongialam jong ka sorkar India.
Nongpoh: Shisngi hadien ba ka FKJGP, Sohkhwai Umdu Unit, ka la pynpaw paidbah ba ki pyrshah jur halor ka jingthmu ka Ri-Bhoi Tourism & Environmental Development Forum (RBTEDF) ban pynlong ia ka jingiakop khwai ha Wah Umtrew ha Lailad, hynrei hynninka sngi ki nongkitkam jong katei ka RBTEDF, lyngba u Bah Plielad Tiewsoh, ki la mih ban pynshai paidbah da kaba ong ba ka jingthmu ka RBTEDF ban pynlong ia katei ka jingiakop khwai, kam dei halor ka jingthmu ban kamai pisa, pynban ka jingthmu kaba hakhmat hi ka long ban pynsngew thuh paidbah halor ka jingdonkam ban pynneh pynsah ia ki dohkha kiba don hapoh katei ka Wah.
Haba batai halor katei ka jingiakop Khwai, u Bah Plielad Tiewsoh, u la ong ba ha ka jingshisha katei ka jingiakop khwai ka la dei ban pynlong naduh ka 26 tarik u Risaw, hynrei ha katei ka sngi namar ka jingpynthut ka mariang, la pynsangeh noh bad la rah noh sha ka 9 tarik mynta u bnai bad ha katei ka 26 tarik, na ka liang ka RBTEDF ka la pynlong ia ka prokram hikai paidbah ban pynsngewthuh halor ka jingkordor ka mariang bad ki jingthaw ba im baroh bala wan ruh ban shim bynta naduh ka Deputy Commissioner ka Ri-Bhoi District bad ki ophisar naki tnad sorkar bapbher bapher ka Ri-Bhoi.
Ka RBTEDF, ka da angnud shisha ban pynneh pynsah ia ki dohkha ha katei ka Wah bad na kata ka daw kaba la pynlong ia katei ka jingiakop khwai, kaba long ruh kum ka jingpynsngewthuh sha baroh ki rawon, ba ki dei ban sumar ia ki doh ha ki wah ym ban dusmon lane shimkabu da kaba bret jar, khang jar bad pyniap beain da kaba ber da ki kynja dawai bih lane kawang bom.
Haba pynshai halor ka jingkren u President ka FKJGP Sohkwai Undu Unit u Samla Banroy Wahlang, uba la ong ba katei ka RBTEDF kam shem theh dohkha bad pynneh lane sumar ia ki dohkha ha katei ka wah, u Bah Plielad Tiewsoh, u la ong ba ka seng ka kwah eh ban theh  dohkha ha katei ka wah bad halor kata ka la leit ruh ban iakren ia ki ophisar ka tnad Fishery, hynrei na ka liang ophis jong ka Fishery, ka la ai jingmut ba ha Wah Umtrew kaba don ha Lailad dei ban thep da ki ‘Khasaw’ ym da ki kha pung bad halor kata na seng ka la shimkhia ban wad ia ki lad ki lynti na ka bynta ban ioh ia ki Kha saw, khnang ban ioh buh hapoh katei ka Wah.
Halor ka jingkynnoh ka FKJGP ba ka Forum ka shim bai khwai haduh T.500/-, u Bah Plielad u la ong ba na ka liang ka Forum ki la rai ban pynhiar ruh ia ka dor tiket sha ka T.300/- ban ia pyrkhat lem ia ki nongkhwai kiba duna ka jingioh.
Kumta wat hapdeng ka jingpyrshah ka FKJGP, na ka liang ka RBTEDF ka la rai ban pynlong beit ia katei ka jingiakop khwai, namar ka RBTEDF kam don jingthmu ei ei ban kamai, hynrei ka synjuk hi ka don ia kata ka jingthmu ban pynsngewthuh paidbah, halor ka jingkordor ban pynneh pynsah ia ki dohkha kiba don ha katei ka Wah, u la bynrap.
Shillong:  Ki shnat treikam ka KSU ha kylleng ka ri Khasi myn hynnin ka sngi ki la leit ban khnang ia baroh kito bank ki bym shym la burom ia ka sngi shuti ba kyrpang ha ri Khasi ka shad Nongkrem kaba ju long shisien shi snem.
Kum ka Seng kam lah ban shu shong kli kti ne sngap jar ia ka jingbym burom jongki ia ka sngi kyrpang ka jaitbynriew ka lah leit bad khang khyrdep bad phah mih ia baroh ki nongtrei bad maham ruh ba kin ym bit ban plie bad pyllong trei ha kum kane ka sngi kaba long kyrpang ia ki khun khasi khara, ong ka  kyrwoh na u bah Rapborlang Nongrum, u Publicity secretary KSU CEC.La iathuh shuh shuh ba ki ophis ba shah khang ki long ka HDFC ha Motphran, Apex Bank, Meghalaya Rural bank, BOI, Axis kiba na Bimola sharum ka State bank, Airtel, Canara bank, Shillong Cooperative, State bank, Life insurance , Baroda, Punjabi bank kiwei kiba don ha kylleng ka sor Shillong bad ka Post Office bad BSNL kiba don ha NEHU Shillong.
Shillong: Ka College Week jong ka Khadsawphra ka la sdang myn hynnin ka sngi 7 tarik bad kan kut haka 14 tarik mynta u bnai.
Ha kane ka sngi u Bah Boldness L.Nongum MLA barim uba long ruh u Principal jong kane ka College ryngkat bad u bah Lawan Pynshngain War uba  long u President jong kane ka College kila plie paidbah noh ia ka footpath kaba jrong 500 phut ka lynter bad 8 phut ka jingiar na ka bynta ki khynnah pule ban lait na ka ktieh ha ka por lyiur.
U Bah Boldness ula iathuh ba kan long ruh kum ka jingpynkhreh na ka bynta ka KJP Synod Samla 2020 kaban long ha kane ka jaka.
Ia kane ka footpath la siang pynitynnad bha da ki Tile ba la shna ha Kynshi ha karkhana u bah Wen Marwein.
“Ngi sngewsarong ba hapoh 14-8 la don ki briew la jong kiba la lah ban shna kum kine ki tile kiba ymtang ba ki itynnad hynrei ki long ruh kiba bha kiba ngim donkam shuh ban leit  thied na u dkhar" la ong u bah Boldness.
U bah Lawan nalor ki jingkren kyntu ia ki samla pule ha kaba iadei bad ka jingiashim bynta jong ki ha ki bynta bapher bapher ha ka college week u la iathuh ba ka college ka dang trei shait shi shait ia ki project bapher bapher ban pynbit pynbiang ia ka jingdonkam ki samla pule.
“Ngi kwah ban pynlong ia kane ka College kawei na kiba bha tam ban ai ka jingshakri iaphi ki samla pule"  la ong u bah Lawan.
Ha shwa ban sdang ia ki jinglehkai kiba pher bapher la ioh ka jingbatai pynshai bad jingpynbam smai ia baroh ki nongiashimbynta ha kane ka College Week da I Miss Aida C.War Vice Principal bad pynkut da kaba iawer ia ki samla pule ban kin jop ia ka thong kumba ka Motto jong kane ka taiew  lehkmen ka long ‘Press towards the goal’.
Jowai:  Ka seng BJP hapoh ka Jaintia Hills District ka la dawa ba dei ban wanrah ia ka jingpynshai paidbah halor ka jingthungkam beain ka ba la dep ban thung ia ka kynhun tohkit naduh u bnai july ba la dep.
Ka EC hapoh ka jingialam jong u Ma Thombor Shiwat ka la kular ban tohkit halor ka jingthung kam beain hapoh ka Council da u CEM barim u Ma MB Rymbai bad la kular ruh ban beh noh iaki namar ka rukom thung kam ka long ka ba beain khlem kano kano ka jingpynbna paidbah bad ia ka interview ruh la leh sop sop ha ing dorbar ka shnong u CEM barim.
Ka BJP ha ka jingiakynduh bad ki nongthoh khubor myn hynnin ka sngi ki la dawa jur ba ia kane ka jingtohkit dei ban wanrah hapoh ka ingdorbar ka ban sa long ha ka 28tarik une u bnai.
Ka BJP ka la dawa ruh ka dorbar kam dei ban kut tang shisngi hynrei ka dei ban long haduh laisngi lynter khnang ban ioh ban iatai ia ka bha ka miat ki paidbah jong ka Jaintia Hills baroh kawei.
Ka BJP ka la dawa ruh ba ka EC ka dei ban pynbiang shen shen ia ka tulop jong ki nongtrei ka ba la sahkut la 6 bnai mynta.
“Kane ka dei ka por jong ka jinglut jingsep ha ka ba iadei bad ka khrismas , newyear bad ka renewal fees lane ka jingpynthymmai ia ka bai rung skul ki khun ki kti, lada ki nongtrei hapoh ka council kim ioh tulop kan ktah shibun eh ia ki, na ka liang jong ngi ka seng BJP ngi kyntu jur ia u CEM kum u nongialam ka ingdorbar ban shimkhia halor kane",la ong u Ma Lakhon Biam u ba dei u nongialam ka BJP bad shongknor barim ka JHADC.Nongpoh: U MDC ka Mawhati Constituency, u Bah Charles Marngar, myn hynnin ka sngi u la leit ban plie paidbah ia ka iingskul kaba don ha shnong Umkei, kaba dei ka Pre Primary School, ia kaba utei u MDC u la iarap ban pynshna thymmai, kata hadien ba katei ka iingskul ka la sniew shaba palat.
Ha kaba plie ia katei ka skul kaba la shna thymmai, nalor u MDC, la sakhi ruh da ka jingdon u Bah Aiborlang Lyngdoh, rangbah shnong Umkei, u Tbn.B.Khymdeit, President ka Managing Committee, ki Nonghikai, ki kmie ki kpa lem bad ki khynnah jong katei ka skul.
Katei ka skul kaba u MDC ka Mawhati, u la iarap ha ka ban pynbha, ka dei kaba la tei naduh u snem 1995 bad naduh katei hi ka por, katei ka skul ka la bteng ban ai jinghikai sha ki khynnah ym tang ha katei ka shnong, hynrei ha ka thain hi baroh kawei bad kaba la ai jinghikai naduh ki khynnah rit naduh kiba pule ha ka class 10.
Haba kren ha katei ka sngi, u Bah Charles Marngar, u la pynpaw ba um banse ban iarap ia katei ka skul, namar hadien ba u la iohi ba katei ka skul ka la jot la pra bad kaba la donkam shisha ia ka jingmaramot ne ban pynthymmai, khnang ban kham pynsuk ia ki khynnah skul kiba shong hapoh katei ka iingskul.
U la ong ruh, ba kum u MDC um lah ban ai kaei kaba bun bad kaba pynhun ia ki paidbah, namarkata katei ka jingpynshna thymmai ia katei ka skul, ka dei kaba la shu iarap khlem pat da ioh skim eiei, namar ba u la iohi ba ka dei kaba la donkam eh ban leh kyrkieh, watla ka long ha i bor barit eh.
Kumta halor katei, u Bah Charles Marngar, u la kyntu ia ki Nonghikai bad ki paidbah ba kin pdiang hun, namar ia kaei kaba u lah un sa nangai shuh ka jingiarap katba lah ei bad u long uba kloi ban iadonlang ha kino kino ki kam, u la bynrap.
Shillong:  Ka jingleh niam ki Syiem ka Hima shillong ka ba ju tip kum ka shad Nongkrem bad pomblang myn hynnin ka sngi ka la poi sha ka ba kut ha kaba  la sakhi da ki phew hajar ngut ki paidbah na kylleng ka jylla bad kum juh na shabar ka jylla kila ia tuid sha katei ka shad nongkrem ia kaba la tip ruh kum ka shad niam hapoh jong ka Hima Khyriem kaba dang neh dang sah haduh kine ki sngi kiba mynta.
Kane ka jingshad kaba la sdang naduh  ka 6 tarik u Risaw bad mynhynnin ka sngi ka 7tarik Naiwieng, ha kaba ha kine ki ar sngi da ki spah ngut ki rang bad ki thei samla ki la ia mih ban ia shim bynta da ka jingkmen ha kane ka shad ba shisien shisnem jong ka Shad Nongkrem.
Ki khun syiem ruh ki la ia mih ban ia shim bynta lang ha kane ka shad ka kmen ba juh long man la u snem.
Ki nongleit sakhi lang ia kane ka shad mynta ka kynti, ki long u Lat jong ka jylla u Tathagata Roy, U Chief executive Member jong ka KHADC u Bah Teinwell Dkhar bad ki Executive Member kiba la ia don lang ha kane ka sngi kut jong kane ka jingle niam ha kaba la pynkut da ka shad ka kmen.
Ha ba ia kren bad ki lad pathai khubor na ka liang U paiem Balajied Syiem, u Syiem jong ka Hima Khyriem, ula ong ba kane ka shad kaba dang neh haduh mynta ka dei ka shad “Hima Shyllong".
Hynrei dei ha u snem 1853 ba kam don shuh ka jingshong suk hapoh iing syiem kaba don ha Nongkrem kaba la wanrah ia ka jingphiah ia ka Hima Shyllong ha ki ar tylli ki hima ka “Hima Khyriem" bad ka “Hima Mylliem".
U Syiem jong ka Hima Khyriem u la ong ba ka don ka jingong “Ia ka Hima lah ban phiah, hynrei ia ka iing sad bad ia ka niam yn nym lah ban phiah" ka kpoh Nongkrem ka dei ka hynmen bad ka kpoh Mylliem dei ka para, haba phiah ia ka hima Shyllong ia ka iing sad bad ia ka niam la ai sha ka hynmen ka kpoh Nongkrem.
Na ka liang jong u Syiem u la kren shai ba kane ka jingleh niam kam dei ka jong ka hima khyriem  hynrei ka dei ka jinglehniam jong ka “Hima Shyllong" kaba la bat da ka Hima Khyriem.
Ha ba shna ia ka iing sad kaba mynta khatsan snem mynshuwa ki sawkher ki dang noh ia u syniang ha ka dur jong u shrot u ba don ha kane ka iing sad.
Kane ka jingshad ka long ban dang pynneh pynsah ia ka jinglong kyrpang ha khamt jong ka pyrthei.
La iathuh ba ka jinglehniam mynta u snem ka bha ka miat, kwah ba kan don ka shong suk shong sain hapoh ka iit ka hima.
La iathuh ba ki briew na kylleng ka pyrthei ki wan ban sakhi ia kane ka jingleh niam.
Ha kane ka sngi na ka liang jong u Syiem u la pynpaw ruh ia ka jingsngewnguh ia ka tnad shangkai pyrthei jong ka sorkar pdeng kaba la noh syniang mynta la katto katne snem na ka bynta ban pynbit pynbiang ia kane ka jak na ka bynta ki nongwan jngohkai pyrthei bad kham ia ki nongshad.
Shillong: Ka HYC Shillong City myn hynnin ka sngi ka la leit ban khang khyrdep ia bun tylli ki ophis bad ki Bank kiba don hapoh ka nongbah Shillong kiba don naduh Motphran haduh ka thain Keating road  bad kumjuh ruh ha kiwei kiwei ki jaka kynthup ha ka thain Nongthymmai ia kaba la leit ban khang khyrdep da ki dkhot jong ka HYC Nongthymmai Circle.
Ka jingleit khang jong ki dkhot ka seng ia kine ki jaka treikam ka dei halor ka nongrim ba kim shym la burom bad niew kyntang ia kane ka Sngi kaba dei ka sngi shuti ia ka jingrakhe ia ka Pomblang Syiem kaba long ka sngi kaba kyrpang ia ka jaitbynriew hi baroh kawei.
Ka seng lyngba kane ka kyrwoh ka maham jur ia baroh ki ophis sorkar bad ki Bank ba ki dei ban burom ia baroh ki sngi kyrpang jong ka Jaitbynriew bad kam dei ka bynta ba kin khang tad haduh ba da wan ban tuklar da ki dkhot jong seng bad lada ki dang ia bteng ban plie ia ki jaka treikam jong ki ha ki sngi shuti jong ka Jaitbynriew ka seng kan leh da kaba tyngeh.
Kane ka long ka kyrwoh na u  bah Enlang Sawian u General Secretary HYC Shillong City.
Nongstoiñ:  U MDC ka Rambrai Jyrngam Constituency u bah Bajop Pyngrope myn hynnin ka sngi u la ioh ban sam ia ki Work Order sha ki paidbah nongshong shnong ka Rambrai Jyrngam Constituency kiba dei ruh na ka skhim MDC ka jong u kaba wan lyngba ka Central Assistance kiba dang shu ioh shen.
Kitei ki skhim kiba u MDC ka Rambrai Jyrngam Constituency u la ioh ban sam kila kot shaduh ka 70 lak tyngka bad kitei baroh ki skhim kidei na ka bynta ban shna lane pyntrei ia ki jingtrei hapoh ki shnong ki thaw, ki skul, ki Blang bad kiwei kiwei.
Na ka liang jong u tei u MDC u la iathuh ruh ba ha kaba iadei bad ki skhim ban thied jingthied ki dang don hapdeng ka jingpynkhreh bad hadien bala dep ban pynbit pynbiang shen yn sa lah ban sam sha ki paidbah ka Constituency.
Kumta na ka liang jong u MDC u la kyntu ia ki paidbah kiba la ioh pdiang ia kitei ki Work Order kin pyntreikam hok ia ki skhim khnang ba kan long ka jingmyntoi ia ki hi bad ruh ba kin ioh ia ka burom ym tang ia u kum u MDC hynrei khamtam ia ki paidbah ka Constituency.
U Conrad Sangma, myntri rangbah ka Jylla, uba ia kynduh bad ka Sheikh Hasina, myntri rangbah duh ka Bangladesh, myntan ka janmiet ha Dhaka:CMO.Shillong: Ka seng JSU Jaintia Students’ Union ka khot ka wer ia baroh ki nong Jaintia bad ki khynnah pule Jaintia kiba pule kiba shong ba sah ha poh Shillong bad East Khasi Hill District ban kin ia wan sha kane ka prokram “ALL JAINTIA MEET 2019" ha ka 9 tarik u bnai Naiwieng bad ha ka por 1:00 PM ha Anton Hall Laitumkhrah, Shillong bad ka theme  ka dei “Chiroop u yakreh Lang yow bet u chara ya ka mynried".
(Let us work together for a shared future).
U kongsan ha kane ka prokram u dei u myntri ka sorkar jylla u Ma Kyrmen Shylla bad u symbud kongsan u Ma Wailadmiki Shylla,MLA Jowai Constituency.
Ka seng kan pynkup burom ia baroh ki khynnah pule Jaintia kiba lah pass bha ki eksamin bapher baoher bad kumjuh ia ki khynnah pule kiba duna ha ki dkhot met kiba pass ia degree bapher bapher bad kumjuh ia ki rang bad thei ialehkai kiba paw khmat jylla kiba na ri lum Jaintia.
Kan don ruh ki rwai bad shad tynrai bad kiwei ki program kiban ai lad ia ki khynnah ka thain pyni ia ka sap ka phong ba ki don ha kane ka jingkynduh lang hdien ba kut ka prokram yndon ka jingiaput iatem na ki kaitor ka ri lum Khasi Jaintia kum lad ia ki ban pyni ia ka sap ka phong ha kane ka rynsan bad ruh ban pynbyrngia ia ki paidbah ha kane ka prokram.
Shillong: U Conrad K Sangma, myntri rangbah ka Jylla, ula leit jngoh myna ka sngi, ia ka Old Central Jail, kaba dei ka phatok, ba la set ia U Tirot Sing, U Syiem ka Hima Nongkhlaw, haduh ba un da iap ha katei ka phatok.
La set phatok ia U Tirot Sing, da ki phareng ha u snem 1833 bad ula khlad noh ha ka 29tarik Lber 1834, ong ka kyrwoh na ka facebook peij jong u myntri rangbah.
Donkam nongthoh khubor ia uRupang.
com ha Shillong.
Kiba kwah ban trei, kiba nang bha ban type bad kiba don jingsngew tynnad ia katei ka kam, kin sngewbha ban phone ha u number 8837320491.
Ex.Rev.K.LangrinKano kano ka pop kaba dang sah ha ka jingim jong ngi ka long kaba sniew bad kaba ialam sha dujok.
U nongrwai shem mynsiem u ong, “Lada pop ka shu dang sap, ha ka por ba phi phin iap, lei lei phim ioh rung hangta".
Hangne ngi sngewthuh ba lada tang iwei i pop iba rit i dang sah khlem jingmap ha ka jingim ngi da lei lei ngim lah ban leit sha bneng.
Te lada ia baroh ki pop jong ngi la map, ngi la thikna ban leit sha bneng.
Pynban ngim ju kynmaw ban klylli ialade-Hato ia ki pop jong nga baroh la map? Kiei ki jait pop kiba don hapoh jong nga?Paralok baieit, nga thoh ia kane katkum ka Baibl da kaba ngan iehnoh shuwa ia kiwei ki kot jinghikai jong kiwei ki jait niam.
Katkum ka Baibl, ki don ki pop ba lah ban kylla bamut, ki don ruh ki pop ki bym lah ban kylla bamut.
Lada ngi iakren shaphang ka pop, khlem pep baroh ngin ia peit kliaw tang shaphang kaba pyniap briew, kaba klim, kaba tuh, kaba sakhi lamler, kaba mane bleithaw, kaba leh awria, kaba iashoh ia dat, kaba pynkhein ia ki ain shnong, ain balang, bad kumta ter ter ia kiba ngi niew ba ki long ka pop.
Hynrei ngim ju pyrkhat pat ba ki don ki pop kiba ngi lah ban kylla bamut, ki don pat ki pop ba ngim lah ban kylla bamut, ka long kaba dei ba phin ong ba kiba leh ia kitei ki jait pop kim lah shuh ban leit sha bneng.
Hynrei na ka bynta jong kita kiba la kylla bamut bad kiba la ioh jingmap ki lah ban leit sha bneng.
U syiem David bad u Saul jong ka Tarsos ki long ki nongpyniap briew hynrei haba ki la kylla bamut ki la ioh jingmap.
U Syiem David bad ka kynthei Nong Samaria kiba la hap ha ka pop klim ki la kylla bamut bad ki la ioh jingmap.
U Sakhaios uba long u nongbam klop bad uba tuh u la lah ban kylla bamut bad u la ioh jingmap.
U Petros uba la kyllon bunsien haba u la kylla bamut u la ioh jingmap.
Nalor kitei ba nga la kdew ki dang don bun sa kiwei kiwei de kiba la artatien ba kin kylla bamut haba ki la leh ia bun ki pop, pynban ki la ioh jingmap.
Ki bym lah ban leit sha bneng ki dei kita kiba la leh ia ki pop hynrei kim sngewthuh ba ka jingleh jong ki ka long ka pop.
Lada ialap shaphang ka jingkylla bamut ia kiba kum kita ki briew, kin ong beit, “Ngan kylla bamut kumno haba ngam shym la leh pop naduh ba nga dang khynnah haduh mynta".
Kiba kum kita ki briew kim lah ban kylla bamut lano lano ruh.
Kita ki dei kiba leh ia kine ki pop:-1.
Ka jingniew bein bad niewpoh ia kiwei:- Ia kane ngi shem ha ka Gospel u Louk 16:19-31, ba u Jisu u la hikai ia ngi da ka pharshi shaphang uba riewspah bad u Lasaros.
La iathuh ia ngi ba uta uba riewspah u la im pahuh pahai khlem jingpyrwa ha ka jingim jong u la ha ka bam ka dih, ka kup ka sem bad baroh ki jingdonkam jong u ha ka pyrthei.
Nalor jong u u la don sa uwei pat u briew uba duk ksew u bym don ei ei ban bam uba long u Lasaros.
Une u Lasaros u long u briew uba la shem jynjar sat ha ka jingim jong uba nalor ba u long uba la ngat ha ki jingpang u la hap ban leit ap barabor ha ka baranda jong uba riewspah man ka sngi ban iaknieh jingbam bad ki ksew kat kiba uta uba riewspah u bret noh sha madan ia kiba um lah shuh ban bam.
Hynrei haba la dei ka por ban iap, baroh arngut ki la iap.
U Lasaros u la leit sha bneng, uta uba riewspah pat u la leit sha dujok.
Paralok baieit, hato phi la ju pyrkhat, ka pop aiu ba uta uba riewspah u la leh kaba la khang ia u ban leit sha bneng? Hato u la pyniap briew? U la klim? U la tuh? U la pynkhein Hukum? U la thok? U la pynkhih shnong? Ka jubab ka long – Em, lada u la leh ia kawei na kitei ki pop, ka Baibl ka la dei ban iathuh.
Kaba ngi ioh jingtip hangne ka long ba u shu long uba riewspah bha.
Hato ban long uba riewspah ka long ka pop? Em, kata ruh kam dei.
Ka don tang kawei kaba u riewspah u la leh, bad ia kata ka jingleh jong u um sngewthuh ba ka dei ka pop.
Te haba kumta um donkam ban kylla bamut.
Kata ka pop ba uba riewspah u la leh ka long ba u la pyniaryngkat kyrdan ia u Lasaros bad ki ksew.
Kumta kaba ibein bad niewpoh ia ki para briew ka long ka pop kaba khang lad ban leit sha bneng, namar ki briew kiba la ioh ia kata ka jinglong kim lah da lei lei ban kylla kaba mut.
Kaba kum kata ka mynsiem ka don ha kiba bun ki men riewspah bad kiba la ioh shong ha khmat ha khmat ha ki jingiaseng ha kine ki sngi.2.
Ka jingsarong riewblei:- Ia kane ngi lah ban shem ha ka Gospel u Louk 18:9-14 ba u Jisu u la hikai ia ngi da ka pharshi shaphang u Pharisi bad u nongkhrong kiba la jia ryngkhat ban ia poi lang ha ka Temple ban mane Blei.
Uta u Pharisi u la leit rung shapoh ka temple da ka jingsarong ba u long uba khuid, uba hok bad u bym don kano kano ka pop.
Ha ka jingmane Blei jong u u da rah ia la ki kti shajrong, u da khmied ia la ki khmat sha bneng; bad u da khmih lynti ba ki briew kin iaroh ia u.
Dei na kata ka daw ba haba u duwai u ong, “Ah Blei nga nguh ia Me, ba ngam long kum kiwe ki briew, kiba shim da ka bor, ki bym hok, kiba klim, lane kum une u nongkhrong".
Nangta u da niew ter ter ia ki kam babha lajong da kaba u ong, “Nga shah jingit arsien shi taiew, nga ai kaba shiphew na kiei kiei baroh katba nga don".
Ha ka jingmane Blei jong ki Khristan ha kine ki sngi ruh ki don bun kiba long kum u Pharisi, kiba sngewbiang, sngewhok bad sngewstad.
Kum kita ki briew ki kwah ba kiwei kin iaroh ia ka jingstad iathuhkhana, ka jingstad ban rwai, ka jingstad ban duwai bad kumta ter ter.
Ki sngew ialade ba kim don kano kano ka pop bad ia kiwei ki niew ba kim long ei ei ha khmat jong ki ha ka jingmane Blei.
Ia kum kata ka pop ruh ki briew kim sngewthuh ba ka dei ka pop; bad kim donkam ban kylla bamut, kim donkam ruh ban pan map na khmat u Blei.
U Jisu u pynrem ia u Pharisi da kaba u ong u la leit hiar noh sha la iing khlem da ioh eiei, kaba mut ba la khang ia u ban leit sha bneng.
Ha kine ki sngi ki don tang khyndiat eh kiba leit mane Blei ha iingmane da ka jingsngewrit, da ka jingpyndem rit bad panmap na khmat u Blei kum u nongkhrong.
Ha ka jingmane Blei ngi ju iohi ia ki briew kiba kwah ba ki briew kin da iaroh bad ai burom ia ki.
Ki long kiba dap da ka jing sarong riewblei ki ban leit phai thylli khlem da ioh pdiang ia ki jingkyrkhu na u Blei kumba u la ong u Jisu ia u Pharisi.
Katno ngut napdeng jong ngi kiba sngewnguh ia ka jingong u Jisu ha ka Gospel Math 5:3 “Suk kiba duk ha ka mynsiem naba jong ki long ka hima ki bneng"3.
Ka jingkyntait ban pdiang ia u Mynsiem Bakhuid:- Ia kane ngi shem ha ka Gospel u Mathaios 25:1-13 ba u Jisu u la hikai ia ngi da ka Pharshi shaphang ki shiphew ngut ki Khristan kiba long san ngut kiba stad bad san ngut kiba bieit.
Ha kane ka Pharshi la ong ba baroh shiphew ngut ki long ki samla kynthei kiba dang sotti, kaba mut kiba dangkhuid bad ki bym pat shah pynthohbria ia ka jinglong samla bakhuid jong ki.
Baroh shiphew ngut ki riam da kajuh ka uniform bad ki don la u bilor umphniang ha ka kti.
Baroh shiphew ngut ki ia ap lang ia ka kynta jong ka jingwan poi u nongleit kurim.
Te namar ba la slem palat, kita ki theisotti ki la iohthiah noh.
Hamar kaba shiteng synnia ia iohsngew ia ka jingpyrta, “Kiw… ha khmih u nongleit kurim, to mih ban leit tan ia u".
La ong ba san ngut na ki ki la klet ban pyndap umphniang ha ki khulpi bad kim shym la ioh shuh ban leit bud ia u nongleit kurim.
Ia kita la khot ki san ngut ki theisotti kiba bieit.
Kita kiwei pat ki san ngut kiba la pyndap umphniang lypa ha ki khulpi ki long ki theisotti kiba stad, ki la ieng joit ban leit bud ia u nongleit kurim haduh ha iing jong u ryngkat ka tem ka put bad ka bam ka dih sngewbha.
Na kane ka pharshi ngi sngewthuh ba u nongleit kurim u dei u Jisu Khrist, ka nong leit kurim ka dei ka Balang, ki theisotti ka mut ki Khristan, ka sharak ka mut ka ktien u Blei, ka umphniang ka mut u Mynsiem Bakhuid, ka jingkhawai shongkurim ka mut ka jingwan arsien u Jisu bad ka iing jong u nongleit kurim ka mut ka bneng.
U Jisu uba long u nongleit kurim un sa wan pat bad ia ka por ngim tip lano un wan.
Ka Balang kaba long ka nongleit kurim ka dang iai ap khmih lynti.
Ki Khristan pat ki long ki theisotti ki ban leit tan ia u Jisu.
Hynrei ki Khristan ruh ki don arjait, kiba stad bad kiba bieit.
Ki Khristan kiba bieit ki ap khmih lehnohei ia ka jingwan u Jisu namar ki ia long Khristan khlem da pdiang ia u Mynsiem Bakhuid.
Ha kane ka pharshi, baroh shiphew ngut ki theisotti ki kwah ban leit tan ia u nongleit kurim.
Baroh shiphew ngut ki don la ki sharak bad ki khulpi na ka bynta ka umphniang.
Baroh shiphew ngut ki riam da ki uniform kiba lieh (kaba lieh ka pyni ia ka jinglong khuid).
Katto katne por ym don ba ithuh ia ka jingiapher hapdeng jong ki namar ki phong ia kajuh ka uniform kum ki khynnah skul.
Ki Khristan kiba ap khmih lynti ia ka jingwan u Jisu ruh ki ju leit sha iingmane da kijuh ki uniform.
Ka uniform jong ki ka long ba ki bat ia kajuh ka Baibl, kajuh ka kot jingrwai, ki ia pule lang ia kajuh ka Baibl, ki iarwai lang kajuh ka sur jingrwai, ki ia trei kam balang kajuh kumba leh lem kiwei.
Ha ka por ba dang ia im ha ka pyrthei ym don ba ithuh ia ki kino ki Khristan kiba stad bad kino kiba bieit (bym don u Mynsiem Bakhuid).
Yn ithuh ia ki sa ha kata ka sngi jingwan arsien u Jisu, kino kiba la pdiang bad kino kiba khlem pdiang ia u Mynsiem Bakhuid.
Kumta ka jingspel lyndet ia ka Baibl, ka jingnang bha ban iathuhkhana bad ka jingbat pyrkhing ia ki ain balang kim myntoi ei ei lada khlem u Mynsiem Bakhuid.
Baroh shiphew ngut ki theisotti ki long kiba bha ka jinglong, baroh ki Khristan ruh ki long kiba bha ka jinglong, hynrei ki don pat ki Khristan ki ban shah kyntait ban rung sha bneng namarba kim pdiang ia u Mynsiem Bakhuid.
Ki Khristan ki ban shah kyntait ban rung sha bneng kin sa ong, “Ngi la ia bam ngi la ia dih ha khmat jong Me, Me la hikai ruh ha ki lynti bah jong ngi….
Ah Trai Ah Trai ngi ngim shym la beh noh ia ki ksuid ha ka kyrteng jong Me? Ngi ngim shym la leh shibun ki kambah ha ka kyrteng jong Me?… U Jisu un ong, “Nga ong ia phi, ngam ithuh ia phi, phi kiba la pyndonkam lehnoh ei ia ki uniform namar kin shem ba ia ka jingkhang jong ka bneng ym shym la plie na ka bynta jong ki ha kata ka sngi bakhatduh.
Kane ka khubor ka long ka jingkyrsiew thiah ia baroh kiba ioh ban pule ia kane ka jingthoh ba kin khie joit na kaba iohthiah.
Haba pynkut ia kane ka khubor nga don ban ong kumne: Ko phi ki Khristan kiba sngewbiang, kiba sngewhok bad kiba sngew riewkhuid, phi kiba kam ialade ba phi long kiba hok, lada phi don ha kano kano ka balang ne ka niam ba phi ong, phi lah ban rkhie bein ia nga, phi lah ban kren bein ia nga haba nga ialap kumne.
Hynrei kynmaw ioh ba phin sa babe ha ka sngi bakhatduh.
Ka jingleh jong phi ia ki pop kiba phim lah ban kylla bamut kan long ka jingkhang lad ban leit sha bneng.
Wat long shuh kum uba riewspah uba niewbein bad niewpoh ia kiwei, wat long shuh kum u Pharishi uba dap da ka jingsarong riewblei bad wat long shuh kum ki san ngut ki theisotti kiba bieit kiba la pynitynnad ialade tang da ki jainlieh shabar ban iohi ki briew.
Hynrei to shim ia ka nuksa jong u hynmen jong u khun sarong awria uba la kylla bamut shuwa ba u kpa un khang ia ka jingkhang jong ka iing jingkhawai haba u para jong u u la wanphai.
Kylla bamut bad to pdiang ia u Mynsiem Bakhuid la phi long ki Khristan kiba la slem ne kiba dang shibit, la phi long kiba nongsharai balang ne ki riewpaidbah.
U Blei un kyrkhu ia phi baroh.
Amen.
Ka jingjaboh jong ka lyer ha kine ki sngi, ka la pynlong ia u sadhu ha kawei ka temple ha Varanasi, ba un sop ia ki khmut jong ki blei thaw bad ka daw ka long, na ka bynta ban iada ia ki na ka lyer jaboh.
Ka khubor jong ka CNN IBN, ka iathuh ba katei ka jingjia, ka dei ha  Shiva-Parvati temple ha Sigra ha Varanasi, ha kaba u sadhu, ula sop ia kitei ki blei thaw, da ki jain tap khmut.
Utei u sadhu, u ong ia kiba kylli “Lada ha ka por tlang ngi pyntap jain syaid bad ha ka por lehniam, ngi pynphong da ki jain thymmai, kumta balei ba ngim sop ia ki khmut jongki, haba ka lyer ka long kaba jaboh?“Ka Varanasi, ka dei ka jaka jong ki riewngeit blei.
Ngi burom ia ki blei thaw, kum ia ki blei kiba im bad ngi hap ban sumar bha, ba kin suk mynsiem.
Ha ka por lyiur, ia ki blei la ju ai da ka rong, ka ban pyn pyngngad ia ki, katba ha ka por tlang, ngi sop da ki jain syaid.
Kumta haba ka lyer ka don da ka jaboh na kylleng sawdong, ngi dei ban tap ia ki khmut jongki" ong U  Harish Mishra, u lyngdoh niam ha katei ka jaka.
La iohi ia ki dur jong u blei Shiva, Goddess Durga, Goddess Kali bad U Sai Baba ba la sop bha ia ki khmut jongki, ha kaba la iathuh ba ka lyer jaboh, ka loong 2.5 na ka tdem diwali.
Ula ong shuh shuh ba ka kham eh ban tap da ka jain ia ka blei Kali, namar ba ka dei ka blei kaba dom riang bad kumta la pyllait noh ia ka shyntur jongka, ong utei u sadhu bad u ong ruh ba bun ki briew ha kine ki sngi, ki pyndonkam ia ki jingtap khmut, hadien ba ki iohi, ba la lap khmut ia kitei ki blei.
Shillong: Ki dkhot ka KSU, hynnin ka miet, ki la ioh ban kem ia uwei u bar Jylla, uba don bynta ha kaba pyn saphriang khubor ha ka whatsapp, kaba ai kyrteng “United for Equality".
La iathuh ba ia utei u briew, la ioh bat da ka KSU na Mawprem bad u dei uba wan rah ia shibun ka jingsngew iapher jaitbynriew, lyngba katei ka group ha whatsapp.
Hadien ba ki dkhot ka KSU, ki la ioh bat ia utei u bar Jylla, ki la aiti noh sha ki pulit jong ka Jhalupara.
Ki dkhot ka KSU, ki la ia mih paidbah ha katei ka jaka na ka bynta katto katne por, ong shuh ka khubor.
Ki sengbhalang, ki la ejahar ruh ia katei ka group, kaba wan rah ia ka jing iapher jait, lyngba katei ka whatsapp group bad kaba don jingiadei halor ka jingkhanglad jong ka Khasi District Council, ban die madan ia ki bar Jylla, kiba khlem don laisen.
Bah Monarch ShabongU Conrad Sangma, myntri rangbah ka Jylla, ula leit sha Bang ladesh lem bad ki katto katne ngut ki myntri jongu, halor ka nongrim ban ia kren ia ka khaii pateng bad katei ka ri ba marjan.
Katei  kam dei ka jingleit kaba nyngkong, hynrei ki la bun kiba leit ruh kham mynshwa bad ha ka por jong U Mukul Sangma, kum u myntri rangbah, ula leit hi sha katei ka Ri ba markhap, tangba ngim tip, la ka don soh ne em, katei ka jingleit kaba mynshwa.
Ki don shibun ki mat, kiba dei ban iakren hapdeng ka jing iadei ka India bad ka Bangladesh bad kitei ki kynthup naduh ka jing ia long ia im mar khappud, ka jing ia burom para briew bad nangta ka shongsuk shongsain bad nangta sa ka khaii pateng  bad kiwei ruh.
Halor katei ka phang, ngi iohi ba mynta ka jing ia burom para briew kam don satia bad ka shongsuk shongsain ruh kam don satia bad ia katei ki ar ngut ki myntri jongu, kiba leit lang, kiba kynthup ia U bah Banteidor bad U bah Lahkmen ki tip bha namar uwei ula im ha Bangladesh da ki phew snem mynshwa bad uwei pat, u dei uba shong ba sah ha khappud  bad ki briew jongu, ki la mad ia shibun ki jing ia kynduh kiba sngewsih shi katdei.
Ngim tip, la u myntri rangbah, u ialam iano ha katei ka jingleit jongu (lait na kitei ki myntri), hynrei ula dei ban ialam ia ki nong synshar shnong, ki nongkhaii kiba dei na ki thain khappud bad kitei ki kynthup ia ki nongthied bad ki nongdie ruh kumjuh.
Haduh mynta ngi iohi ba u sikret na Bangladesh, ki jingbam khutia jong ki khynnah, ki tiar iing tiar sem, ki poi hi ha Shillong bad katei ka dei kaba U Sangma, un hap ban pyrkhat khia bha bad katei ka pyni, ba ka jing khaii beain, ka jur bha bad ba ki bor sorkar kim lah satia ban khang bad nangta ki don sa shibun bah kiba ngim donkam ban iakren lut.
Halor kane ka phang, ka donkam ka jing ia sngewthuh jingmut shwa hapdeng ki nongshong khappud ka India bad ka Bangladesh bad kan jin da la bha, lada kin don da ka komiti ia khaii hapdeng kiba ia sah marjan bad lyngba kitei, ka dei ban don ka jing ia shalan ia ki mar kiba donkam ha ka bam ka dih, ki tiar iing tiar sem bad ki shnong, kin ioh khajna, katba ki iahap jingmut bad nangta kin sa kit ban khaii kylleng ka Meghalaya bad ka Bangladesh bad katei kan ailad ba kin ia kamai malu mala bad ba kin nym mih ruh ki tiar khaii beain.
Ka jingdon ki BSF, kam iarap satia ia ka khaii pateng bad ki dei ban don da ki pulit jong ka Jylla bad kitei kin iatreilang bad ki riew paidbah, ban ia sngewthuh jingmut ha ki phang bapher.
Ngi kum ka Synjuk Seng Samla Shnong Upper Shillong zone ngi pynrem ia ki Nongdie madan hapoh ka Maghalaya & Greater Shillong progressive Hawkers & Vendors Association kaba sngew lyngngoh ia ngi kum ki Samla namar kiba bun ki dei ki Longkmie khasi haka jingshisha ki Longkmie ki la dei ban ialam iangi kum ki khun samla sha ka jing jaijai hynrei ka la pynlong man ka jingtim iangi kum ki samla shnong ban ngin hap ban mih madan  ban pyrshah ia ka jingleh khlem da pyrkhat pat iaka lawei ki khun ki ksiew hadien ki ban sawan kila shu kwah ban ai lut iaki mynta haki barjylla hynrei kim pyrkhat pat iaki bala shai kiba bun ki khun khasi ki ban wad jakpoh hakum kine ki jaka ban ioh kamai namar kan sapoi ka por ba ngin sa kyrduh kam kham palat ban ia mynta ki por.
hynrei ngi iohi pynban mynta ki Longkmie la pyniakhun jaka ban ioh shong die madan daki barjylla Khlem pyrkhat shuh pat ia lade ne iaki pateng ki ban sawan, ngi buh ka jingkylli iaki Longkmie  BALEI ? Kila  iohnong neki duhnong, bad  kila don kiba la iohnong sha lyndet daki khwan myntoi iade Shimet.
Ngi kum ka Synjuk Ki Seng Samla Shnong Upper Shillong ngi Sngewdei eh īa ka jingleh jong ka KHADC halor ka jing khynra trading licence bad ban phah register noh ia ki nongdie madan ki ba hap hapoh ki jaka kiba dei peit kane ka Council.
namar kane ka jingleh jong ka Council kadei na ka bynta ka jing iohnong jong ngi ngi ki trai jylla hi.
Shuh shuh lada kito ki nongshong die madan kiba ki barjylla kim nud ban leit register hapoh ka Council ka mut ba kim shym biang satia ki kot ki sla kiba iadei bad ki kam khaiï hapoh ka jylla jong ngiKaba long ka Trading licence.
Namar katkum ka Trading by Non-tribal Act 1954 ka la batai shai ba kino kino ki barjylla ne ki non-tribal kim lah ban khaiï pateng hapoh u pud u sam jong ka council khlem ka Trading licene bala ai hi da kane ka council.
Publicity Secretary, Donbok Thabah, SSSS UPPER SHILLONG ZONE.Shillong:  Ka KSU Balat Border Area Circle ka la leit ban iakynduh ia ka Deputy Commissioner jong ka East Khasi Hills District, ka Kong Matsiewdor War halor ka jing pynslem ban pynmih ia ki kyrteng bad halor ka jing bymlah ban pynmih ne pynthymmai iaki nongshong hat(vendor) bad ki nongthied (vendee) ha Balat Border haat.
Ia ka kynhun jongka seng la ialam da u President samla Bonsen Snaitang.
Na ka liang ka seng ka la pynpaw ia ka jing sngew khia halor ka jing ud jong ki babun ki paitbah haba ia dei bad ka iew border haat bad ia ka jing pynslem na ka liang jong ka DC ban pynmih ne pynthymmai ia ki veendor bad veende mynta u snem.
Ka seng ka la kwah ban tip ia ka daw ba na ka liang ka DC ka pynslem ban pynthymmai  ia ki veendor bad veende.
Na ka liang jong ka DC ka la kular ban leh khamkloi  ban sa pyllait noh ia  ka jing pynthymmai veendor bad veende.
Ha kajuh ka por na ka liang ka seng ki iakren shaphang  ki doh um doh wah namar don ki ki riew shim kabu ba khwan mntoi shimet ban shoh dawai bad bomb ia ki dohkha.
Ka seng ka la ai jingmut ia ka DC  ban nym shah shuh ia ki syiem\shnong  ban aibor ia kino kino ki briew ban shim wai ne pyniaid ia ki wah.
Na ka liang jongka, ka la kular ban sa shim khia bad leh noh kham kloi  bad ban khot ia ki nongialam shnong ne ki syiem ban ia pyrkhat khnang ban pynneh pynsah bad ban nym pyniap pathar iaki dohum dohwah nangne shakhmat, ong ka  kyrwoh na u samla Baniarap Snaitang,  Publicity Secretary KSU Balat Border Area Unit.
Shillong: Ka Khasi Students Union (KSU) ka la kynthah jur ia ka jing sngap mynthi ka sorkar bad ka jingsait met jongka ban tuklar ia ka jingiakhih jong ki nongtrei kane ka kompeni.
Haba kren ha ka jingwan jngoh ia kine kiba shah thngan ha phyllaw ka ophis ka GVK EMRI ha Lawmali myn hynnin ka sngi, u President ka KSU u bah Lambokstarwell Marngar u la ong ba kine ki nongtrei ki la pynlong ia ka jingiakhih la iaid 9 sngi bad la dei ban sngewthuh ba kam dei ba ki shu wan bylla hynrei ban shakri ia ki paidbah ruh.
“Ka GVK kam dei ka khun khadduh ka sorkar bad ka dei ban shim ka jingkitkhlieh bad ka sorkar kam lah ban thet kti ba kim dei ki nongtrei namar ba ka dei ka nongaikam, ka dei hok ban tuklar", la ong u president ka KSU.U la ong ba lada ki briew kiba nabar ki wan ban leh ia kano kano ka kam hangne, ym tharai ba kin shu wan shakri ei hynrei ka don eiei ka jingioh.
“Kumba ka long mynta ka long kumba ialehkai ia ka jingim briew namar ba ka sorkar ka la leh mynthi, ka seng kam lah ban shu peitkai bad kan hap ban tuklar bad lada ka mut ban shu lehkai, ngi ruh ngi nang ban lehkai", la ong u president ka KSU.Ha kajuh ka por, u nongialam ka FKJGP bah Dundee Khongsit u la ong ba ka seng ka pynrem jur ia kane ka jingleh ka sorkar namar ba ka dei ka jingduh ia ki paidbah bad ka sngew synei ia ki nongtrei 108.
U la ong ba ka Seng ka wan ban iasynran lang bad ka phah ruh ia ka khubor ban shim khia mardor ban wanrah ia ki doktor ki nurse namar ba lada jia eiei, ka seng kan leh da kaba tyngeh.
“Ka seng ka ai jingmut ai mynsiem ban iakhih ban dawa ia ka hok jongki bad ka jingleh kane ka kompeni kam don eiei ka jingsngew ia ki briew", u la ong.
Ha kane ka sngi, ki dkhot ka Meghalaya People Labour Union (MPLU) ruh kila wan jngoh ia kiba shah thngan hapoh ka jingialam u bah Batskhem Basaiawmoit.
Lah ban kdew ba ki nongtrei ka kompeni GVK EMRI 108 kila sdang ia ka jingiakhih shah thngan la khyndai sngi mynta bad la bun kiba la shah kit noh sha jaka sumar namar ka jingtlot hynrei ka sorkar kam pat leh eiei ne ka kompeni ruh.
Shillong: Kan don ka Procession jong ki Catholic ha Shillong ka ban long ha ka 10 Naiwieng, 2019 ha ka “Cathedral Of Mary Help of Christians"Shiilong.
Ban buh ia kaei kaba la kular ia u Archbishop Dominic Jala u nongialam niam u ba la leit noh, sdb DD, U nongialam niam ba ha khlieh jong ka Catholic u Charles Bo, uba na Myanmar un wan ban pynlong ia ka  Holy Mass ha ka por 10:00 mynstep, 4 ngut ki nongialam niam kiba heh jong ka North East bad kiwei kiwei ki nongialam niam ki ban don ha kane ka jingkhawai ha Holy Mass.
Kane ka Procession kan sdang ha ka por 1:30 janmiet bad yn pynkut ha ka Benediction  ha Calvary.
U Cardinal, ula long u President jong ka “Federation Of Asian Bishop’Conference"(FABC), u la long ruh u nongkitkam jong ka “Pontifical Council For Culture And Consecrated Life (Rome)" bad “ Pontifical Commision For Communication"(Rome).
Ha ka jingwan jong u ha India ha ka 9 tarik u Naiwieng, 2019, Une u Nongialam Niam yn leit kai ha Generalate House jong ka “Missionary Sisters Of Mary Help of Christians"(MSMHC) kaba don ha Hatigaon, Guwahati.
Kane ka MSMHC sisters ka la trei ha ki ar jaka kiba don ha Mynanmar, ka jaka kaba ar yn pynkyntang ha ka 24 tarik u Jymmang,2019 ha Tedim kaba don ha Diocese jong ka Kalay.
Ha shwa ban leit na Shillong, une u nongialam niam yn jngoh kai ia ka Sacred Heart Theological College, kaba don ha Mawlai bad ka Orients Theological College ha Mawlai.
La shim ia kane ka kabu ban kyrpad ia ki riewngeit Catholic ha Shillong ban nym wanrah ia la ki jong ki kali ha Laitumkhrah ban nym don kano kano ka jingeh ha ka liang jong ka pyniaid kali.
Ka jingkyrpang ruh ka long, ban long kiba lehkhuid bad ban bret ia baroh ki jakhlia ha ki jaka bret ba la buh kaba don ha jaka set kali bad ha ki jaka jong ka Cathedral.
Nongstoiñ: Ki saw tylli ki Sengbhalang ka thaiñ WKHD kila ai ka jingkyrshan kaba pura ia ka jingpyntreikam da ki kyndon aiñ ka KHADC lyngba u EM ka tnad khaii pateng u bah Paul Lyngdoh bad ryngkat ka jingia treilang jong baroh ki dkhot jong ka Council ban khynra ia ki kot ki sla sha baroh ki nongshong die madan kiba kynthup ia ki bar jylla bad ia ki trai jylla hapoh Khasi Hills bad ruh ban pynjur shuh ia ka jingkhynra trading lisen ia ki bar jylla ki bym don kot don sla ha ki iew ki hat bad ki bym bud ia ki kyndon ain jong ka KHADC.Kitei ki saw Seng kiba kynthup ia ka HYC,WYF ka HANM West Khasi Hills bad  ka WKSU ki ai ka jingiaroh ia ka jinglah ka Council ban pyntreikam hok ia ki ain ki ka nun kiba la thaw bad don lypa na ka bynta ban pyniaid beit iaid ryntih ia ki nongshong die madan bad kumjuh ruh ia ki nongshong dukan ha ki iew ki hat khnang ban lait na kino ki jingia tyngkhuh ha pdeng ki nong die bad nong thied bad kum juh ruh ban teh lakam ia ki briew ba na bar kiba shu shong iew pathar khlem da bud ryntih ia baroh ki kyndon ain ba la bynshet haki.
Ki saw seng ki kyrpad ia ki nongshong die madan trai jylla ba kin ia treilang bad ka jingbthah jong ka KHADC halor ka jingpynrung kyrteng ia ka jingshong iew die madan khnang ba  kan long ka ba iaid beit iaid ryntih ha baroh ki liang bad ki la pynpaw ruh ba ka long ka jingkyrkhu bad jingshong shngain ia ki trai ri trai muluk lada kin bud ryntih ia ki kyndon ain kiba ia hap bad ki riti ki tynrai.
“Ngi la jied ia ki nongmih khmat lada dei ha Legislative Assembly ne ha KHADC bad ha kaba ki nongmih khmat jong ngi ki thaw ia kita ki ain ki ban ai jingiada ai jingmyntoi bad ai jingshngain ia ki trai ri muluk hi, te ka la dei ka por ia ki trai ri trai muluk ban ia treilang bad ki bor ki ba dei khmih ia kane ka kam khnang ba ka lawei jong ngi kan tyngshain na ka bynta ki long mynta bad kham tam eh ia ki longdien mandien jong ngi" ong ka kyrwoh khubor na kitei ki saw Seng.
Jowai:  Ka kynhun kaba dang shu seng thymmai bad kaba la tip kum ka Jaintia Amalgamated and Redressal Forum (JARF) kaba kynthup ia ki sengbhalang, ki nongrep, ki driver trucks, ki nongbylla bad ki riew pawkhmat na district naduh ki MLA, MDC barim ka la khot ia ka Jingialang Paidbah na ka bynta ban iakren halor ka jinghiar ka ioh ka kot jong ki paidbah ha Jaintia Hills baroh kawei.
Ia kane ka jing ialang paidbah yn pynlong ia ka ha ka 9 tarik une u bnai ha Madan Ialehkai ka shnong Tuber-Shohshrieh, East Jaintia hills.
“Kane kadei ka Wyrta ka Shula shaphi baroh ki khun ka ri Jaintia ba ngi don ka jingsngewkhia halor ka jinghiar ka ioh ka kot ka kamai ka kajih ha kine ki san snem tam naduh ba la shah khang tih Dewiong kaba la ktah ia baroh naduh ki heh sphah kiba don ki dukan haduh ki nongbylla", la ong ka khubor na U Chairman ka JARF u ma H.Phawa, MDC barim.
U la bynrap da kaba khot ba wer ia baroh ki paidbah kiba shah ktah ha ka ioh ka kot lyngba ka jingshah khang tih Dewiong ban wan sha katei ka jingialang.
“Hooid ka Iing Bishar badon Burom kaba ha khliehduh, Ka Supreme Court ka la dep ban pyllait ia ka jingkhang tih Dewiong, hynrei haduh mynta ka jingtih dewiong kam pat lah ban long namar ba ki paidbah lane ka trai par, baroh kim pat sngewthuh ia ka ain MMDR Act.
Ha kane ka jingialang Paidbah, kin don ki Riewstad Ain, ki Nongiasaid Ain bad kiwei kiwei ki riew pawkhmat ka Jaintia Hills kin ai ka jingpynshai sha ki paidbah halor ka AIN MMDR bad ruh halor kiwei kiwei ki jingeh kiba khraw ha kaba iadei bad ka kamai kajih jong ki paidbah ka thain, la iathuh u Chairman katei ka Kynhun.
“Ia mih paidbah ban pyni ba ngi don ka jingkitkhlieh na ka bynta ka jakpoh la jong ha ka iing ka sem jong ngi", la pynkut utei u nongialam ka JARF.Nongpoh:  Ha ka jingiakynduh bad ki nongthohkhubor ha Nongpoh, ki la don ki riew rangbah kiba sah ha ka thain Umru ha Ri Bhoi (Block-2), kaba dei ruh ka thain kaba shait jia ki kam ia ka jia pud hapdeng ka Meghalaya bad Assam, la sngewthuh ba bun na ki nongialam shnong kiba don ha kiba kum kitei ki thain Khappud, kim ju nud ban pynpaw pyrshah haba don kino kino ki kam wan leh donbor da ki briew na Assam.
Na ka sur kaba la mih na kitei ki rangbah, la sngewthuh ba ka nongrim kaba hakhmat eh kaba la pynlong ia ki ba kim nud ban saham ne ban pynpaw pyrshah haba don kino kino ki kam leh donbor da ki briew na Assam, ka dei namar ba ki la mad ia bunsien ki khep ba ka sorkar jylla kam ju kham shimkhia, haba ki paidbah bad ki nongialam shnong kiba don ha khappud ki iakynduh jingeh.
Kitei ki rangbah kiba kynthup ia u Bah Alos Nongpoh, Secretary ka Tyrso Valley Wildlife Protection Society lem bad kiwei pat ki longsan mansan ka Raid Nongtung, ki la iathuh ba ki paidbah lem bad nongialam shnong jong katei ka thain, ki la dep mad ia shibun kiba kum kitei ki khep bad kata ka long haba ki paidbah bad ki nongialam shnong ki iakynduh jingeh, ym ju don kiba wan iarap, hynrei shu shah peit khmat ki nongialam shnong bad shu kylla langknia hakhmat ki briew ka Assam.
Haba kren halor ka jingshah iehbein ha ka sorkar, u Bah Alos Nongpoh, u la ong bay m da donkam eh ban iakren ba ka sorkar kan shimkhia ban pynbeit ia u pud u sam, namar wat tang ban pynbiang ia ka jingdonkam ki paidbah hapoh kum ki surok lem bad kiwei ki kam pynroi, kam shem la lah ban pynbiang.
Kum u Secretary ka Tyrso Valley Wildlife Protection Society, u la pynpaw ruh wat ia ka Tamsa Amur Falcon, kaba dei kawei na ki tamasa kaba khring eh ia ki nongwan shang pyrthei, ia kaba ki la pynlong mynshwa la 3 snem kynthih, hynrei mynta u snem kim shem la lah ban pynlong, namar ka jingbym biang ki lynti synkieng bad ka jingbym shimkhia ka sorkar ban iarap ha ka ban pynlong ia katei ka tamasa.
“Sngewsih ban pynpaw hangne, ba ia katei ka Tamasa Amur Falcon, kaba ngi la pynlong mynshwa, hynrei ha kane ka kynti ka sorkar Assam ka la shim ia ka kabu ban pynlong ha katei hi kajuh ka shnong bad kaba la pynpaw shai kdar ba ka Assam ka kham shimkhia halor ki kam khappuud ban haba ianujor bad ka Meghalaya" ong utei u Rangbah.
Ha katei ka jingiakynduh bad kitei ki rangbah, kaba la donlang ruh ki heh nongialam ka HNYF, kaba kynthup ia u Bah Sadon K.Blah, u Bah Marcus Marten lem bad kiwei, ki la pynrem jur halor ka jingkuman ka sorkar jylla ban thaw ia ki lad ki lynti, ban iakren sha ka Assam na ka bynta ban pynbeit ia u pud u sam, namar tang na ka daw ka jingbymbiang u pud u sam, ka pynjynjar pat ia ki Khasi kiba sah ha kito ki shnong kiba don ha khappud bad ka Assam.
U Bah Sadon K.Blah, u la ong ruh ba ka seng kam shem la shongthait ban buddien halor ka jingdawa na ka sorkar ba ka dei ban pynbeit ia u pud u Sam, kumta halor katei ka phang, ka seng shen kan sa leit ban iakren bad ki nongialam shnong ka thain Langpih bad ruh ia ki nongialam shnong ka thain Block-1.
Namarkata kumba ka long ia mynta hi ka seng, kan ap ia ka sur bad ka rai na ki paidbah bad ki nongialam shnong na kitei ki jaka kiba kan sa leit ban iakren, kumta ka rai kaba khadduh bad ka ban sa pynbna paidbah, kan dei hadien ba la dep katei ka jingiakren bad kitei ki nongialam shnong kiba sah ha khappud, u la bynrap.
Nongpoh:  Ki briew kiba don ha phyllaw ka ophis treikam u DTO Nongpoh, hynnin ka sngi, ki la ioh ban pyllait im ia kawei ka Skei, kaba la wan poi ruma ha phyllaw jong katei ka ophis, kata hadien ba ka la shah beh ha ki Ksew.
Katei ka Skei,ka la mynsaw ha ki bynta ka kjat kata hadien ba ka la phet ruma hadien ba ka la shah beh ha ki ksew bad ka la lait na ka jingiap, hadien ba la poi sha katei ka jaka namar ka jingiarap ki briew kiba don ha katei ka jaka.
Katto katne por, hadien ba la iohkem ia katei ka khun skei, la pyntip ruh sha ka tnad Wildlife ka Nongpoh bad tang shiphang, ki la wan shimti ia katei ka khun Skei.
Nongpoh: Ka FKJGP Sohkhwai Umdu Unit, ka la pynpaw ka jingpyrshah halor ka jingthmu ka Ri Bhoi Tourism & Environmental Development Forum (RBTEDF) ban pynlong ka jingiakop khwai hapoh ka wah Umtrew kaba don ha Lailad.
U samla Banroy Wahlang, president ka FKJGP, Sohkhwai Umdu Unit, u la ong ba ka nongrim kaba la pynlong ia ka  seng ba kan pyrshah halor katei ka jingthmu ka RBTEDF, ka dei namar ba katei ka Forum kam don bynta ei ei ha ka ban pynneh pynsah ia ki doh um doh wah kiba im hapoh katei ka wah.
Shuh shuh, u la ong ruh ba ki dohkha kiba don hapoh katei wah, ki dei ki dohkha kiba la don lypa bad kiba la im bad roi ha katei ka Wah, hynrei kumba long mynta ka RBTEDF ka thmu ruh ban pynlong ia katei ka jingiakop, da kaba shim bai khwai haduh T.500 shi ryngwiang, ka la kylla long pynban kum ka lad kamai pisa khlem da pyrkhat ia ka jinglut ki dohkha hapoh katei ka wah bad dei na kata ka daw kaba la pynlong ia ka seng ba kan pyrshah beit.
Lah ruh ban kdew hangne, ba na ka liang ka RBTEDF, ka la ong ba ka jingthmu jong ki ban pynlong ia katei ka jingiakop khaw ha ka 9 tarik mynta u bnai, ka long kum shibynta ban pynsngewthuh paidbah halor ka jingkordor ha kaba iadei bad ka jingpynneh pynsah ia ki dohum dohwah kiba don hapoh jong katei ka Wah, kaba dei ruh kawei na ki Wah don nam ha Ri Bhoi.
Shillong: Ka jingialang ka kynhun na Meghalaya ba la ialam da u myntri rangbah u Conrad K Sangma bad ka seng ki nongkhaïi ka Chambers of Commerce ha Sylhet, Bangladesh ka la long kaba don jingkyrmen ban kyntiew ia ka jingiadei hapdeng ki ar liang mamla.
Ha kane ka jingiakynduh u myntri rangbah ba la synran lang u myntri sorkar bah Lahkmen Rymbui, bah Sniawbhalang Dhar, bah Banteidor Lyngdoh bad ki ophisar, ki nongkhaïi ki la khot sngewbha ruh ia ki dkhot ka Chambers of Commerce, Sylhet ban wan jngoh sha Meghalaya.
Kane ka kynhun ka la mih ha kane ka 5 tarik bad kan iaid da ka surok naduh Dawki sha Sylhet, sha Dhaka bad na Dhaka sha Mynmensing sha Tura haduh ka 8 tarik.
Ka nongbah Dhaka ka jngai tang kumba 3 kynta shiteng na Meghalaya bad tang 45 km ka Sylhet na Dawki, kan dei ka jaka kaba jan bha ban leit ban wan hapdeng kine ki ar liang mamla ban kyntiew ia ka kam khaïi pateng.
La iakren ruh ha kane ka jingialang ban shna ia ka surok ne ka lynti ka syngkieng kaban  pyniasoh ia ka Sylhet bad ka Shillong lyngba ka jingiatreilang ka sorkar pdeng jong kine ki ri.
Ha kajuh ka por, u myntri rangbah u la pynpaw ia ka jingsngew kmen ban leit jngoh ia ka Jaintiapur ha kaba ki dak ki shin ka hyndai ki dang don jong u syiem Jaintia.
U la iakynduh ruh ia ki Khasi-Pnar kiba sah ha katei ka thain.
U la kyntu ia ka sorkar India bad sorkar Bangladesh ban iarap ban iada bad ban pynneh kyrpang ia kane ka jaka Jaintiapur kaba don ki khana ba riew spah.
Ki MLA ka Jaintia ki sngew kmen ban ioh leit jngoh ia katei ka jaka bad ki sngew sarong ba kane ka dei ka sorkar kaba nyngkong ban leit jngoh ia katei ka jaka.
U myntri rangbah u la ong ba ka daw ba kane ka sorkar ka leit jngoh ka long ban tei ia ka jingiadei kaba iajan bad ban ioh sngew ia ki jingsngew jong ki briew katei ka ri.
La iathuh ba na ka 10 billion dollar ki kam khaïi ha Bangladesh, ka Meghalaya ka noh synniang 0.7% ha ka khaïi pateng ha kaba ka Meghalaya ka don u pud ba jrong 443km bad ka Bangladesh.
Kane ka sorkar ka thrang ruh ban kyntiew ia ka kam jngohkai namar ba ka Bangladesh ka dei kawei kaba noh synniang bha ha kane ka liang namar ka jingitynnad ka jylla Meghalaya bad kumjuh ka pule dangle ka dei kawei kaban khring ia ki samla na ri Bangladesh.
Shillong:Ka jingiathuhlypa ia ka jinglong ka suinbneng hangne ha Nongbah Shillong bad ki jaka ba marjan jong ka ha kine ki 24 kynta ki ban sa wan.
•    Kan don ka jingdum lyoh.
•    Kan don ruh ka jinghap slap ha ki katto katne ki jaka jong ka Meghalaya.
Ka jingmaham:Yn ym don eiei.
Ha ki 24 kynta ba la dep, ka nongbah Shillong ka don ia ka jinghap slap kaba 5.3mm, ha Sohra kam don kano kano ka jinghap slap, katba ha Barapani ka don ka jinghap slap kaba 6.4mm.
Ka jingshit jingkhriat ha Shillong ka long 20.2 la 10.6, ha Sohra 23.5 la 12.2 bad ha Barapani ka long 25.2 degree kaba shit duh bad 16 degree kaba rit duh.
Ka jingsngem jong ka suinbneng ha nongbah Shillong ha ka por mynstep  ka  dei  86% bad ha ka por janmiet ka dei 92%.
Shillong: U Conrad Sangma, myntri rangbah ka Jylla, u don ha ka jingleit sha Bangladesh, kaba sdang naduh mynta ka sngi.
La iathuh ba U Sangma, un iakynduh lashai ka sngi, ia ka Sheikh Hasina, myntri rangbah duh ka Bangladesh, ha kaba ka jingiakren kan long hi, halor ka khaii pateng hapdeng ka Jylla bad katei ka ri ba marjan.
Ka khubor na ophis u myntri rangbah ka Jylla, ka pynthikna ba katei ka jing ia kynduh kan long lashai ka sngi ha Dhaka.
Shillong: Hadien ba ka GVK Company ka la leit ban ia kynduh ia u myntri u ba dei peit ia ka tnad ka koit ka khiah u bah Alexander L Hek ha ka 4 tarik u Naiwieng 2019 na ka liang ka Company ki la pynpaw ha khmat u myntri ba na ki 8 tylli ki mat jingdawa ba la buh da ka Meghalaya EMRI Worker Union (MEMRIWU), tang kawei ka jingdawa ka ba ka  GVK ka la kren shai  ba kan ym lah ban pdiang ia ki jing dawa ban pynkiew tulop 100% bad ia ka increment kaba 30% ka ba dei ban kiew man u snem.
Na ka liang ka GVK ka la pynpaw ba ki lah ban pynkiew 10% na ka liang company, hynrei sa tang lada ka Sorkar ka bei pisa ia ka company, ong ka  Kong Amanda Marbaniang, kaba dei peit ia ka tnad Human Resource jong ka GVK Company, ha ka jingiakynduh bad ka Meghalaya People Labour Union (MPLU).
Haba ia dei bad ka jingpynbna kaba la pynmih lyngba ki lad pathai khubor, ba lada kim treh ban trei hapoh ka hynniew sngi kin khot noh da kiwei ki nongtrei, ka la kren shai ba na ka liang ka GVK kam shym la ong ban weng kam iano ia no ruh.
Ka jingong ban thung thymmai da kiwei ka long ban pyniaid beit ia ka kam.
Na ka liang u bah Batskhem Basaiawmoit general secretary jong ka MPLU ha ba kren ha ki lad pathai khubor, hadien ka jingiakynduh u la pynsngew ia kaei kaba kila ia kren bad ka ophisar kaba dei peit ia ka  tnad Human Resource jong kane ka kompeni.
U la pynsngew ba kan long kaba eh ia ka kompeni ban pynkiew 100% ia ka tulop bad 30% ba kan kiew man la  snem.
Na ka liang ka GVK ki la iathuh ba ka shong sa tang ha u myntri ka tnad ka koit ka khiah u bah ALHek, ba un pynsngew  sha ki dkhot MEMRIWU ia kaei ka ba ki la ia kren hapdeng ka GVK bad u Myntri.
Kum ban shu pynkynmaw ba ki  nongtrei jong ka EMRI 108 ki ba don hapoh ka shatri jong ka Meghalaya EMRI Worker Union ki ba la sdang ka jing ia khih da ka ba shah thngan naduh ka 30 tarik u Risaw 2019 ha ka ba haduh mynta 10 ngut ki dkhot ki ba shong shah thngan ki la poi hospital.
Shillong: Ka Meghalaya State League (MSL)  kan pynlong biang ia ka lympung ia leh kai kynjat ball ha ka sien ka ba ar ha ka ba kan sdang  ha ka 25 tarik Naiwieng 2019.
Ia ka ne la wan ban ia thuh da ki nongpyniaid jong ka ne ka lympung haba ia kren bad  ki lad pathai khubor mynta ka sngi, u Treasurer ka MFA u bah Wanshan Kharkhrang bad u Chief Executive Officer (CEO) u bah Arki Nongrum, ki la iathuh ba ha  ka ne ka kynti mynta, yn pynlong ha ki 4 tylli ki jaka kynthup ha Resubelpara ha Garo Hills, nangta ha Mawkyrwat,  ha Jowai bad ha Khliehriat.
Ha ka ne ka lympung Ki don don 21 tylli ki club ba la pyniasoh bad ka MFA hynrei namar ba duna kiba lah ban pynbiang ia ki kyndon, la ioh bhah ei noh ki kynhun na ka Shillong Sports Association.
U bah Wanshan u la iathuh ba Ka jingplie kan long ha Mawkyrwat bad ka jingpynkut yn pynlong ha Khliehriat hynrei ia  mynta ka MFA kam pat lah ban ai jingtip bniah namar ba ka dang ap ia ka jingpynthikna na ki  kynhun Club ba la pyniasoh ban iashim bynta namar ba ki don ki bym pat dep ban pyniaid ia ka jingialehkai ha ki thain jongki namar ba ki club kaba lahduh kan long ka nongmihkhmat sha kane ka lympung bad yn ym shah ia ki nongialehkai nabar ri ban ialehkai ha kane ka lympung.
U la iathuh ruh  “Ki club kiba ioh rung ha kane ka lympung bad kiba pyniaid thikna kin ioh de ka jingiarap pisa na ka MFA kaba la kyrshan da ka sorkar kumba la leh ha ka lympung kaba la dep".
U la ia thuh ruh ba ka mynta ka kynti ka East Khasi Hill kan nym ioh ban pdiang ia ka ne ka ka jnglehkai namar ba ha madan polo ka dang bun palat k jingleh kai bad ba ym ioh jaka ban ia leh kai.
U la iathuh ba ka MFA ka la ioh pdiang ia ka jingmynjur na ka sorkar jylla ba kan bei T.94 lak ha kane ka lympung bad bun ka pisa ka leit sha ki klob ba pyniaid bad ki kynhun ba shah jied sha ka MSL nalor ki khusnam ia ka lahduh bad kaba wan baar.
U la iathuh ruh ba ka jingsangeh ha kine ki ar snem ka dei namar bym ioh pisa bad kane ka dei ka daw watla ka MFA ka kwah ban pynlong ia ka jingialehkai man u snem.
Mynta ka MFA ka la don ka jingthmu ruh ban wad pisa na ki kompeni khnang ban pynlah ban pynlong man u snem.
Yn pyllait paidbah ruh ia ka logo jong kane ka jingialehkai Kum ban shu pynkynmaw ka  lympung ba nyngkong ka la pynlong ha ka snem 2017 ha kaba ka kynhun ialehkai ka Hynniewwasa ka dei ka lahduh ha ka jingialehkai kaba long ha nongbah Jowai.
Shillong: Ka Khasi Students’ Union Nongkrem Circle  ka pdiang sngewbha bad ai khublei ia baroh ki khun ka Bri U Hynniewtrep kiba lawan ban sakhi iaka Shad Pomblang ne Shad Nongkrem kaba la long ha Madan Ïing Syiem Sad ha Smit haka 6tarik bad 7tarik Naiwieng.
Na ka liang ka Circle ka da kyntu jur ia baroh kito kiba wan sha kane ka Shad Pomblang Syiem ba kin wan daka akor ka burom khnang ba kan rah biang iaka burom jong ka Jaidbynriew,  kumba la bna nam ha satlak ka pyrthei bad kumjuh ruh ba kin ym bret pathar iaki song jingbam haba ki bam jingbam.
hynrei kin bret haki jaka ba dei khnang ba kan wanrah ruh iaka khuid ka suba, ong ka  kyrwoh na u Samla Iaishah warkhyllew General secretary KSU Nongkrem circle.
AIS SujaOng u Jisu – “Haba kine kiei kiei ruh ki sdang ban jia long, to khmied bad to mied ia la ki khlieh, naba ka jinglaitim jong phi ka la jan" Loukas 21:28.
Kiei kita kiei kiei? Ia kine kiei kiei u Jisu u la kren mynba u dang don ha pyrthei.
Um kren tang ha ki synran hynrei u kren sha ka jaidbynriew Jiw bad sha kiba ngeit baroh.
Te hadien ba u Jisu u la kiew sha bneng kine kiei kiei ki la sdang ban jia hadien ba u la dep iathuhlypa ia ka jingpynjot ia ka Jerusalem.
Shisha ka la jia: La ker kut ia ka Jerusalem da ki paid iapom, la pynjot ruh ia ka Temple kaba Ar ha u snem 70 A.D khlem da ieh noh maw halor u maw da ki shipai Rome hapoh ka jingialam u Titus u Patsha ka Hima Roman.
To khmied bad to mied ia la ki khlieh ka mut to khmih to bishar bniah to buddien ba ka por ka jingwanpat u Jisu ka la jan.
namar u Jisu un wan ban pyllait ban bishar ban synshar ha ka jingsuk ha kane ka pyrthei.
Kumta, hadien ka jingpynjot ia ka Jerusalem ki Jiw (Israel) ki la mad ia ka jingtim ba shyrkhei (Cursing) na ka daw ka jingbymkohnguh ia u Blei.
Deuteronomi 28:15-68.
Ha kata ka por, ki Jiw ki don ha ka ingiapthngan ba jur kat haduh ba ki la ia bam doh ia la ki khun.
Deuteronomi 28:54-57.
Ha kata ka por, ki Israel ki la iap ha ka waitlam haduh 11,00000 (Khadwei Lakh ngut), 100000 ngut (Shi Lakh) la ialam mraw (Slaves) shapoh hima Rome bad sha kylleng pyrthei.
Deuteronomi 28:63-64.
La ieh iing jah ia ka Jerusalem naduh ba la pynjot thiaw ha u snem 70 A.D.Mathaios 23:38.
Ki Hima Jentil ki la iuh top ia ka Jerusalem ha u 70 A.D, bad kane ka dang iaid mynta tad ynda pynkut noh ia ka jingsynshar ki Jentil.
Ki hima Jentil ki la pynjot thiaw ia ki Jiw hapoh ka jingsynshar jong ki.
U Adolf Hitler ka Germany, u Nongsynshar lahduh (Dictator) u la pyniap haduh 60,00000 (Hynriewphew lakh) ngut ki Jiw ne Israel.
Kane ka pynurlong ia ka jingong u Jisu “Kin kyllon da ka syrti waitlam" Loukas 21:24.
Kine ki long kita kiei kiei ba u Jisu u la kren halor ki Israel ki la jia bad dep jia.
La lum pat ia ki Jiw da ka thma bah ba Ar, ha u snem 1939 – 1945 na kylleng sawdong ka pyrthei, ki la leit phai sha la ka Ri ki Kpa Tymmen jong ki hyndai (their fore fathers) kata hadien 1878 snem naduh 70 A.D haduh 1948 A.D.ki Israel ki la man roi bad khlain bor kum ka jaid bynriew barit mynta kumba 71 snem.
Na kine kiei kiei, ka pyni ba ka ia ki Jentil ka la jan ban kut noh ryngkat ka ia ka jingsynshar u ksuid ia kane ka pyrthei na Jerusalem kumba 3 snem 7 bnai ne 1260 sngi = 1290 sngi, u ksuid un synshar.
Daniel 12:11.
Kumta shwa na u Jisu un wan sha kane ka pyrthei kin don ki dak ha ka sngi u bnai bad ki khlur.
Jingpynpaw 8:12.
Ka jingjynjar ki jaidbynriew ha pyrthei.
Mathaios 24:15-21.
Ka jingkyrhuh duriaw bad at phyllung, ki briew ki sheptieng ki iapler naba yn pynkhih ia ka bor ki bneng.
Loukas 21:25-26.
Hadien kine kiei kiei, u Jisu un paw ha suin bneng, un wan ha u lyoh.
Ki kam Apostol 1:11.
Ki dak phylla kin sa paw ha pyrthei katba ka jingwan u Jisu ka nangjan.
Ka jinglaitim kiba ngeit ka la jan.
Ka jinglaitim ki Jiw ka la jan, kin sa iohi ia u Jisu markhmat bad kin tip ba u dei u Messiah (Mesaia) jong ki ia uba ki la kyntait, hangta kin ia iam rangbah rangsan namar jong u.
Ha kata ka sngi kan don ka jingiam briew bakhraw ha Jerusalem.
Sekharaiah 12:10-11.
Kiei kiei ki la dep jia bad nangiai jia.
“Ka long ka por kaba khadduh" 1 Ioanis 2:18.
“Kaba kut kiei kiei ka la jan kein" 1 Petros 4:7.
Nongpoh:  Namar ka jingbun ki Post Ilektrik kiba la synjor kiba don hapoh ka shnong Nongwah ha Ri Bhoi.
ka Hynniewtrep Youth Council (HYC) Nongwah Unit, ka la dawa syndon na ka tnat MePDCL, ba ka dei ban bujli thymmai noh ha jaka jong kitei ki Post Ilektrik, kiba la synjor bad kiba la jan dkut kiba don ha katei ka shnong.
Na ka liang ka HYC, Nongwah Circle, lyngba u President u Samla Artison Kalwing, u la ong ba kum ka seng ka dap da ka jingsngewkhia kaba jur halor ka jingbym shimkhia ka tnad MePDCL ban bujli ia kite ki post Ilektrik ba la synjor ha katei ka shnong, namar ki lah ban khyllem ha kano kano ka por bad kaba lah ruh ban wanrah jingmynsaw.
Shuh shuh, u la ong ruh ba la don uwei na ki Post Ilektrik uba la jan khyllem bad uba la shu pynneh jubor da ki paidbah bad kata ka long ba ki la shu kyrshan da ki dieng.
Kumta halor kitei ki Post Ilektrik, na ka liang ka HYC Nongwah, ka dawa na ka tnat MePDCL, ba ka dei ban shimkhia bad ban bujli noh mardor ia ki post elektrik ba la synjar kiba don ha katei ka shnong.
Shillong: Ki Nongrep Tympew jong ka Thain Pahar Umkiang, ki bynniaw jur, namar ba sniew dur ki Tympew Na ka jing pynmih tdem ki Karkhana Shna Dew bilat.
Ha ki por mynshwa (Phew Snem ba la leit) Ki Tympew Jong ka Thain Pahar ki Long kiba plung, kiba shngiam bad itynnad bha ia ka Rong Sla Tympew Hynrei mynta ki la Sdang ban rben bad dap da ki pum pum Suda.
Kane ka Jing pyn Julor kala pynduh Nong Shibun ia ki Nong Rep kiba bsa ia ka iing ka Sem ki Khun ki kti, Namar ba Kim Lah shuh ban die Ha ka dor kaba biang ba ki dei ban ioh.
Kane Kadei ka Jing pyniap ba jar jar ia ki Nong Rep lyngba ki Karkhana bad Ym Tang kata Hynrei Ka dei ka jing pyn shitom ba khlem da pud Bad pyrkhat ia ka Iap ka Im jong ngi  ka Jait bynriew Rit Pait.
Hato kumno ki pateng ki ban sawan kin dang lah ne em ban iohi biang ia ki Bri Tympew ba itynnad Bad kiba khuid.
Haoid ki Lah Lada ka Sorkar Jong ngi ka Shim khia ban pynduh ia kine ki Karkhana la ban ban jur u wei u Rangbah.
Shillong: Ka Khasi District Council, ha ka 4tarik Naiwieng 2019, ka la pynmih ia ka hukum jongka, kaba khang pyrshah ban kylla jait, kur, khlem ka jing mynjur jong ki bor pyniaid jong ka Khasi District Council.
La ong da katei ka hukum, ba ki don ki briew, kiba pynkylla ia ka la jong ka jait, ka kur khlem da iaid lyngba ki kyndon kiba shai bad ba ki briew, ki bym dei Khasi, ki la shim ia ki jait Khasi bad katei la ong, ba ka dei kaba beain,  katba kum ka kyndon jong ka Khasi Hills Autonomous District (Khasi Social Customs of Lineage) Act, 1997.
Katei ka hukum, ka bthah namarkata ia ki bor sorkar Jylla lane sorkar India, ba kin nym pdiang ia katei ka jing pynkylla jait jong kino kino ki briew, ki bym dei Khasi, khlem ka jing mynjur jong ki bor pyniaid ka Khasi District Council.
Ka  hukum ka bthah ruh ia ki bor synshar shnong, ba kin bat pyrkhing ia kitei ki kyndon bad ba kin pyntip sha ka Council, ia kino kino kiba pynkhein ia katei ka ain.
Shillong:  U President ka KHNAM u Thomas Passah u la phah la Memorandum sha u Director ka Community & Rural Development, Shillong ha kaba ia dei bad ki 6 tylli ki post Peon kiba lait hapoh kane ka Department bad kumba la pynpaw hapoh ka Advertisment ia ka last date ban pynpoi ia ki application ka long 28 tarik u November 2019.
Ha kane ka shithi ka KHNAM ka pynpaw ba haba don kano kano ka jinglait kam la ha kane ka department ne ha kiwei pat ki department, da ki lakh ngut ki samla ki thep ia ki application jong ki da ka jingkyrmen ban ioh ia ka kam ba ki thep.
Hynrei ka jingleh shiliang khmat bad ka jingpynbam pisa ban ioh ia ka kam ka la pynduh mynsiem noh ia ki samla kiba thrang shisha bad kiba dei hok ban ioh ia ka kam.
Kumba ngi tip ba ka Personal Interview ka long kawei na ki daw ba ka corruption bad ka jingleh shiliangkhmat kan suh thied hapoh ka rukom thep kam bad pynlong ia kiba duk ban shim da ka ram tang ban ioh ban pynhun ia ki ophisar bad ki nongialam ka sorkar.
Katkum ka Advertisement ba kane ka department ka pynmih ka KHNAM ka pynpaw ka jingburom ia ka rai jong ka ban buh da ka personal Interview ban ioh ban pynrung ha kane ka post.
Hynrei khlem da bishar ia ka rukom thung kam jong kane ka Department ka KHNAM ka pynpaw pat ba kumno kane ka Department kan tip ba u / ka ki long kiba bit ban ioh ia ka kam da kaba buh tang da ki katto katne ki jingkylli kaba tang ha ki minit ba khyndiat.
Da kane ka Memorandum ka KHNAM ka buh ka jingujor kaba jur pyrshah ia kane ka Department ba ka buh tang da ka Personal Interview ban thung briew ia kane ka post hapoh ka Department jong ka.
Ka KHNAM ka dawa ba kane ka Department kan pynkylla shi syndion ia ka advertisement da kaba buh da ka ‘Written Test’ ka ban  long ka rukom thep kaba thikna, bad lada  kane ka department kan kyntait ia kane, yn shim beit ba ka jingthmu jong ka, ka long kaba bakla bad kaba don ka jingshah shiliang.
Ka KHNAM ka kyrpad ruh ia u Myntri Rangbah ka jylla u Conrad Sangma ban sngewbha ban khmih lem ia kane ka kam bad ban pynkylla ia kane ka rukom thep kam sha ka Group D, bad C post ha ki Office jong ka State Government ha kaba yn pynduh noh ia ka Personal Interview khnang ba ngin lah ban pynduh ia ka jingbamsap.
Kumba ngi tip ba ka sorkar kmie ka la pyntrei kam ia kane naduh u snem 2016 bad na ka jingbha ki samla ka ri ngi dei ban bud ia ka jinglam lynti jong ka.
Uwei u rangbah, ula shu iap ei, ha ka jing iakob ban bam pylleng 50 tylli bad kaei ka dei ha ka shnong Bibiganj, kaba don ha Uttar Pradesh.
U Subhash Yadav, 42, ula leit sha katei ka iew jong ka Bigiganj bad ynda poi ha iew, ka la mih ka jing ia kob bad u paralok jongu ban ia bam pylleng.
Ha katei ka jing iakob, ka don ruh ka khusnam kaba T.2hajar.
Ha ka jing ia kob, U Yadav, ula bam 41 tylli ki pylleng, hynrei ha kaba 41 ula kyllon pding bad ula iap syndon.
La kit ia u mar mar sha  Sanjay Gandhi Post Graduate Institute of Medical Sciences bad ula iap noh hadien katto katne por.
Shillong:  U Myntri rangbah ka jylla Meghalaya u Conrad K Sangma myn hynnin ka sngi lem bad ka kynhun ki katto katne ki myntri sorkar bad ki ophisar nalor ka kynhun ki nongseng kam na ka jylla, u la leit jngoh ia ka ri Bangladesh da kaba iaid da ka surok na Dawki shaduh Dhaka bad leit mih biang sha Tura ha ka 10 tarik.
Ha kane ka jingleit jngoh ia ka ri Bangladesh, u Conrad ba la synran lang u myntri sorka bah Lahkmen Rymbui, bah Sniawbhlang Dhar, u bah Banteidor Lyngdoh kila iaid lynti ruh ia ka jaka sah ne ka ing sem jong u syiem Jaintiapur shwa ba kin leit pat sha Sylhet.
Kane ka iing Syiem Jaintiapur barim bajah ka la sah mynta sa tang ki maw nongrim ha katei ka jaka.
Ia u myntri rangbah ka jylla Meghalaya bad ia ka kynhun la pdiang burom da ki pulit jong ka Bangladesh ha jan Tamabil ha ka jingiadon lang ki heh sorkar ka thie ka ri.
Mynta ka miet na ka liang jong kane ka kynhun na Meghalaya kila ia kynduh ia ki nongkhaii na Bangladesh ha Sylhet.
Kane ka jingleit jong u Myntri rangbah sha Bangladesh ka long ban wad ia ki lad ki lynti ban pynkhlain ia ka khaii pateng hapdeng ka jylla Meghalaya bad ka Bangladesh namar kumba ka long ka jylla Meghalaya ka dei ka jylla kaba ia jan tam eh bad ka thie ka Ri.
Nongpoh: Uwei u Hati Khlaw u la iap hashen hadien ba u la shah bat ha ka bording ilektrik, myn shisngi mynmiet hapoh shnong Timbogre ka thain Pillingkata, ka thain kaba don ha khappud Assam.
Ka jingtip kaba la iohlum, la iathuh ba utei u Hati khlaw u la wan wad bam sha ka khlaw kaba don hapoh katei ka shnong, hynrei ha kaba kum katei ka por u la shah bat ha ka bording ilektrik, kata hadien ba u Luta u la kum dei sha u Sainar Ilektrik uba don ha katei ka jaka bad kaba la pynlong ia utei u Hati Khlaw ba un iap noh hashen.
Haba iadei bad katei ka jingjia, ki pulit ka Pilangkata Police Outpost, ki la leit ban jurip na ka bynta ban tohkit bad hadien kata ki la pyntip noh sha ka tnat Wildlife, Ri Bhoi District, khnang ba kin leh ia kaba donkam baroh.
Shillong: Ka jylla Meghalaya bad ka ri Bangladesh ki don ki jaka khappud 443 km bad ha kine ki snem baroh, nalor ka jingiasam ha ka liang ka jingtip ba iadei bad ka rep ka riang, ka riti dustur, ka ioh ka kot bad jingmut jingpyrkhat, ka jingkamai hapdeng kane ka ri bad ka jylla Meghalaya ka la kot sha ka 630 klur.
Ka sorkar Meghalaya ka kyrmen ban tei ia ka jingiadei kaba skhem, ka jingiadei hapdeng jong ki na ka bynta ban kyntiew ia ka ioh ka kot.
Halor kane, ka kynhun ba la ialam da u myntri rangbah ka jylla u Conrad K.Sangma, ka la leit jngoh ia ka Bangladesh naduh ka 5-8 tarik Naiwieng.
Ka jingthmu jong kane ka jingleit jngoh ka long ban pynskhem shuh ia ka jingiadei hapdeng ka jylla bad katei ka ri.
Ha kane ka jingleit jngoh, la synran lang ki myntri sorkar ba kynthup ia u bah Banteidor Lyngdoh, bah Sniawbhalang Dhar bad bah Lahkmen Rymbui, nalor ki heh sorkar, ki nongseng kam lajong bad kiwei.
Ka jylla Meghalaya ka angnud ban long ka jylla kaba roi kaba kiew ha u snem 2030 bad ban jop ia kane, ka sorkat jylla ka la thaw lad ban pyndonkam bad ban pyntreikam ia ka spah baroh bad khamtam ban don ka jingiadei kaba iajan bad ka Bangladesh ban kyntiew ia ka ioh ka kot.
Ka Bangladesh ka dei ka khyrdop na ka bynta ka roi ka par jong ka thain Asia ba shathie ha kaba jylla Meghalaya kan ioh jingmyntoi na kane.
Ka sorkar jylla ka la shim khia ban pynbha shuh ia ki kam khaii khaba da kaba plie ia ki iew khappud ne Haat ha Kalaichar bad Balat nalor kiba la dep plie.
Ha kaba iadei bad ka kam jngohkai, ka Meghalaya ka dei ka jaka kaba kynsai jong ki lum ki wah, ki sur, ki jingrwai bad ki sawdong sawkun ka mariang ba itynnad bad halor kane, ka sorkar ka thmu ban pynkhlain ia ka kam jngohkai ha kine ki sngi ban wan.
Ka jylla Meghalaya kan pynkhlain ruh ban pynmih bording na ka bynta ban die pat sha ka ri Bangladesh.
Ka pule dangle ka dei kawei ka lad ia ka jylla Meghalaya ban khring ia ki samla na ri Bangladesh.
Nongstoiñ:  Myn hynnin ka sngi ka 5 tarik u Naiwieng na ka liang jong ka Dorbar Shnong New Nongstoiñ, ka la leit ban pynkhuid noh ia ka jaka bret niut ba shipor kaba don ha ka Dong Spengthawlangmlah bad naduh mynta ka sngi yn ym shah shuh ban dang leit bret niut ha katei ka jaka bad lada don kiba ialeh pyrshah ka shnong kan sa daiñ kuna ne pynshitom katkum ba shong ka ain.
Ha kajuh kapor na ka liang jong ka Dorbar Shnong ka la pynjari ruh ia ki kyndon jong ka Nongstoin Town Committee da kaba khang pyrshah ban bret pathar ia ki niut ki nier ha kino kino ki jaka kiba hap hapoh ka shnong.
U Bah Srally Rashir Sordar ka shnong New Nongstoiñ haba iakren bad ki nongthoh khubor u la ong ba naduh mynta ka sngi na ka liang ka Dorbar shnong ka la rai ban pynduh noh ia katei ka jaka theh ñuit bad ba yn ym shah shuh iano iano ruh ban dang bteng ban theh niut ha kane ka jaka bad u la ong ruh ba ka shnong kan pyntreikam ia ki aiñ katkum ba la pruid dak da ka Town committee.
U la iathuh ruh ba ki don ki briew kiba na kiwei pat ki shnong kiba dang hap hapoh ka Nongstoiñ Town Area kiba ju wanrah ia ki ñuit jong ki ban wan bret pat ha sor Nongstoiñ, kumta u la kyntu ia ki paidbah kumjuh ia ki nongniah kali ba kim dei ban pynkit ia kum kitei ki ñiut bad wan bret pat hapoh sor Nongstoiñ.
Kumban shu pynkynmaw ka Nongstoiñ Town Committee ka don la ki kyndon ia baroh ki nongshong shnong ba kin siew tang 30 tyngka kum ka bai kit ia ki niut na man la kawei pa kawei ka thliew iing jong ki shnong kiba dang hap hapoh ka town area bad ka don ruh la ka jaka theh niut kaba ha Mawsmai.
U Dilip Ghosh, uba dei u nongialam ba heh duh ka seng BJP, ula ong hynnin ka sngi, ba kito kiba bam doh masi, ki dei shwa ban bam doh ksew.
“Don na kitei ki riew pawkhmat, kiba bam doh ha ki rud surok bad nga ong ia ki, ba kin bam dohksew ruh.
Ka koit ka khiah jongki, kam don jingktah eiei, lada ki bam ia kano kano ka doh, tangba kim dei ban bam ha surok" ong U Ghosh.
U Ghosh, u ong shuh shuh “ka masi, ka dei ka kmie jongngi" bad haba bam doh masi, ka dei ka kam beain ha India, ong U Ghosh, haba kren ha ka jingialang paidbah ha Burdwan, kaba don 100 Kilomere na Kolkata.
“Ngi im ngi long, da kaba dih da ka dud masi, kumta lada don kiba leh khlem akor ia ka kmie jongnga, ngan leh da kaba iahap bha ia kiba kum kitei ki briew" ula ong.
U Ghosh, ula ong shuh shuh ba ha ka dud jong ki masi kiba ri ha India, la khleh lang bad ka ksiar bad kumta ka rong jong ka dur na ki masi ha India, ka lam stem, ula ong shuh shuh.
Utei u heh BJP, u ong shuh shuh ba ki masi ruh ki don ia ki tyndong kiba sam ia ka snam sha ka met jongki bad dei kitei ki tyndong, kiba iarap ban pynmih ksiar ia ka dud, lem bad ka jing iarap jong ka sngi.
“Kito ki jait masi kiba na shabar jong ka India, kim dei satia ki masi, ki dei ki mrad khlaw bad kim dei ki kmie jongngi, hynrei ki dei ki niakha jongngi.
Kam bha ia ngi, ba ngin mane ia kitei ki niakha" ula ong shuh shuh.
Shillong: Ka Meghalaya Football Association (MFA) lyngba ka Youth Development Cell (YDC), ha ka sien ba nyngkong, ka la hiar sha Tura ban pynlong ia ka jingpyrshang ia ki khun samla jong ka Ri Lum Garo, khnang ban ioh ban sei ia ka sap barieh shisha ka jong ki ha ka liang ka jingialehkai phutbol.
Ka jingleit ban jurip ka YDC ka la long ha ka sngi Thohdieng jong ka taiew ba la dep, hapoh ka jingialam ka jong u Chairman  kane ka shnat treikam ka MFA u bah Sunesh Syiem, ryngkat ki lai ngut ki coach ba kynthup  ia u bah Bobby.
L Nongbet, u bah Jeffrey Warlarpih bad u bah Rohit Nongspung.
Ia ka jingpyrshang la  pynlong ia ka ha madan ialehkai  jong ka skul Don Bosco Higher Secondary School, kaba don ha sorbah Tura West Garo Hills District.
Ha kane ka jingjurip kaba shi sngi la wan ban iashim bynta lang ruh da ki khynnah kiba dei na kiwei pat ki distrik ba marjan bad ka ka Tura, kum napoh Williamnagar, Baghmara, Resulbelpara.
Ha lyndet ka jinglah ban pynlong ia kane ka prokram ia pyrshang ia kine ki khynnah baroh ka la wan hadien ka jingshim khia na ka liang ka synjuk District Football Association, Tura,  hapoh ka jingialam ka jong u Gino.
A.Sangma, Secretary, uba dei artad uwei  na ki vice president ka Meghalaya Football Association (MFA).
Ka daw kaba pynlong ia ka YDC ka MFA ba kan leit ba kan pynlong ia kane ka jingpyrshang sha Tura, ka dei hadien ba ka Meghalaya mynta ka kynti ka la dep ba kan buh jaka ialade sha ka kylla ialehkai kaba khatduh (final round) ka lympung ialehkai  Junior National Football Championship Dr.B.C.Roy Trophy.
Ha kane ka jingleit ban pyrshang, ka long ka long shisha ka bym shym long lehnohei namar ba ki khynnah baroh kiba la wan ban ia pyrshang ki la kynjoh palat ia ka sanphew ngut ha kaba san ngut na kine la lah pat ban pynrung ia ki kyrteng ki jong ki na ka bynta ban don bynta sha ka jingpyrshang kaba khatduh kaba ka YDC ka MFA kan sa pynlong ha kine ki khyndiat taiew kiban wan mynta u bnai Naiwieng.
Ki san ngut ki khynnah kiba la shah jied ban rung sha ka jingpyrshang kaba khatduh ban sa long hangne ha nongbah Shillong ki long Gungun Tyrone Arengh, Liam Attamgrik Marak, Kenny Noel Sangma, Tengkan Ch.
Momin bad u Doranggo M.Marak.
Naka liang u bah Sunesh u kam ba ka jingleit ban pynlong ia kane ka jingpyrshang ka long kaba seisoh bad da hun shisha  ban shem bad iohi ia ka mynsiem kaba shit rhem bha ki khynnah samla katno tam lei lei ia kito kiba la wan na ki distrik kiba kham jngai jong ka West Garo Hills, hynrei ki la mih madan ban pynpaw ia la ki sap kat kaba ki lah ban don ei bad u kyrmen ba kane ka jingleit kan long kum ka jingai mynsiem ym tang ia ki khynnah hynrei ia ki nongkitkam ki synjuk ialehkai phutbol, ba don ha ri lum Garo ba kin trei shitom naka bynta ban lah ban lum ban lang ia ki samla ialehkai ba kynsai khnang ban ioh pynpaw pyrthei ia ka sap ba ki don.
Shillong:  U Dilip Dutta, uwei na ki nongthaw jingrwai ba pawnam jong ka bollywood, u dei uba la btin lynti, ia ka samla Bateithymmai, ba kan ioh rung ha ka kam rwai ha ki phlim bollywood.
U bah RM Shabong, Editor Rupang, ula iakren da ka phone bad U Dutta.
RMS: Dilip Dutta nga sngewthuh ba phi phi dei iwei iba la ai mynsiem bha ia i Bateithymmai.
Ka don kawei ka jingrwai kaba na ka phlim Dab Dabba Tu kaba phi la ailad ia i ba in rwai.
Te sngewbha seh ban iathuh eiei shaphang kane?Dilip:Kane ka dei kawei na ki jingrwai kum ka Sohane Lage.
U Khun jong nga u direk ia kane ka phlim bad ka phlim kaba san kum u producer.
Te nga pyrshang ban pynrung ia i ha Bollywood ban rwai kum i playback singer, namar kata nga tip ba i don ka sur kaba sngew tynnad bad ha ka jing shisha kane ka jingrwai nga la shna na ka bynta i Batei bad ma i ruh i la rwai bha ka jingrwai kaba nga mut ban pyni na ka bynta kane ka phlim ka dei ha Chandigarh namar nga la leh ia ka shooting ha Chandigarh, i dei iwei na ki nongrwai ba bha sur bad i dei ruh iwei iba ioh ban bat ia ki jinghikai kiba nga la hikai ia i.
Nga dwai ia u Blei bad ha Shillong ine i Batei i la long shisha kum ka Latata Mangeshkar, nga ai ka jingiaroh ia i, i dei iwei iba don ka jinglong kaba itynnad, i dei iba bha sur bad nga thrai ba ki briew ha Shillong ruh kin ia dwai lem ia i Batei.
RMS:Phi tharai ba i Batei in nang kiew sha jrong hapoh Bollywood ha ki por ban wan??Dilip:Ha kane ka phlim kaba mynta, ynda ia kane ka jingrwai ngi la pyllait paidbah, nga tikna ba ki music director…… kin sa khot ia i kum i nongrwai bad kine kiei kiei baroh ka shong ha ka thong ka jong i, ka shong ruh ha ka mon jong u Blei, ka long ruh kaba eh ha ka liang jong ka jingrwai ka long ruh ba i hap ban hikai tikna ia ki jingrwai kumba nga la ai jinghikai ia i.
Nga tharai ka por kan sa wan bad ki briew ruh kin sa tip shaphang i Batei.
RMS: Te na ka liang ka imlang ka sahlang ka jong ngi, ngi phah ka jing sngewnguh shibun ia phi ba phi la ai mynsiem lem ia i Batei.
Dilip: Khublei shibun, namar na ka liang ka jong nga, nga ju pyrshang ban iarap ia kito kiba thrang bad ki ban dang wan, nga ju pyrshang ban iarap ia ki.
Shillong: U Dr Jemino Mawthoh bad ki riew rangbah jong ka shnong Nongrah, mynta ka sngi ki la leit ban ia kynduh ia u myntri ba dei peit ia ka tnad sam um u Bah Samlin Malngiang ban kylli halor ka “Nongrah Water Supply Scheme bynta ba nyngkong ia  kaba la dep ban ioh sanction pisa ka ba  T.5.92 klur".
Ha ba ia kren bad ki lad pathai khubor, hadien kane ka jing ia kynduh u Dr Jemino u la ia thuh ba na ka liang ki nongshong shnong ki la ud ki la nam bha shaphang ka jing kyrduh um palat ha shnong bad ki la ia kren bad u myntri ba dei peit ia ka tnad sam um halor kane ka jingkyrduh um ha Nongrah.
U Dr Jemino u la iathuh ba kane ka Nongrah Water Supply Scheme ka kyntup ia ka shnong, Lummarboh, Nongmarbah, Nongpdeng, Dongktieh bad Nonglum kiba hap hapoh jong ka Nongthymmai Konstitwensi bad kine ki shnong ki don ha pdeng ka jingkyrduh um haduh mynta.
U la ia thuh ruh ba ka Nongrah bad Lapalang, ym shym la pynhap hapoh jong ka GSWSS jong ka bynta ka ba lai bad ki lah ban shah kynthup ha ka bynta kaba saw.
Lada ka bynta kaba lai ka shim por haduh katne lano kata ka bynta kaba saw kan trei kam.
Dei ha ka por jong ka jinglong MLA ka jong u la bud dien ia kane ka skhim sam um bad ha dien ka jingiakren, la ioh ia ka jingmang pisa kaba T.5.92 klur tyngka ban pynbiang um ia ki 12000 ngut ki nongshong shnong ia kane ka jingmang pisa la ioh ha u snem 2017 u la bynrap.
U Dr Jemino Mawthoh  u la iathuh  ba kane ka jingleit ia kynduh ka long ban bud dien ia kane ka skhim haduh haei mynta ka la poi, namar ka jingdon jong ki paidbah ban ioh ia ka umdih ha kitei ki shnong ka long kaba don kam shisha.
Ha kane ka jingiakynduh na ka liang jong u myntri u la iathuh ia ka jingdkoh dei ka jaka ban buh ia ka jaka pynkhuid um, kaba sah mynta ka long sa tang na ka shnong ban ai ia ki kot ki sla ban dup ioh ban sdang noh ia ka jingtrei kaba sah mynta ka long tang iaki kot ki sla kiba ka shnong kan ai sha ka tnad sam um.
Shillong: U Bah Paul Lyngdoh, EM Incharge u ba dei peit ia ka tnad Trade, mynta ka sngi u la pynpaw ia ka jinglyngngoh halor ka jingwan tur jong ki nongdie madan ki ba hapoh ka Meghalaya & Greater Shillong Progresive Hawker & Street Vendors Association,da kaba ong ba ka long ka ba isaitmet bad ka bym itynnad ba ki kynhun jong ki nongdie madan, namar  kane ka dei ka jaka trei kam jong ka Distric council.
U Bah Paul, ula ong “Ngi lah ban don ka jing ia pher jingmut hangne hangtai, ngi khmih lynti ba kin wan da ka burom ha kaba ki group ne ki NGO ki dei ban tip ia katei, hynrei haba ki wan da ka jinghylla bad ka jingwan khlem ka appointment  ka pyni ia ka jingbym don burom jong ki ia ka District Council khamtam ki nongialam jong ki kiba la kam ba ki dei ki ba la tip bad sngewthuh ia ka ain ngi khmih lynti ba kin tip ban burom ia kane ka Council".
Kine ki briew ki ba la wan rah  dorkhas hynnin ka sngi, ha  U CEM ka KHADC u bah Teinwell Dkhar, ki dei 5 ngut bad kaba sngew lyngngoh ka long ba na pdeng kine 2 ngut ki dei ki ba la shain kuna na ka highcourt pyrshah ia ka jingpynbna ba la pynmih da ka KHADC ha ka 4 tarik u Risaw 2019.
Na ka liang ka court ka la buh jing kylli ba balei trai jylla (tribal) ki wan ban ujor pyrshah ia ka case kaba dei bad trading by nontribal act bad hadien ka jing bishar bha na ka ling ka Highcourt ki la dain kuna ia kine ki 7 ngut, ong U Bah Paul bad ula ong shuh shuh ba  haba sngap ia ka jing dawa jongki sngew kumba ka don ei ei, hynrei haba la dep ban pule bad bishar bniah ia kine ki jing dawa, la shem ba ki long ki jing dawa ki bym shongnia haei haei ruh, ha kaba ha ka  jing dawa jong ki ki ong ba   ka KHADC ka dei ban burom ia ka status quo order jong ka Meghalaya High Court bad na ka liang u bah Paul u la pynshai ba ka rai jong ka Meghalaya High court order kaba rim mynshuwa kam iadei ei ei ruh em bad ka KHADC, hynrei kadei tang bad ka  Sorkar jylla.
Ha ka jing dawa ka ba ar ka KHADC kan burom ia ki kyndon jong ka ain kata “Street Vendors (Protection of Livelihood and Regulation of Street Vending)Act 2014 bad u la ong ba kane ka act ba la pass da ka Assembly ha u snem 2014, ba kane ain ka ong ba ba kino kino ki bar jylla (nontribal) kiba wan ban khaii hangne ka jylla ki dei ban pyndep ia jingdonkam jong ka ain ka KHADC.Ka jingdawa ba lai ka long ban weng noh shi syndon bad weng mardor ia ka hukum bad ki phom ban register ia ki nongdie madan trai Ri, la ong ba ka jingsam ia ki phom ka long ka jingiohnong ia ki nongdie madan hi bad kane ka phom kan wanrah ia ka jing ithuh ia ki nongdie madan kiba dei ki trai jylla bad ka ba kham kongsan ka long ka ban ithuh ia u trai bad ia ki nongtrei khnang ban khanglad ia ka Benami bad kaba kham donkam ka long ba lada ki pynrung kyrteng ha KHADC kin ioh ia ka jaka ha kaba yn da ki la plie ia ki jaka die madan da ka Sorkar Jylla.
U bah Paul u la pynpaw ia ka jing sngew lyngngoh ia ka jingdawa ba saw halor ban ai trading laisen sha ki bym dei ki trai shnong ha ka rukom ka ba shai, ba khuid ka bym leh shiliang bad u ong ba kaba pynlyngngoh halor katei ka mat bad u pynpaw ba u kwah  jing pynshai ba balei ki dawa ia kane, ha ba ki ong ba kane ka kynhun ka dei ka kynhun jong ki trai jylla, ki ba die madan bad ka don jing ia dei aiu ka Vendors Association bad ka rukom ai trading laisen ia u bar jylla.
Na ka liang u bah Paul u la ong ruh  ba ka long kaba shai ba na ka liang jong ka KHADC kin iaid shakhmat  bad kane ka rukom pynrung kyrteng bad kito baroh kiba kwah ban ioh jing myntoi bad jing iada na ka Council bad ban ioh jaka, ynda la plie ia ka jaka ki nong die madan da ka Sorkar Jylla bad u kyntu ruh ba kin  ym shah ialam bakla bad ba kin wan sha khmat ban pynrung kyrteng ba kin ioh ka jingmyntoi ia ki hi.
Good Bah Paul.
Phi dei shisha u Rangbah ba Sngewthuh ban pyn im iaka rikhasi badka jaitbynriew khasi khublei chibon Paul Lyngdoh.
Ka shong sahtang ha ki to ki nong hylla nong rad pla card da Ka ktin dkhar la ki sngew thuh me Kim sngew thuh.
We support you EM Paul LyngdohKane ka rai ka KHADC ka long kaba dei, bad ka long ka jingiada ia ki trai jylla kiba shong die madan.
Haba iadei bad ka jingbym treh jong ki ia ka jingpynrung kyrteng ka KHADC te ka lahdei ka jingkynshoit jongno re jongno ki bym dei trai jylla bad tang na ka bynta ka jingmyntoi lade.
Ah bapli ka jait briew jong ngi.
lah sngewthuh shai ba don ki riewshimet ba pyndonkam ia kine ki briew bn iakhih na bynta kane.
ka jaitbynriew jong ngi ka dei kaba poh haduh katta2,kim patiaw bd kim pyrkhat balei ba ka KHADC Ka leh kumne!! Ka leh kumne khnang ba yn pynduh ia u Nongwei bn shongdie hangto bd ma phi ki Trai ri phin ioh jaka bad ka Sorkar ka lah plan ba yn shna ia ka iew ba ki nongdie madan(Ki Khasi)kin ioh shong bd die jingdie hangta.
Hynrei ma phi ki sniang phi shah pynbieit ha u mynder ba un ioh jaka bd kan poi ka por kin pynduh noh ia phi ha ka shingi.
Balei phi ialong kumne? Lano phin kyndit?  Phim don kata ka Buit bn wad iaka lynti kaba bha.
Ka dei ba phi ong.
Khasi jong ngi ba long sniang suda.
Ka dei ka lad iaki bd kmen hi ruh baka KHADC Ka leh kumne.
ki lh dei bn iaishah shipor hynrei shaei,namar u sniang uba tur bieit khlem da pyrkhat.
Ka jingleh jong ka KHADC,lyngba I Bah Paul Lyngdoh ( EM ka trade) ka long kaba dei eh.
Hynrei lyngngoh pat ba kine ki haw haw,baw baw, kiw kiw kaw kaw, ki pyrshah pynban na ka bynta ka suk ka sain jong ki hi hadien habud da kaba register ia lade.
Tip kine ki ba iakhih ki juh leit donkam ne em sha u rangbah shnong jong ki shnong jong ki? Bad ki sngewthuh ne em balei ba ki donkam ia u rangbah ne u sordar shnong?? Ki dei ruh ban sngewthuh shai ruh balei ba ka KHADC ka donkam ban register ia ki.
Ka KHADC ka dei ban ailad tang iaki trai Ri ym iaki bar jylla,  lada baroh ki jaka dei madan kin kam da ki bar jylla Te Shano pat ki khasi kin leit ban im ja KpohKa KHADC KA DEI BAN IATREILANG BAD KA SORKAR JYLLA KHNANG BANKLOI KA RUKOM TREIKAM BAD WAN RAH IA KA JINGIAID BEIT IAID RYNTIH.Shillong: Ka shnong Pam tadong kaba don ha ka Amlarem Sub division jong ka West Jaintia Hills District ka lah mad ia jingshong dum khlem ka bor ding ilektrik mynta la palat 7 snem kynthih tang namar ka jingduh noh jong u transformer kaba don ha kane ka  thain.
Ka shnong ka pynpaw  ba ka dang ioh ia ka jingshai tang katto katne bnai ha shuwa ba ka shnong hi baroh kawei kan ioh ia ka connection ka bor ding ikletrik, hynrei hadien ka jingsniew noh jong u transformer ka la hap ban shong dum biang mynta la kumba 7 snem ei ei.
ka shnong hi baroh kawei ka pynpaw ka jingbynniaw halor kane ka jingshem bad khamtam ki khynnah skul ki la hap ban shu pyndonkam beit da ki mombati ban pyndep ia ki kam skul jong ki.
Halor kane ka jingeh ka shnong ka kyrpad jur ia ki bor ba dei peit ba kin sngewbha ban iarap lem na ka bynta ka jingbha jong ka shnong hi baroh kawei.
Shillong:  U nongialam ka Congress uba dei ruh u myntri sorkar pdeng barim, u Jairam Ramesh u la kren shai ba ka Congress kan ieng ban pyrshah beit ia ka jingthmu ka sorkar BJP ban pynlong ain ia ka Citizenship Amendment Bill (CAB) ha kane ka kynti ba mynta.
“Ka dong mihngi ne ka North East ka la kem ding na ka jingsynshar ka BJP bad ka la mad ia ka jingeh kaba sohsat ha kine ki sngi’, la kam u Jairam.
U Jairam u la ong ia kane mynta ka sngi hadien ba la iakynduh ia ki nongialam ka Congress ha kane ka jylla ban iakren ia ka jinglong jingman ka sain pyrthei bad kumjuh ban pynkhlain ia ka party.
La don lang ruh u Mukul Wasnik u General Secretary ka AICC, u Jitender Singh, u Manikandan Tagore u MP u General secretary ka AICC, u Mahammad Ali Khan u nongiasaid ain.
Kane ka jingwan ki nongialam ka Congress na Delhi ka long ban thaw thymmai bad ban pynkhlain ia ka party hadien ba ka la shah trei ha ka BJP haduh ba ka la ting sdot ha kiba bun ki jylla bad ha ka ri.
Katkum ka jingong une u nongialam ka Congress, ka jingthmu ban wanrah ia ka CAB ka long ban pyniapait iapra ha ka ri bad u la kynnoh, ia kane la leh da u myntri rangbahduh ka ri u Narendra Modi bad u myntri ka tnad kam pohiing ka ri u Amit Shah.
“Ka CAB ka dei ka atiar ka BJP bad ka RSS kiba la thmu ban wanrah ia ka jingiapher bad ka jingiapait ha ka ri", la kynnoh u Jairam.
U la ong ba watla ka Congress kam don ka jingbun paid ha Parliament hynrei ka don ki paralok ba iatreilang ban iakhun pyrshah ia ka BJP.“Ngin iakhun ha ka parliament watla ngim don ka jingbun paid hynrei ngi pyrshah ia ka nongrim jong kane ka Bill kaba la thmu ban khynra ia ka riti synshar ka ri", u la ong.
U la kynnoh ruh ba ka jingthmu ban pyntreikam da ka National Register of Citizenship (NRC) ka dei ka atiar ba la leh da ka BJP bad ka RSS kaba la wanrah haduh ba la shah pyndik ia ki trai shnong ka ri.
U la ong ba kumba ka paw ha Assam, la kam ba ki don da ki milian ki nongbuhai shnong beain hynrei hadien ba la leh ia ka NRC, la lap tang 19 lak kum ki nongwan buhai shnong beain.
Katkum ka jingong u Ramesh, ka Congress ka kwah ba ka NRC dei ban leh ha kaba ki nongshong shnong ka ri kim dei ban shah pyndik bad ym ban pyniapher ia kano kano ka jaitbynriew.
“Ka Congress ka kwah ba ka NRC kam dei ban pyndik ia ki nongshong ba dei hok ka ri bad ha kajuh ka por, ka ri India, ym dei ban pynlong kum ka ktem ki nongwei ba wan shong beain", u la ong.
Ha kawei ka liang, une u nongialam ka AICC u la ong ba kane ka sorkar kam dei ban pynslem shuh ban pyntreikam noh ia ka Meghalaya Residents Safety and Security Act (MRSSA) 2016 kaba la shna da ka sorkar Congress mynshwa.
U la ong ba ka Congress ka kwah ba dei ban pyntreikam ia kane ka ain bad ia ki jingdonkam ban pynkylla, dei ban peit hadien lada ka don kaba kum kata.
Shillong,20 Jylliew: Ka Dorbar ki Khlieh Nongsynshar ka la pyn paw ia ka jingsngew lyng ngoh halor ki jingkynthoh u Chief Executive Member ka Khasi Hills Autonomous District Council, u bah Ardent Basaiawmoit uba la ong ba ka KHADC kam ithuh ia kita ki Khlieh Nongsynshar kiba don hapoh ka jingialam u bah John F Kharshiing uba la kam ba u dei u Chairman katei ka Dorbar ki Khlieh Nongsynshar.
