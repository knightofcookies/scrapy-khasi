La kyntu ruh ia ki paidbah ban deng iaki jingdeng kah khmut kah ktien (mask) bad bud ryntih ïaki kyndon ban ïakhun pyrshah ïa u COVID-19.
U Waheh Shnong ula kyntu ba nalor ki pulit ki don ruh ki volunteer jong ka shnong kiba iarap peit naka bynta ban pyniaid beit iaka rukom die thied ki nongthied nongpet bad u trai dukan khnang ban nym mih kino kino ki jingklumar bad b aka jingjia kaba sngewsih iaki nongwan iew.
U Deputy Commissioner, West Jaiñtia Hills District ula bthah ïa baroh ki nongdie mar bam kiba la shah ban plie ba kin pynbiang jingkhein ïaka kudam jong ki bad ba kim bit ban die bun tang ha u/ka wei u nongthied, khnang ban pynthikna ba kam dei ban don ka jingduna mar ha kum kane ka por ba ka jinglong jingman haka ri baroh kawei na ka jingsar u khniang COVID-19.
U DC supply ula bthah ïa baroh ki nongdie mar bam bad buh iaka Stock -cum-Sale Register.
Sample of the Stock & Sale Register Ka jingdon mar ha kudam bad ka dor jong ki mar ha ki jaka ba iohi paidbah La kyntu ïa baroh ban bud ïaki kyndon ban die sha uwei pa uwei u nongthied nongpet  Ka dor jong ki mar bam: 1.
Rice -50kgs per customer 2.
Sugar -2kgs per customer 3 Dal items -2 kg per customer 4.
Salt-1kg per customer 5.
Cooking Oil -1 litre per customer 6.
Atta -3 kgs per customer 7.
Maida -3 kgs per customer 8.
Hand wash -2 nos per customer 9.
Hand sanitizer -1 no per customer 10.
Masks -1 no per customer 11.
Onion -2kg per customer 12.
Potato -3 kg per customer 13.
Tea leaf -250 grams per customer 14.
Suji  – 2 kgs per customer 15.
Refine Oil -1litre per customer 16.
Dried motor -1kg per customer U DC Supply ula bthah ruh ban buh iaka reserved stocks jong ki mar bam bad lada lap ia kino kino kiba pynkhein aiñ yn pynshitom katkum ki kyndon bad die rem dor yn pynshitom katkum ki kyndon jong ka  Prevention of Black Marketing and maintenance of Supplies of E/Cs Act.1980.
Ka jingailad u Deputy Commissioner West Jaiñtia Hills ban leit iew leit hat u paidbah ban thied iaki mar bam madih naduh 9 baje mynstep haduh 5 baje nohjphai sngi iaki dukan die marbam bad ki dukan die jhur, die doh kala pynlong ia u paidbah ban tur biang puk sha Iawmusiang ban thied ïaki jingdonkam, khlem da bud iaki kyndon ba bthah ka sorkar bad ka tnad ka koit ka khiah kata ban kiar ban iatur sha ki jaka bun briew bad ban ym iajan bad ban jngai 1 meter kala pynbijai eiei iaka jingthmu ban iakhun coronavirus ha Jowai.
Also Read.
Jop ka jingpynshang Social Distancing u DC EJH, dawa pynbha shuh bad pynbun dukan ka SBYWA Dangshen ki paidbah kila kynnoh iaka District Administration West Jaiñtia Hills, mynta ka sngi pat ka jingkynnoh ki paidbah kala kylla pongpet.
Also Read.
Yn plie ïaki dukan die mar bam ha West Jaiñtia lashai ka sngi Ka jingkylli ka long mynta mano ba pynkhein iaka jingbthah jong ka sorkar ban ïakhun pyrshah ban pyndkut ia u kynjri jingpur u khniang #CORONAVIRUS #COVID_19.
Also Read.
Yn pynshitom ïa ki nongdie marbam ba leh khlieh shrieh.
Ka bor synshar district jong ka West Jaiñtia Hills District kan plie ïaki dukan die rashon (Fair Price Shops) kaba kynthup ïaki NFSA bad Non-NFSA bad ki dukan die mar bam (groceries) ha West Jaiñtia Hills District naduh 9 baje mynstep haduh 5 baje nohphai sngi lashai ka sngi 28.03.2020.
Na ka bynta ki shnong ha nongkyndong, ka bor synshar district kala pynbeit bad ki Ha ka juh ka rukom bad ki Block Development Officer/ Zonal Team Leader ha ryngkat ki waheh shnong kin peit ïaka jingiaid beit iaid ryntih ka rukom sam rashon.
Baroh ki nongïalam shnong kin peit ïaka jingiaid beit iaid ryntih kine ki dukan die rashon ha ki kyntoit bad ki shnong bad ban bud ïaki kyndon bad ki jingbthah jong ka koit ka khiah ban nym iakhleh bad ban kiar bad ban jngai kumba 1 meter.
U DC ula kyntu ïaki paidbah ban iatreilang bad ym ban ia lum paidbah ha kano kano ka jaka ne ki dukan bad ban iatreilang bad ki waheh shnong bad ka bor synshar district.
Ki nongdie jhur, ki nongdie doh ruh kin don ha Iawmusiang bad Iawthymme ha ka juh ka por naduh 9 baje haduh 5 baje nohphaisngi.
Kane ka juh ka rukom pynbeit kan long ruh ha ki taiew ban wan bad yn pynbna ha shuwa ka por ban sam khaw rashon.
U DC ula ong ba ki paidbah kim dei ban her syrngiew bad kam don ka jingkyrduh mar bam bad la kyntu ba ki paidbah kim dei ban thied bun ïaki mar bam bad ban thied katkum ki jongdonkam.
U MDC ka Mynsngat khanduli u ma Dawan Lyngdoh u la kyntu ia ki bor district jong ka West Jaiñtia Hills ban pynkloi ia ki lad jingiarap bam sha ki thain nongkyndong namar katkum ka jngshem jong u mynta ka sngi ula lap ba bun na ki long ïing ki bym don khaw shuh ban pynbiang ïa ki khun ki kti jong ki bad kim banse ban mih sha ïing ki trai dukan ban leit kyrpad ia ki ban plie dukan ba kin thied khaw.
Kane ka la jia namar bun na ki padbah ha nyngkyndong ruh mynta kim don u khaw uba biang ba kin ioh bam baroh shi snem da kaba rep, kumta kine ki longing ki la sdang ban shem jingeh bad mynta ka sngi ki la don katto katne ngut kiba la wan ban kyrpad ia ki trai dukan ban iarap ia ki ba kin ioh khaw ban shet.
Ula la lap ba ki dukan kiba ju die khaw ha Namdong, Khanduli bad kiwei ki shnong ba marjan kim don khaw shuh namar kim don ka stock kaba biang, kumta kim lah shuh ban pynbiang ia ki briew kiba wan ban kyrpad ia ki namar ki ruh kim don khaw shuh ban die ha dukan kane ka la pynkulmar jingmut ia ki paidbah namar kim tip shuh kumno ban leh kumta nga kyrpad ia ki nongialam shnong ban peit bniah ia kum kine ki longing bad ai ka jingtip sha ki bor ba halor khnang ba kin tip ban leh ia kaba donkam khnang ba ki paidbah kin ioh ia ka jingiarap ha ka por ka ba biang.
Une u MDC ula ong ba sa kawei ka jingeh ia kiba shong sha nongkyndong bun na ki ki bym don pisa kaba biang ki shu hap ban bylla man la ka sngi ban ioh bam bad mynta ki la hap ban shong khop ha ïing bad kim ioh lad shuh ban leit bylla kane ka la buh jingeh shuh shuh ia ki ioh lehse u don u khaw ha dukan bad kim ioh pisa shuh ban thied kumta ka sorkar ka dei ban thaw ki lad ki lynti ki ba biang bad ba kloi khnang ba ki piadbah kin lait na ka jingiap thngan.
Sa kawei ka bynta nga kyntu ia ki nongialam shnong sha ki thain nongkyndong ban ai ka hukum ka ba tyngeh ia ki paidbah ban ym ia lum paidbah kumba la bthah da ka sorkar khnang ba ngin lah ban iada na kane ka jingpang Coronavirus namar kat haduh mynta bun na ki shnong kiba don kham sha kyndong kim shem la ia snohkti lang bha ha kane ka curfew ba la bthah da ka sorkar, kumta kum ki nongialam shnong ngi dei ban pyntip tikna ia ki paidbah ban ia trei lang ha kum kane ka por ba ka jingma ka ap ia ngi ngi dei ban long kiba la pynkhreh kumba la bthah da ka sorkar bad sa kawei ngi dei ban pynsngewthuh ia ki paidbah khnang ba kin ym ngiet beij ia ki khubor lamber kiba pynthame ia ki namar bun na ki riew shim kabu ki ba pynkulmar ia u paidbah lyngba ka social media, kumta khnang ban lait na kine baroh ngi dei ban pynsngewthuh bha ia ki paidbah bad ban sngap lem ia ka jingeh ba ki ia kynduh naduh ka pang ka shitom bad ka bam ka dih.
Kumba ka Sorkar Kmie ka la pynbna ia ka jingkhang khyrdep ia ki bynta jong baroh kawei ka Ri kum ban ia leh pyrshah ia ka jingsaphriang jong u khniang jingpang covid-19 haduh ka 14 tarik u Iaiong,2020, ka Seng Khasi Kmie, sa shisien pat, ka kyrpad ia baroh ki tnat Seng Khasi ha kylleng ka Bri Hynñiewtrep ban bud ryntih ia ka jingbthah bad ki adong adit jong ka Sorkar Kmie bad kumjuh ruh jong ka Sorkar Jylla khnang ba ngin lah ban pynduh jat ia une u khniang jingpang Coronavirus, uba long kum ka khlam, uba la ktah jur ia baroh kawei ka pyrthei.
Kumta la kyntu ba dei ban pysangeh ne pynjlan shuwa ia baroh ki prokram ia lum paidbah kiba long ha kano kano ka rukom ha kylleng jong ki tnat Seng Khasi.
Shuh shuh, na ka liang jong ka Seng Khasi Kmie, ka pynbna ruh, ba ka Seng ka la shim ia ka bynta ban buh ka kyrpad kyrpon ha U Blei Trai Kynrad, Nongbuh Nongthaw ban un pyllait ia ka Bri Hynñiewtrep, Hynñiewskum na ka jingwan jong kane ka khlam ka ngoh da kaba pynlong ka nguh ka dem blei ha u Lum Sohpetbneng uba kyntang jong ka jaidbynriew ha ka 24 tarik u Lber, 2020.
Ha kane ka sngi, na ka liang jong ka Kynhun ki Tymmen ki San jong ka Seng Khasi Kmie, kata u Rgh.
Skor Jala bad u Rgh.
Donbokstar Kurkalang ki la pyndep ia ka jinglehniam ha ryngkat ka jingiadon lang jong u President rangbah ka Seng, Rgh.
D.K.Dkhar bad u Lamphang ka Lum Sohpetbneng Komiti, Rgh.
Dipshon L.Nongbri.
Ki tymmen ki san ki la khot bad pyrta ryngkat bad ka duwai ka phirat, ka kyrpad ka kyrpon ia ki Ryngkew ki Basa jong ka Ri Hynñiewtrep, Hynñiawwasa ba kin da ki ker ia baroh ki kur ki kha kiba don ha la ka jong ka Ri bad shabar ruh kumjuh.
Ki la buh lang ruh ka jingduwai na ka bynta jong baroh ki bynriew kiba shong ba sah ha kane ka pyrthei ba kin lait noh na ka jingma jong kane ka khlam ka ngoh.
U District Magistor jong ka  West Jaintia Hills District, Jowai u la  pyntip ba ka ‘CURFEW’ kaba la dep pynbna ha ka 24/03/2020 kan iai bteng haduh ka 28/3/2020.
Kumta u la bthah la ki nongshongshnong ba kidei ban shong hala ki iing ki ling ban nym mih sha iew sha hat ne ki jaka paidbah.
Kino kino kiba pynkhein la ka hukum ki shah pynshitom kat kumka ain.
ADIPR.Ka Dorbar Chnong Tympang Iawmusiang Jowai kala kyntu ia baroh ki nongshong shnong, nongshong dukan hapoh u pud u ang jong jong ka ban ïasnohktilang bad ki bor jong ka aiñ ha kum kane ka por ba ka jingiakhun pyrshah ban tem ïa jingpur bad ka jingiabit u khniang Coronavirus, kaba la ktah ha kylleng ka Pyrthei.
Ka Dorbar shnong kala maham ia baroh ba ha ki kynta ba pyntreikam ïaka curfew kumjuh ka jingkhang khyrdep kaba la khot da u Myntri Rangbah Duh ka Ri kaba la bthah ïa ki nongshong shnong baroh ban shong ha ïing bad ban kiar na ka jingiakhleh ha ki jaka paidbah ban pyndkut ïa u kynjri jong u jingpang COVID-19.
Ka Bor Shnong Tympang kala kyntu ruh ïaki nongdie jingdie naduh ki dukan haduh kiba die ha surok ban iatreilang bad ki nongshong shnong na kiwei ki dong ki shnong ruh ruh ban iatreilang da kaba kiar ban wan sha Iew Iawmusiang Ka Bor Shnong lada ka lap ïano iano ba pynkhein aiñ kan pynshitom katkum ki aiñ shnong.
La kyntu ruh iaka bor synshar district jong ka West Jaiñtia Hills district kaba la pyntreikam ïaka curfew ban pynmih iaki jingpynbna kiba shai ba kan nym wanrah ka jingsngewthuh bakla ïa u paidbah baroh ka district.
Ki bor district jong ka West Jaintia Hills District ki la phiel mynta ka step ban pynjari ia ka korphiw namar ki paidbah da ki spah ngut ki la mih shabar bad ki dukan ki la plie paidbah ha Iawmusiang, Ladthadlaboh, Iewthymmei shaduh Lad  College.
Ka jingplie dukan bad jingmih paidbah sha surok ka la sdang naduh mynstep bad hadien ba ki katto katne ki dukan ki la plie bad ki paidbah ki la ialum paidbah palat ia ka san ngut khlem ia kiar iwei iwei kumba shi meter.
Ki bor district ki la khein sting iala ka kamram namar ki khlem buh pulit satia sha ki iew bad ki jaka sha ki rud surok bad kane ka la ailad ia ki dukan ban plie dukan.
Ki paidbah ki la ialum ha man ki dukan ba plie ban thied khaw bad kiwei de ki tiar mar bam mar dih.
Ki magistrate bad ki pulit ki la poi sha kitei ki jaka haduh 9 baje hadien ba ki la ioh jingtip shaphang katei ka jingplie dukan bad jingmih paidbah.
Ki magistrate bad pulit ki la kyndit thiah bad sngewthuh ia ka jingphiel jong ki bad ki la ia her lut shatei ki jaka ban khang dukan bad beh iaki briew.
Kane ka jingiohlad ki paidbah ban mih paidbah ban tur ban leit thied jingthied, kala pynbijai ei ïaka jingthmu u Myntri Rangbah Duh ka Ri Narendra Modi ban khang khyrdep iaka ri ban iakhun ia u #coronavirus bad kumjuh ka jingkhot curfew ka sorkar jylla.
I Kong Oridamai Laloo, i ba ju trei ha ka tnad Sericulture Department jong ka sorkar Jylla ba shong ha Moosalyngkat hajan LIC, Jowai kala khlad haka 25.03.2020.
I Kong Oridamai Laloo i dei I kmie jong u Manwot Laloo, hynmen u ma Langkio Laloo.
Ka jingleit on tep kanlong haka 27.03.2020 ha Lum Jingtep ka Balang Unitarian, Jowai haka por 1 baje nohphaisngi.
Namar ka jingsaphriang sted jong u khniang jingpang COVID-19 ha ka pyrthei baroh kawei, ka Jaintia Hills Autonomous District Council ka la rai ban pynsangeh noh shipor ia ka budget session kaba la dei ban sdang lashai ka sngi.
Ka JHADC kam la pat la satia ban bud da kawei ka tarik namar ka jinglong jingman kaba mynta haba ka Ri India ka dang don ha ka jingialeh kaba khraw pyrshah ia ka jingpang COVID-19.
Hynrei ka long kaei kaei kaba sngewkhia pat namar ba ki nongtrei jong ka JHADC kim pat ioh tulop satia la san hynriew bnai bad hapdeng kane ka Lockdown ki iakynduh jingeh shisha.
Ka synjuk jong ka All Jaiñtia Muster Roll Workers Labour Union Jowai kala kyrpad na u Myntri Rangbah ka Jylla ban ai ei da u khaw, dai, shini, mluh sha baroh ki nongtrei bylla kiba la pynrung kyrteng hapoh ka Meghalaya Building and Other Construction Workers’ Welfare Board (MB&OCWB)  jong ka tnad Labour.
U President ka synjuk u KL Pariat ula thoh da ka appeal sha u Myntri Rangbah ka Jylla ba kan long ka jingkyrkhu, lada ka sorkar haka jaka ka pisa kan ai da ki mar rashon ia baroh ki nongbylla kiba la register ialade haka MB&OCWB ha kum kane ka por ba khang khyrdep iaka Jylla ban iakhun pyrshah ïa u khniang COVID-19.
Kane ka synjuk kala ïaroh ruh ïaka sorkar jylla kaba la pynbna ba ki nongtrei bylla kiba la register ialade kin ioh T.1000 shi taiew ha kum kane ka por ba khang khyrdep iaka dukan u dukdoh ban iakhun ban pyndkut ia u kynjri jingiabit u khniang COVID-19.
Kane ka synjuk kala pynpaw ba kine kiba ioh jingrap naka sorkar ki dei tang kyndiat ngut, katba kiwei ruh ki donkam ka jingiarap naka sorkar.
La kyntu ruh ban ai rashon ei ia baroh kiba don card rashon ban pynjem iaka jinglynga pisa jong baroh.
Kiba ha ïing hasem jong I Meirad Melrose Challam, iba shong ba sah ha Chutwakhu Jowai ki pyntip sha phi ki kur ki kha, ki lok ki jor ba i la khlad noh haka miet 23.03.2020.
Ka jingleit ontep ïa I Meirad Melrose Challam kan long haka 25.03.2020 haka por 2 baje nohphaisngi ha u lum jingtep jong ka Balang Presbyterian Jowai.
U Kpa Bakhuid, u Pope Francis, u khot ia baroh ki Khristan sha ka jingiaduwai lang bunsien ha ka shi sngi ia Ka Jingduwai jong u Trai ne ka jingduwai Ko Kpa jong ngi Uba ha Bneng ban kyrpad ïa U Blei ban iada ïa ngi na ka jingpang kaba phriang na u Corona Virus.
Ha ka Sngi Balang, 25 tarik u Lber, 2020, Ka Balang Katholik ka rakhe ia ka Sngi Khraw jong ka Jingpynbna u Angel ha ka Maria Theisotti.
U Kpa Bakhuid u khot ia ngi ban ia duwai lang bad u la ka jingduwai Ko Kpa jong ngi Uba ha Bneng ha ka por 4.30 pm.
Ha ka Sngi Thohdieng, 27 tarik u Lber, 2020, ha ka por 10.30 pm, u Kpa Bakhuid un pynlong ka jingduwai kyrpad ka bakyrpang ha ka lingmane Bah u Petrus Bakhuid ha Rome.
Yn don ka jingshahshkor ia ka Ktien U Blei bad ka Jingmane Sakrament.
Ha ka bakut u Kpa Bakhuid un ai ka jingkyrkhu ia ka Nongbah bad ia ka Pyrthei (Urbi et Orbi), ia kaba la pyniasoh bad ka jingpynjem ka badap.
La kyntu ia parabangeit ka Balang Katholik ban iasoh mynsiem ha kane ka jingduwai lyngba ki lad pathai khubor, ne ha kano kano ka rukom bakynja mynsiem bad shaniah ha ka jingisynei U Blei.
Ka tnat ka koit ka khiah ha West Jaiñtia ka la shim ia ka rai ban buh ia ka isolation ward ne ka jaka kaba kyrpang ia kiba ioh pang COVID-19 ne Coronavirus ha Civil Hospital Jowai kaba don ha Ialong, West Jaintia Hills District.
Ka Civil Hospital Jowai ka don tang 100 jingthiah kaba kynthup lang ia ki rangbah ki longkmie bad khynnah bad ka long tang ma ka Hospital Sorkar na bynta ki paidbah jong ka Ri lum Jaintia namar ha East Jaintia Hills District ka dang don tang ka CHC ha Khliehriat.
Ka Civil Hospital Jowai kam banse ban pdiang ia ki nongpang palat ia ka jingthiah kaba la mang kaba mut bunsien ki nongpang ki poi palat sha ka 150 ngut namar ka Hospital ka hap pdiang ym tang ia ki nongpang, hynrei wat ia ki briew kiba mynsaw na ki jingaksiden kali bad kumta ter ter.
Ki riewpyrkhat pyrdain jong ka Nongbah Jowai kiba ym kwah pynmih kyrteng satia ki la ong ba lehse ka rai jong ka tnat ka koit ka khiah ban buh ia ka Isolation Ward ha Civil Hospital Jowai kam long satia kaba biang ha ki ba bun ki liang.
Ki la kdew ba katei ka Hospital kan nym lah ban kyntait ia ki nongpang kiba pang ia ki jingpang ba bunjait bad ia kiba mynsaw na ki aksiden kiba bunjait te ka hospital kan sa khapngiah nalor ba ka la dei lypa ka hospital kaba rit te kan don beit ka jingma ba u ne khniang jingpang yn sa saphriang sha kiwei pat ki nongpang.
Kaba ar ka long ba ka tnat ka koit ka khiah ka klet lehse ba ia ki nos bad doctor kiba ngat ha ka jingsumar sukher ia ki nongpang Coronavirus kin nym lah ban wanphai sha la iing la sem namar kin sa pynsaphriang ia u khniang jingpang Coronavirus te kumta kin hap ban sah ne don beit ha hospital.
Kaba lai ka long ba ka jingrung jingmih jong ki kali sha ka Civil Hospital Jowai ka long kaba bun bad kane kan sa wanrah jingeh ia ki kali ba kit nongpang bad kumta ter ter.
Kaba saw ka long ba haduh mynta kam pat don satia kawei ka jaka pdeng kaba baroh ki tnat kiba iadei kam kin iashong lang hajuh ban khmih kumno ban iada ia u khniang jingpang Coronavirus ne kumno ban sted treikam lada u la poi sha ka Ri Lum Jaintia.
La iathuh shuh shuh ba wat ki doktor ki nurse ruh kane ka district ka duna bha nalor ki tiar ki tar kum ki Ventilator u tiar uba iarap ban ring mynsiem ha Civil Hospital Jowai dang artatien ba kane ka hospital kan don.
Ki la buh jingkylli ruh haduh katno tylli ki tyndong ne cylinder oxygen ki don katno tylli ki oxygen kit ki tiar ba pyndonkam ban pynring mynsiem, haduh katno tylli ki personal protective equipment (PPE) na bynta ki nurse doctor bad kiba trei ha hospital baroh ki don ha Jowai.
Ki la buh jingkylli ruh hato ki handwash, ka um, ki gloves, ki inject, ki dawai dashin ki la biang lut bad shuh shuh mano ban pynbiang bam pynbiang dih ia ki nongpang bad ki doctor ki nurse bad ki nongtrei hospital? Hato ki Ambulance kiba la biang ban leit shaw nongpang bad hato ka Sorkar Jylla ka la mang kano kano ka petrol pump kaba yn pynthikna ba ka petrol ne diesel kan nym duna ia ki Ambulance bad kiwei de ki kali sorkar ba donkam ha kane ka kam.
Hato ka Sorkar ka la long kaba la pynkhreh lypa kumno ban leh lada jia ba jia ki jingjia ba sngewsih khlad noh na kane ka jingpang Coronavirus.
Kitei ki riewrangbah ki la ai jingmut ia ka Sorkar Jylla ba ka dei ban pyndonkam ia ka Building jong ka Maternity & Child Hospital (MCH) kaba don ha Panaliar kaba ym shym la pyntreikam satia haduh mynta kum ka jaka pdeng ne ka Nodal Centre jong ki tnat baroh kiba iadei kam ban iada na u ne u khniang jingpang kum ka Control Room jong ka Health Department, ki ophisar ka tnat Disaster Management, ki ophisar ka Health Department bad kiwei kiwei de.
Ki la ai jingmut ruh ba buh ia ka Isolation Ward ban sumar ia ki nongpang Corona Virus ha MCH, Panaliar namar ka jaka ka bun bad ka heh bad ki doctor ki nors ki lah ban sah ha katei ka jaka.
Shuh shuh ki la ai jingmut ba ki pulit ki la ban cordon ne khang lynti na baroh arliang jong katei ka Hospital ha Panaliar khnang ba nym ai lad ia ki kali paidbah ban leit shajan katei ka Hospital kum ka lad ka jingiada.
U Bah Lakador Syiem, MPS, Superintendent of Police West Jaiñtia Hills District ula maham ban pynshitom da kaba shain kuna bad set along ïa kino kino ki kali kamai kiba leh pyrshah ïaka hukum jong ka sorkar halor ka jingïakhun ban ïada naka jingpur u khniang Coronavirus haka Jylla.
U SP iathuh baka tnad Pulit ban iada ïaka jingpur u khniang bad ban pyntreikam ïaka hukum jong ka sorkar ban ïada ïaka shnong ka thaw na ka jingpur u khniang coronavirus, la kyntu ia baroh ki nongshong shnong bad nongniah kali ban bud ryntih ia kitei ki hukum jong ka sorkar khnang ban ngin lah ban teh lakam ia ka jingsaphriang jong kane ka jingpang Ka Sorkar Jylla kala pynmih hukum lyngba u Chief Secretary, Government of Meghalaya halor ka rukom ban plie shi sngi bad khang ar sngi iaki shnong ki thaw bad ki dukan dukdoh naduh ka 23.03.2020.
U Commissioner & Secretary to the Govt.
of Meghalaya, Transport Department ula pynmih ka hukum halor ka rukum pynïaid ïaki kali kamai, U Secretary to the Govt.
of Meghalaya, Transport Department halor ka jingkhang ka jingiaid ki kali kamai na kawei ka Jylla sha kawei pat ka Jylla bad kumjuh ruh na kawei ka District sha kawei pat ka District; ka hukum na u District Transport Officer & Secretary Regional Transport Authority, West Jaiñtia Hills, Jowai pat halor ka rukum pyniaid ïaki kali kamai ha West Jaintia Hills District bad u District Magistrate, West Jaintia Hills ula pynjari da ka Section 144 Cr.
PC ha baroh kawei ka West Jaintia Hills District.
Kumta ka tnad pulit haba pyntreikam ïa kine ki hukum lada lap ia kino kino kiba leh pyrshah bad kim ba ym bud ryntih ïa kitei ki hukum jong ka sorkar ban ïakhun bad teh lakam ïa ka jingsaphriang jong u khniang coronavirus kin ngat ïa knke ki jingpynsaja harum:.
Ki paidbah nongshong shnong ka Jowai bad ka jylla kila snohkti lang bad ka ri baroh kawei haka ‘Janta Curfew’ ban shong hapoh iing naduh 7 baje mynstep haduh 9 baje mynmiet mynta ka sngi ban iakhun pyrshah ban pyndkut ïa u kynjri jingpur jong u khniang Coronavirus, uba pur sted bha.
Baroh kawei ka jylla kala snohktilang haka “Janta Curfew’ bad la lap baroh ki kam khaii pateng, ki dukan ki dukdoh, ki iing mane bad ki paidbah salonsar kila ieng tylli iakhun pyrshah ia une u khniang  bap ur sted bha uba la shim da ki hajar ki jingim jong ki briew ha kylleng ki ri ka pyrthei.
Haka por 5 baje baroh ki nongshong kila mih paidbah ha la ki jong ki iing ban thap kti ban ai khublei iaki riewshlur kiba mih shakhmat ban trei bad ban iakhun pyrshah ia une u khniang naduh ki nongtrei ka tna dka koit ka khiah, ki police, ki shakri sorkar bad kiwei kiwei kiba ai jingshakri ia u paidbah, kuma la ong u Myntri Rangbah duh ka Ri.
Ki nongtrei jong ka Shillong Municipal Board (SMB) mynta ka sngi kila synreit dawai pyniap khniang ha kylleng ki jaka lum bha ki paidbah ha ka kynta khang khyrdep ia baroh ki iew, ki dukan ban iakhun pyrshah ban pyndkut ia u kynjri jong u khniang coronavirus.
Kane ka jingsynreit iaki dawai pyniap khniang la pynlong ha baroh ki iew ki hat ki dukan, ki ATM bad ki shnong ki thaw.
Kane ka jingsynreit ia ki dawai ha ki jaka paidbah ka dei ban pynkhuid ia u khniang ba har rukom bad ban tem ïaka jingpur COVID-19 (coronavirus), uba la sar ha kiba bun ki ri bad shim iaka jingum jong ki briew.
Ka SMB kala kyntu ia baroh u paidbah ban long kiba lehkhuid bad ban bud ryntih ïaki jingai jingmut ban iada ïalade bad  ia kiwei na u khniang jingpang coronavirus.
Ka SMB kala pynmih ruh da ka jingpynbna ba khang pyrshah ban bynthiew umbiah kat shaba lap bas hem ha ki jaka paidbah bad lada lap ban yn pynshitom.
Katba ha Jowai ki paidbah kila ai ka jingiatreilang bad ka sorkar ban rakhe ïaka Coronavirus Awareness Day, hynrei ki jaka iew la syrtap da ki ñiut ki nier ha ki basa iew bad ym don b alum ba lang ïa kine ki ñiut.
Ka Jaintia Student Union ka la kyntu iaka sorkar Jylla ban pynbiang bad ban buh ki jaka test ha man la ki PHC & CHC haki jaka nongkyndong bad haki jaka khyrdop rung ne mih hapoh ka Jylla.
U Publicity secretary jong ka JSU, Tricky Mukhim ula kyntu ruh iaka sorkar ban buh iaki jaka sah ba kyrpang na ka bynta ki nongshang suwari nabar ri (Foreign Tourist) kiba dang don hapoh ka Jylla namar kine ki nongshang suwari na kiwei ki ri ki shem jingeh ban ioh jaka sah haki Hotel ne Guest House hadien ba la khang noh ia kine ki jaka sah ha ki jaka jngoh kai.
“Ka sorkar ka dei pynbiang iaka jaka sah iaki bad ban buh ki jaka test kiba biang iaki namar kidei kiba wan na kylleng ki ri bad ban buddieng iaka koit ka khiah jong ki," ong u Tricky bad kyntu ïaki samla pule ka Jylla kiba wanphai iing na ki ri bad ki jylla hapoh ka ri ban pynthikna ba kim dei ban khein sting bad shong ha iing ban nym iakhleh haki jaka bun briew bad ban phah sumar ialade ban khanglad iaka jingpur u khniang coronavirus.
Ka JSU ka kyntu ban peit naka website jong ka sorkar India kaba dei ka website thymmai ba la shna kyrpang ban ai ki khubor shaphang ka jingktah bad ki lad iada ia u khniang Corona Virus ne COVID-19.
U Deputy Commissioner East Jaintia Hills District katkum ka jingbthah jong ka Sorkar ban iakhun iaka jingsaphriang jong u COVID-19 (Coronavirus), ula kyntu ïa baroh ki khynnah pule bad ki briew na ka district ki ba wan poi na kito ki jylla bad ri ba la shah ktah ha u khniang coronavirus ki dei ban pyntip sha ka Ophis jong u Deputy commissioner, East Jaintia Hills District, Khliehriat lyngba ka 108, 6009693315 (Surveillance Officer) na ka bynta ban buddien ia ka jing long jingman ka koit ka khiah jong ki.
Ia kine ki khynnah pule bad ki briew na ka District kiba wan poi na kito ki jylla bad ki ri ba la shah ktah ha u khniang COVID-19, la kyntu iaki dei ban kiar na ki jaka ba bun briew bad ban shong hapoh iing 14 (Khatsaw) sngi.
Shuh shuh, la ai kyntu 9a baorh ki nongshong shnong jong ka district ban sait khuid ia ki kti da ka ba thet bha barabor da ka sabon bad um bad ban long kiba leh khuid ban pyndkut ia u kynjri ka jingpur jong ka COVID-19 Ki kmie ki kpa/ ki khliehduh jong ki ophis/ ki Rangbah Shnong/Ki Seng treimon sngewbha hapoh ka district kidei ban shimkhia ban iarap bynta ka koit ka khiah bad jingshngain jong baroh.
Ka Committee pyniaid iew jong ka Lumshong, East Jaiñtia Hills District kala rai ban khang iew haka 24 tarik une u bnai kaba dei ka sngi iew Mulong.
Kane ka jingkhang ia kane ka iew ka long kum shibynta ban bud ryntih iaka jingbthah jong ka bor synshar district bad ka sorkar ban khang iew ban iakhun pyrshah iaka jinglum lang u paidbah ban lait bad ban iada na ka jingsaphriang u khniang COVID-19.
Ka Committee pyniaid jong ka Lumshnong ka kyntu iaki paidbah ban sangeh ban wan sha katei ka iew ha katei ka sngi kum ka dak ban snohkitlang bad ka bor synshar district bad ka sorkar.
Ban pynjem iaka jingpur sted u khniang jingpang coronavirus, ka Jyllaniam Jowai kala pynsangeh ia baroh ki jinglehniam paidbah ba kynthup ïaka jingiaseng Lynti Diengphna haka sngi Thohdieng, ki ritrit, ki Mass sngi U Trai bad ki seminar bad ki jingiaseng iing haduh 31 tarik u Lber (March) 2020.
U Rev Victor Lyngdoh, Bishop Jowai ula ong “Ngi donkam ka jingïatreilang jong baroh naka bynta ka jingpynduh ia une u khniang jingpang ba shyrkhei da kaba bud iaki jingbthah jong ka sorkar bad ka jingkyntu jong ka North East Regional Bishop’s conference kaba la bthah ban pynsangeh ia ki jingiaseng paidbah.
" La pyllait ia baroh ki paid riewngeit jong ka jyla niam Jowai naka kamram ban iashim bynta haki jinglehniam Sngi U Trai bad haki sngi khuid baroh bala teh haduh 31 tarik u Lber 2020.
La pynsangeh noh ia baroh ki jinglehniam paitbah kum ka Lynti Diengphna haka sngi Thohdieng, ki ritrit, ki Mass sngi U Trai bad ki seminar bad ki jingiaseng iing haduh 31 tarik u Lber 2020.
Ki lyngdoh kiba sngap phla ki dei ban iada ialade da kaba deng ki jingda shyntur (mask) bad da ka ba pynjngai lalade na ki nongphla.
Ka sngi U Trai ka dei ka sngi ba ngi dei ban sumar khuid.
Kumta watla da ngim lah ban shim bynta haka Mass bakhuid, ngi dei ban pynlong iaki jingduwai shi iing shi sem.
Ngi lah ban ia duwai lang shi ing shisem.
Pule iaka ktien jong 0 Blei, duwai ia u Rosary bakhuid, pynlong iaka lynti diengphna, duwai lang iaki psalm khamtam iaka psalm 91 ban ioh jingiada hapoh ka bor jong U Blel.
Ngi don haka por len bakhuid.
Ai ba manla ka sngi Thohdieng kan long ka sngi jong ka jingduwai, puson bad shah jingit ban kyrpad iaka jingisynei jong U Blei bad ba un pynkoit pynkhiah kham kloi iaki nongpang baroh.
U Dean ka College of P.G for Agriculture Science, Umiam, Ribhoi District, kaba dei tnat jong ka Central Agriculture University, Imphal, Manipur u Prof.NB Singh (Ph.
D, FISGPB) ula ong ban un phah ïaki saiantist sha ki hali ki pynthor ha Rilum Jaiñtia ban rep ïa u kba CAU-R1 uba ym don jingktah haka jingshlei um.
Une Professor haba iohi iaki jaka rep da la ki jong ki khmat haka jingwan hiar sha Pynthor Nein, Jowai  ula ong ba u long uba kloi ban iarap iaki nongrep hapoh ka lama jong ka All Jaiñtia Farmers Welfare Union, Jowai ban rep bad ban thung tit ban ri jingri ban kyntiew iaka ioh ka kot jong ki nongrep.
Kane ka skul bah ka rep ka riang kala ai sngewbha ïa u kba CAU-R1 haduh san ser marwei (5 KG) sha ki ar phew san ngut ki dkhot ka ka All Jaiñtia Farmers Welfare Union.
Une u kba kine ki nongrep kin pyrshang ban rep kin sa ia sam kylliang bat ha ka aiom rep ka ban wan ban ïoh ban rep khambun ha kane ka thain.
Nalor kata u Prof.NB Singh ula ong ba wat ka koleg ruh kan thied ia u kba na ki nongrep ban sam sha kiwei pat ki nongrep ba kin lah ban rep khambun ia une u jait kba.
Ha kane jingwan u Dean kane ka kolej jong ka kam rep kam riang la iadonlang u Dr A.K.Singh, u Dr RK Josmee Singh kiba dei ki scientists, ki nonghikai ka College.
La iadonlang ruh u B Richard Uriah u Principal ka North Liberty Higher Secondary School, Jowai bad u Ma KL Pariat, Adviser ka Seng.
U Principal North Liberty Ma B Richard Uriah ula kren ai bor ai mynsiem ia ki nongrep kiba don kylleng ka jylla bad khamtam ia kiba ha rilum Jaintia ban nang kyntiew shuh shuh ia ka jingrep kba  ban pyndap bam iaka jylla bad ula kyntu ia u Dean kane ka kolej ban ai jingiarap shuh shuh ia ki nongrep ban hikai ia ki kumno ba ki nongrep kin nang ban shna sboh khnang ban myntoi ki nongrep kba nongrep jhur Ka All Jaintia Farmers Welfare Union ka kyntu ia baroh ki nongrep, ki nongri jingri, ki trai hali ne jaka rep ha kylleng ka rilum Jaiñtia ban sngewbha ban ia mih shakhmat ban iatreilang ryngkat bad ka seng ban wad ki lad ku lynti ba ioh ia shibun ki jingiarap namar ba ka sorkar Meghalaya bad ka sorkar India ki la don shisha ka jingthmu ban pynmyntoi ia ki nongrep khnang ban im ka ri bad ka pateng ka ban sa wan.
Ka All Jaintia Farmers Welfare Union, Jowai kadei ka seng kaba dang thaw dangshen haka 8 tarik u Rymphang 2020 ha Jowai bad u ma Jurbha Phawa udei u President, u Ma Medrik Suna bad Ma Phrangsngi Sutnga kum ki Vice President, General Secretary-Kong Marche Suna.
Assistant General Secretary-Kong Martha Lyngdoh, Treasurer-Kong Maya Rymbai, Adviser-Ma K.L.Pariat bad ki executive member ki don ar phewsan ngut.
Ki nongshong shnong ka Jylla baroh kila ai ka jingiatreilang bad ka sorkar ban khang khyrdep ïaki shnong ki thaw bad ki iew ki hat ban ïakhun pyrshah ïa u khniang coronavirus, uba la ktah ïaki ri bapher bapher haka pyrthei kynthup ka Ri India.
Naduh ki Balang haduh ki committee ba pynïaid iew kila phah u kyrwoh sha ki lad ki pathai khubor nalor kiwei kiwei ruh ban ai ka jingïatreilang ban ïakhun bad ban tem ïa ka jingpur u khniang na uwei u briew sha u uwei pat.
Hynne ka sngi la sakhi ïaki dukan, ki iew ki hat bad ki surok kila kynjah jar jar, kaba ka sorkar Jylla kala pynbna kum ka Coronavirus Awareness Day (CAD).
U Myntri Rangbah ka Sorkar Jylla u Conrad K Sangma ula ong “Ka 21 tarik u Lber, 2020 ngin ia pynlong ia ka kum ka sngi ban pynsaphriang jingtip shaphang ka jingpang Coronavirus ne ka Coronavirus Awareness Day (CAD) ha kaba baroh ki jaka treikam sorkar, ki bank (sorkar bad shimet), ki jaka pule, ki jaka paidbah bad ki iew ki hat kin khanglut, kumjuh ruh yn ym shah ban iaid kino kino ki kali paidbah.
"  “Ki nongshong shnong kim dei ban shim ia kane kum ka jingkhang khyrdep ia ka shnong ka thaw; hynrei ban shim ia ka kum ka dak jong ka jingpynsaphriang jingtip bad iada na ka jingsaphriang ka jingpang coronavirus ha ka jylla," ula ong.
La kyrpad ia baroh ki paid nongshong shnong baieid ka jylla ba kin pyntip sha ki rangbah shnong halor kawan jingwan jong ki ha kine ki 14 sngi ba la leit noh, ba lada phi la leit ne em sha ki ri kiba kane ka jingpang ka la khie, kumta lada don kiba la leit jingleit la kyrpad ia ki ba kidei ban shong ha iing 14 sngi bad kidei ruh ban kiar na ka jingiakynduh briew.
Ka shimpor haduh 14 sngi eiei ba ki dak ki shin jong ka jingshitom kan paw ne kan ym paw, kumta sngewbha ban pyntikna ba phin phikir ia lade bad ia kiwei bad kumjuh ban iada ia kiwei pat bad ia ka shnong jka thaw ka jong phi.
U Rangbah shnong udei ban ai jingpynshai ia ki briew kiba la wanphai na kino kino ki jaka kaba la khie kane ka jingpang bad ba kidei ban pyntip sha ki DC office ha kine ki lai rukom.
U District Magistrate jong ka West Jaiñtia Hills District ula pynjari syndon da ka kyndon aiñ hapoh ka Section 144 CrPC ban pyrkhing ïaka leit ka wan jong ki briew na India sha Bangladesh ban tem ïaka jingsaphriang u khniang jingpang Coronavirus.
U District Magistor ha kane ka hukum kaba ula pynmih katkum ka jingbthah jong ka sorkar Jylla  ula ong ba kino kino ki briew kiba leit rwing na India sha Bangaldesh ki hap ban ïoh ka jingbit kaba kyrpang na u Deputy Commissioner, West Jaiñtia Hills, I/c Sub-Divisional Officer (Civil) Sub- Division, Amlarem naduh shiteng synia jong ka 21 Lber, 2020 haduh shiteng synia jong ka 31 tarik Lber 2020.
Shuh shuh ban ïada naka jingsaphriang u khniang coronavirus bad ka jingshngain jong ki nongshong shnong, u Deputy Commissioner, West Jaiñtia Hills ula kyntu ia baroh ki khynnah skul kiba wan na ki jylla ba shah ktah na u khniang COVID-19 ban shong ha ïing lada don dak jingpang ne ym don bad ban phone ha kine ki number 108/ 6009693315 ban ïoh jingïarap bad ban buddien ïaka jinglong jingman ka koit ka khiah.
La kyntu ïaki khynnah skul ban bud ryntih ïaki lad jingïada bad ban kiar na ki jaka bun briew 14 sngi bad la banjur ïaki kmie ki kpa ban ai ka jingiatreilang ha kane ka jingiakhun pyrshah ia u kniang coronavirus ban shongshngain lang baroh.
Ka Emergent Meeting ka Church Committee jong ka Balang Presbyterian Jowai, kaba la long ha ka 20.03.2020, kum shibynta ban iatreilang bad ki bor sorkar bad kumjuh ruh ban iatreilang ban iada iaka jingpur u khniang COVID-19 kala rai ban pynsangeh shipor iaki jingiaseng jong ka Balang haka Sngi U Trai bad ha ki sngi pohia.
U Tbn.DC Lyngdoh, Executive Secretary Balang Presbyterian Jowai, ula ong ba ka Balang kala shim iaka rai da kawei ka jingmut ban pynsangeh shwa ia ki Jingiaseng jong ka Balang ha ki Sngi U Trai bad kumjuh ruh ha ki Sngi Pohia naduh ka 21.03.2020 haduh 31.03.2020.
U Pradip Kumar Baneerjee  u coach jong ka kynhun ialehkai ka skul St Anthony’s Higher Secondary School, Shillong, ka skul kaba nyngkong eh haka ka jylla Meghalaya kaba la ïoh rah nam lahduh haka lympung ialehkai phutbol Subroto Mukherjee Cup jong u snem 1978, u la khlad noh haka sngi Thohdieng ha Kolkata.
La kha ia u Baneerjee ha ka 23 tarik u Jylliew 1936, hapoh ka shnong Moynaguri, kaba don kham pajih na ka shnong Jappaiguri, West Bengal.
Hadien pat ka iing ka sem ka jong u, ka la mih ban leit shong shnong noh shapoh Jamshedpur.
Kum u nongialehkai, u Baneerjee u la ioh ba un thep haduh 65 tylli ki kol na ki 84 sien ialehkai kiba u la mihkhmat ia ka India.
U Baneerjee kum u nongialeh bad uba long u Coach ula don bynta bad ka kynhun ialehkai jong ka India kaba la ioh ba kan khur ia ka takma ksiar ka lympung ialehkai jong ka Asian Games kaba la long ha u snem 1962, kaba ha kum kine ki snem, la niew ia u kum uwei na ki snar thep kol  uba ka India ka la sei madan ha kine ki por.
Ka jingialehkai kaba sah jingkynmaw sah ia u Baneerjee ka dei ka kol kaba u la ioh ba un thep ha ka por ba ka India ka la iakhun pyrshah ia ka France ha ka jingiakhun ia ka Rome Olympic kaba la long ha u snem 1960, kaba dei na kane ka kol, ba ka pynlong ia ka India ba kan lah ba kan iakhaid pyrshah bad ka France.
Sa kawei ka jingialehkai sah kynmaw ka dei ka jinglam khmat ka jong u ia ka kynhun ialehkai jong ka India ha ka jingiakhun jong ka Melbourne Olympic, ha kaba ka India ka la lah ba kan pynliem noh ia ka Australia da 4-2, ha ka por ba la iakhun ia ka quarterfinal.
Hadien ba u la shongthait noh na ka kam phutbol, u Baneerjee u la iai bteng ban don bynta ha kaban iarap ban hikai bad ban kyntiew ia ka phutbol ha India bad kane ka la biang pura ia u ba un a ioh ban pdiang syndon ia ka khusnam ba kyrpang na ka Fifa ka the Centennial Order of Merit, ha u Lber jong u snem 2004.
Ka jingkhlad noh ka jong u Baneerjee, ka ri hi baroh kawei ka la duh shisha ia uwei na ki khlur ialehkai ba paw bad bna nam ha ki por kiba la leit noh, bad ba long u rang ialehkai bym tyngkai ia la ka bor ka jong u, namar hadien ba u la shongthait, u la shim pat ia ka bynta ban long kum u nonghikai ia kiba bun klob ne wat ia ka kynhun ki rang ialehkai jong ka ri.
Ka jingsaphriang stet jong u khniang jingpang Coronavirus kala wanrah ia ka jingma ka bakhraw ia ngi baroh.
Ngi donkam ka jingíatrei lang jong baroh na ka bynta ban pynduh ia kane ka jingpang da kaba bud ia ki jingbthah jong ka Sorkar bad ki jingkyntu jong ka North East Regional Bishop’s Conference la ai la kine ki jingbthah hapoh ka Jylaniam Bah Shilong.
Katkum kane ka jingbthah la pyllait ïa baroh ki Lyngdoh, Riewniam bad ki paid riewngeit Katholik jong ka Jyllaniam Bah Shillong na ka kamram ban iashim bynta ha ki jinglehniam Sngi u Trai bad ha ki Sngi Khuid baroh ba la teh haduh 31 tarik u Lber (March) 2020, ong u kyrwoh bala pyllait da u Fr.John Madur, Diocesan Administrator, Archdiocese of Shillong La pyntip ba la pynsangeh noh ia baroh ki jinglehniam paidbah kum ka Lynti Diengphna ha ka Sngi Thohdieng, ki ritrit, ki Mass Sngi u Trai bad ki Seminar bad ki Jingíaseng ling haduh 31 tarik u Lber (March) 2020.
Ki lyngdoh kiba sngap ki dei ban iada la lade da kaba deng ki jingda shyntur (mask) bad da kaba bat ia ka jingingai ka babiang na ki nongphla.
(Ym dei ban pyndonkam ia ka khet phla).
Ka Sngi u Trai ka dei ka sngi ba ngi dei ban sumar khuid.
Kumta wat lada ngim lah ban shim bynta ha ka Mass Sngi u Trai, ngi dei dan Pyniong Ka Jingduwai.
Ngi lah ban iaduwai lang kum ka ling ka sem.
pule ia ka Ktien u Blei, duwal ia u Rosari, pynlong ka Lynti Diengphna ne kano kano ka jingduwai.
Ngi don ha ka Por Lent Bakhuid.
Ai ba man ka Sng Thohdieng kan long ka sngi jingduwai bad ka sngi shah jingit, ban kyrpad ia ka Jingisynei jong u Blei bad ka jingpynkhiah jong U.Ia kine ki jingbthah yn sa nang pynthymmai ha kaba sdang Jong u bnai laïong (April) 2020, katkum ka jingdonkam.
Ha kajuh Ka por ngim dei ban tieng.
hynrei ngin duwai shit rhem ha u Blei ba Un pynduh noh la une u khniang Jingpang coronavirus.
Ha kane ka por jong ka jingsaphriang ka jingpang ha shi tyllup ka pyrthei, ngi donkam ia ka jingiatreilang jong man la iwei pa iwei I nongshong shong ban iakhun pyrshah ia ka jingpang Coronavirus.
Ym pat shim la don mano mano kiba ioh ia kane ka jingpang ha ka jylla jong ngi, hynrei  ha kine ki saw taiew ban wan kidei ki taiew kiba kyrpang bha na ka bynta ka jylla jong ka jong ngi ba pynsangeh ia ka jingsaphriang une u khniang jingpang.
Nga kyrpang ia man la iwei pa iwei I nongshong shnong jong ka jylla ba kidei ban bud ia ki kyndon bad jingbthah ba la ai da ka sorkar jylla.
Nga kyrpad ia man la iwei pa iwei I nongshong shnong ba kidei ban pynsangeh shwa ia ki kam shimet, ki jingtrei bad ki kam ha ka imlang sahlang ha kum kane ka por ba kongsan.
Lashasi ka sngi kaba long ka 21 tarik u Lber, 2020 ngin ia pynlong ia ka kum ka sngi ban pynsaphriang jingtip shaphang ka jingpang Coronavirus ne ka Coronavirus Awareness Day (CAD) ha kaba baroh ki jaka treikam sorkar, ki bank (sorkar bad shimet), ki jaka pule, ki jaka paidbah bad ki iew ki hat kin khanglut, kumjuh ruh yn ym shah ban iaid kino kino ki kali paidbah.
Nga kyrpad ia ki nongshong shnong ba kim dei ban shim ia kane kum ka jingkhang khyrdep ia ka shnong ka thaw; hynrei ban shim ia ka kum ka dak jong ka jingpynsaphriang jingtip bad iada na ka jingsaphriang ka jingpang coronavirus ha ka jylla.
Nga kyrpad ia ki paid nongshong shong ba kidei ban shim ia kane ka sngi kum ka sngi ba kin pynleit jingmut bad sngewthuh khambha shaphang kane ka jingpang kaba la saphriang ha kylleng ki jaka.
Nga kyrpad ia baroh ki paid nongshong shnong baieid ba kin pyntip sha ki rangbah shnong la phi la wan jingwan ne em ha kine ki 14 sngi ba la leit noh ba lada phi la leit ne em sha ki ri kiba kane ka jingpang ka la khie, kumta lada don kiba la leit jingleit la kyrpad ia ki ba kidei ban shong ha iing 14 sngi bad kidei ruh ban kiar na ka jingiakynduh briew.
Ka shimpor haduh 14 sngi eiei ba ki dak ki shin jong ka jingshitom kan paw ne kan ym paw, kumta sngewbha ban pyntikna ba phin phikir ia lade bad ia kiwei bad kumjuh ban iada ia kiwei pat bad ia ka shnong jka thaw ka jong phi.
U Rangbah shnong udei ban ai jingpynshai ia ki briew kiba la wanphai na kino kino ki jaka kaba la khie kane ka jingpang bad ba kidei ban pyntip sha ki DC office ha kine ki lai rukom.
Ki nongtrei ka koit ka khiah ne ki Medical Volunteers/ District Surveillance Team kin sa ia kren kito ki briew lyngba ka phone lane ki lah ruh ban leit sha iing jong ki bad ai ki jingbatai kiba bniah kumno ban sumar ia ki bahaiing hasem ha kine ki 14 sngi.
Nga kwah ban pyntip shaphi ba ka sorkar ka la shim khia bha bad ka la shim ruh ia ki lad ki lynti kiba donkam ban pynbiang ia baroh ki jingdonkam jong ki nongshong shnong kumta nga kyrpad ia iwei pa iwei I nongshong shnong ba kim dei ban khih khuslai hynrei ban long kiba jai jai bad ngim dei ruh ban niewbein ia kito ki briew kiba ngi suba ba ki la ioh ia u khniang jingpang coronavirus.
Ngi die ban kynmaw ba ka ri India jong ngi ka dang don ha ka bynta ba- ar jong ka jingsaphriang u khniang jingpang bad man la iwei pa iwei I nongshong shnong idei ban shim ia ka bynta jong kid a kaba pyntika ba ka ri jong ngi kan ym poi sha ka bynta kaba 3 ne 4 jong ka jingsaphriang.
Ka jingiap na kane ka jingpang corona virus ka long kumba 2.5 na ka shispah kumta ka ri namar ka jingdon jong ki nongshong shnong ka long palat 1 billion ngut ki briew, namar kata ka lah ban ialam sha ka jingiap jong kiba bun ngut ki briew.
Na kata ka daw, ka long kaba donkam ban bud ia ki kyndon ba la bthah khnang ba ngin ioh ia ka jingjop, kumta nga kyrpad ia baroh ki briew ba kin kiar na ki jaka ba bun briew (kata ka long ban ym iajan than iwei na iwei) ban pynkhuid bha ia ki kti bad ban phikir haba ring bad pynhiar mynsiem.
Phi dei ban iada ia lade, ia ki bahaiing hasem bad ka imlang sahlang baroh kawei.
Thank you Khublei Shibun Mitela.
Kum shibynta ban ïasnohkti lang ïaka jingai jingmut ka sorkar Jylla ka Balang Unitarian Union North East India kala rai ban pynsangeh shuwa ban pynlong jingiaseng ha ïing mane bad ha ki iing jong ki para bangiet naduh ka 19 tarik u Lber tad haduh bala pynbna da kumwei.
Ïa kane ka rai ki nongsharai balang ka Unitarian kila shim hadien b aka jingialang kaba la khot kyrpang da ka Deputy Commissioner East Khasi Hills District, kaba iadonlang ki doctor kila batai iaka jingma kaba ap na une u khniang jingpang uba pur sted bad saphriang na ki jingialum paidbah la ka long haki kam bapher bapher ne na ki jingiaseng.
Une u khniang jingpang coronavirus u pur sted bha bad ban kiar bad ban iada ialade ym dei ban iakhleh bad ialum paidbah.
Donkam ban ia jngai iwei na iwei la kumno kumno 1 metre.
Donkam ban sait kti da ka sabon kham bunsien bad ki Ingmane kidei ban don ia kum kine ki jaka sait kti.
Ym dei ban iajan bad no bad no ruh kiba don jyrhoh bad khie shit.
Ym dei ban biah pathar ha ki jaka paitbah.
Tap iaka khmut bad shyntur da ka rumal lane tissue haba synriah ne jyrhoh ban iada ialade ong u Ka ophis jong ka Senglang ha ryngkat ka jingai jingmut jong u President jong ka Senglang (Balang Unitarian) u Pastor Derick Pariat bad na ka bynta ka jingshong shngain na kane ka jingpang ba shyrkhei, ka la shim ia kane ka rai ban kyrpad iaki Balang bad para bangeit baroh ban sangeh noh shwa shi por ban pynlong iaki Jingiaseng bad ban buh ha ki jingduwai ha khmat U Blei ban pynjem iaka kane ka jingpang ha kylleng ka pyrthei.
Ka Hynñiewtrep Youth Council (HYC) kala pynpaw ia ka jingsngew khia halor ka jingkiew ka jingiabit u khniang Coronavirus ha kylleng ki Ri ka pyrthei kumjuh ka India bad ban tem ia une u khniang ka HYC kala khot wer bad kyntu ia baroh ki kynhun sengbhalang, sengtreimon sngewbha bad ki kynhun niam ban iatreilang ban iakhun pyrshah ia une u khniang.
Ka HYC ka ai khublei ia ka Sorkar Jylla ba ka la shim ia ki lad ki lynti ban iada ia ka jingpur kane ka jingpang, hynrei ka HYC ka kyntu ba dei ban pynkhlain shuh shuh ban shim sa ki wei de ki lad ban iada ia ka jingpur une u khniang coronavirus.
Nyngkong eh ka HYC ka dawa na ka sorkar ba kan dei ban khang noh ia baroh  ki bar ri bad ki bar Jylla ban wan sha ka Jylla jong ngi.
Ia ki briew na Jylla ba leit shabar ladei ban phah test bad lada  ki don ki dak ki shin (symptom) dei ban buh shwa ia ki ha ki jaka bym don briew (isolation).
La kyntu ruh iaki Dorbar shnong, khynhun niam na ki balang bapher  bad ki seng treimon sngewbha bad kumjuh ruh ia ki bor sorkar ban pynsngewthuh paidbah lyngba ki jingthoh da ki poster ne ki kot lyngkdop bad ki social media ne khubor paidbah kumno ban iada ialade na kane ka jingpang.
Ka HYC ka banjur ia baroh ki para Ri ban bud ryntih ia ki jingbthah ki bor sorkar bad ban nym ialeh pyrshah ban lah ban iakhun ia une u khniang ba pur sted ha kylleng ki ri ka pyrthei.
Kito kiba la leit jingleit shabar ka Jylla bad sha bar ri ha kine ki sngi ba ladep sngewbha ban phah check ialade ban sngewthuh ba ka jingshimkhia jong ki kan iada ia ki bad ia kiwei.
Ba tem ïaka jingsaphriang bad iabit u khniang Coronavirus, ka KSU NEHU Unit kala dawa na ki bor pyniaid ka NEHU ban khang shisyndon iaka jingrung ki briew kiba na bar jylla lane ki ri kiba shah ktah ha u khniang Coronavirus.
Ka KSU kala dawa ruh ban buh ïaki hand sanitixer ha man la ki painkhna jong ki tnad bapher bapher, hostel bad ka Administrative building.
Nalor ka KSU kala dawa ruh ban buh ia u Emergency Number na ka bynta ban pynsuk iaki samla pule, ki nongtrei ban report lada don kino kino kiba ki suba ba ki don iaki dak ki shin jong une u coronavirus.
Ban pynbiang iaki tiar thew jingshit ka met u briew ia ki warden jong ki hostel bad ki security ki ba ap pahara iaki khyrdop rung jong ka skul bah NEHU.Ka Khasi Students Union (KSU) NEHU Unit haka 19 tarik u Lber 2020 hapoh ka jingialam u Pynshai Kupar Dkhar, president ha ryngkat ka jingdonlang u Richest Malngiang, general secretary bad u education secretary u Brandon Shangpliang ka lah leit ai dorkhat hakhmat u Professor S.K Srivastava Vice Chancellor ka Skul Bah NEHU.Ka KSU katkum ka dorkhat kaba kala aiti ha u Vice Chancellor kala dawa ban pynkylla kyrteng iaki hall kiba don ha katei ka skul ban pynsah nam ïaki riew khraw ka jaidbynriew.
Kine ki hall kiba dawa ai kyrteng ki dei: Ka Multi Use Convention Hall la dawa ai kyrteng ha u (L) Dr.Barrister Pakem Convention Hall, uba long u Vice chancellor ba nyngkong napdeng ki Khasi bad kumjuh u Vice Chancellor ba rim ka ka skul bah NEHU.Ka Convocation Hall sha U Soso Tham Convocation Hall.
Ka Science Seminar Hall Sha u Wickliffe Syiem Hall lane sha U Captian Keishing Clifford Nongrum Hall.
Community Hall sha ka Phan Nonglait Hall.
Ban ïakhun pyrshah ïaka jingpang ba ïabit sted, ka COVID-19 (Coronavirus), ka District Magistrate jong ka East Khasi Hills District, ka la pynjari syndon da ka kyndon jong ka Section 144 Cr.
PC.Kane ka kyndon aiñ kaba la pynjari, kala hukum ban khang khyrdep lut ia baroh ki iew ki hat  bad ka jingkhang ban iaid ki kali kamai paidbah.
Nalor katta la mana bad khang pyrshah iaka jingialum lang ki paidbah palat ia ka san ngut, ha kino kino ki jaka.
Kane ka hukum kan sdang ba kan treikam naduh ka shiteng synia 12 baje mynmiet haka 20 tarik Lber 2020 haduh ka shiteng synia jong ka 21 tarik Lber 2020.
Kata naduh ka shiteng miet ka sngi Thohdieng haduh ka por shiteng synia haka sngi Saitjaiñ kane ka hukum kan treikam.
Ka jingpynjari ia kane la hukum ka long kat kum ka jingbthah ba la pynmih da ka tnat ka koit ka khiah jong ka sokar jylla, kum shi bynta ban ïakhun pyrshah ban nym ioh ban pur jong ka jingpang COVID-19 (Coronavirus).
U Myntri Rangbah ka Jylla Conrad K Sangma ula wanrah ka Mang Tyngka kaba T.17, 375 Klur bad ka duna haduh T.1532 klur na ka jingiohlum ha une u snem 2020-21 ha kaba 3.53 percent ka dei naki mar kiba pynmih naka Jylla (Gross State Domestic Product (GSDP).
Ka jingiohlum pisa ha une u snem 2020-21 la mang T.17, 375 Klur ha kaba ka revenue receipts la mang T.15,353 crore bad ka capital receipts T.2,022 crore, ong u Myntri Rangbah ka Jylla Conrad K Sangma.
Khlem da ka khein ïaka ram kaba T.1,995 klur, baroh ka jingiohlum kan kot T.15,380 Klur, ula ong u Myntri Rangbahbad ka jingpynlut kan kot T.17, 432 Klur, ha kaba ka jingpynlut naka Revenue  expenditure la mang T.14,428 crore bad ka capital expenditure T.3,004 Klur.
U Myntri Rangbah uba bat halade ïaka pla tyngka ka sorkar jylla ha kane ka mang tyngka la mang ban pynlut T.16, 912 klur khlem khein ïaka jingsiew ïaka ram kaba T.520 crore.
Katba ka sut la mang ba kan kot haduh T.843 klur bad ka pension T.1,208 klur “Ha ryngkat ka mang tyngka, nga wanrah ïaka Vote on Account na ka bynta ka jingpynlut kaba lai bnai jong u snem 2020-21," la ong u Myntri Rangbah bad bynrap ba ka jylla ka don ruh iaka ka thong ban ioh rung haka thup Top Ten na ki Jylla haka liang ka roi ka par bad ka GDP ha u snem 2030.
“Ngi lah ban poi sha kane ka thong namar ba ngi don ki plan ki policy ban jop," la ong u Conrad bad bynrap ba kine ki buit ban poi sha kane ka thong ki dei ban pynbha iaka koit ka khiah, ka pule ka puthi, ka rep ka riang bad kam tei jingtei ne ki kam pynroi nalor ka lad iohkam ïohjam ïaki samla kiba la nang la stad.
Kum shibynta ban pyntreikam ïaka jingbthah jong ka Sorkar Jylla ban ïada naka jingsaphriang u khniang COVID-19 ne u Coronavirus hapoh East Jaiñtia Hills District la bthah ïa baroh ki Dolloi, ki Waheh Shnong bad ki Committee kiba pynïaid ïaki iew ban khang shipor ïa ki iew ha baroh kawei District, East Jaiñtia Hills.
Na ka bynta ka jingbha jingmiat u paid nongshong, u Deputy Commissioner, East Jaiñtia Hills District ula bthah ïaki Dolloi, Waheh Shnong bad ki Committee ba pynïaid ïaki iew ban khang shipor ïa baroh ki iew kiba don hapoh ka district haduh 31 Lber 2020 ban khanglad ïaka jingïalum paidbah kiba wan na kylleng shnong jong ka district bad kiba nabar kumjuh kiba na bar jylla.
La kyntu ïa baroh ban shimkhia ban khang ïa ki iew ban iada iaka jingpur u khniang coronavirus.
U Chief Minister jong ka srokar jylla Conrad K Sangma haka sngi Palei ula ïathuh baka North Eastern Council (NEC) kala mynjur ar tylli ki project shna surok kaba la kot T.142 klur ha une u snem 2019-20.
Kine ki ar tylli ki surok ki kynthup ïaka surok 9 Mile haduh Umsen lyngba ka Killing-Pilangkata Road (29.872 km) haka jingmang pisa kaba T.84.01 Klur, katba ka Mukroh Umspar ban pynïasoh ïaka Jrikyndeng, Assam (15.517km) haka jinglut kaba T58.01 Klur, la ong u Conrad Sangma haba jubab ïaki jingkylli hapoh ïing dorbar ka jylla.
Baroh ar tylli kine ki surok ki hap haka inter-state roads hapoh ka skim North East Road Sector Development Scheme (NERSDS).
U Myntri Rangbah ula ong ba haduh T.44 crore la pyllait pisa da ka NEC haduh mynta.
Ka jingshna ïaka surok 9 Mile haduh Pilangkata kan sa sdang noh shen da ka tnad PWD jong ka Jylla, katba ka surok Mukroh Umpsar ka ban pynïasoh ïaka Jrikyndeng, Assam kala iaid shakhmat bad ka kam kala iaid kumba 8 percent hapoh ka jingkhmih jong ka tnad CPWD.Kum shibynta ban pyntreikam ïaka jingbthah jong ka Sorkar, ka Dorbar Shnong Ialong kala khang ïaka Ialong Toursit Spot, kumjuh ruh ka Dorbar Shnong Moosalyngkat kala pynkynriah ïaka fete kaba la thmu ban pynlong haka 19 bad 20 tarik une u bnai Lber.
U Ma Bishar Shylla, Waheh Shnong jong ka Ialong, ula ong ba kane ka jingkhang ia kane ka jaka jngohkai kan treikam tad haduh bala pynbna ka sorkar da kumwei bad la kyntu ïaki nongwan jngohkai la ki trai jylla ne ki bar jylla bad ki bar ri ba sangeh shuwa ban wan sha kane ka jaka.
Ka Dorbar Shong Moosalyngkat ruh kala pynbna ba kala pynsangeh shuwa ïaka fete bad ka lucky draw 2020 kaba la thmu ban pynlong haka 19-20 Lber 2020.
Ïa ka tarik ka dorbar shnong kan sa pynbna hadien.
Ka jingkhang shipor ia katei ka jaka jngoh kai pyrthei bad ka fete kalong ka ban iada na ka jingpur u khniang coronavirus.
Kum shibynta ban bud ïaka jingbthah jong ka sorkar ban khang ïaki skul, tamasa, ki fete bad kiwei kiwei ka Dorbar Shnong Nongthymme East Jaiñtia Hills ka la pynbna paidbah ba kala rai pynkynriah sngi noh ia ka fete shnong kaba la thmu ban pynlong ha ka -20 -21 tarik une u bnai.
Ka jingpynkynriah ïa kane ka fete ka long kum shibynta bynta ban ïatreilang ban ïada naka jingpur bad ïabit u khniang COVID-19 ne u Coronavirus.
Na kaliang ka dorbar shnong ka kyrpad ia ki paidbah ban iai shah bad ka shnong bad ia ka tarik ban pynlong biang ia kane ka fete yn sa pynbna hadien, ong u secretary dorbar shnong Nongthymme Ma Pyrkhat Muksor.
Ka Meghalaya Human Rights Commission (MHRC) Shillong kala pan jingshai na ka sorkar jylla ha kaba iadei bad ka jingjia haka shnong Pashang halor ka jingshah tied shah bom ki khyndai ngut kaba la wanrah ruh ka jingduh ei ïaka jingim uwei u samla mynta u bnai Lber 2020.
Ka MHRC mynta ka sngi hapoh ka jingialam ka jong u Chairperson u jong, ka u Justice T.Vaiphei bad ki dkhot ba kynthup ia u bah PJP Hanaman bad kong B.Giri, ki la pan jingpynshai na ka sokar jylla hadien ba ka la shem ia ki khubor ba la mih ha lad pathai khubor, haba iadei bad ka jingmih paidbah ban ia tied bad bom ia ka kynhun ba khyndai ngut ki  samla ba dei napoh ka shnong Madanrting, hadien ba ki la wan phai iing na ka jingleit ban bam khana shapoh ka shnong Syntung.
Ka jingpan jingpynshai ka MHRC ka long halor ka nongrim jong ka Article 21 ka riti synshar jong ka ri, kaba ken shai kdar ba man la u nongshnong shnong, ym don hok ban knieh jubor noh ia ka hok  longbriew man briew ka jong u, lait noh tang ki bor synshar kat kum ba la pruid dak ha ki ain ki kanun.
Ki khyndai ngut ki samla ka kynthup ia Macmillan Kharshandi, Teiborlang Kharbyngar, Ricky Dkhar, Alfready Sohtun, Vishal Deb Verma, Bijay Singh, Rohit Suting, Banteiliang Kharumnuid bad Pappu Deka, Ha kane ka jingiabom shnong  jong u paidbhur, uwei napdeng kine ki khyndai ngut ki samla, ba la tip kyrteng kum u Macmillam Kharchandi, u la duh ei ia la ka jong ka jingim, katba ar ngut na kine ki la mynsaw bad kiwei pat kila phet rieh sha ka khlaw ba marjan ban lait na ki kti jong u paidbhur.
Kine ki khyndai ngut ki samla ki la leit ban ia bam khana ha kane ka sngi kaba long artad kum ka dak ban ia lehkmen ia ka  sngi kha ka jong u Ricky Dkhar.
Ka daw jong ka jingmih u paidbhur ban tied ban bom shnong, ka dei tang namar katta ka jingkynnoh ba kine ki samla kidei ki menshohnoh.
Ka MHRC, kala shim khia bha halor kane ka jingjia bad ka la thoh sha ka sorkar jylla lyngba u Chief Secretary bad kumjuh sha u Director General of Police ban pan jingshai ba la leh aiu halor kane ka jingjia, kiei ki lad ki lynti ba la shim bad leh, kaba long kat kum ki kyndon jong ka hukum jong ka iing bishar ba hakhlieh duh jong ka ri (supreme court)  ha u bnai Naitung jong u snem 2018.
Ka MHRC, ka la dawa ba ia ka kaiphod kaba pura halor kane ka jingjia dei ban pynpoi hapoph 30 sngi naduh ba la mih kane ka khubor.
“Ka pyrthei baroh ka sheptieng ïa u khniang ba pur bad ba ïabit bala tip kum u coronavirus ne u COVID-19 uba la wanrah ïaka jingjia kaba sngewsih ha kiba bun ka ri ka pyrthei, hynrei ngim dei ban sheptieng ïa une khniang ba ïabit na uwei u briew sha u uwei namar ba u don U Blei, uba ieit bad dap da ka jingaiei bad uba khrawbor ban ïada ïa ngi," la ong u Rev.Dr.B Sohklet.
“Ka don ka jingkynnoh ba jingmih uta u coronavirus kadei ka jingleh khnang jong U Blei ban tynjuh namar ba ka imlang sahlang ha ri China la ka long haka kam sain hima sima, ka synshar khaddar khamtam lada kren bad ai jingmut tiak shaphang ka jingngeit Blei, kata la shah kem," la ong u Pastor Sohklet haba sam ïaka khubor haka jingïaseng KJP Synoh Mihngi kaba 18 th kaba long ha Dkhiah, Khliehriat, East Jaiñtia Hills District haka sngi U Blei.
Kane ka jingiaseng synod kala sdang naduh ka 12 tarik bad kala poi sha kaba kut haka sngi U Blei haka ki paid riewngeit na kylleng kila wan sha katei ka jingiaseng.
Ka sobjek jong kane ka synod mynta ka kynti ka dei “Ki la pynlip iaka sharak bad kim shym la thang iaki jingiwbih (2 Khron 29:7).
" U Pastor ula ong “Ki parabangeit ka balang kim dei ban sheptieng ïaka jingpang coronavirus namar ngi don ia U Blei bakhraw bor uba dap da ka jingieid bad jingaiei.
" U Pastor Sohklet haba sam ïaka khubor ula pynshong nongrim naka Kitab Genesis 3: 8-10 kaba U Blei ula theh ki jingkyrkhu ha u briew, hynrei u briew ula leh lyndet ïa U Blei.
U Pastor ula pynpaw ka jingsheptieng ioh ba kata ka jingleh bakla thala jong ngi kan buh pud iaka jinglong kyntang jong U Blei bad pyntroin iaka Balang bad ka jinglong Khristan.
Ula kren ruh halor ka jinglong Khristan bad ka jingkynnoh ïa kiwei ki jaidniam ne ki kynhun kiba pyrshang ban pynthud ïaka jingngeit jong u khristan, hynrei kum ki khristan ngi leh aiu? Haka nohphai sngi la ioh ka jingkren na u Pastor SS Majaw Administrative Secretary PCI, uba la pynshong nongrim na ka kitab (Hebru 1:1:2) “Ha ki por barim bajah, u Blei U la kren man la ka teng bad ha ki bun rukom ha ki kpa tymmen jong ngi da ki nongïathuhhypa; khatduh khatwai ha kane ka juk, U la kren ha ngi da u Khun lajong, ïa Uba U la thung nongïoh pateng ïa kiei kiei baroh bad da U U la thaw ïa ka pyrthei.
" Ha kane ka jingiaseng Synod la ioh ka jingrwai Choir na ki Balang bapher kynthup naduh ka Jingiaseng Samla Balang Lawmei, Balang Umsyiem, Laitlyngkot bad Sohryngkham, Mowkaiaw , Laban, Standing Choir KJP Synod Mihngi bad na ka Jingiaseng Samla Dkhiah.
Ki kynrem ki lyndan ki ba wan sha kane ka synod ki kynthup ïa u bah Prestone Tynsong Deputy Chief Minister ka Jylla, u Lahkmen Rymbui Myntri sorkar bad Lamphang ka iingdorbar ka jylla Metbah Lyngdoh bad ki MDC bad kiwei kiwei kynthup ïaki ophisar sorkar.
Haba pyntreikam ia ka jingbthah jong ka sorkar jylla, ka Dorbar Shnong Darrang ka la rai ban khang noh shwa ia ka Darrang Tourist Spot shipor naduh mynta ka sngi.
Ka jingkhang shipor ia katei ka jaka jngoh kai pyrthei ka long ban iada na ka jingpur ka jingiabit ka jingpang coronavirus, ong ka Dorbar Shnong.
Kane ka jingkhang iaka jaka jngoh ha Darrang kan neh tad haduh bala pynbna paidbah da kumwei.
Ka Jaintia Students’ Union (JSU) ban pynkhlain iaka jingtreikam jong ka kala thaw ia kawei ka tnad thymmai Laskein Block kaba la tip kum ka Laskeiñ Circle.
Ïa kane ka tnad la pynskhem mynta ka sngi ha Jowai.
Iaka jingalang la pyniaid da u Trainbormi War, Discipline Secretary la ioh ka jingkren pdiang burom na u Yoosar Kynjing Organising Secretary.
U Treiborlang Suchen President JSU-Shillong Circle haka jingkren ula iathuh iaka thong treikam bad kaba kongsan eh ka long ban dawa Inner Line Permit (ILP) bad ban pyrchah jur iaka aiñ CAA jong ka sorkar pdeng.
U President JSU Lawyerson War ula kyntu iaki dkhot ban long kiba iatylli bad kiba iaineh haka nongrim haba trei na ka bynta ka bha ka miat jong ka jaidbynriew.
Ula kyntu ruh iaki dkhot thymmai ban don ka mynsiem ialeh bad ban long kiba pyrkhat jngai na bynta ki pateng jong ka jaitbynriew.
Ha kane ka sngi la iadonlang ruh u nongai buit u Sajeki Passah uba lam khmat ban pynsmai bad ki kyntien kular ia baroh ki dkhot thymmai ka Laskein Block Circle.
Ki nongkitkam ka Laskein Circle ki dei u Dapmain Suchiang kum u president , vice president Bantei Maskut, general secretary Franky Shylla, finance secretary Daeimi Biam, organising secretary Bantei Suchiang, assistant organising secretary Bakordor Timung, publicity secretary Heiborki Suchiang, assistant publicity secretary Nitenjan Pala, disciplinary secretary Niwansuk Labon, sports secretary Meban Dkhar, office secretary Brighstar Lamare, cultural secretary Rideiwa Dkhar bad education secretary Aplang Lamare bad 12 ngut executive member.
Sa tang katto katne sngi ba ka Dorbar Mang Tyngka jong ka Jaiñtia Hills Autonomous District (JHADC) kan sdang noh, hynrei kala mih ka jingkylla haka saiñ pyrthei jong ka konsil hadien ba ki saw ngut ki MDC jong ka Bharatiya Janata Party (BJP) kila ai ka jingkyrshan ïaka kynhun United Democratic Alliance (UDA) kaba ïatreilang ka National People’s Party (NPP) bad ka United Democratic Party (UDP) kaba ialam u ma Thombor Shiwat kum u Chief Executive Member (CEM).
Da ka jing kyrshan jong ki saw ngut ki MDC BJP ba kynthup ïa u Lakhon Biam Chairman Barim ka JHADC, u Krison Langstang, Dawan Lyngdoh bad J.Treilang Suchiang ki MDC kiba la jop naka UDP ha kane ka samoi, hynrei namar ka jingthmu pynkylla ïaka EC u ma Thombor kila phet naka UDP bad shong haka liang pyrshah shipor ka pynkiew iaka jingbun ka UDA haduh 28 ngut.
Also Read: Ha ïing dorbar yn ïakren halor ka thungkam beaiñ ha JHADC: BJP Also Read: Iabhah ki MDC ₹4 Klur ka Fund JHADC, katba ki nongtrei duh tulop 6 bnai: Andrew Dangshen kine ki MDC BJP ki dei kiba kynthoh pyrshah bha ïaka EC kaba ïalam u ma Thombor Shiwat bad ïaka policy treikam jong u bad kynnoh ba u pyndonkam ban pynïaid bakla ïaka pisa SAG ban ai tulop ïaki nongtrei ka konsil da ka pisa SAG bad ki ujor sha u Lat kumjuh ruh kila mudui da ka ejahar ha Jowai Police Station halor kane.
Also Read: BJP MDCs demand CBI inquiry into diversion of over 16 Cr SAG fund in JHADC Kila kynthoh jur ruh ïaka jingbym lah u CEM ka Konsil ban pynïoh tulop ïaki nongtrei ka konsil la 6 bnai bad kila dawa ba un hiar shuki, phewse mynta kin hap ban pyndem hakhmat u Ma Thombor ha kaba wat tang ban buh jingkylli bad ki mat iakren haka dorbar mang tyngka ka konsil ruh kim shym la buh satia ha kum kane ka por kaba ka konsil ka hiran haka ioh ka kot bad bun bah ki khajna kiba ka konsil ka dei ban ïoh ruh ki lait shabar ka pla pisa jong ka konsil.
Ïa kane ka dorbar la buh tarik ban long haka 26 tarik une u bnai Lber.
Also Read: Kynnoh ka BJP ba pynïaidkam bakla ïaka pisa T.16 klur tam ha JHADC Ka jingkynrshan jong kine ki saw ngut MDC BJP kala nang nang pynbun paidbah ïaka UDA kaba la kot haduh 28 ngut kynthup u MDC ba shu sieh.17 ngut tang ki MDC NPP bad 7 ngut ki MDC UDP.Also Read: Thalain ki MDC ïa u Thombor Shiwat ba u kren klumar ba wat ki MDC ruh kin iakhih lada ym ioh tulop ka JHADC Katba ka Congress kala sah noh sa tang 2 ngut bad kine ki kynthup ïa u Holando Lamin bad u Awhai Andrew Shullai.
Also Read: Bijai ei ki mat ïakren ba thmu wanrah ki MDC BJP ïaka iap ka im ka JHADC.Ka Seng Khasi Kmie, ka sngew ba kan kyntu ia baroh ki circle ne ki tnat Seng Khasi ba don ha kylleng  sawdong ka bri Hynñiewtrep, ba lada long kaba lah, ia mynta  ban pynsangeh noh shwa ha kaban pynlong ia ki Shad Suk Mynsiem ne ki Seng Kyrsiew kiba dei ban long haduh 31 tarik u Lber 2020.
Also Read: Hikai ki pulit West Jaiñtia ban ïada na u Coronavirus Kane ka jingai jingmut na ka liang ka Seng Khasi kmie ka dei halor ka nongrim ba ka la ioh pdiang ia ka kyrwoh na ki bor sorkar ka jylla kaba la shim ia ki lad ki lynti ban iada naka jingsaphriang jong ka jingpang ba la pur ha kylleng sawdong ka pyrthei  ka Covid-19 ( Coronavirus ).
Ka Seng Khihlang kumba ka ju long man la u snem mynta u snem ruh ryngkat ka jingiatreilang ka Seiñraij Wahiajer kan pynlong ïaka Lympung kaba 33 ki khun Samla ka Seng Khasi bad Seiñraij ah Wahiajer.
Katei ka lympung kan long 27 haduh ka 29 tarik mynta u bnai ha Shnong Wahaiajer, West Jaintia Hills naduh ka por 10:00 baje mynstep halor ka mat pdeng “Snap paka ki Longshuwa Suhsieng ka Niam Khasi".
Ha katei ka lympung yn don ka yn ioh ki jingsneng jingkraw na ki riew rangbah halor kumno ban pynneh pynsah iaka niam ka rukom bad ka Dustur ka Riti kaba la ioh pateng na u blei trai kynrad nalorkata kan don ruh ki jingshad tynre (Culture).
Haka 27 tarik yn rah ia u mawbynna sahnam da ka Seng Khasi Shaid Shaid Mawkyrwat South West Khasi Hills District.
U Rgh, S.Sari Publicity Secretary Sengkhihlang.
, ula ong ba ka Seng Khihlang ryngkat bad ka Seiñraij Wahiajer ka la khot la wer ia baroh ki khun u hynñiewtrep hynñiew skum ban pyllait por khnang ban sha katei ka lympung.
Ka Jaintia Students Union lyngba u Education Secretary u Request Pakma uba long ruh u General Secretary ka JSU Shillong Circle ha ryngkat u President ka Ri Bhoi Students’ Union (RBSU) u Everjoy Nongpluh ki ai ka jingkyrshan iaka KSU & FKJGP ban dawa pynduh pyndam shi syndon iaka kot pule jong ka Sociology Class-XII jong ka Indian School Certificate hapoh ka Jylla Meghalaya ba la thoh da uwei u nongthoh kot u Manjir Gosh ba la pynmih da ka Kalyani Company namar ka jingpynsngewthuh bad ialam bakla iaki khynnah pule jong kane ka Jylla kiba hap hapoh ka jingkhmih jong ka ISC.Kine ki ar seng ki la pynpaw ba kin nym pdiang da leilei ia kum kine ki kot pule kiba thmu ban ialam bad pynsngewthuh bakla iaki khynnah pule.
Kum kine ki jingthoh ba pynmih ha katei ka kot pule ka long ruh kum ka jingkheiñ dewthala bad ka jingbym burom iaka jaitbynriew jong ngi hi baroh kawei namar ka la ktah mationg ruh iaka jingsngew jong kiba bun balang.
U nongthoh ula shuh thoh ha la ka jingsngewthuh khlem da tih bniah lane pynshisha ha shwa ban pynmih ia katei ka kot pule kaba lehse kan ktah pat khamtam eh iaki khynnah pule ha ki jingnang jingtip ka jong ki.
Kumta ki ar seng ki kyntu ruh ki skul kiba don hapoh ka Jylla ba kim dei ban shu pdiang kulmar iaki kot pule khlem da pule bad peit bniah bha ha shuwa ban buh ha ka Syllabus jong ki khynnah pule.
Ki pulit jong ka West Jaiñtia Hills District watla kam dei ka kamram jong ki, da ka mynsiem jong ka jingsngewkhia ki la hiar madan ban iakhun ym da ki lathi ne suloi, hynrei da ki kot lyngkdop ban ai jingtip kumno ban iada bad iakhun ïa u khniang jingpang Coronavirus uba la kylla long u khlam bap ur ha kylleng ki ri ka pyrthei mynta ka sngi.
Ki Pulit jong ka West Jaiñtia Hills District kila sam ia kine ki kot lyngkdop ban hikai kumno ban ïada na u khniang ba iabit uba la kylla long u khlam, uba la tip kum u COVID-19 ne u Coronavirus uba la pur ha kylleng ka ri India bad kiba bun ki ri kaba la wanrah ruh iaka jingjia ba sngewsih.
Also Read: U Blei u dei uba khrawbor, ngim dei ban sheptieng ïa u Coronavirus: Pastor Sohklet Kane ka prokram ban hikai ia u paidbah ban iada ialade une u khniang ka dei kaba la tip kum ka “BEYOND THE CALL OF DUTY".
Also Read: Meghalaya: No entry for foreign/national tourists to Shnongpdeng & Kudengrim Ki Pulit kila mih sha surok ban sam ïa ki kot lyngkdop kaba ki la ioh naka tnad ka koit ka khiah tang khyndiat eh bad kila shon (print) kylla iaki ban ioh sam sha u paidbah ha kylleng kylleng ki jaka ha West Jaiñtia Hills bad wat ha ki jaka mane blei ban pynshai halor ki lad jingiada na une u khniang coronavirus.
Also Read: Coronavirus: Health dept advice closure of schools in Meghalaya.
Ka East Jaintia National Council (EJNC) – Central Executive Council, hadien ba kala lap ïaka jingshna iaki kharkhana sain rnga dewiong (coke) kala iaid shait shait shakhmat haki ba bun ki shnong kiba hap hapoh East Jaintia Hills District kaba kynthup ha Elaka Sutnga, Umtyra bad shaka thain Bataw kala pynpaw ka jingpyrshah baka ktah ïaka haw bad ka sawdong sawkun ka mariang.
Ka EJNC kala pynpaw ba wat ki paidbah ki sengbhalang ki pyrshah jur ïa kane ka jingieng kine ki kharkha sain rnga dewiong, hynrei la sdang beit ïa kine ki kharkhana kaba buh jingma ïaka mariang bad ki nongshong shnong ka tdem dewiong U kyrwoh bala phah da u Sambormi Lyngdoh, president EJNC-CEC, ka la dawa naka ophis u Deputy Commissioner ka East Jaintia Hills ban pynsangeh mardor iaka jing shna ia kitei ki kharkhana Coke.
Ïa kine ki kharkhana la pynieng khlem ka jingkhot pynsngew paidbah bad ki paidbah ki sah haka umdum bad la kine ki kharkhana ki bud ne em ïaki kyndon kiba iadei bad ka jingïada mariang.
“Lada ka ophis u deputy commissioner East Jaiñtia Hills kam shimkhia ban peit ïa kane ka kam pynieng kharkhana sain rnga dewiong, ngin shim ïaka sienjam kaba tyngeh ban khang ïa kine ki kharkhana," ong u kyrwoh bala phah u Sambormi.
Ka kynhun jong ki nongshong shnong ka Jowai kila thaw da kawei ka seng kaba la suit la shor kyrteng kum ka Jaintia People’s Welfare Organisation (JPWO) ban rah ïaka sur u nong Jowai bad ka Rilum Jaiñtia baroh kawei halor ka kam pynroi pynpar ka thain bad ka jingdonkam ba man ka sngi u briew haka imlang ka sahlang.
Ïa kane ka seng JPWO la thaw haka sngi Saitjaiñ haka jingialang kaba long ha Indoor Hall jong ka Chutwakhu, Jowai kaba la khot da u MDC barim jong ka JHADC u ma Philemon Lyngdoh.
U Ma Philemon Lyngdoh haba kren shuwa ban thaw ïa ka JPWO, ula ong “Ka sor Jowai mynta imat ym don shuh ba peit bad ba ïakren na ki bynta ki jingdonkam jong ka haka liang ka roi ka par bad ki jingdonkam ba man ka sngi u nongshong shnong bad u paidbah ba bun ba lang u sngap jar jar.
" “Naduh ka jinglip khah khah ka bording, kaba ka tnad MeECL khlem ka jingpyntip paidbah ka pynlip ïaka bording katba mon bad lehbymsuidniew ban ai ka jingshakri kaba pura ïa u nongpyndonkam bording.
Nalor kata ka umbam umdih ha Jowai bad kiwei ki shnong ba marjan ki don hapdeng ka jingdkyrduh um namar ba bym biang ka rukom sam um ka tnad PHE," ong u Ma Philemon bad ula ong ruh ba kane ka pynlyngngoh ïa u paidbah nongshong shnong jong ka Jowai bad ki sah haka umdum bad ym don kawei ruh ka kynhun ne seng ban kren ne pynsngew ïaka sur u paidbah sha ki tnad sorkar ban kin pynbiang ïaka jingshakri ka jong ki.
U Ma Philemon ula ong shuh ba kawei pat ka jingdonkam kaba kongsan bha ka dei ha kaba iadei bad ka koit ka khiah u nongshong shnong ka thain, ba ka sorkar bad ka tnad ka koit ka khiah kaleh aiu ban iada na ka jingpur u khniang COVID-19, uba u pur ha kiba bun ki ri haka pyrthei kaba la wanrah ruh ka jingjia kaba sngewsih.
Ka tnad ka koit ka khiah kala pynmih ki jingpynbna paidbah sha ki lad pathai khubor paidbah bad ki kot khubor, hynrei katno ngut ki nongshong shnong kin ïoh ka jingtip kumno ban ïada na une u khniang ba iabit.
Ka sorkar haduh mynta kam pat ai kano kano ka jinghikai la ha ki skur, ki shnong ha ki jaka nongkyndong kiba ki lad ioh jingtip kum ki kot khubor kim poi thikna.
Kiwei ki mat kiba ula kren ki dei halor ka lad ïoh kam jong ki khun samla kiba la nang la stad, kiba ka jingkyrduh kam ka jur bha, hynrei ka sorkar ka leh bymsuidniew ban plie ki lad ki lynti ïaki khun samla ha Rilum Jaiñtia ban seng kam ban aikam bad mynta wat ha ki tnad sorkar kiba pyntrei ïaki skhim bapher bapher ruh ki ai kam kontrak haka jingsiew kaba rit, kaba buh jingeh ïaki samla ban pynbiang ïaka jingdonkam ka jong ki.
Ha kaba iadei bad ka lynti ka syngkieng, ki surok paidbah bun ki surok kila sniew bad kiba khapkngiah, hynrei ka sorkar leh kuman ban leh ïaka donkam bad kane ka long kum u maw jynthud ïaka roi ka par, ong shuh shuh u ma Philemon.
Ha kane ka jingïalang hadien ka jingïathir bad ïaphylliew jingmut kaba sani bha la rai ban thaw ïaka JPWO bad la jied ruh ïaki nongkitkam ki jong ka.
La jied president ïa u ma Philemon Lyngdoh, vice-president ia u ma Bismol Myrten, Secretary Russel Nongrum, Assistant Secretary Ebormi K Sutnga, Finance Secretary Syrpaiwanka Laloo.
Ki dkhot ka executive committee: LD.Lakiang, Daneal P Gatphoh, RN Gassah, Ruhi Phawa, Allwyn Laloo, Daribait Passah, Wansalan E.Dhar, Dr.Rebecca E.Laloo, Agatha Challam, Rimiki Challam, Pyntngen Lato, Alos Mary Laloo, Lammitre Lyngdoh, Nehemaia Suchen bad ka Gloriowaly Laloo.
Kane ka seng kala rai ban shong jingialang biang ha ki kyndiat sngi ki ban wan ban shna ïaka riti treikam bad ban jied shuh shuh ïaki dkhot ban trei n aka bynta ka miat ka bha ka imlang ka sahlang ban ïoh ïa kata ka roi ka par kaba salonsar.
U Myntri ka tnad Social Welfare jong ka sorkar Jylla u Bah Kyrmen Shylla ula pynkup burom iaki 32 ngut ki khun ka Shnong Shohshrieh kiba la ioh iaka kam sorkar haki tnad sorkar bapher bapher ba kynthup naduh ki nonghikai, doktor, engineer, muktiar, pulit bad professor.
Ia kane ka jingialang kaba tip kum ka Felicitation Cum Motivation Programme la pynlong da ka Dorbar Shnong Tuber Shohshrieh halor ka phang “Eldest Footstep, A path way to success" ha Tuber Shohshrieh UP School, Wahchlem, East Jaintia Hills District.
U Myntri u Bah Kyrmen Shylla haka jingkren ula ai mynsiem ia kiba la shah pynkup burom bad u ong ba u sngewsarong shi katdei eh ban don bynta lang bad ki ha kum kane ka sngi kyrpang jong ki.
Ula ai ruh ka jingiaroh iaka Dorbar Shnong Shohshrieh kaba la shim iaka sienjam ban ithuh kyrpang iaki nongtrei sorkar bad ong ba kadei lyngba ka jingtrei shitom ka jong ki hi, ba ki sa lah ban poi haka thong jong ka jingjop bad ioh kheit ia u soh bathiang.
“Kane ka sienjam kan long kum ka nuska ia kiwei ki Shnong bad ruh iaki khynnah skul bad samla pule kiba don hapdeng ka jingialeh ban bud iaka dienjat jong ki", la ong u Myntri.
Ha kaba iadei bad ka jingnang jingstad u Myntri ula kyntu iaki khynnah skul bad samla pule ba ymdei ban shu bud ia kat kaba ki leh kiwei, hynrei kidei ban wad janai bha iaki lain pule ne trei kiba iahap katkum ka sap kaba ki don.
Ban sngewthuh khambha ki khynnah bad ki samla pule ha kaba iadei bad ki jingjied iaki lain pule, u Myntri ula ai nuksa iaka jingmad jong u haka por ba u dang long kum u khynnah skul.
“Haka por ba nga pyndep iaka matriculation, nga shim iaka subjek Science bad nga sngew sarong bha ialade hynrei kaei kaba la pynlong pat hadien, nga la shah bat 3 snem haka Class-XII bad dei hangne nga sngewthuh ba ka jinglah jong nga kam kot bor ban leit da ka Science", la iathuh u Bah Shylla.
Haoid, ban pynpaw iaka jingkwah jingthrang ban long kum uta/kata kam long kaba sniew hynrei kaba donkam ka long ban sngewthuh ia kata ka bor kaba haduh katno kan lah.
Ula kyntu ba haba shah rem ha kano kano ka jingialeh ymdei ban duh jingkyrmen hynrei pynlong iaka kum kawei na ki lad ka ban lam sha ka thong jong ka jingjop.
Ula kyntu ruh iaka Dorbar shnong ban don ka jingiatylli, ka jingiatreilang bad ka jingiasngewthuh jingmut para nongshong shnong khnang ban ioh iaka roi ka par bad ka imlang sahlang kaba suk sain ha baroh ki liang.
U MDC ka thain uba dei ruh u Deputy CEM ka JHADC u Bah Lasky Rymbai ula kren halor ka jingkordor ka pule puthi, “Ka jingnang jingstad ka pynlong ia u/ka briew kaba phuh bapheing, ka jingnang jingstad kadei ka atiar bad ka lad jingiada kaba lah ban pynkylla ia baroh ka pyrthei".
Ula kyntu iaki samla pule ban shim khia iaki jingpule bad ban nang kyntiew shuh shuh iaka pule ka puthi khnang ban wanrah jingmyntoi iaka imlang ka sahlang bad ha kajuh ka por ula pynkynmaw iaka jinglen lade ki kmie ki kpa ban pynbit pynbiang iaki khun haduh ban da dep ki jingpule.
“Ki kmie ki kpa kidei u paia ba kyrshan iaka iing kasem bad khamtam iaka lawei ki khun ki kti", la ong u Bah Rymbai.
Ha kane ka sngi la ioh ka jingkren na u K.Muruh Secretary Shnong, u Obil Kyndait, u Genesis E.Kam haka jingialang kaba la pyniaid da u Waheh shnong u K.Ksoo bad la pynphuh pynphieng ia kane ka sngi da ki jingrwai jingshad ba la iashim bynta da ki khynnah skul bad ki seng longkmie.
Ki khynnah ïalehkai jong ka Sohryngkham Sports Club kila ïoh ban rah ia ka nam lahduh ka lympung ialehkai U-14 kaba pynïaid ka Shillong Sports Association (SSA) hadien ba kila lah ban pynliem da 1-0 kol ïaki khynnah ïalehkai ka Langsning FC haka jingiakhun final kaba long madan Second ground Polo haka sngi Saitjaiñ U Mekyrshan Kharpran ula kylla long u nam tam hadien ba ula thep ïa kane ka kol jong ka Sohryngkham ha ka jingiakhun kaba la rah sha ka extra time ha ka 70+18 minit.
Kaba la biang pura ïaka Sohryngkham ban rah iaka nam lahduh.
Ha ka jingkhun haka por, kine ki arliang mamla ki kynhun kim shym la lah satia ban pynkhih ïaka jar.
Hadien bala rah iaka jingiakhun sha ka extra time kaba mar 10 minit, u Mekyrshan u la ioh kaba kabu ksiar kaba paka ban shut ia ka bol ban pynkhih ia ka jar ka Langsning FC.Da kane ka jingjop ka Sohryngkham kala ïoh rah ka song pisa kaba long T.20 hajar ryngkat ki medal, ka trophy bad certificate katba na ka liang ka Langsning FC ka la ioh ia ka song pisa T.10 hajar,ki medal bad ka trophy.
Ha kane ka sngi la ïadonlang ki vice president ka SSA bah D.Marbaniang bad u bah Robert Dkhar ba dei artad Chairman Tournament Committee, ki dkhot nongkitkam ka SSA bad ki paidbah kiba la wan ban sakhi bad ai mynsiem ïa kine ki ar kynhun.
Ka Hynniewtrep Youths’ Council (HYC) Sengkmie ryngkat ka HYC West Khasi Hills District ka hiar ha Langpih ban pynlong jingialang ha ka skul ka Raid Mynsaw Secondary School, Langpih, ka skul kaba la seng naduh 2017.
kaba haduh mynta ki dang ioh jingkyrshan tang ka UP school.
U Chairman School Managing Committee, u Bah Hindro Samakha ula pyniaid iaka jingialang jingkren nyngkong.
La ioh jingkren na u samla Lumlang Kharsyiemlieh President HYC West Khasi Hills District,uba la ai khublei kyrpang ia ki Nonghikai namar kila len lade wat hapdeng ki jingeh ha kine ki jaka, hynrei ki tur shaphrang namar ba ki Ieid iaka jaitbynriew, bad u la ong haki thain Border ngi donkam ban nang ban stad khnang ngin ialeh ia ki jingeh da ka jingstad bad kumjuh ula kyntu iaki khynnah skul ban minot haka pule ka puthi ban jop haka jingim U Bah Robertjune Kharjahrin u la ong"Kumba U Babu Thomas Jones da ki Hajar Mile u wan ban tbeh jingshai, balei ngi Para Khasi ngim lah ban iarap lem iaki paradoh parasnam ba don haki thain khappud kiba ïakynduh ïaki jingeh kiba har rukom ba kin roi kin par kumba long lem kiwei ki shnong haka jylla.
" Na ka HYC kam lah ban shu peit bad ban shu sngap ïaka jingeh katei ka skul, kumta kala rai ban kyrshan ia uwei u Nonghikai jong kane ka skul ban kan iaid shakhmat bad iaka jingsiew kan siew ka HYC Sengkmie man u bnai.
U Bah Robertjune ula pynbna ba ki nongialam bad dkhot ka HYC kin iarap T.1,10,000 (Shilak Shiphew hajar) man la ka snem naka bynta uwei u Nonghikai.
Haka juh ka por u la kyntu ia ka thain kam dei ban ia pait iapra hynrei ka dei ban don ka mynsiem ia tylli bad ula ong ba lada ka thain Langpih ka jot ka KHADC ka dei ban  ban bah khlieh iakane.
Haka tei ka sngi la donlang u Samla Distarborlin Wanniang President HYC Rimulliang Circle, Chester Kharbani president HYC Nongstoin Circle bad Samla Wanteibok General Secretary HYC WKHD….
Kiba haiing hasem ki kwah ban pyntip paidbah ba Ka Kong Arabella Lamare ba shong ba sah ha Mynthong Pohkseh, Jowai kala khlad noh haka 13.03.2020.
Ka jingleit on tep kan long haka 15.03.2020 haka por 1 nohphaisngi ha u lum jingtep Balang Katholik, Jowai.
Mynta ka sngi la kum pynhap ïaka ATM, Green Card bad ka Id Office jong u Ma Firmly Khonglah uba trei ha Block Laskein ha lynti na Mission Compound sha Ladthadlaboh (V-Mart).
U ma Firmly ula kyrpad ïa kino kino kiba lap ban sngewbha ban phone ha une u number phone 8731063452.
Ka Loompyrdi Iongpiah Sports & Games Committee Jowai kan pynlong ïaka lympung ialehkai Open To All Badminton Tournament kaba Khadphra (18) ha Indoor Hall jong ka Seiñraij Jowai (Madan Ryngkaw), Tpep-pale Jowai.
Kane ka lympung kan sdang naduh ka 6 tarik u Iaiong haduh 11 u bnai Iaiong 2020 haka por 5:30 Pm manla ka sngi.
Ïa kane phainal jong kane ka lympung yn pynlong ha Indoor Games complex ka shnong loompyrdi Iongpiah Jowai.
Ki jingiakhun ki kynthup haka Men’s Double, Men’s Single, 50yrs+ Men’s Single bad Men’s Doubles, Mixed doubles, Under 13 Boy’s single bad doubles, Under 17 Boy’s single & doubles bad Women’s Single & Doubles.
Ka Loompyrdi Iongpiah Jowai ka khot bad wer ïa baroh ki nongïalehkai ban ïashimbynta ha kane ka tournament.
Ka tarik ba khatduh ban pynpoi iaki kyrteng kan long haka 2-4-2020 hashuwa ka por 4 baje nohphaisngi.
Iaki jingtip ba kham bniah phi lah ban phone ha u sports secretary Teddy Laloo.
Polestar Niangti lane phone ha kine ki number 9378194223/8794913906.
Ka Khasi Students Union Sengkmie mynta ka sngi ka la lah ban pynkha thymmai sa kawei ka tnad treikam ka jong ka hapoh ka shnong Sohkymphor East Jaintia Hills District iakaba la tip kum ka KSU Sohkymphor Unit.
Ha kane ka sngi la pyniaid iaka jingialang da u Samla Shaniah Shkem Dkhar Asst Finance Secy KSU JHDU katba u samla Donald V Thabah General Secretary ka KSU  Sengkmie pat ula shim iaka bynta ban pyntian smai iaki dkhot ba thymmai.
Haba ai jingkren haka jingialang, u Samla Donald V Thabah ula ong ba ka iaka KSU la suit la shor naka bynta ban peit iaka jingeh ki samla pule hapoh ka Bri U Hynniewtrep, Hynrei hadien ba la iohi iaka jingshah tynjuhbor ka Jaitbynriew haki ba bun ki liang kumta ka Seng ka la Ieng rangbah ban ialeh naka bynta ban pynneh pynsah bad bad iada iaka Ri Bad ka Jaitbynriew Khasi.
“Kat shaba phai mynta , ka Jaitbynriew jong ngi ka la dap satang ki jjngshah iuhroit haki wei pat ki Jaitbynriew, lada ngi phai sha ki thain Block 1, Langpih, Sabuda bad Wat shaki Thain Khappud Bangladesh ruh" la ong u samka Donald Thabah.
Ula kyntu ruh iaki dkhot kiba thymmai ban long kiba la khreh ialade namar ba ymlah ban tip ba ioh lehse yn sa mih shibun bah ki jingialeh haki sngi kiban sa wan naka bynta ban pyneh rngiew iaka Jaidbynriew.
Kiwei pat kiba ai jingkren hakatei ka sngi ki long u samla Cherity D Suja General Secretary KSU JHDU, Samla Rueben Najiar Asst Education Secretary KSU Sengkmie, bad Samla A.Nongkynrih Asst General Secretary KSU Sengkmie.
Ki dkhot kiba la pynshkem hakatei ka sngi ki long U Samla Rimi Lyngdoh kum u President, Samla Berley Suchiang kum u Vice President, Dolystar Lyngdoh General Secretary, Ioh Lapasam Asst General Secretary, Imidaoo Lyngdoh Organising Secretary, Karlin Lyngdoh Publicity  Secretary, Kampher Lyngdoh Finance Secy bad kumba 20 ngut eiei ki Member.
U Superintendent of Police, West Jaintia Hills ula pyntip ba ki shipai BSF kila ïoh kurup haduh 105 tylli ki masi naka khappud India Bangladesh ha Dawki kiba thmu ban shalan tuh sha Bangladesh.
Ïa kine ki masi la kurup haka 2 tarik, 3 tarik, 4 tarik, 6 tarik bad 9 tarik une u bnai, katba ki dang pahara ïa u pud u sam jong ka Ri ba hap ha u pud jong ka Dawki Police Station.
Katba ki shipai BSF na East Jaintia East Hills kila ioh bat lai tylli ki trok pick up kiba kit haduh 23 tylli ki masi kiba thmu ban shalan beaiñ sha Bangladesh haka 8 tarik une u bnai na jingkieng Sunapur, East Jaiñtia Hills District.
Halor kane ki shipai kila dep mudui ïaka jingujor ejahar ha khmat ki Pulit jong ka Lumshnong bad Dawki.
Ka long ka jingjia kaba i sangsot ba iwei I khunlung I ba dang shu dep kha ila shah bret dusmon hala ka jong ka kmie ha khlaw haka jaka kaba la tip kum ka Langkadur Mihmyntdu, West Jaiñtia Hills District.
Ia ine I khunlung la lap da ki da ki paidbah ba iaid ba ieng hynne ka sngi haka por kumba 3 baje nongphai sngi.
La lap ia ine I khunlung hapoh plastic bad la suba jur bala shah bam ha ki mrad namar ba ym don kjat shuh shiliang bad ki bynta ka met bad ym pat lah pynthikna ba i ne i khunlung i dei i kynthei ne shynrang.
Ki pulit jong ka Jowai kila shimti ïa katei ka met ba tam itei I khunlung bad ka jingtohkit kala iaid shakhmat.
Palat shisnem tam ka East Jaiñtia Hills District kala mad ïaka jingeh namar ba uwei u EAC ne magistor u hap ban peit ne pyniaid ïaki ar tylli ki Block Ophis, kata ka Saipung bad Khliehriat C&RD Block nalor ka kam ha DC ophis bad ka ïingbishar ha Khliehriat.
Ka Khliehriat Block Congress Committee (KBCC) hapoh ka jingialam u President u Deibormi Syad bad Working President u Piwell Shylla haka 10 tarik mynta u bnai ki la leit iakynduh iaka Kong Ampareen Lyngdoh MLA ka East Shillong Constituency ban ai dorkhat halor ka jingduna ki Extra Assistant Commissioner (EAC) bad bym don u Block Development Officer (BDO) ba pura ha artylli ki Block ophis ba kynthup iaka Khliehriat C&RD bad Saipung C&RD.Ka Khliehriat Block Congress Committee kala pynpaw ka jingsngewkhia halor ka jingshah ktah ki paidbah ka thain East Jaiñtia naka ka jingduna ki ophisar EAC haka District bad kim lah satia ban pyndep ïaki kam ki jam jong haka por kaba biang.
Kane ka district kaba don 206 tylli ki shnong bad namar kane ka jingduna ophisar EAC bad une u ophisar ba mynta ruh u hap ban beh na kawei ka ophis sha kawei pat ban pyndep ïala ka kamram, kaba la ktah shikatdeieh ïaki paidbah na kylleng ki shnong ha kane ka district.
Uwei pat u samla u Kynjaimon Amse ula ujor sha u Chief Secretary ka Jylla ba mynta palat shi snem naduh bala pynkynriah ïaki ophisar EAC haduh mynta ym shym la thung ha ka jaka jong ki bad sah sa tang uwei u ophisar EAC, uba hap ban peit bun tylli ki kam.
kaba kynthup BDO office Saipung bad Khliehriat nalor ka kam bishar ha iingbishar ha Khliehriat.
Ula dawa na u Chief Secretary ban thung 2 ngut ki EAC ban pyniaid ïa,ki kam ka District Administration, BDO ophis ban myntoi u paidbah.
I Kong Mandale Dkhar, I kmie jong i Kong Santina Dkhar ba shong ba sah ha Caroline Colony Jowai ila khlad noh hynne ka step 11.03.2020 haka por 9:20 AM ha ïing sah jong i.
Ia ka niam ka rukom yn pyndep lashai ka sngi 12.03.2020 haka por 1.00 nohphaisngi ha u lum jingtep ka Balang Presbyterian Thadlaboh, Jowai.
Ka East Jaintia National Council (EJNC)-Central Executive Council (EJNC) ban pynkhlaiñ iaka rukom treikam ka East Jaintia Hills District haka 9 tarik mynta u bnai ka la pynkha ia kawei ka Circle ha Wapung.
Iaka jingialang la pyniaid da u Almiky Ryngkhlem Vice President EJNC-CEC bad ki kyntien pdiang burom Training Phawa President EJNC-WZ.Iaki kyntien kyntu kynpham la ioh na u Evident Tariang President EJNC-KC bad u Nangjan Dkhar General Secretary EJNC-CEC bad u President Rangbah ka EJNC u S.Lyngdoh ula pynskhem iaki dkhot jong ka Wapung Circle.
Ki dkhot jong ka EJNC-Wapung Circle ki kynthup ia u President-Bormi Ryngkhlem, Vice President-Jasonex Dkhar, General Secretary-Royalseenwell Dkhar.
Ïa ka kam Publicity Secretary la bat da u Pyllang Rymbai, Organising Secretary-Dawameki Dkhar, Finance Secretary-Ladme Suiam, Education Secretary-Shimbor Siangshai, Sport Secretary-James Rymbai, Discipline Secretary-Damian Swer, Ophis Secretary-Stop Ryngkhlem, Assistant Sport Secretary-Khainky Shadap, Assistant Publicity-Jngi Ryngkhlem.
La jied ruh haduh 16 ngut ki dkhot ka Executive Member katei ak circle.
Ka Dorbar Shnong jong ka shnong Shnongpdeng, West Jaiñtia Hills kala rai ban khang shipor ban wan ki nongwan jngohkai pyrthei nabar Ri bad na barjylla ha Shnongpdeng Umngot River Tourist spot.
Kane ka rai jong ka Dorbar Shnong Shnongpdeng kan long na ka bynta shipor tad haduh bala pynbna da kumwei.
Ka Shnongpdeng kadei kawei na ki jaka kaba khring bha iaki nongwan kai suwari ym tang na Ri Khasi Jaiñtia, hynrei na kylleng ka jylla bad bar ri namar ba kane ka shnong ka don harud ka Wah Umngot kaba khuid kaba sngur.
Da ka jingsngewkhia iaka jingud jingnam ki paidbah halor ka jinsniew palat liamg ka surok ha ka thain Sumer naduh na Samasi haduh Saipung kaba hap hapoh ka Saipung Block C&RD Block, ka Synjuk ki Waheh Shnong Ri Jaintia (SWSRJ) haka sngi Ar ka la hiar jurip ia kane ka surok bad lap ba kane ka surok kala jot rathai bad kylla long tang kum ka surok khyndew.
Ha kane ka jinghiar jurip la lamkhmat da u President ka synjuk u Army Lypon ha ryngkat ka jingsynran lang u Bishar Shylla General Secretary bad ki dkhot ka synjuk na Sumer bad Saipung Block Ka surok naduh na Samasi, Khahnar, Pala Kseh Umkyrong ka long ka surok kaba khoh khruh khoh khram bad kaba la shah ieh khunswet haka sorkar mynta la palat 50 snem eiei, ong u Army Lypon.
Ka synjuk hadien ka jingjurip ka la pynpaw ka jingsngewdiaw namar ba ki paidbah jong bun tylli ki shnong ki hap ban iaid man la ka sngi haka surok kaba khohruh khohram wat ha kane ka juk thymmai bad juk stad, kaba bun ki shnong kila ioh iaki surok kiba paka.
Kane ka surok kadei u budlum jong bun tylli ki shnong haka thain Sumer, East Jaintia Hills, hynrei ka sniew shaba palat bad na kaliang ka synjuk ka dawa na ka sorkar bad ka tnad kaba dei peit, ka PWD ban shna noh ïa kane ka surok ban myntoi u paidbah.
Ka jingsniew palat jong ka surok ka ktah bha ia ka jinglut jingsep ki paidbah ban iaid da ki kali motor bad ki don ki khep ba poi sha ki jingjia ba sngewsih khamtam haka shitom shipa namar ban ïaid ïa kane ka surok hap ban ïaid bun bun kynta.
Ka synjuk ka buh ka jingkyrpad iaka sorkar Jylla bad tnad PWD ban pynshna noh mar mar ia kane ka surok shwa ba kan kylla surok khlaw ne duh noh syndon bad ha kajuh ka por ka Synjuk ka la khot bad wer ia baroh ki sengbhalang ki riew shimet ki nongmih khmat paidbah ban phai khmat ban shna ïa kane ka surok.
Uwei u samla ula shah pynïap, katba arngut kila mynsaw jur hadein ba kila shah bom shah shoh ha ki paidbhur jong ka shnong Syntung tang namar ba suba bad kynnoh Menshohnoh.
Ka tyllong khubor kaba ïoh lum na ki Pulit, ka kynhun jong ki Khyndai ngut ki samla na Madanrting kila leit sha Syntung ban leit bam khana haka Sngi U Blei.
Namar ka jingsuba sniew bad kynnoh menshohnoh kine ki paidbhur kila thombor bad bom shoh ïa kine ki samla bad uwei ula khlad naka jingmynsaw.
Une uba la khlad la tip kum u Macmillan Kharshandy khun ka R.Kharshandy na Madanrting, Lumbasuk bad arngut ki paralok jong kila mynsaw jur na khlieh kiba la tip kum u Ricky Dkhar(26) khun jong ka D.Dkhar na Lumjingsuk, Madanrting bad Teiborlang Kharbyngar (25) khun jong u (L) Kordor Nongkynrih na Madanrting.
Ka khynhun pulit kala hiar sha katei ka shnong ban leit pyllait ïaki 3 ngut kiba phet rieh sha khlaw naka jingtieng bad 5 ngut pat kila lait phet na ka tyrsim jong ki paidbhur.
Ki nongialam jong ki sengbhalang bapher bapher ki la mih jyndat ban pyrshah ia ka jingpyniasyriem u SP ka West Jaintia Hills District u Bah Lakordor Syiem ia ka tamasa pyrthei bad ka jingiaseng Synod bad ki lympung.
Kane ka jingjia ka la jia ha ka jingialang bala khot da ki bor pyniaid district bad ki sengbhalang ban iakren halor ka jingpyrshah jong ki sengbhalang halor jingpynlong ia ka Meghalayan Age Festival hapdeng ka jingsaphriang jong ka COVID-19 ha ka pyrthei kaba la long ha DC Ophis Jowai haka sngi Saitjain.
Ha katei ka jingialang la don ka ADC Jowai Kong RS Manner, U SP Jowai bah Lakador Syiem,u DMHO, Jowai, U Director jong ka Tourism u bah CVD Diengdoh lem bad kiwei de.
Ki nongialam jong ki sengbhalang kiba kynthup ia u president ka JSU u bah Lawyerson War,u joint secretary jong ka JSM u bah Pillarstone Phawa, u president jong ka MPUF u bah Dapoiwanmi Laloo bad kiwei de.
Kitei ki sengbhalang ki la pynpaw beit ia ka jingpyrshah ia katei ka tamasa na ka daw jong ka COVID-19 namar kin sa bun briew ha kitei ki jingialang.
U SP u la woh dong ia ki da kaba ong balei kim pyrshah ia ka fete ne wat ia ki lympung bad jingiaseng synod namar ha kitei ki jingialang ruh ki bun briew.
Ha katei ka por ki nongialam sengbhalang ki la bitar shla bad mih jyndat na ka jingialang bad iengskhem ba ki pyrshah ia katei ka tamasa Meghalayan Age namar ba jingsaphriang ka jingpang Corona Virus.
Ka Jaintia Hills Development Society (JHDS) ka seng trei mon sngewbha hapoh ka Balang Katholik kaba peit iaka bha ka miat jong ka imlang sahlang ka la hiar sha ka shnong Lapangap kaba don ha khappud jong ka Jylla Assam bad Meghalaya ban synniang jingïarap da ki tin sopïing sha ki lanot shah shoh phria haka sngi Palei.
Kine ki lanot shah shoh phria ki don haduh 50 ïing bad na ka liang ka JHDS kala ai jingïarap haduh 43 ban ki tin sopïing sha kitei ki lanot.
Kane ka jingther phria kala jia haka 23 tarik u Rymphang 2020 ha katei ka shnong kaba la ïoh mad ïa u slap ba nyngkong ha ryngkat u phria uba la pynjulor ïaki iing ki sem bad ki jingthung jingtep kiba dang khie lung.
U Phadar Manbha Pakem, Director Jaintia Hills Development Society (JHDS) haka jingkren ula ong ba watla ka JHDS kadei ka tnad treikam jong ka Balang Katholik hynrei ka kner ki kti ban ïarap ia baroh kiba donkam ka jingiarap katkum ka jingkot bor jong ka.
Ula iathuh ba na ka liang ka Society ka la ialeh katba lah ban pynioh iaki tin sop iing sha kito ki longiing kiba la shah pynjulor ki tnum iing haka jinghap jong u phria.
U Phadar Pakem ula kyntu ia kito ki longiing kiba ym shem la ioh jingiarap ba kim dei ban sngewpher bad ka society haka bor kaba rit ka la ialeh ban synniang jingiarap khamtam sha kito kiba la jur ka jingshah ktah.
Ula pynpaw ba lada long kaba lah, ka Society ka kwah ban iarap ha baroh ki bynta kiba ki briew ki donkam jingiarap hynrei ka lad kam shah ban leh kumta bad ula kyntu iaki 50 tylli ki longiing kiba la ioh pdiang iaki jingiarap ban pdiang hun ia kine ki jingai barit.
Ka Dorbar Shnong Lapangap ka la pynpaw ka jingsngewnguh kaba khraw ia ka JHDS bad u Phadar Manbha Pakem uba la kloi ban theh ki jingkyrkhu sha ki longiing ka shnong Lapangap.
U Waheh Shnong u Bah Deimonmi Lyngdoh ula ong kane ka jingleh bha jong u Phadar Pakem kan sah khana ka ban sha jingkynmaw pateng la pateng bad ha kajuh ka por la kitbok kitrwiang ia u phadar ba un ioh ka met kaba koit ba khia ban yn nang lah ban ïalam ïaka JHDS ban kan kiew na uwei u mawjam sha u wei pat ha ki kam ki jam jong ka.
Shuwa ban sam ïa kine ki tin sopïing la pynlong ka jingïalang kaba lyngkot kaba pynïaid da u Tellme Dkhar ha iing dorbar ka shnong Lapangap haka jingiadonlang u MDC ka Mynsngat-Khanduli u Dawan Lyngdoh, ki nongialam shnong, ki nongshnong shnong kynthup naduh ki longkmie longkpa ki samla bad ki khynnah rit.
U Principal jong ka North Liberty Higher Secondary School, Jowai, u B Richard Uriah ula plie paidbah ïaka skul Rising Hills English School haka shnong Mowtyrshiah haka 29 tarik u bnai bala dep.
Kane ka skul ka dei kaba dang shu seng thymmai bad yn sdang shuwa haka klas Tiny Tots haduh Class I ha une u snem.
U B Richard Uriah haba kren kum u kongsan ula pynpaw ba u kloi ban ïarap naka bynta ban kyntiew bad ban pynïaid shakhmat ïa kane ka skul bad ula ong ba u kloi ban ai jinghikai pyntbit ïaki nonghikai kane ka skul bad ban ïarap pynbha shuh shuh ïaka skul da kaba pynïoh ïaka jinghikai computer iaki khynnah ban pynbha iaka pule ka puthi ha katei ka thain.
U Chairman ka skul, ma Winning G Sungoh, ula ong baka jingthmu ban sdang ïa kane ka skul phareng ha kane ka shnong kadei ban ki khynnah kin ïoh ka jingnang jingstad hala shnong bad kim hap ban leit sha ki jaka sor ban ïoh ïaka jingpule haka ktien phareng.
“Ka SMC ka iarap ïaki khynnah kiba wan na kiba longing ba duk bad kan pynduna ïaka bai skul bad katba lah ngin ai ka jinghikai kaba bha tam kaba iadei bad ka juk shai mynta," la ong u Winning Garland Sungoh bad u kyrmen ba da ka jingïatreilang u babu Richard kane ka skul kan iaid shakhmat.
Kiwei kiwei kiba kren ki kynthup ïa u Habahun Dkhar MDC Sahshniang, Waheh Shnong Mowtyrshiah Hamly Dkhar, Secretary SMC Goldwin Shadap, u Waheh Shnong Mowtyrshiah A u Hamly Dkhar, u Pastor Arkilang Shadap uba pynïaid ïaka jingïalang plie ia kane ka skul.
Ka JSU ka pynpaw ia ka jingsngewsih kthang haba ka ioh sngew ba u wei na ki dkhot jong ka KSU u la iap ei ha ki kti ki mynder ha ka shnong Ichamati hynnin ka sngi Thohdieng.
Kum ka dak jong ka jingpynrem ia ka jingleh donbor bad ka jingbuhai shnong ki mynder ha ki jaka Khasi ka pyni ba kine ki briew kim salia shuh ia ki bor ka jong ka aiñ bad ia ki trai ri trai muluk.
Ka seng ka kyntu ia ki paradoh parasnam ba shi sien don ba kim dei shuh ban khot ne ai jingtrei shuh ia ki mynder bad khamtam ia kito kiba leh benami ha ki kam khaïì pateng namar hadien kane u mynder un sa bam bad nguit kylla ia ngi ki trai ri trai muluk.
Ka JSU ka pynrem jur ia ka sorkar MDA ba ialam khmat da u Conrad Sangma namar ba kane ka sorkar ba mynta ka dei ka sorkar kaba bunkam ban pynbun tang da ki tamasa lehkmen bad ban pynbiej ia u paidbah ,ba u paidbah un klet ia ki daw bah jong ka Ri bad ka jaidbynriew.
Ka seng JSU ka kwah ban pynkynmaw ia ki jingshah thombor ba dang shen ki para doh para snam ha ki nong Bangladesh ha ki thain khappud Indo-Bangla ka pyni ba kane ka sorkar kam ju shim khia ban ioh ban kem ia ki riew sniew kiba donkti ban lute bad ban pynmymsaw ia ki briew ba sah ha khap pud.
Ka JSU ka dawa ia ka sorkar MDA ba ka dei ban kem mardor bad ban pynshitom ia kine ki nongthombor bad ki riewthrangsnam kiba thmu ban pynhiar kput ia ngi ki trai ri trai muluk.
Ka JSU ka la ong ruh lada kane ka sorkar kam lah ban kem ia kine ki mynder ki kiba donkti ban thombor bad pyniap ia u dkhot ka KSU ka pyni ba kane ka sorkar kam don khyndiat ruh ka jingkit khlieh ban wan rah ia ka jingshong shngaiñ ia ngi ki trai ri trai muluk.
Hynrei kane ka sorkar ka lah shu pynsaja ia u paidbah da kaba pynduh ia ki internet bad ban khang surok ne curfew na ka por sha ka por ha man ba mih ki jingia khih bad ia jing ia kynad ki bapher bapher bad  kane ka jingleh jong kane ka sorkar ka pyni ba kam don ka jingbah khlieh kaba shisha ban wanrah ia jingshong suk shong shngaiñ kaba paka ha ka jylla hi baroh kawei.
Ka JSU ka phah ruh ia ka kyrwoh jingsngewlem sha ka ing ka sem u samla Lurshai Hynñiewta bad sha ka seng KSU.Ka seng JSU ka kwah ba baroh ki para Ri jong ka bri u hynñiewtrep ba kin kynmaw lem ha ki jingduwai bad ngin pyrto ia ka jingshlur bad ka jing aiti ialade u samla Lurshai Hynñiewta na bynta ka daw bah ka jaidbynriew bad ka kyteng jong i kan Im bad ka nam jong I kin iaisah bad ngi bad ki pateng ki jong ngi.
Ha ka jingjia kaba sngewshyrkhei, ki samla pule jong ka seng Khasi Students Union (KSU) ki la shah hiar thma ha ki bar jylla ha shnong Ichamati hapoh Shella Police Station, East Khasi Hills District mynta ka sngi bad uwei na ki dkhot jong ka KSU u Lurshai Hynñiewta ula khlad noh naka jingmynsaw jur.
Kane ka la jia hadien ka jingialang pyrshah CAA bad jingdawa Inner Line Permit bala pynlong da ka seng KSU.Ki bar jylla da ki phew ngut ryngkat bad ki tiar mynsaw ki la bom naphang ia ki samla pule ksu bad ngut ki la ia mynsaw bad pynjulor ruh ïaki kali ki motor ha katei ka shnong.
U president jong ka KSU Ichamati ruh u la shah ktah kti ha kitei ki dkhar kiba suba jur ba ki dei ki bar jylla, kiba kwah ban buhai shnong beaiñ ha katei ka thain.
Kitei ki bar jylla kim shym la map ia wat u Sordar jong ka Ichamati bad ki la hiar thma wat ia u ruh.
Ki pulit ruh ki la mynsaw na ka daw katei ka jinghiar thma ki dkhar.
U Dahunbeit I Passah ba ju khot ieit Nimi ba shong ba sah ha Chutwakhu, Jowai ula khlad noh na kane ka pyrthei haka 28 tarik Rymphang 2020.
U Nimi u dei u para jong u Ma Wanmi Passah ba hikai ha KJP Synod Mihngi Higher Secondary School, Jowai Ka jingleit on tep ïa u kan long lashai ka sngi 29 Rymphang 2020 haka por 2 baje nohphai sngi ha u lum jingtep ka Balang Jowai Presbyterian, Jowai.
Ka Tnad Directorate of Educational Research & Training (DERT) jong ka sorkar Jylla mynta ka sngi kala pynbna ïaka result jong ka Meghalaya Teacher Eligibility Test (MTET) 2019.
Ïa kane eksamin MTET la pynlong da ka DERT haka 31 tarik u Kyllalyngkot 2019 bad la pynbna mynta ka sngi lait noh ka Paper I (Lower Primary) jong ka Dadenggre Centre.
Ki MDC jong BJP ha Jaiñtia Hills Autonomous Distirct Council (JHADC) kila thalain ïa u CEM JHADC u ma Thombor Shiwat halor ka jingkren klumar jong u ha ki nongtrei jong ka JHADC kiba wan ïakynduh ïa u ban kyrpad ban pyllait tulop haka 26 tarik une u bnai da kaba ong ba wat ki MDC ruh kin ïakhih lada ym ioh tulop ka konsil.
Ki MDC ka BJP kila ïathuh ba ki nongtrei ka konsil lyngba ka JHADCSA kila ïakynduh ïa u CEM bbad ai ruh ha u ïaka dorkhat ban pyllait ïaka tulop, ka arrear kaba ki dang dei ban ïoh bad kila maham ba la kimi ioh iaka tulop hapoh Lber 2020 kin iakhih bad sangeh treikam.
Hynrei une u khlieh duh ka konsil ha ka jaka ban ai mynsiem ula klumar bad ïalam da kaba ong “Ki MDC ruh kin ïakhih lada ym ioh tulop namar maki ruh kim ïoh tulop".
Ki MDC ka BJP kila kynthoh tyngeh ïa une u khlieh duh ka konsil bad buh jingkylli bad no une u CEM bad ki MDC kin iakhih haba ki MDC ki dei ki nongpyniaid iaka konsil.
Kane ka jingkren u CEM ma Thombor Shiwat ka paw shai ba ym dei satia u briew uba tbit ban ïalam iaka konsil bad kane ka dei tang ka kren kaba pynpaw shaka pyrthei iaka jingbiej jong u, kum u nongïalam, uba ka kamra jong u kum u nongialam ka dei ban tahw ki lad ki lynti bad shna iaki policy treikam ban lah ban pynaiaid shakhmat iaka konsil.
Ka konsil ka don ïaka pisa kaba ka pynmih hi bad ka Reserved Fund haduh ka 28 tarik u Rymphang 2019 ka long 2.70 klur kaba ïoh lum da ki tnad treikam ka konsil.
Na ka khajna mar poh khyndew na ka bhah hadpeng ka sorkar bad ka konsil naduh 01 tarik Lber 2019 haduh 15 tarik u Risaw 2019 ka la kot 15 klur tyngka bad naduh ka 01 tarik Lber 2019 haduh ka 31 tarik Naiwieng 2019 ka konsil kala lum T4.22 klur tyngka bad na trading by non–tribal naduh ka 01 tarik Lber 2019 haduh ka 31 tarik Lber 2019 la iohlum ka konsil 0.78 klur tyngka.
U Thombor Shiwat ula kam ruh ba ka konsil ka la ioh pdiang ia ka pisa kum ka bhah jong ka naka State Government naka bynta u mar poh khyndew ka la kot kumba 26 klur tyngka kumta lada khein lang tang haduh kine ki bnai kata naduh ka 28 tarik Rymphang 2019 haduh ka 26 tarik Naiwieng 2019 ka la kot palat iaka 45 klur.
Shuh shuh bad ka bhah ka council kaba ka sorkar jylla kala dep pyllait kala kot haduh 45 klur kumba la pynpaw da u Chief Minister ha ka jingialang ka Cabinet Minister kaba la long ha Jowai ha ka 4 tarik Rymphang 2020 bad lada khein lang iaka jingioh lum pisa ka konsil tang ha kine ki bnai ka la palat ia ka 93 klur tyngka kata naduh ka 28 tarik Rymphang 2019 haduh ka 26 tarik Naiwieng 2019, la kynnoh ki MDC BJP.Kine ki MDC ka BJP kila pan jingshai na u CEM ba naduh ka 26 tarik Naiwieng 2019 haduh 27 tarik Rymphang 2020 ka council ka la ioh lum haduh katno namar ba mynta la kynjoh 6 bnai ki nongtrei bad dkhot ka konsil kim shym la ïoh tulop.
Ki MDC BJP kila dawa na u CEM ban hiar shuki da lade namar ba um sngewthuh iala ka jong ka bor bad ka iktiar jong ka konsil bad um don ruh iaka policy treikam kaba shai.
U Ma Awhai Andrew Shullai, u CEM barim ka JHADC ula kynnoh ba ka Executive Committee kaba ïalam ka NPP bad UDP kala ïasam ïaka pisa jong ka konsil kaba la tip kum ka Council Own Fund (COF) haduh ₹4 Klur ban ïa shna skim MDC, katba ki nongtrei jong ka konsil pat ki duh tulop haduh 6 bnai mynta.
U Ma Andrew ula kynnoh ba ïa kane ka pisa la ïsam hapdeng u CEM bad ki katto katne ngut ki MDC kiba ïajan bad u tang naka bynta ka myntoi shimet jong ki, khlem da pyrkhat ïaka lawei jong ka konsil bad leh bym suidniew ïaki nongtrei kiba la duh tulop bad shem jingeh ban pyndap pynbiang ïaka jingdonkam jong ki ha ki iiing ki sem jong ki mynta 6 bnai.
“Bunsien ïaka konsil fund la ju pyndonkam haba ka konsil ka don haka jinghiran pisa bad sei naka bynta ban pynïaid shakhmat ïaki kam ka konsil, phewse kane ka EC kaba ïalam u Ma Thombor Shiwat kala pyndonkam bakla ïa kane ka pisa tang ban pynhun ïaki katto katne ki MDC kiba u don jingiajan," la ong u ma Andrew.
“Kane ka jingleh kane ka EC kadei kaba sngewlyngngoh haduh katta katta bad nga pynrem jur ïa kane ka EC kaba ialam ka NPP bad UDP namar ba kam don ka policy treikam bad pynsyrwa ei iaka pisa ka konsil kaba buh ïaka konsil haka jingma," ong u ma Andrew.
Ula kynnoh shuh shuh ba kane EC kala shim kylliang kumba ₹10 Klur naka Special Assistance Scheme kaba dei ban pynphai biang ia kane ka pisa, hynrei haduh mynta ka EC kaba ialam u ma Thombor kam lah shuh ban pynphai bad shakut ki kam pynroi ha kylleng ki jaka bad ki kontrak ruh kim ïoh pisa.
Ula ong shuh shuh haba ki nongtrei ka konsil kila leit ud ha khmat u CEM halor ka tulop, ka jubab u CEM ula ong ba kam ai pisa sorkar jylla, haba kadei ka juh ka sorkar ha konsil bad sorkar Jylla bad ula buh jingkylli halor kane ïano yn kynnoh.
U Ma Andrew Shullai u la ong ba ha ka dorbar kaba la dep jong ka council da ka jingthmu ban punduna iaka jinglut jingsep jong ka council, u lah wanrah da ka resolution ban pynduna ia ki nongtrei jong ka council da kaba shangeh thung kam thymmai, ha ka jaka kiba lah shong pension, hynrei kane ka EC u ma Thombor kala kyntait ban pdiang ia kane ka rai ban pynduna ïaka jinglut jingsep ka konsil.
U la ong ruh baka bhah naka khajna mar pohkhyndew kat kum ka jingtip bad ka jingkhein jong ka council ka dang dei ban ioh shuh, hynrei ka sorkar jylla ka khlem pyllait shuh khlem ki nongrim kiba shai.
U la ong baka Executive Committee kaba mynta ka shu pdiang beit bad hun katba hukum ki Minister kiba nalor, khlem da iasaid iaka hok jong ka council.
Hato lada kane ka EC ka dang iaid shakhmat shaei kam ialam iaka lawei jong ka JHADC jong ngi?.
Ki trai par dewiong ne ki nongkhaii dewiong lada ki kwah ban ïoh tih dewiong, kin hap ban ïoh ïaka license bad ban ioh ïaka License kin hap ban pynbiang ïaka Geological Mapping, Geological Report bad ban pynbiang ïaka Mining Plan bad kiwei kiwei ban ïoh ïaka Clearance naka tnad Environment and Forest ka sorkar.
Kaba nyngkong eh kaba ki trai par bad ki nongkhaii dewiong ki hap ban leh shuwa ban sdang ïaka kam kadei ka Geological Mapping bad kane ka shongdor haduh ₹8 lak 50 hajar haka jaka kaba heh 1.5 square Km.
Hadien kane ki nongthew nongwoh ïaka jaka kin pynbiang ïaka report ban pynbiang ïaka mining plan kaba ym ktah iaka mariang ban pan ïaka clearance na ki tnad Environment and Forest.
Ïa kane ka la batai da u Susham Roy (HOD Coal), u Dr.T Chakravorty, Director jong ka United Exploration India, Pvt.
Ltd kiba wan ban pynsngewthuh paidbah ïaka rukom dewiong kaba thymmai katkum ki kyndon jong ka Scientific Coal Mining Plan haka jingialang kaba long ha District Library Auditorium, Jowai haka sngi Palei.
Ha kane ka jingpynsngewthuh paidbah la ïadonlang u DMO, Jowai, Marshall Syrti, u Superintendent of Police, West Jaiñtia Hills District Bah Lakdor Syiem, ka Kong DD Syngai MCS, EAC Jowai bad ki nongkhaïi bad ki trai par dewiong.
Kiba bun ki nongkhaii bad ki trai par kila pynpaw ba lada pyntreikam ïa kane ka Scientific Mining Plan bun  ki trai kiba don ki jaka kiba rit haka jingheh kin shah ktah namar bala rem palat ka dor namar ba sha kine ki thain hap ban tih jylliew bha shapoh khyndew bad ka jingrben u dewiong kan don tang hapoh 3-4 phut.
U Nidawmon Shullet, President ka JHTOA, ula ong “Ban pynbiang ïa kane ka mining plan kaba thymmai ki nongkhaii ne trai par kiba don jaka kiba rit haka jingheh kin shem jingeh bha namar ba ka dor tang ban sorjamin iaka jaka kala rem bha.
" “Ngi sngewthuh bha ïa kaei ba kine ki riewshemphang kila batai halor ka mining plan bad ki rukom tih dewiong katkum ka jingstad saian, hynrei kaba eh sha kine ki thain kadei ban tih ïa u dewiong ngin hap ban ngam jylliew bha ban ïoh pynmih ïa u dewiong bad kane khlem pep kan ktah ïaki nongkhaii kiba rit baria bad yn myntoi tang ki malik heh ban ïoh ïaka license ban tih dewiong," la ong u Nidamon Shullet.
Kiwei kiwei ki nongkhaii kila pynpaw ba kin hap ban pyrkhat bha ha kaba ïadei bad kane ka aiñ tih dewiong thymmai namar tang ban sorjamin iaki jaka kala ktah da ki lak tyngka.
U Ma Nujorki Sungoh ula kam ba u dei uba ïoh bun eh ki projek shna surok na baroh ki paralok MLA jong ka Rilum Jaiñtia.
“Ha kine ki ar snem ka jingïaid lynti kum u MLA ka 4-Mowkaiaw Constituency na baroh ki paralok MLA na ki 7 ngut na Rilum Jaiñtia, nga dei uba la ïoh bun eh ki skim shna surok," la ong u Ma Nujorki Sungoh ha ka jingplie bad buh maw nongrim ban tei bad shna pynbha ïa ki ar tylli ki projek jngohkai pyrthei ha Iooksi, Mowtyrshiah bad ka jingbuh mawnongrim ban shna ïaka surok shnong Mukhap haka sngi Balang.
Ha kane ka jingbuh maw nongrim ïa kine ki projek ka kongsan ka dei ka Kong RV Suchiang IAS, Additional Chief Secretary jong ka Sorkar Jylla kaba dei khmih ïaka tnad Finance.
La ïadonlang u CVD Diengdoh IAS, Director of Tourism, u Secretary PWD Bah PR Marwein bad kiwei kiwei ha ryngkat ki nongialam shnong.
Haba kren shuh shuh kum u MLA ka thain Mowkaiaw “Nga la pyrshang katba lah ki bor ban leit kyrpad ïaki ophisar, engineer kumjuh ka kong RV Suchiang ba kin ïarap ban wanrah ïaki skhim pynroi ha kane ka shnong kaba sahdien khnang ba ka thain kan roi kan par.
Ym tang ban pynbha ïaki surok, hynrei ha baroh kiliang naduh ka koit ka khiah bad ki skul nga la pyrshang ban thaw ki lad ki lynti kumno ban ïoh ïaki lad jingïarap ban pynbiang ïaka jingdonkam.
" “Khlem ka jingïatreilang ki ophisar kam dei kaba suk ban ïoh ïaki kam pynroi, kumta ha kine ki ar snem la pyrshang da ka jingïatreilang ryngkat ryngkat ki ophisar ka Mowkaiaw Constituency kala ïoh 15 tylli ki surok shnong kaba kynthup na ki skim sorkar Jylla, PMGSY, Nabard lyngba ka RIDF XIV haka shnong Mukroh bad Mukhap kynthup ïaka surok na BIar sha Saphai, ka surok kaba pynïasoh ïaka Garampani.
Kane ka surok ka don 28 KM bad la bei pisa da ka World Bank haka jinglut kaba ₹63 Klur 83 lak," ong u ma Nujor.
U Ma Nujor ula ong, ka surok Mukhap ka don 3 KM ka jingjrong ban yn shna ka pynkiang kaba 8 meter bad kane ka jaka la ai sngewbha da ki nongshong shnong ka Mukhap.
Ula ong kane ka dei ka nuksa kaba bha ba kiwei ki shnong ki dei ban bud khnang ban suk ka pateng ban wan hakaliang ka surok.
Ha kaba ïadei pat bad ka skim pynbha ïaka Iooksi Park, la ïoh haduh ₹10.87 Klur bad kane la bei pisa da ka Ministry of Tourism, Govt of India lyngba ka  Swadesh Darshan Scheme, kaba ka jingthmu jong kane ka skim ka dei ban shna ïaki tourist circuit ne ki jaka ban ïoh ki nongwan kai suwari ban shang bad ban sah bun sngi ha ki bun tylli ki jaka haka juh ka thain.
U Ma Nujorki Sungoh, ha kaba iadei bad ki kam jngohkai ula kyntu ïaki paidbah ban ai ka jingïatreilang bad ki tnad sorkar bad ban pynthymmai ïaka jingmut jingpyrkhat kumno ban pdiang ïaki briew kiba na bar bad ban khring ïaki ban sah sha kane ka Rilum Jaiñtia kaba dang bun ki jaka jngohkai kiba itynnad.
Ka RV Suchiang kala ïaroh ïaka jingshimkhia ka shnong Mowtyrshiah bad Iooksi ban sdang shuwa nalade ban pynbha ïa ki jaka jngohkai bad kane ka dei ka nuksa kaba bha ba ki paid nongshong shnong kila pyni ba kilah ban pynïaid ïaka kam.
Ki don bun ki jingmyntoi ba ka sorkar ka ai, hynrei ka donkam ïaki nongshong ban pyntbit ïalade ha kano kano ka kam bad ka sorkar ka ai ruh ki jinghikai kiba lyngkot kiba 2-3 bnai ban sdang ïa ka kam.
Ha Iooksi yn tei ïaki dukan Café, ka Tourist information Centre, ki Traditional Hub bad kiwei kiwei ki jaka ïalehkai pynbyrngia.
Kala ban jur ïaki paidbah, ka synjuk ba pynïaid ïaka Iooksi Park ban bud ïaki nuksa jong kiwei ki shnong kum ka Sohra, Mawlynnong kiba don ha Jylla ban pynbna ïaka jingdon jong ki bad ban khring ïaki briew ne ki nongshakai suwari.
Kala ai nuksa baka Sohra mynta tang na ka Homestay bun tylli ki longiinig kila ioh jingmyntoi bad ban shna ïa kine ki iing ka sorkar ruh ka ai jingiarap.
Hadien pat la buh mawnongrim ïaka jingtei pynbha ka tnad Tourism ïaka Lumtiniang Park kaba don ha Mowtyshiah haka jinglut kaba ₹28 lak tam.
Ka tnad Tourism kala ker pynbha  ia ka jaka jong kane ka park.
Kane ka park ka don halor u lum bad lah ban ïohi kyndiang ïa u lum Makashang bad ruh kane ka jaka khring bha ia ki briew ban peit iaka sngi haba ka mih bad sep.
Ka Balang Presbyterian Rymbai ban pynsuk ïaka leit ka wan bad ban lait na ka jingdheng kali haka sngi U Blei haka Jingïaseng Samla KJP Synod Mihngi kaba Khadphra kaba long ha Rymbai, East Jaiñtia Hills District kala pynbna ba kala pynbeit ïaka rukom ïaid kali bad jaka buh kali khnang ban suk ka ïaid ka ieng u paidbah bad kali.
Kane ka Jingiaseng Synod kan long naduh ka 28 tarik u Rymphang haduh 1 tarik u Lber 2020.
Ki nongkren ha ka Sngi U Blei haka por 10.30 Am da u Rev.P Nongkynrih, por 1.30 Pm da u Rev FM Gympad bad por 6:30 Pm da u Rev H Sutnga.
Ka Balang Presbyterian Rymbai lyngba u kyrwoh bala phah u Rev SB lyngdoh bad Tbn HM Thoo, kila pynpaw ba ka balang kala pynbeit ïaka rukom ïaid kali kumne harum:- Ka Balang ka la pynbeit ba kam ym shah iano iano ban die jingdie ha ka Sngi U Blei 1 km sawdong na ka jaka ba long jingiaseng namar baka balang kala pynkhreh lypa ia ki jingbam sngi bad miet ia ki paidbah riew ngeit khristan bad kiwei kiwei de sha baroh ki ïing khristan hapoh ka balang.
La kyrpad ia ki paidbah ban kohnguh ia ki jingpynbeit jong ka Balang bad ka shnong hi baroh kawei ban lait na ka jingdheng kali.
Ka Balang kan nym pynkhreh ia ki Car Pass namar u surok bah yn pyllait beit baroh shisngi bad na ka bynta ki VIP kin pynieng kali hapoh Compound Higher Secondary School Balang.
Ka World Mission ka kynhun kaba trei ha Khasi Jaiñtia hapoh ka jingkhmih ka Balang Presbyterian kala buh ïa u mawnongrim ban sdang tei ïaka jaka ri khunswet kaba dei tang naka bynta ki kynthei haka sngi Nyngkong ha Moodop Nartiang, West Jaiñtia Hills District Kane ka ïing kaban tei haka jinglut kaba ₹1 klur 80 lak, yn tei haka jaka kaba heh 10,000 sq.
ft.
Ïa kane ka ïing tei shuwa tang ïa ki bynta ba shapoh bad la mang ban shna haduh 4 mala, ong u Bah JR Khongjee, executive secretary World Mission.
La wan ban buh mawnongrim ïa kane ka ïing da u U Senior Administrative Secretary jong ka KJP Assembly, u Rev.P Hynñiewta uba long kum u kongsan haka jingiadonlang u Bah Ransom Sutnga, Executive Engineer PWD Building uba long kum u symbud kongsan.
U ne u Engineer ula shna ei ïaka plan bad ka estimate jong kane ka ïing.
Kane ka jaka ri khunswet ka World Mission kala sdang treikam naduh u Rymphang 2018 ha Moodop, Nartiang ha ryngkat ka jingïatreilang ka tnad ka World Mission Nartiang Unit haka ïingwai bad ka ri haduh 10 ngut ki khynnah.
Kala ïoh ruh ka jingithuh na ka sorkar Jylla.
U MLA ka Nartiang uba dei u myntri ka tnad sorkar u ma Sniawbhalang Dhar ruh ula synniang jingïarap ban sdang shna ïa kane ka ïing ha ki bynta ba shapoh, kaba la mang ban pynlut ₹25 lak.
Ïa ka jingialang buh mawnongrim la pynïaid da u president ka World Mission u Rev.RS Mawlong haka jingiadonlang ki dkhot ka World Mission, ki tymmen basan ka Balang Presbyterian Moodop bad kiwei kiwei ha ryngkat ki khynnah kiba sah ha ka jaka ri khynnah ka World Mission.
Ki paidbah nongshong shnong jong ka Shnong Ratacherra kila ïoh tam ar tylli ki metiap ha ka juh ka sngi haka sngi Nyngkong.
Kawei kadei ka metiap jong ka kynthei bad ka kawei pat ka metiap jong u rangbah kaba ym lah ban ithuh dur khmat na surok bah Jowai Badarpur Silchar.
Ki nongshong shnong ki suba ba katei ka met iap ka lah ban dei jong u bar jylla.
Katkum ki dak ki shin une u briew ula shah pyniap bad don bad u tyllai na ryndang jong u.
Ki nongshong shnong kila pyntip mar mar sha ki pulit ka Umkiang kiba la wan shimti ïa kane ka metiap.
Ka Dorbar Shnong Ratacherra lyngba u Secretary u Bujli Sumer kala kyntu iaki bor pulit ban khynra naphang ïaki kali kiba wan ba iaid na katei ka surok namar ba bunsien tang ki kali heh kiba shah khynra, katba ki kali rit kiba iaid ba ieng na katei ka surok ki iaid suk, kaba ka kam sniew ka lah ban jia ha kine ki kali rit.
Kane ka jingbret metiap ha Ratacherra kam dei ka sien kaba nyngkong, bad la suba ki runar hadien ba kila dep leh iaki kam sinew na kiwei ki jaka, ki bret pat ha katei ka shnong.
Ki paidbah kiba shaniah mar bam rashon kila ïakynduh jingeh bha namar ba kim ïoh satia ïaki mar mata kiba biang kilo naduh u khaw, shini, umphniang, pyiat bad kiwei kiwei ki mar ha kylleng ki shnong la sor ne nongkyndong ha Rilum Jaiñtia.
Ka Synjuk Ki Waheh Shnong Ri Jaiñtia kala ïathir sani bha halor ka jingeh kaba ïakynduh ki paidbah haka jingïalang kaba long ha sngi Saitjain ha Ladthadlaboh.
Ïa kane ka jingialang la pynïaid da u Army Lypon president ka synjuk haka jingïadonlang ki waheh shnong bapher bapher na East bad West Jaiñtia Hills District.
La ïathuh ba ki paidbah nongshong shnong mynta kiba shaniah mar bam rashon ki ïakynduh jingeh namar ba ki dukan die rashon ki pynduna ïaka haka jingthew kilo jong ki mar bam mar dih nalor ba ki ai da ki mar pyut kum u pyiat dang shen la sam sha u paidbah da uba la mih sla bad uba pyut.
Halor ka synjuk kala rai ban ai jingthoh sha u Deputy Commissioner (supply) ban leh ïaka donkam ban kyrpad ban bthah ïaki dukan rashon ban die iaki mar ba biang kilo bad ban ym dei satia ban ai ïaki mar ba pyut ne sniew sha u paidbah.
Ka synjuk ka kyntu ïaki paidbah ruh ba kim dei satia ban pdiang ïaki mar ba sniew ne pyut bad dei ban pyntip sha ka tnad supply lane sha ki nongialam shnong bad ka synjuk.
Ka Synjuk ki Waheh Shnong Ri Jaiñtia kala rai ban nym pdiang ne ithuh ïaki shnong snaiap kiba don ha Rilum Jaiñtia khamtam ki shnong kiba don ha ki thain khappud.
Ïa kane ka rai la shim haka jingialang jong ka synjuk kaba long haka sngi Saitjain ha Ladthadlaboh Indoor Hall.
La rai ruh ban ai jingthoh sha ka Jaiñtia Hills Autonomous District Council (JHADC) halor kine ki shnong snaiap bad ban kyntu ba kam dei ban pdiang ïa kum kine ki shnong ne ban ai sanad ïa kine ki shnong.
Ha kane ka jingïalang jong ki Waheh Shnong la ïakren halor ka jingeh ba ïakynduh ki thain khappud khamtam ka thain Huroi, Hingaria kiba don East Jaiñtia Hills District namar ba haduh mynta kim pat ïoh iaka surok kaba paka bad la rai ban iakynduh ïaki Engineer ka PWD bad ki bor sorkar ban pynïoh surok ïa kine ki shnong khappud.
U Publicity Secretary ka synjuk u Ma Ebormi Lyngdoh ula ong ba nalor ka surok la iakren bad pynbha ïaki surok ha kylleng ki shnong ha Jaintia Hills, ki jaka sumar bad ka rukom ai bording bad bill light ha baroh kawei ka rilum Jaiñtia.
Ha kane ka jingïalang la pdiang ruh ïaka jingiehnohkam u General Secretary ka synjuk u ma Kmen Shylla, Waheh Shnong Wahiajer bad haka jaka jong u la thung da u ma Bishar Shylla, u Waheh Shnong jong ka shnong Ialong, West Jaiñtia Hills Disrict.
U Phria bad u slap kila wan ther ha ki thain khappud jong ka Meghalaya Assam haka Sngi U Blei bad kala wanrah ka jingjulor ïaki tnum ïing bad ïa u kba u khaw uba dang shu dep ot ha kane ka aiom ot kaba la dep.
U Slap ula ther ha kiba bun ki jaka kynthup ka sor Shillong ruh kala ïoh mad ïa u slap ba nyngkong, katba ha ka khappud Assam Meghalaya ki paidbah kila ïoh mad ha ryngkat bad u phria.
Kiwei kiwei ki shnong ki khappud kiba ïoh slap ki dei ka Saitsama, Khanduli bad katto katne ki shnong kiba hap ha Karbi Anglong.
Ha Lapangap, ka shnong kaba don ha khappud Meghalaya bad ka Assam ha kane jingwan hiar u slap ryngkat bad u phria kala pynjulor haduh 15-16 tylli ki tnum ïing bad kala pynjulor ia u kba u khaw nalor ka jingdon jingem jong kine ki longïing, la ong u Waheh Shnong Lapangap u ma Deimonmi Lyngdoh.
U Hony.General Secretary jong ka West Jaiñtia District Sports Associaton (WJDSA) , u Ma Lammat OO Laloo ula pynbna baka WJDSA kala plie ïaka iew ïadie ïathied player na ka bynta kane ka aiom ïalehkai.
Ka tarik kaba khatduh kanlong ha lane shuwa ka 15 tarik u bnai Lber (March) 2020 bad la kyntu ïaki player ban rah lang ryngkat bad ki dur passport size.
Ha kajuh ka por la pynbna ba ka WJDSA kala khot pynthymmai ïaka jingpyniasoh ki klob (affiliation) bad ka WJDSA bad ka tarik kaba khatduh kalong 29 tarik une u bnai.
La kyntu ïaki klob ban phah ïaki kyrteng bad ki dur jong ki ar ngut ki nongmihkhmat jong ka klob ha ryngkat ki dur bad ki phone number kaba la jied da ka shnong/klob lyngba ka shithi.
JOWAI: U Superintendent of Police, West Jaiñtia Hills District Bah Lakador Syiem ula ïoh jingtip ba don ki briew kiba pynsaphriang ïaka khubor hamsaïa ha ki social media halor ka Woodland Hospital kaba don ha Sabahmuswang, West Jaiñtia Hills District.
U SP ula ong kane ka khubor hamsaïa ym tang baka pynbudnam, hynrei ka wanrah ruh ïaka jingtieng jingsmiej bad pynsyier ïaki nongshong shnong.
U SP ula maham tyngeh ïa ki paidbah kiba pynher ïaki khubor lamler bad lada lap yn pynshitom katkum ki kyndon jong ka aiñ.
Kane ka khubor hamsaia kadei halor ba ki men shoh noh ki iaid sharum shaneng ba kwah khlieh briew kane ka jaka sumar bad kane khubor lamler kala par kylleng kynthup ha ki social media.
JOWAI: U Chief Executive Member (CEM) jong ka Jaiñtia Hills Autonomous District Council (JHADC) U Ma Thombor Shiwat ula ong ba u Myntri Rangbah ka Jylla, u Conrad K Sangma ula ai ksai ban pyllait ïaka bhah jong ka konsil.
“Dangshen nga la wan ïakynduh biang ïa u Myntri Rangbah ka Jylla ban kyrpad ïa u ban pyllait noh ïaka bhah jong ka JHADC bad na kaliang u Myntri Rangbah ula kular ban pyllait ïaka pisa kaba ka konsil ka dei ban ïoh na ka bhah jong ka," la ong u Ma Thombor U Ma Thombor ula ong ba ka konsil ka don haka khim ka khait haka liang ka pisa, hynrei na kaliang ka Executive Committee kam shym la shong kli kti bad pyrshang ban wad ki lad ki lynti ban pynïoh pisa ban pynïaid shakhmat ïaki kam ki jam ka konsil.
U Ma Thombor ula ong ba marsien ïoh ïa kane ka pisa yn ai shuwa ïaka tulop jong ki nongtrei ka konsil bad ki dkhot na ka bynta ar bnai naka san bnai.
Kane ka tulop kaba ar bnai kadei naka bynta u bnai Nailur bad Risaw 2019.
SHILLONG: Da ki placard dawa ILP pdiang sngewbha ki dkhot jong ka CoMSO ia u P K Rupala, Union Minister ka  tnad Agriculture and Farmer Welfare jong ka sorkar pdeng ha ka por ba u wan sha ICAR Umiam mynta ka sngi.
Kane ka jingiakhih ka long ban pynkynmaw ia une u myntri ba ka sorkar Jylla ka la mynjur da ka resolution ban pyntreikam noh ia ka ILP bad ban weng ïaka jingtreikam ka CAA ha ka jylla hynrei ka sorkar kmie kam pat pyni kino kino ki dak ki shin haduh mynta.
“Ngi pdiang sngewbha, ngi sngewnguh bad ngi ai khublei ia ka jing wanrah jong ki tnad sorkar ia ki lad pynroi, ngi kyntu ba kin wan rah shuh shuh ki scheme pynroi ha ka jylla, hynrei ka sorkar India ka dei ruh ban shim khia ba kin ai ia ngi ia ka hok jong ngi ka ILP ba ngin ioh ban iada ialade na ka jingshah tyllep noh ha ki poiwir ha la ka jong ka Bri bad ka Jylla," ong u kyrwwoh bala phah da u Joint secretary CoMSO Bandari Ryntathiang bad bynrap ba ki dawa na ka Home Ministry ka sorkar pdeng bad na u Amit Shah ba u dei ban mynjur ia ka jingpyntrei kam ia ka ILP ha ka jylla jong ngi.
SHILLONG: Ka jingkyntait jong U Chief Minister ka jylla ba kam don satia kano kano ka jingshalan tuh dewiong ha ka jylla kala paw da kumwei hadien ba kawei ka trok kit dewiong ka kylla ha Upper Shillong mynta ka sngi.
Ka tnad Traffic Police jong ka Shillong lyngba ka facebook kala pynpaw ba kane ka jingjia kala jia ha ka 10:15 mynstep, la iathuh kawei ka truck ka la kylla khongphong ha 4th 1/2 mile, Upper Shillong.
La iathuh ba na ka daw jong ka jingkylla katei ka trok kala wanrah ia ka jingdheng kali ba jur na MES sha Upper Shillong bad la kyntu ïa ki nongniah kali ban kiar naka overtake ban suk ka iaid ka ieng u paidbah.
Katei ka trok kaba kit dewiong ka dei kaba  wan na ki thain West Khasi Hills bad suba jur ba la dep thang ban pynkylla ïa une u dewiong sha u rnga dewiong (coke).
JOWAI: Ka Annual General Meeting jong ka Synjuk Ki Waheh Shnong Ri Jaintia kan long haka 22 tarik ha Community Hall Ladthadlaboh Dorbar Shnong haka por 11.00 baje mynstep.
U Ma Ebormi Lyngdoh Publicity Secretary ka Synjuk ki Waheh Shnong ula kyrpad ia baroh ki Waheh Shnong na East bad West Jaiñtia ban shimkhia ban iawan sha katei ka jingialang ban ïakren halor ka eh ka shon ki nongshong shnong bad ki kam jong ka synjuk.
Ki mat ban ïakren ka kynthup ïaka ki kam sahteng jong ka synjuk, ki jingeh ki nongshong shnong halor ka kam rashon, light, kamai kajih, surok bad kiwei kiwei ki kam pynroi pynpar.
Nalor kata ban pynthymmai ïaki rukom treikam ki tnad ka synjuk bad kiwei kiwei.
KHLIEHRIAT: Ka East Jaiñtia Adventure Motorsports Association (EJAMSA) kala pynlong ïaka ïakop niah kali kaba la tip kum ka ‘7th Sprint Challenge 2020’ bad ha kane ka kynti u Larry Mukhim ula ïohrah biang ïa ka nam lahduh, kaba ula ju rah nam lahduh teng haki snem kiba mynshuwa.
Kane ka jingiakop kala long haka 15 tarik une u bnai ha Jalyiah Lad Rymbai Bypass, East Jaiñtia Hills District.
Haka Cars Categories nalor u Larry, uba wan nyngkong ïaka nam ba ar la rah da u Lieh Lamare bad balai da u Babit Lyngdoh.
Katba haka SUV Categories la wan ba ar da u Ralph Nongpyiur bad balai da u Aneesh Sangma.
Ha ka kyrdan Rookie Category u Juhbaitki Shylla ula long u lahduh, ba ar u Dameriki Paslein bad b alai u Dachanmi Pariat.
Na ki kynthei ka Febronia Pajat bad ka Wanhunlang Rynjah kila long ki lahduh nyngkong bad ba ar.
Hakane ka kynti ki don haduh 58 ngut ki nongiashim bynta kiba wan na kylleng ki jaka.
La sam ïaki khusnam da u Viceroy Alson Nongtdu, Phasmon Dkhar, MDC JHADC, Thomas Nongtdu, Topas Lapasam bad ka Simi Khongtiang ryngkat bad ki nongkitkam jong ka EJAMSA.I Meirad Desi Lyngdoh Langrin i ba Shong ba sah ha Wahkaji, South West Khasi Hills ila khlad noh ha ka 16 tarik u Rymphang, 2020.
Ka jingleit ontep donburom ïa i kan long la sngi balang 19/02/2020 ha u lum jingtep jong ka Balang Presbyterian Wahkaji ha ka por 2 baje janmiet.
Kumban shu pynkynmaw i Meirad Desi i dei iwei naki ba pyrshah jur ïa ka jingtih Uranium ha ka thaiñ Wahkaji ha u snem 1990 ter ter bad i dei ruh iba treilang bad i (Late) Ma ieit Hoping bad ka KSU.“Ki Dienjat, Ka Nongrim Baskhem Bad Ka Nuksa Ba Bha Ngin Sa Pyrto Junom," ong ka Ksu South West Khasi Hills.
KHLIEHRIAT: Ka East Jaintia National Council (EJNC) kala thaw ïaka tnad thymmai jong ka kaba la tip kum ka EJNC-Sumer Circle.
La pynskhem ia kane ka tnad da u Training Phawa Sport Secretary EJNC-CEC haka jingialang kaba la long ha Committee Hall ka Shnong Samasi, East Jaintia Hills District mynta ka sngi.
La pdiang burom ia kitei ki dkhot thymmai da u Listen Suchen Art & Culture Secretary EJNC-CEC bad ki kyntien sneng kraw da u Mehi Rymbai Assistant General Secretary EJNC-CEC bad na u Nangjan Dkhar General Secretary EJNC-CEC.U Sambormi Lyngdoh President EJNC haka jingkren ula kyntu iaki dkhot ban don ka jingkitkhlieh naka bynta ka ri bad ka jaitbynriew bad ban long kiba la khreh ban ieng ialeh ha madan thma naka bynta ka dawbah jong ka ri bad ka jaitbynriew khamtam ha kum kane ka por ba ka jaitbynriew ka don hapdeng ka jingma kaba khraw.
Ula ong ka EJNC kadei kawei naki sengbhalang hapoh East Jaintia kaba don hapoh ka shatri jong ka CoMSO ban pyrshah iaka CAA bad ban dawa pyntreikam iaka ILP hapoh ka Jylla.
Ula kyntu ruh iaki dkhot thymmai ban ieng haka nongrim kaba skhem bad ban wanrah ka shongsuk shongsaiñ hapoh ka Jylla.
Ki dkhot EJNC-Sumer Circle kiba la shah pynskhem ki kynthup ia u President-Sakilan Chyrmang, Vice President-Leadingstar Manar, General Secretary-Treibormi Manar, Publicity Secretary-Raju Lamurong, Organising Secretary-Nangroiki Manar, Finance Secretary-Fullmoon Manar bad 32 ngut ki Executive Member.
SHILLONG: Ka Langsning Football Club kan pynlong ïa ka trial ha Khliehriat, East Jaiñtia Hills District ha ka 20 tarik mynta u bnai Rymphang na ka bynta ki khynnah kiba hapoh ka kyrdan U-15 bad U-18.
Kane ka trial kan sdang naduh ka por 10 baje mynstep.
Ki snem na ka bynta ki U-15 kin long naduh ka 1 tarik u Kyllalyngkot 2006 bad na ka bynta ka U-18, ha ka 1 tarik u Kyllalyngkot, 2003.
JOWAI: Kumba ju long shisien shisnem ka Proseshon Iukharist ka Parish Ummulong, mynta u snem ka la long ha kane ka 16 tarik mynta u bnai, ha kaba da ki hajar ngut ki paidriewngeit na ki Parish ba marjan ka Jowai Diocese, Archdiocese Shillong bad na ka Diocese Nongstoin ki la ia wan shim bynta shongshit sha kane ka Proseshon Iukharist jong ka Parish Ummulong.
Ha shwa ban pynlong ia ka jingknia Mass Iukharist bakhuid la ioh ia ka jingkren pdiang sngewbha ia baroh ki nongiawan shim bynta sha kane ka proseshon da u Phadar Policarpus Shylla, Parish Priest jong  ka Parish Ummulong.
Ha ka por 10 baje mynstep la pynlong ia ka jingknia Mass Iukharist bakhuid kaba lamkhmat da u Phadar Hilarius Lamare Parish Priest ka Parish Jowai uba long ruh u Vicar General ka Jowai Diocese ha ryngkat ka jingiasynran lang ki Lyngdohsohblei (Phadar) kiba la wan shim bynta sha kane ka Proseshon.
Ka jinglehniam ka long kaba shongkun shongblei ha kaba ia ki Lyngdohsohblei ban kiew sha ka Duwan jingknia la lamkhmat  da ka jingshad tynrai da ki khun samla lud jong ka Balang shnong Ummulong bad da ki jingruwai ba sngewbang sngewthiang da ka Quire kaba iahapsur bad ka jingshad.
U Phadar Hilarius Lamare, u kongsan ha kane ka sngi ha ka sneng ka kraw  ia ki paidriewngeit u la shim halor ka phangpdeng “To ngin long ki briew kiba bat hukum" U Phadar Hilarius u ong u Blei u la ai ha ngi ia ka mon kaba laitluid ka shong ha ngi ban jied ia ka babha ne ia kaba sniew.
Haba pharia halor kane ka phang, u Phadar Hilarius u ong lada ngi jied ia kaba bha, kata ngi long ki briew kiba bat hukum ngi kamai ia ka hok ka sot bad ngi tei ia ka jinglong babha ialade, ia ka iing ka sem, ia ka imlang ka sahlang ha iing hasem, ha ka kur, ha ka Jait,ha shnong ha thaw, ia ka Balang bad ia ka jait bynriew hi baroh kawei.
Lada ngi jied pat ia kaba sniew ka pynsniew ialade, ia ka iing ka sem, ia ka imlang ka sahlang, ia ka kur ka jait, ia ka shnong ia ka thaw, ia ka Balang bad sma iwtung bad pyut ka jaitbynriew hi baroh kawei.
U Phadar Hilarius u pynkut ia ka jingkren jong u da kaba kyntu ia baroh ban long ki briew kiba bat hukum bad ka jingbat ia ka hukum ka jong u Blei ka wanrah ia ka bha ka miat ha baroh ki liang jong ka longbriew manbriew.
Ha ka nohphai sngi la pynlong ia ka jingiaid proseshon Iukharist hapoh ka shnong Ummulong ha kaba ki paidriewngeit ki la iashim bynta ha kane ka jingiaid proseshon.
Ha shwa ban pynwai da ka jingkyrkhu da ka Sakrament bakhuid tam ka Duwan na kti u Phadar Hilarius Lamare, la ioh ia ka jingkren kaba sngewtynnat shaphang ka jingkhraw jong ka Iukharist bakhuid bad kaba long ka pdeng jong ka jingngeit Khristan Katholik da u Phadar Cresence Roy Laloo, Parish Priest ka Parish Namdong.
Nangta u ong shuh shuh ka jingkhraw bad ka pdengduh jong kane ka Sakrament Iukharist, ka long ba kane ka Sakrament ka don bynta ha baroh ki  Hynniew tylli ki Sakrament hapoh ka Balang.
Ha ka juh ka por u kyntu ia ki para bangeit ban pdiang ia kane ka Sakrament dei ban long ki briew kiba la pynkhreh lypa bad wan Mass bakhuid ha ka por kaba biang kata naduh basdang jong ka jingknia Mass bakhuid ym kaba shu wan dier por bad pdiang syndon ia kane ka Sakrament laitnoh kiba don hapdeng ka jingpang jingshitom.
La katta ruh u ong to ngin pyrshang katba lah ban ia beh por bad ban ia ioh bynta ha ka jingknia Mass bakhuid naduh kaba sdang jong ka jingknia Mass bakhuid bad ia shim bynta ha ka iabam iasip ia ka Iukharist bakhuid kaba long ka Met bad ka Snam kaba shisha bad kaba im jong u Jisu Khrist bad dei lyngba ka Iukharist kaba u Jisu u la pynurlong ba Un iaisah bad ki briew haduh kaba wainoh ka pyrthei.
Contributor.
MM Thaiang.
SHILLONG: Ki Shipai BSF kila ïoh kurup drok Heroin bad WY Tablet ba khiah 0.622 kg bad 10.83 grams hajan ka shnong Pomshutia kaba hap hapoh ka Pynursla Police Station, East Khasi Hills District.
Ïa une u drok Heroin bad WY Tablet la kurup haka 12 tarik une u bnai na kawei ka kali Maruti Alto kaba don u number ML-05Q-2979 kaba wan na Shillong bad thmu ban leit sha Dawki.
Halor kane u Prem Singh jong ka E-Coy, 30 Bn BSF ula mudui da ka jingujor ejahar ha Pynursla Polcie Station.
La ïathuh ba ki shipai bad ki pulit kila ïoh kurup ia kine ki drok hadien ba kila ïoh jingtip ba thikna bad kila pynap shrip bad ioh bat ïa kane ka kali ha Pomshutia.
Halor kane ka jingtohkit kala iaid shakhmat.
Dawa ka JARF naka Sorkar Jylla ban khot ïakren ïaki lai tylli ki autonomous district councils (ADC) jong ka jylla khnang ban ujor da ka Review Petition ha Supreme Court pyrshah ïa ka rai jong ka.
JOWAI: Ka jingialang kaba la khot da ka Jaintia Amalgamated Redressal Forum (JARF) ïaki 7 ngut ki MLA jong ka Rilum Jaiñtia kala pulom noh namar ba wat tang uwei u MLA ruh um shym la wan satia ha katei ka jingïalang kaba la thmu ban pynlong ha Orchid Inn, Mukhla Thadlaskeiñ, West Jaiñtia Hills District haka sngi Thohdieng.
Ka JARF kala khot ïa kane ka jingïalang kadei na ka bynta ban ïakren halor ka hukum jong ka Supreme Court kaba pyllait ïa ka jingtih dewiong ryngkat bad ki kyndon kiba khum teh ïaka rukom tih dewiong.
Ki nongïalam ka JARF kila ap shi kynta tam ïaki MLA ha katei ka jaka, hynrei namar ba kim shym la wanpoi satia, ka JARF kala ïaid shakhmat ban ïakren ïa kane rai jong ka ïing bishar ba hakhliehduh ka ri.
Hadien ka jingïathir sani bha ha kane ka jingïalang ka JARF kala da kawei sur kala dawa naka Sorkar Jylla ba ka dei ban lum jingïalang jong baroh lai tylli ki autonomous district councils (ADC) jong ka jylla khnang ban ujor da ka Review Petition ha Supreme Court pyrshah ïa ka rai jong ka Supreme Court kaba pyllait ïa ka jingtih dewiong bad ban pynjynsur ïaki kyndon ba the ba khum ïak kam tih dewiong.
Ka JARF ka la mut ban pynpaw ïa kane ka jingdawa ha ki hynniew MLA jong ka Rilum Jaiñtia haka ka jingïalang kaba la pynbeit ha Orchid Inn Mukhla Thadlaskein haka sngi Thohdieng.
Hynrei tang uwei u MLA ruh u khlem poi satia sha katei ka jingïalang wat hadien ba ki nongïalam jong katei ka seng ki la ap haduh shi kynta tam ha katei ka jaka.
U Secretary jong ka JARF u Ma Leningstar Rymbai, uba long ruh u President jong ka Jaiñtia Student’s Movement (JSM) u la ong ba ka don ka lad ka lynti ban pyllait ïa ka jylla na ka jingteh jingkhum jong ki aiñ jong ka Sorkar India ha kaba ïadei bad ki kam tih marpoh khyndew bad kata ka lad ka lynti ka long ban ujor Review Petition pyrshah ïa ka hukum jong ka Court bala pynmih ha ka 3/7/2019.
Haba phai sha ka hukum jong ka Supreme Court, u la ong ka Court ka la hukum ïa u dewiong ba dang sah uba kot haduh 32 lakh 56 hajar 715 metric tons na ki saw tylli ki districts jong ka jylla— kata ka East Jaiñtia Hills District, ka West Khasi Hills District, ka South West Khasi Hills District bad ka South Garo Hills District dei ban lilam noh na ka Coal India Limited.
U Leningstar Rymbai u la ong ka hukum jong ka Supreme ka kren shai ba ka Coal India Limited kan rai ka jaka haei ban shimti ïa utei u dewiong, ka bai kit bai bah ne ka transportation yn siew da ka Sorkar Meghalaya ne ka Coal India Limited ne baroh ar bad ïa katei ka bai kit ne shalan yn sa ot na ka dor bala dep lilam ïa u dewiong.
Nalor kata ka Sorkar Jylla kan ot ka bai khajna dewiong, ka bai Meghalaya Environmental Regeneration Fund (MERF) lem bad 10 percent sha Coal India Limited na ka pisa kaba la mih na ka jingdie ne lilam ia dewiong.
U Leningstar Rymbai u la buh jingkylli, “Balei haduh mynta pat ym pat sdang satia ïa ka kam lilam dewiong da ka Coal India Limited?" U la kylli shuh shuh ka Sorkar Jylla ka leh aiu halor kane ka hukum jong ka Supreme Court? Hato ki trai dewiong kin tip ne em ïa ka dor ba lilam ïa u dewiong, katno bai kali ne transportation katno ka bai khajna katno kata ka 10 percent sha ka Coal India Limited? “Haba kren lyngkot kan don ne em ka transparency bad accountability namar ka jingot ka long kaba la bun shwa ba kan poi sha u trai dewiong," u la bynrap.
U la kylli ruh balei ka Sorkar Jylla kam ïakhun tyngeh ban pynkylla noh ïa ka Para 12 A (b) jong ka Sixth Schedule jong ka Constitution ka Ri India kaba mynta ka long “U President jong ka Ri India" sha u “Governor ka Jylla Meghalaya" un don bor ban khanglad ïa ka jingpyntreikam ïa kano kano ka aiñ jong ka Sorkar Kmie ha ka Jylla Meghalaya.
U la ïathuh ba kane ka long kaba donkam namar ka Supreme Court ha katei ka hukum jong ka ka long kdew ba kam don kano kano jingteh jingkhum hapoh Sixth Schedule kaba khanglad ban pyntreikam ia ka ain ka Mine and Mineral Rule Regulation Act 1957.
U Nongialam jong ka JARF ula kynthoh tyngeh ïaka Sorkar Jylla halor ka jingbym lah jong ka ban shna ïa ka mining policy ka mining plan naduh u snem 2014.
“Ka hukum jong ka Supreme Court, katkum ka jingsngewthuh jong ngi ka la ban jur ia ka jingdonkam jong ka mining policy bad mining plan shwa ban ioh tih dewiong biang sa shisien," ula bynrap u Leninstar.
Haka juh ka por u Chairman jong ka JARF U Ma Helping Phawa u la ïathuh ba ki nongialam jong ka JARF ki sa leit shim bynta ha ka Orientation Programme bala khot pynlong da ka tnat Directorate of Mineral Resources jong ka Sorkar Jylla ha ka 17 tarik mynta u bnai ha Community Hall, Khliehriat West.
U la ong ba kin sngap kaei ba kiei ki saintis kin batai halor ka mining plan bad ki lad tih dewiong katkum ka jingstad saian bad lada ka jingbatai jong ki kam long katkum ka United Khasi Jaintia Hills District (Application of Law) Regulation 1952 na ka liang ka Forum kin nym pdiang satia.
Ka Directorate of Mineral Resources, Government of Meghalaya kala khot ïa kane ka jingpynsgewthuh paidbah ïaki trai par dewiong ha kaba ïadei bad ka hukum jong ka Supreme Court khnang baka jingtih dewiong kan long kaba ïadei bad ka mariang ban ïoh ïaka license, ban pynbiang ïaka geological report, mining lease kaba dei katkum ka Scientific Coal Mining Plan jong ka Mines and Minerals (Development and Regulation) Act 1957 bad ka Mineral Concession Rules, 1960.
KHLIEHRIAT: Ka Khasi Student’s Union (KSU), Khliehriat Circle ka khot ka wer ïa u paidbah ban wan sha ka jingialang pynshai paidbah halor ka Citizenship Amendment Act (CAA) kaban long haka 15 tarik u Rymphang haka por 11 baje mynstep ha Khliehriat ha ka jaka bala pynieng ïa u mot u Woh Kiang Nangbah.
Kane ka jingialang kadei kaba la pynbeit da ka KSU Khliehriat ha ryngkat ka FKJGP, HNYF bad ka RBYF.U Cherity D Suja, general secretary KSU Khliehriat Circle, East Jaintia Hills ula ong ba kane ka jingialang kadei ban pynshai paidbah halor ka jingpyrshah iaka CAA bad ka jingdawa ban pyntrei kam noh mardor ia ka ILP ha jylla namar ka jingma ka ap ïaka jaidbynriew rit paidbah jong ngi hadien ba ka sorkar pdeng kala pynlong aiñ ïaka CAA ban pynioh syrnod nongshong shnong ka ri India ïaki poiwir.
Robert June Kharjahrin February 12, 2020 S hikyntien halor ka kyntien ‘Uniform’.
Kane ka kyntien ‘Uniform’ ka thew ia kaei kaei kaba ryntih, kano kano ka jingpynryntih ban long kawei ka rong, ban ia long kumjuh bad katjuh baroh salonsar.
Ka Uniform Civil Code (UCC) ka mih na ka sainpyrkhat ban don ha ka ri: tang kawei ka ain (One nation, One law), tang kawei ka riti (One nation, One culture) bad tang kawei ka niam (One nation, One religion).
Lyngba ka Uniform Civil Code (UCC) yn wanrah ha salonsar baroh kawei ka ri India ia kajuh ka ain halor ki riti bad rukom pyniaid iing pyniaid sem (Personal Laws) kaba kynthup ia ki ain ne ki riti halor ka  shongkha shongman ( marriage ) , ka jingiapyllait san shyieng (Divorce) , ka tingkhun (Adoption), ka bai sumar lane baibam (Maintenance) bad ka jinghiar bad aipateng ne sambynta (Succession and inheritance).
Lyngba ka UCC, yn bujli bad pynduh pyndam noh ia baroh ki riti dustur jong ki jaitbynriew bad ki niam bapher bapher; ka lehniam lehrukom bad kumjuh ka rukom pyniaid ia kino kino ki kam jong kano kano ka  jaitbynriew katkum ba  la buh bad hikai da ki longshwa manshwa jong ki.
Kumba ka  long mynta,  ha baroh kawei ka ri India baiar, don bun spah bad bun hajar ki jaitbynriew bad jaitniam bapher bapher kiba don la ki jong ki jong ki rukom bad  riti dustur ia kiba la ithuh da ki ain ka sorkar India, ki sorkar jylla bad kumjuh ruh ki District Council bad ki bor synshar trai ri.
Ynda la pyntreikam ia ka UCC, kine baroh kin ym treikam shuh  naba yn treikam salonsar ha baroh kawei ka ri tang kawei ka ain, kata, ka UCC.Kan pynlko lut ia ki rong itynnad bapher bapher ba ka India ka don.
Lada ngin iaphai dien, nyngkong eh, dei ka party Congress kaba la thmu ban wanrah ia ka UCC ha ri India, hynrei hadien ki jingiathir bad jingiakren bun bun wat, bad haba iohi ia ka jingpyrshah na kiba bun ki liang, la pynsangeh shwa ia kata ka jingthmu bad shu buh noh tang kum ka ka Directive Principles of State Policy ia kiba la shu bthah ia ki jylla ka ri ban pyrshang bud khlem kano kano ka jingpynbor.
Ka BJP bad ka kmie jongka, ka RSS, kham hashwa ki la pyrshah jur ia ka UCC, hynrei hadien pat, ynda  haba ki ioh jingmut ba lyngba ka UCC ki lah pynban ban pynrung da ki rukom bad riti Hindu ha baroh kawei ka India, ki la kyrshan bad iakhun dohiap ban wanrah ia ka UCC ha ka ri India.
Ha ka BJP bad RSS, ka UCC kam dei ka Secular Civil Code, hynrei kadei ka Uniform Hindu Code.
Ha ka kyrteng ka UCC kin pyntreikam jubor ia ka Hindu Code ha baroh kawei ka Ri India bad hangta la kylla khongpong ki riti bad ki rukom bapher bapher jong ki jaitbynriew bad jaitniam ritpaid babun ha ka ri India baiar.
Ka National Law Commission ha u snem 2018 hadien ba ka la pynlong ia ka jingtwad jingmut paidbah na ki nongshongshnong  ka ri India ( Public Consultation) ka la ai jingmut ba ym dei ban pyntreikam ia ka UCC hynrei ban shu pynbha bad pynjlih ia ki ain bad ki riti ba la don lypa jong ki jaitbynriew bad jaitniam bapher bapher kiba don ha ri India.
Ka jaitbynriew Hynniewtrep jongngi ka don la ki jong ki riti dustur ba kyrpang halor ka shongkha shongman, ka kam iapyllait sanshyieng , ka hiar ne aipateng bad sambynta, ka tingkhun bad ka  rukom ai baibam baisumar khun.
Ka niam Khristan ruh ka don la ki jong ki ain.
Ha ka sngi ba ka UCC ka treikam, baroh ki ain Khristan bad kumjuh ki jong ka jaitbynriew salonsar kin iap noh namar yn ym ithuh shuh iaki da kino kino ki bor, la ka long ki bor sorkar (Government Institutions) lane ki bor bishar (Judicial Institutions).
Kan long ka jingduhnong kaba khraw haduh katta katta ia ka jaitbynriew namar kan duh noh iala ka snap kyrpang jongka , ki riti dustur bad rukom bapher bapher kiba don haka.
Ngi donkam namarkata ban pynpaw sha ka pyrthei ia ka jingpyrshah jur ka jongngi ia kane ka ain iakjakor ka ban sa pynbaji lut ia ka jingkyrpang jongngi kum ka jaitbynriew ritpaid kaba long tang i thngiat rit hakhmat ki duriaw ka pyrthei baiar.
SHILLONG: Palat 1900 ngut ki nongïalehkai kin ïashimbynta haki 14 tylli ki jait jingïalehkai bad ym duna ïaka ₹70 lak la mang ban pynlut ha ka lympung bah jong ka jylla, ka Meghalaya Games.
U Bah Banteidor Lyngdoh Myntri ka tnat Sports & Youth Affairs ka sorkar jylla, haba kren bad ki nongthoh khubor ha ka sngi Balang hadien ka jingialang pyrkhat kam jong ka Organising Committee kaba long ha Secretariat, ula ong “Ka tnat kan ka jingkyrshan kaba pura ïaka Meghalaya State Olympic Association (MSOA) ban pynlong ia ka Meghalaya Games ban plie lad ïaki khun samla ban pynpaw pyrthei  ïaka sap ba ki don ha ki kam ialehkai.
" Ha kane ka jingialang pyrkhat kam la iadonlang naduh ki nongialam bad ki dkhot ka MSOA, ka Director ka tnat kong WAM Booth bad kiwei kiwei.
Ïa kane ka lympung la thmu ban pynlong ha u bnai Nohprah jong u snem ba la dep, hynrei la kynriah noh pat ia ka sha ka taiew kaban wan jong une bnai Rymphang ka ban sdang naduh ka 17 tarik.
Ki jingialehkai: ARCHERY, ATHLETICS, BADMINTON, BASKETBALL, BOXING, BILLIARDS & SNOOKER, JUDO, KARATE, SHOOTING, SWIMMING, TABLE TENNIS, TAEKWANDO, TENNIS, WUSHU.Ki jaka Ialehkai: St Anthopny’s School, JN Stadium, Polo, U Tirot Sing Indoor Stadium, Shillong Club, Nongthymamai Sports & Cultural Club, Laban Sports Club Indoor Stadium, Assam Regimental Centre, Crinoline Swimming Pool.
JOWAI: U Erwin K Sutnga Co- Convenor ka Meghalaya Joint Action Committee for Solution of Public Grievances bad u President Meghalaya People’s Labour Union haka jingialang kaba long ha Hynniawmer haka sngi ba Ar ula ong ba haka 14 tarik une u bnai kin leit ban khang ïaka jingpyntreikam ïaka Fastag ha toll gate kaba don ha Umling.
Une u nongialam ula ong baka Meghalaya People’s Labour Union bad ka Hynniewtrep Tourist Taxi Association (HTTA) kila dep ujor sha ka National Highway & Infrastructure Development Corporation Limited halor ka jngpyntreikam ïaka Fastag namar baka pynthud ïaka ïaid ka ieng ki kali bad ka wanrah iaka jingdheng kali.
Ula kynnoh ruh ba ka thurmur bha ka jingpyntreikam ïa kane ka rukom lum bai khyrdop ba thymmai bad kam shym la iaid katkum ka kyndon.
“Lada ka NHIDC kam lah ban pynbiang ïaki jingdonkam kum ki jaka lum khajna ka bha ba sangeh shuwa ban pyntreikam ïaka Fastag namar ba kalong maw jynthud iaka leit ka wan u paidbah," la ong u ma Erwin bad dei ban pyntreikam iaka Fastag haduh ban da biang ki jingtei ha baroh ki toll gate bad ban pyntreikam da ka rukom lum khajna kaba rim, kata da kaba ot slip ban suk ka leit ka wan u paidbah.
SHILLONG: Hadien ka jingdawa pynhiar shuki kaba jur na ki party ba ïatreilang haka sorkar synrop MDA, u Myntri Rangbah ka Jylla Conrad K Sangma hynne ka sngi ula knieh noh ïaka tnad kam pohïing nala u jong u hymmen James Pangsang Kongkal Sangma.
Ki paralok ba iatreilang haka sorkar MDA kila kynnoh ba u James u donkti haka jingshalan dewiong beaiñ ha Jylla.
Katkum ka jingpynbna Dated Shillong, 11th February (Rymphang), 2020 No.CA.03/2018/41, u chief secretary ula pyntip ba u Chief Minister ula bhah kam thymmai ïaki katto katne ki myntri jong ka sorkar jylla.
U James Pangsang Kongkal Sangma un peit ïaka tnad Taxation, Power, Food, Civil Supplies & Consumer Affairs, Law, Information & Public Relations.
Alexander Laloo Hek un bat iaka tnad Health & Family Welfare, Home (Jail), Home (Passport), Arts & Culture.
Katba u Lahkmen Rymbui u dei u myntri thymmai ka tnad kam pohiing (Police) kynthup ïaka tnad Forest & Environment, Border Area Development, Education.
Hamletson Dohling un bat ïaka District Council Affairs, Urban Affairs, Municipal Administration, Information Technology.
JOWAI: Ka Meghalaya Joint Action Committee for Solution of Public Grievances (MJACSPG) kala dawa ban hiar shuki noh u Myntri Rangbah ka Jylla u Conrad K Sangma namar ba phiel kane ka sorkar MDA kaba ïalam ka NPP ban pynbeit ïaka kynrum kynram ka kam tih bad khaii dewiong haka Jylla.
