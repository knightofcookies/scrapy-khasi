S.Circle, ki shnong ki long ka Nongsder, Nongkwai, Nongmadam Mawpran bad ka Mawpran Nonglyndiang.
Ha Siatbakon G.S.Circle, ki shnong ki long ka Pynter, Phlang-U-Diak, Siatbakon, Risawkur, Nongshyrngan bad ka Madan Lyntad.
Ha ka Nongjri G.S.Circle, ki shnong ki long ka Weikian, Rana, Nongjri Tluh, Nongjri Bah, Tishang, Nongjri War, Mawpathaw, Hat Nongjri bad ka Nongjri Shkod.
Ha ka Pyrnai G.S.Circle, ki shnong ki long ka Mawkyrnot, Phlangtyngor, Ringer, Mawpyrthuh, Lyndem, Mawbarem, Pyrnai, Siatwait, Mawbeh, Shakai, Mawiang, Mawlam, Ryngkew, Mawsohrisa, Mawlyndun, Kynton-Sa-ir, Mawsiang-Sdam, Shilliang Jashar, Nongkroh bad ka Nongpriang.
Ha ka Umniuh G.S.Circle, ki shnong ki long ka Tynriang, Wahsherkhmut, Umniuh Larbniaw, Umniuh-Nongrim, Nongthymmai, Umniuh-Tmar, Wahdop, Thang-Juban, Dewsaw, Hat Umniuh, Shilliang Jali bad ka Ri Sawkur.
Ha ka Nongshken G.S.Circle, ki shnong ki long ka Longkading, Mawdang, Nongshken, Korblang, Hat Thymmai, Mawlyngkhai, Wahumlein, Dobkba, Urhati, Mawbyrnei, Tangmang bad ka Pakhria.
Ha ka Nohwet G.S.Circle, ki shnong ki long ka Nongsohphan, Nohwet, Nongthymmai Kyndiar, Lympungshyngan, Latang Riwan, Thiep Shkai, Riwai, Mawlynnong, Lyngkhong, Rimai, Thai, Nongeitniang, Larbamon (Larsohbamon), Lawsohliang, Lympung Pdah bad Lyngkhong Pdah.
Ha ka Nongtyngur G.S.Circle, ki shnong ki long ka Lummawniai, Rimassar, Rimylliem, Nongtyngur, Pyrjat, Nongkyndah, Nongkhaiwul, Lyngkhat, Mynrieng, Nashain, Lympung Sniang, Borhill, Thiep Jalong, Nongdiang, Lyntidar, Phanshika, Weipluh bad ka Lumlyer.
Ha ka Pomshutia G.S.Circle, ki shnong ki long ka Pongtung, Wahjarem, Mawshun, Burma, Pomshutia, Lapalang bad ka Nongthymmai.
Ha ka Mawriang G.S.Circle, ki shnong ki long ka Pashum, Mawriang, Sohlong, Mawyngkang, Pyrdiwah, Umkrem, Kongwang, Umsyiem, Wahkdait bad ka Iar Bamon.
Na ka Khatar Shnong Laitkroh C&RD Block Laitlyngkot G.S.Circle, ki shnong ki long ka Iewshyllong Setthliew, Laitmawlong Wahpein, Madan Lyngkhi Nonglum bad ka Nongthymmai Lumthangding, kin ban hap ha ka Laitlyngkot G.S.Circle.
Na ka Nongkynrih G.S.Circle, ki shnong ki long ka Madanlyngdoh, Madanfootball, Jalynteng, Mawkynring bad ka Wahtyngngai Ummluh.
Ha ka Iewmawiong G.S.Circle, ki shnong ki long ka Iewmawiong, Laitkynsew (Raid Mawlieh), Laitmawroh, Nongthymmai (Raid Nongkynrih), Ramkheng bad Umthli.
Kitei ki shnong, kin hap ha ka Pynursla Civil Sub Division, ka ban trei kam naduh ka 15tarik Rymphang 2017.
(MIPR).
Shillong, 15 Rymphang:Ka Proseshon bah kaba shisien shisnem jong ka Parish Mawjrong ka la khring ïa 5000 ngut tam ki paidbah riewngeit kiba la poi na ki thaiñ Lait-ryngew, Sohra, Sohrarim, Laitlyngkot, 12 shnong bad nawei.
Ka jingïaid proseshon kaba shongblei kaba 3 kilo metre, ban mane ïa u Trai Jisu ha ka dur u KPU balieh, ka la ïaid lyngba ka Mawjrong, Laitkroh, Laitkynsew,Tiewlieh, Mawmyrsiang bad kiba marjan, bad phai biang sha Mawjrong.
Bun bah ki bym pat long khristan katholik ruh ki la ap khmih ha lynti baroh shi lynter.
Ha ka jingïalap u Nongkren bakongsan, u Fr.Johnny Eapen, SDB, u la ban jur ba ka tynrai duh jong ka jinglehniam leh rukom ha ka niam Katholik ka long ban pynmynta ïa ka jingkñia ïa ka met bad ka snam jong U Jisu ha duwan dupat blei kaba u Jisu u kñia ha Kalbari, khnang ban pynim ïa u bynriew baroh ban ïoh jingim junom.
“ Khlem da bam ia ka met jong u Jisu bad dih ia ka snam jong U, ym lah ban ioh jingim junom.
Kat u ba bam ia ka met bad dih ia ka snam jong u Jisu un leh ia kata da ka mynsiem kaba khlem thohbria, lym kumta un shah pynrem junom ha u Jisu", u la ban jur.
U la kren skhem ba ka jingngeit katholik ka long ka jingmaïa ba lyngba ka jingkñia Mass jong u Lyngdoh ha duwan blei ka pynkylla ïa u Kpu bad ka Waiñ sha ka met bad ka snam jong U Jisu bad kat u ba bam ïa ka met bad dih ia ka snam U Jisu kin ioh jingim junom, u la ong.
Kane ka long ka jingmaia hynrei ka long ka jingngeit tynrai jong ki katholik, u la ong biang.
Kum u nongkñia ba rangbah ha ka Mass bakhuid mynstep jong kajuh ka sngi, u Sohblei Eapen, u la ong ba u briew u long katkum ka jingjied jong u hi.
Ka shong ha u, u jied ia ka ding ne ia ka um, ia ka jingim bad ka jingbha lane u jied ia ka jingiap bad ka jinglanot.
Hynrei u la khot ia ki 5000 ngut tam ki riewngeit ba kin jied ia kaba jingbha bad ka jingim khnang ba ki khun ki ksiew jong ki kin dup roi bad jingmanbha pateng la pateng.
U la ban jur ba tang ki briew kiba khlem blei bad kiba kwah brai jong ka doh ki khot ialade bad ia kiwei sha ka jingiap bad sha ka jingjot junom.
“Kat kaba u briew u jied yn ai ia ka jingkwah jong u, tangba wat kynnoh ia U Blei namar ka jingkwah jied lajong.
Kat kiba khot kyrpad ia U yn ai ia U Mynsiem bad lyngba jong U yn lah ban ngam sha ka jingstad blei bajylliew, u la ong.
Kum ban shu kdew hangne, ka Parish Mawjrong ka kynthup ia 64 tylli ki shnong bad ka jingdon jong ki khristan katholik ki long tang kumba 6000 ngut.
Kiba kham bun ki dei kiba dang don ha ka niam Khasi katba ki ba long ha kiwei kiwei ki balang ki dang khyndiat bha.
Kane ka Parish ka pyniaid kumba 21 tylli ki LP skul, 10 tylli ki skul UP bad tang kawei ka Higher Secondary skul.
Ka don 4 tylli ki Sub-District balang- ka 12 shnong, ka Mawshuit, ka Mawjrong-Laitkroh bad ka Lad Mawphlang.
Ki nongsharai ia kane ka Parish ki don lai ngut ki Phadar bad kumba 5 ngut ki sister hapoh ka jingpeit jong u nongsharai barangbah, u Fr.Lawrence Nongkseh, SDB.Shillong, 15 Rymphang:Hadien ba la plie ia ka Pynursla Civil Sub Division, la iathuh ba ia ka Mawshynrut Civil Sub-Division pat yn plie paidbah ha u bnai iaiong mynta u snem, u MLA ka HSPDP na Mawshynrut u bah Witting Mawsor u la pyntip sha une u nongthohkhubor ba mynta ka sngi u myntri rangbah ka jylla u Dr.Mukul Sangma u la iathuh ba yn plie noh ha u bnai iaiong namarba mynta u dang bunkam palat bad ha kine ki khyndiat kan don shuh shuh ka jingplie sa ha ri lum Garo.
“U Dr.Mukul u la phone dalade hi ia nga mynta bad u ong ba yn plie noh ia ka Civil Sub-Division ha u bnai iaiong" ong u bah Witting Mawsor haba kren da ka phone sha une u Rupang.
Shillong, 15 Rymphang:U Myntri tnad ding ka jylla u Bah Sniaw-bhalang Dhar u la pyn-thikna ba ka sorkar kan nym pynlip ding satia ha ki sngi ialeh esamin jong ki samla khnang ban nym pynthut ia ka jingkreh kot jongki.
U Myntri u la pyn-thikna ia kane ha ka jingiakren bad ki nong-thoh khubor, ha kaba u la ong ba ka sorkar ka la pynkhreh ruh shaid shaid ban siew noh ia ka ram bai thang ding sha ka NEEPCO.“Kan nym don kano kano ka jingpynlip ding ha ka por eksamin", la kren thikna u Myntri hadien ba ka MeECL ka la ju pynlip U la ong ka Power Finance Corporation (PFC) ka sorkar pdeng ka la pdiang ia ka jingkyrpad kyrshan ram ka sorkar jylla ban ai pisa na ka bynta ba kan siew ia ka ram sha ki kompeni sam ding kiba ka sorkar jylla ka ashram.
“Ngim pat ioh ia ka pisa namar ba ka jingpynkhreh ban pynbiang ia ki jingdonkam ka dang iaid watla ka PFC ka la mynjur ban ai ia ka ram ia ka sorkar jylla", la ong u Bah Dhar.
Katkum ka jingong u myntri, ka sorkar shem jingeh ban siew shisien siew iaka ram sha ki kompeni sam ding khamtam sha ka NEEPCO hynrei kan siew ha ka rukom khyndiat ba khyndiat ne instalment.
Ka Power Finance Corporation (PFC) ka la mynjur ia ka jingpan ram ka MeECL na ka bynta ban siew ia ka ram ding sha ka NEEPCO kaba kot sha ka T.400 klur tam.
Ka PFC ka la pdiang ban ai ram ia ka MeECL hadien ba ka sorkar jylla ka la pdiang ban bah khlieh ia ka MeECL kaba don hapdeng ka jinghiran pisa kaba shyrkhei.
Ka sorkar jylla ka la rai ban bah khlieh ia ka MeECL khnang ba kan lah ban shim ram na ka PFC ban siew sha ka ram kaba la kot baroh sha ka T.776 klur sha ki kompeni sam ding kynthup ka NEEPCO, Power Grid, HTC, bad kiwei.
Tang ha ka NEEPCO, ka MeECL ka la shah ram haduh T.469.32 klur bad ka jingbahkhleh ka sorkar ban shim ka MeECL ka long ban pynsiew ia ka ram sha kane ka kompeni khnang ba kan bteng ban ai ding lym kumta, ka jylla kan ka bun ki kynta ban shong dum.
Ka MeECL ka pynmih ding tang kumba 300 MW hynrei ka jingdonkam ding ka la kot sha ka 600 MW.Shillong, 15 Rymphang:U Rangbah Shnong ka Mawpat u bah Khrawbuit Ryntathiang u la ong ba ka jingtyrwa jong ka Mawpat sha ka sorkar na ka bynta ban thaw ia ka C&RD Block ka dei kaba la slem bad u la ong ruh ba katei ka jingdawa ka dei ha ka por ba ka sorkar ruh kam pat pynbna eiei, “Ka sorkar kam pat pynbna hynrei na ka liang jong ngi –ngi la khreh lypa, ngi la tyrwa ia ka jaka ha Mawpat kaba don ka jingheh kaba 3 akar" u la ong.
U bah Khraw u la ong ba shuwa ba ka sorkar kan pynbna ha ing dorbar thaw-aiñ, ka Mawpat ka la dep dawa lypa ban wanrah ia ka Block ha katei ka shnong da kaba tyrwa lypa ruh ia ka jaka ba ka don ka jaka shnong kaba heh 3 skar bad kaba la bit la biang ba shna C&RD Block.
“Ka shnong lei ka la long kaba la khreh ban ai ia ka jaka" u la ong.
Haba kylli kaei ka jingsngew jong u la ka Mawpat ka la pdiang ne-em ban hap lang hapoh ka Mawlai C&RD Block ( ka Block Thymmai ba la pynbna da ka sorkar) “Ngi dang don ha ka jingiakren, ngam kwah ban kren eiei halor kane" ong u bah Khraw.
Lah ban kdew mynhynnin ka sngi haba ia kren bad ki nongthohkhubor u MLA ka Mawlai u bah Embhah Syiemlieh u la ong ba kam don kano kano ka jingiatan tyllai na kiwei pat ki shnong ha kaba ia dei bad ka Block kaba ka Mawlai ka la ioh, u la ong ruh ba la dep pynbna ruh kum ka Mawlai Block bad ka dei ban don ha Mawlai , halor kane u bah Khraw u la ong ba lehse kane kam dei ka sur ba mih na ki dorbar shnong.
Shillong, 15 Rymphang:Ka jingrakhe sngi Valentine ha ka nongbah Shillong, ka la khampher ha kaba ka sengbhalang, ka Thma U Rangli (TUR) ka la shim ia ka bynta ban pynphriang ia ka khubor ban pyrshah ia ka jingthom ia ki kynthei, da kaba ialap paidbah ia ka jingdonkam ka ktien ‘mynjur’ hadien ba ka jylla ka la sakhi ia ki kam thombor ia ki kynthei bad ki longkmie ha kine ki sngi.
“Lada phi long uba ieid jong nga, phi dei ban ioh ia ka jingmynjur jong nga.
Lada ym ong, ‘hooid’, ka dei ka kam leh beijot", la thoh ka TUR ha ka plakad kaba sam sha ki paidbah ha Nan Polok ka jaka ba ju ialuh samla ki briew.
Ka la sam ruh sha ki skul, ki kolej, ki jaka paidbah ia kane ka jingthoh.
Ka nongialam ka Thma U Rangli Juki (TUR) ka Kong Angela Rngad ka la ialam ia kane ka jingialap paidbah ia kane pyrshah ia ka jingshah thombor jong ki kynthei.
Ka la ong ba kane ka jingpyrshang jongki, ka long shi bynta ban ialap paidbah ban pynsngewthuh ia ki paidbah ban khang lad ia ka jingshah thombor jong ki khynnah, ki kynthei bad ka jingdonkam ban burom iwei ia iwei pat.
Ka la ong ka por ka la ih ba ka imlang sahlang ka la dei ban iakren kumno ban khang lad ia ka kam thombor pyrshah ia ki kynthei ha kane ka jylla.
“Ka jinghikai ia ka shongkha shongman ne ka Sex education ka la donkam ban pynrung ha ki skul bad ki kolej", ka la ong ka Kong Rngad.
“Ka kam shongkha shongman kam dei ban long kaba rieh hynrei lada phim iathuh ia ki lehse kn shah ialam bakla.
Ngi donkam ia ka prokram kaba khlain ban iada ia ka jingshah thombor ki kynthei", kala ong.
Ka jingshah thombor ne shah leh beijot ki kynthei kam dei tang ha ki briew khyllah hynrei ha ka jingiakut samla ruh ka jur bha bad ka donkam ban pdiang ba ka jingleh beijot ka jia wat ha kiba la iashong kurim ruh.
“Ka jylla Meghalaya la kam ba ka dei ka jylla Khristan bad nga sngew ba ki Balang ki dei ban shim khia ia kane ka kam ban pynphriang ia ka khubor sha ki samla",ka la bynrap.
Shillong, 15 Rymphang:“Nga la rai ban ialeh tangba ia ka parti, ngin dang ia pyrkhat" ong U bah SK Sun Chief Engineer barim jong ka PHE, haba iakren bad U Rupang mynta ka janmiet hadien ka jingialang paidbah, kaba la pynlong mynta ka sngi ha Madan Lyngktop Mawphlang.
Katei ka rai jong U bah SK Sun, ka dei hadien ka jingialang paidbah, kaba la pynlong mynta ka sngi, ha kaba ki la ia poi kumba hynniew hajar ngut ki paidbah na kylleng ka Mawphlang Constituency, ha kaba ki la ia tyrwa da ka jingshitrhem ba U bah Sun, un iakhun ia ka elekshon 2018 bad ki da kwah ruh ba un ialeh kum u kandidet shimet.
Haba iakren bad U Babu Andreas Sun, uba dei ruh U Secretery jong ka Lyngwiar Sain Pyrkhat ban ksan ka Lawei, kaba dei ka seng kaba pynkhreh ia katei ka elekshon 2018, ula ong “Kane ka dei ha ka sien kaba nyngkong, ba ki paidbah ki wan kem na iing ia u briew".
Na bynta jong ka seng pat, ula ong ba katei ka Sain Pyrkhat, kan dang ia peit ha ki sngi ki ban sa wan, wat la u ong ba ka jingmut kiba bun hi ka long ba U bah Sun, un ia khun kum u kandidet shimet.
Ia katei ka Lyngwiar, la long lamphang da U Bah Basan Nongkynrih nalor kiwei pat ki dkhot.
[na uwei pat u nongthoh khubor] U Bah SK Sun uba dang shu shong thait kum u Chief Engineer ka Public Health Engineering (PHE) u la pynbna ha ka jingialang paidbah mynta ka sngi ha Mawphlang ban iakhun ia ka elekshon MLA 2018, ka ban sa wan sa shi snem.
U Bah Sun u la shim ia kane ka rai hadien ki paidbah na kylleng ki shnong kiba hap ha ka Mawphlang constituency ki la ialum khrui ban kyntu ia u ba un mih shakhmat ban iakhun ia kane ka elekshon ym na ka party hynrei kum u kyrtong shimet.
Ka Mawphlang ia mynta la mihkhmat da u Bah Kennedy C Khyriem na ka Congress uba la pynliem ia u Bah JA Lyngdoh na ka UDP ha u snem 2013.
Ia kane ka jingialang paidbah la khot pynlong da ka Lyngwiar Sain Pyrkhat Ban Ksan ka Lawei (LSPBL) ba long ha madan ha syndah ka Law Kyntang, Mawphlang.
“Da ka jingkmen kumba phi la kular ban don nadien jong nga haduh ba kut, nga pdiang bad nga shim ia ka rai ban long u kyrtong jong phi", la pynbna u Bah SK Sun ha ka jingialang ba la wan poi shibun bah ki paidbah na ki shnong kylleng ki shnong kiba hap ha ka Mawphlang Constituency.
Ula ong biang, “Kum u riew rangbah haba ioh sngew ia ka jingud ki paidbah, ngam lah ban ong em namar ka sur jong ki paidbah, ka dei ka sur jong u Blei.
Hynrei phi dei ban trei shitom, kiar na ka sarong, ioh phi ngat ha ka tyngka sbai".
Bun ki paidbah bad ki nongkren ki la pynpaw ba ka lynti kaba biang ia u ka long ban iakhun kum u kyrtong shimet namar ba ki la mad lut ia ki party bapher bapher ki la ngiah hynrei na ka liang u Bah SK Sun u la ong, “Ka shong ha ka LSPBL ba kan iapyrkhat kumba la pynsngew ka sur u paidbah".
Ban pynkubur ia ki paidbah kumba ki la kyrpad ia u ba un ieng ban iakhun ia ka elekshon, u Bah SK Sun, u la ong ia ka ktien lai sien, “Phi la kwah" bad ki paidbah ki la pytra, “ka jingkylla".
Khlem pep, da ka jingmih madan jong u Bah SK Sun, ka jingtynjuh kaba khraw ka la don hakhmat ia u MLA ba mynta u Bah Kennedy, namar ba u Chief Enigeer barim ka PHE u dei uwei na ki riew rangbah ba paw bha ha ka thain Mawphlang.
U la ong ba kaba pynlong ia u ban shim ia kane ka rai ban iakhun ia ka elekshon ka long hadien ba ki paidbah da ki spah ngut man ka sngi naduh ba u la shong thait na ka kam sorkar, ki la wan tuid ban kyrpad ia u ban iakhun ia ka elekshon.
“Hadien kumba 34 sngi ba ki paidbah man ka sngi ki la wan kumba 200 ngut ha ing jong nga bad haba khein ia kiba wan baroh kam duna ia 7 hajar ngut eiei, nga la shim ia ka rai halor kane", u la ong.
U Bah SK Sun u la ong ban iakhun ia ka elekshon kam dei kaba suk hynrei ki paidbah ki la kyntu ia u ba un tur beit namar ba kin don nadien jong u.
“Ka jingialehkai jong nga, kan dei ka jingialehkai jong phi, Ka jingjop jong nga, kan dei ka jong phi,", u la ong.
Ia ka jingialang la pyniaid da u chairman ka LSPBL u Bah Basan Nongkynrih ba la ioh ia ka jingkren ki riew rangbah na ki thain bad shnong bapher bapher ka thain Mawphlang constituency, ka jingrwai na u Bah Waroh Pde bad kiwei ban pynshong shit ha kane ka sngi.
Shillong, 15 Rymphang:Dang shen ha ka dorbar mang tyngka jong ka sorkar pdeng na ka bynta u 2016-2017, ka mang tyngka ia ki District Council bapher bapher ka la hiar kynsan haba ia nujor na ka song tyngka kyrpang kaba ki la ioh lyngba ka Special Assistance kaba haduh T.1000 klur tyngka ha u 2015-16.
Ha kane ka mang tyngka ia ki ADC ka sorkar India ka la mang tang T.1 klur tyngka bad katei ka T.1 klur kan long ia baroh 10 tylli ki District Council, iathuh u EM Finance ka KHADC u bah Antonio War uba dei ruh u MDC jong ka seng BJP.Katkum katei ka mang tyngka ka pyni ba ka la hiar haduh T.999 klur tyngka na kaba ki ioh na ka song tyngka kyrpang.
U bah Antonio u la ong ba ka daw ba la pynrit kynsan ia ka mang tyngka ka dei namar ba ki District Council kim lah ban pynpoi ia ka ripod jingpynlut jong ki ia katei ka pisa ne ka Utilisation Certificate.
“Kumno ngin ai ia ka UC haba ka sorkar kam pyllait ia ka pisa sha ngi, ia katei ka T.133 klur tyngka ia ka KHADC ruh ka sorkar India ka la phah shane naduh ka 18 tarik u rymphang, 2016 hynrei haduh mynta ka sorkar jylla kam pyllait, iano ngin kynnoh haba kumta" ong u Antonio.
U bah Antonio u la iathuh ruh ba na bynta u snem 2017-18 ka sorkar India ka la mang T.500 klur tyngka na bynta ki district council, u la ong ba ha ka jingialang kaba la long ha Delhi ka sorkar pdeng kam shym la mut ban ai bhah ia ki District Council kiba don shabar ka 6th Schedule hynrei ki ruh ki la phah jingkyrpad bad ia katei ka T.1000 klur ruh la ai bhah lang ia ki.
U la iaroh ruh ia ka seng BJP da kaba ong “Ka party BJP ka la leh ia kaba bha tam eh ,haba ki ai ia ka pisa ki ruh ki kwah ban peit ia ka UC ban pyni ba la pyntreikam hok, hynrei baroh dei ka jingbakla ka sorkar".
Hadien ba ka sorkar India ka la mang tang T.1 klur tyngka ia ki ADC na bynta u snem 2016-17, kiba bun ki jingiakren ki la mih halor ka jingkular u CEM ha ka KSU ha kine ki khyndiat sngi kata ban kyntiew ia ka mang tyngka pynbha surok ha ki thaiñ Mawthabah na ka T.20 sha ka T.25 klur tyngka kaba u la kular ban pynioh lyngba ka song pisa ba ka Council kan sa ioh na ka sorkar pdeng ym na ka T.133 klur hynrei na ka song pisa kaba thymmai ka ban wan.
Ki la mih ruh ki jingkylli hato u CEM un leh kumno haba ka mang tyngka mynta ka dei tang T.1 klur ia ki 10 ADC kaba mut ba kin ioh tang mar T.10 lak tyngka bad da ei un pynbha ia ka surok Wahkaji-Mawthabah.
Hato katei ka thaiñ kan hap ban ap biang haduh ban da wan ka pisa na ka mang tyngka jong u snem 2017-18?.
Pynursla,15 Rymphang:Ka KSU South Central East Circle ha ka ryngkat ki samla pule ka thain Riwar Pynursla ki pynpaw ka jingsngew bynniaw halor ka jing ia soi, ba la iasoi hapdeng ka Raid Shabong bad Ka Sorkar.
Na ka liang U President ka Seng,Samla Ennocent Khongstia, U la ong ba ka long ka jingsngewkmen shi katdei eh ia ka jingwan ka Civil Sub-Division ha ka Thain, hynrei ha kajuh ka por ka long ruh kum ka khwan myntoi shimet, khlem da pyrkhat lang shuh ia ki parathain, khamtam ba ia ka Civil Sub-Division la prat lynti nyngkong eh da U Babu Pongka Sing na ka Shnong Mawryngkang ka Raid Mukertila ha U September 1984.
Ha ba iakren bad u Asst.Secy ka seng,Samla Eleazer Diengdoh, u la ong “Haoid ngi dei ban ioh ia ka bhah thung kam kaba biang namar ba ngi la synniang ia ka jaka baheh na ka bynta ka tei ka Civil Sub-Division, hynrei ngi la dei ruh ban pyrkhat ia ki Samla pule ka thain Riwar, nalor ba ngi dang dei ha kajuh ka C&Rd block bad ruh ba kiba bun ruh ki samla ba nang bastad ki don ha kiwei pat ki Shnong bad ki Raid haba ia nujor tang bad ka Raid Shabong".
Shillong, 15 Rymphang:Da ki hajar ngut ki paidbah naduh ki khynnah skul ki la tuid mynta ka sngi sha madan Umkor- Urksew- Pynursla Sports Stadium ban sakhi ia ka jingplie paidbah ia ka Civil Sub-Division, Pynursla.
La pynbna paidbah ia ka Civil Sub-Division da u myntri rangbah ka jylla u Dr.Mukul Sangma.
Shuwa ban sdang katei ka jingialang u Dr.Mukul u la leit ban buh ia u maw nongrim ban tei ia ka Civil Sub Division, kaba don ha ka jaka ba la tip kum ka ‘Phlangdkhi’ ka jaka ba la ai sngewbha da ka Raid Shabong.
Ha katei ka jingialang ki la don haduh 8 ngut ngut ki MLA kiba wan synran ia u myntri rangbah bad kitei ki kynthup ia u bah Prestone Tynsong (myntri sorkar)-uba dei ruh u MLA ka Pynursla, u bah HDR Lyngdoh ( myntri ka tnad pohing) uba dei u MLA jong ka Sohiong, u bah Sniawbhalang Dhaw ( myntri C&RD Block) , u bah Comingone Ymbon-MLA, u bah Kennedy Khyriem MLA ka Mawphlang, bah Hopeful Bamon-MLA, u bah Titos W Chyne MLA ka Sohra, ka Bluebell Sangma MLA ka Chokpot.
La don ruh ki MDC ba kynthup ia u bah Lamphrang Blah-MDC ka Mawphlang, bah Donevan Kharwanlang –MDC ka Sohra, Jansing Tynsong –MDC ka Lyngkyrdem –Laitkroh.
Nalor kitei la don ruh ki heh ophisar sorkar naduh u Chief Secretary u K.S Kropha, u Deputy Commissioner u bah P.S Dkhar, u M.S Rao Principal Secretary ( Home Dept), kong Rebecca Suchiang bad kiwei pat.
Ki nongkren kiba la kren ha katei ka jingialang ki kynthup ia u bah Herin Khongngai, Sordar ka Raid Shabong, u bah HDR Lyngdoh, bah Prestone.
La pule ia ka khana jong ka jingiaid lynti ban ioh ia ka Civil Sub-Division da u bah Peter D Rynjah General Secretary of Joint Action Committee for Demanding Pynursla Civil Sub-Division ha kaba u la pynsngew ba ka jingiakhih ka la sdang naduh ka 20 tarik u naiwieng, 1984 bad ka la dei ka jingiakhih kaba jrong bha haduh ban da urlong mynta ka sngi.
Haba kren ha katei ka sngi u Dr.Mukul Sangma myntri rangbah u la ong ba kane ka dei ka sien kaba nyngkong eh ia u kum u myntri rangbah ban plie ia ka Civil Sub-Division bad kane ka sien kaba nyngkong ka la sdang ruh na Pynursla Civil Sub-Division napdeng ki 4 tylli ki Civil Sub-Division kiba ka sorkar kan sap lie shen ha kine ki khyndiat sngi.
U la ong ba ka thong jong kane ka sorkar mynta ka dei ban thaw ki lad ki lynti kumno ban pynsuk ia u paidbah da kaba wanrah bun ki kam pynroi bad ki jingmyntoi jong u paidbah.
U la ong ruh ba ka sorkar ka la pynbna ban plie thymmai haduh 6 tylli ki C&RD Block bad don napdeng jong ki kiba la dep plie bad don ruh kiba kan sa plie shen ha kine ki khyndiat sngi.
U Dr.Mukul u la ong ruh ba ka lawei jong ka jylla ka shong eh ha ka jingstad jong ki nongthep vote, “La shem snem ngin hap ban phai sha u paidbah ban pan ia ka bor , ka long kaba donkam haduh katta katta ba ki paidbah ki dei ban shim ia ka jingkitkhlieh bad ba kin sngewthuh bha shuwa ban shim ia ka rai, haba phi rai buh jingmut bha ba phi dei ban rai na bynta ka lawei jong ka jylla, ngi ju pyrkhat bha na bynta ka pateng ka ban wan" ong u Dr.Mukul Sangma myntri rangbah ka jylla da kaba kdew ruh ba ka sorkar mynta ka la leh ia ki kambah kiba bun bad u la ong ba lada phai sha manla ki dong ki thaiñ jong ka jylla mynta , lah ban iohi ba ka jylla ka la kiew sted ha baroh ki liang.
U bah Prestone haba kren ha katei ka jingialang u la iaroh ia u Dr.Mukul Sangma naba dei hapoh ka jinglong myntri rangbah jong u ba la lah ban pynurlong ia katei ka jingangnud ka thaiñ Ri-War Mihngi kaba la khih la ksaid bad kaba kyang la lynñiar ban ioh Civil Sub-Division la 32 snem mynta.
U la pynkynmaw ba hapoh ka jingialam u Dr.Mukul kum u myntri rangbah la lah ban kyntiew ia ka jylla sha ka 11 tylli ki District, mynta sa 6 tylli ki C&RD Block , 4 tylli ki Civil Sub-Division bad kiwei pat ki tnad treikam kiba bun.
Shuwa ia kane u M.S Rao Principal Secretary (Home Dept) u la pule ia ka jingpynbna ba ka Pynursla Civil Sub-Division kan treikam noh naduh mynta hi ka sngi bad u la aiti ia ki kot ki sla ba donkam ha u SDO (Civil) ba nyngkong eh jong katei ka Sub-Division thymmai, u bah D.Hynniewta, MCS.La pynphuh pynphieng ia katei ka jingialang da kiba bun ki nongiashim bynta da ki sur jingrwai, ki jingshad tynrai, ki jingtem jingput bad la pynshongshit ruh ia ki paidbah da ka theme Song jong u kaitor ba paw ka Ri-War Mihngi u bah Anthony Kongwang.
Hadien ba la wai ka jingialang na UUP Sports Stadium u myntri rangbah u la leit ban plie ia ka ophis shipor jong ka Sub-Division, Pynursla kaba don ha IB- PWD.Shillong, 15 Rymphang:Mynta ka sngi ka 16 tarik u Rymphang kan don ka jingialang Executive Committee jong ka KHADC bad ha kajuh hi ka sngi kan don ruh ka jingialang jong ka PDF.Katei ka dei ruh ka jingialang kaba u CEM ka KHADC u bah Pynshngaiñ N Syiem un sa ai ka jubab ia ka UDP kaba la pan jingshai halor ki 9 tylli ki mat kiba kam don jinghun ia ka rukom pynlut ia ki pisa tyngka jong ka KHADC bad kiwei pat ki kam.
Lah ban kdew ba ka UDP ka la phah da ka jingthoh sha u CEM ha kaba ka la pan jingshai halor kitei ki 9 tylli ki mat kynthup ia ka jingrung ka pisa na ka Professional Tax sha ka Account ki riew shimet, ka jingai ram kaba T.35 lak sha ka KHCF, ka Campaign for Change u bah Pynshngaiñ, ka jingkylla seng sainpyrthei ka PDF bad kiwei pat.
Ka UDP ka la ai por ia u bah Pynshngaiñ ba u dei ban jubab hapoh ka 7 tarik u rymphang hynrei ha katei ka juh hi ka sngi u bah Pynshngaiñ u la phah da ka jingthoh ha kaba u la jubab ba un sa pynshai ha ka jingialang jong ka EC bad PDF ka ban long ha ka 16 tarik mynta u bnai.
Katkum ka jingtip ba la iohlum la ong ba ki MDC jong ka UDP kiba don mynta hapoh ka EC kin ym treh ban ia kren eiei ia katei ka phang ha ka jingialang EC, naba ki kwah ban ia kren beit ha ka jingialang jong ka PDF naba ki kwah ba u bah H.S Shylla MDC ka Nongkrem un donlang ha ka jingialang ban ia kren shaphang kitei ki mat jingbym hun.
La iathuh ba u bah H.S Shylla u la don jingthmu ban ther beit ia u CEM ha katei ka jingialang PDF kham palat ban ia kaba u la ther ha ki kotkhubor.
La iathuh ruh ba u bah Shylla u la nang bitar shuh shuh hadien ka jingkynthoh jong u bah Pynshngaiñ ha ki lad khubor pyrshah ia u da kaba ong ba u MDC u dei ban ia said ha ing dorbar hynrei u bah Shylla u la kylla pynban kum u nongthoh artikel ha kotkhubor.
Katkum ki jingtip na ki lad khubor la sngewthuh ba katei ka jingialang kan long kaba khluit bha.
Shillong, 16 Rymphang:Ka seng Hynniew-trep Youth Council North khasi hills district, hynnin ka sngi, ka la leit jurip ia ka shnong Umket, kaba hap ha ka Umroi Constituency, namar ka jingkyr-duh umdih ha katei ka shnong bad ha katei ka jingleit ka seng, ka la lap ia ka jingkyrduh um dih ba ki paidbah nong shong shnong ka Umket ki lah mad lah 8 snem kynthih.
Na ka liang ka seng ka lap ruh ba ki jaka pynlang um ki long kiba jakhlia haduh katta katta naba ka top um ne filter kam long kaba khuid, namar lah shu ieh kumto khlem ju pyn khuid bad kaba sngewsangsot shuh shuh, ka long ba ka jaka pynlang um, ka dei kaba la dap da ki skain pyrjong ki ba kha pylleng hapoh top um bad nangta hapoh top lah dap da ka ktieh suda wat haduh ba ki skain ki ioh ban kharoi bad lah ban mih khniang jingpang ruh.
Ki paidbah ki la kam ba ki hap leit tong um, sha ki um pung shyngiar ba don kham pajih na shnong bad teng teng ki hap ban shu thied bad ki pynpaw ruh ba ka long lehnoheiei ka jingdon ka um PHE.Shillong, 16 Rympang:Ka sorkar jylla ka la pynmih ia ka hukum ba baroh ki skul SSA kim dei ban thung nonghikai shuh wat lada don ki kam ba lait.
Katkum ka jingpynbna kaba san lain ba la pynmih da u Commissioner & Secretary ka tnad pule puthi ka jylla u Bah DP Wahlang la thoh ha ka 18 tarik Kyllalyngkot, 2017 ka la ong, “Nangne shakhmat kan nym don shuh kano kano ka jingthung kam thymmai ia kano kano ka kam kaba lait ha kino kino ki SSA skul ha ka jylla".
Kane ka hukum kan treikam noh mardor hi, la ong ka shithi ba la pynmih da ka sorkar.
Dang shen, ka BJYM Meghalaya ka la kynnoh ba ka sorkar MUA-II ba ialam da u Dr Mukul Sangma ka la leh politik ia ki nonghikai SSA da kaba pyniapher ia ka tulop hapdeng ki nonghikai Trained bad Untrained Teacher, kaba ha ka jingshisha, ka sorkar pdeng Human Resources Development kam ju pyniapher ia ki nonghikai.
Ka sorkar pdeng ka la ai tulop T.19044 ia ki nongghikai L.P.School bad T.20493 ia ki nonghikai U.P.School.
Ka sorkar jylla kam shym la bud ia ka jingbthah ka sorkar pdeng katum ka Project Approval Board (PAB) bad ka la leh la ka jong ka polisi bamsap da kaba pyniapher ia ki nonghikai da kaba shim ia ka jingioh jingtbit jongki ha kaba don tang khyndiat kiba la pyndep ia ka jingpyntbit bad bun bah kim pat pyndep ka sorkar ka la khate ia ka tulop jongki na T.19,044 sha ka T.13,335 ia ki nonghikai L.P.school bad T.20493 sha ka T.14392 ia ki nonghikai U.P.school.
U la ong ba ka BJYM kan nym ailad ia kane ka jingleh ka sorkar Congress ban pyndonkam bakla ia ka pisa jong ka sorkar pdeng bad ka dei ban sangeh mardor ban leh ia kane kam bym khuid da kaba pyntreikam hok ia ka pisa ka sorkar pdeng kaba la ai sha ki nongghikai SSA, bad ki jingdonkam jong ki khynnah skul.
“Lada kam leh, ka seng kan sa ujor sha ka sorkar pdeng halor kane", la byrngem u President ka BJYM u Bah Egenstar.
Shillong, 16 Rymphang:Ki nongtrei Mawshun na ki thain Shella, Mawlong bad Bholaganj mynta ka sngi ki la ia kynduh ia u myntri ka tnad khlaw jong ka sorkar Meghalaya u Clement Marak ban ia kren halor ka kam trei mawshun kaba la khang mynta.
Ha kane ka jingiakren bad kane ka kynhun kaba la ialam da u bah Stodar Dkhar bad u Bah Paskha Malangniang lem bad ki riew rangbah na ka thain, na ka liang jong u myntri u la shah shkor ia ka jingkren ka jong ki bad ia ki jingeh kaba ki briew katei ka thain ki la ia kynduh naduh ba khang kane ka kam trei Mawshun.
Ka jingiakren ha kane ka jingiakynduh bad u myntri jong ka sorkar ka long ba ki la kyrpad ia u myntri ban pynlait noh ia ki mawshun kiba dang sah ia kaba la tip kum ka stock halor kane u myntri u la kular ba yn sa pynlait noh ia ka stock kaba dang sah.
Ha kane ka jingiakynduh na ka liang jong u myntri u la twad jingmut ruh na ki briew ka thie ka thain kiba trei bylla ha kane ka kam Mawshun bad na ka liang jong ki ruh, ki la pynsngew ia ka jingeh ha ka ioh kam ioh jam ha dien ba la khang kane ka kam trei mawshun.
Na ka liang jong u myntri u la shah shkor ia ki ha kane ka jingiakynduh bad u la ai ka jingkular ba yn sa leh noh ia kane ka kam ban pynlait noh ia u Mawshun ba dang sah mynta bad kane ka long ka sien kaba nongkong ba u myntri ka tnad khlaw jong ka sorkar jylla u la ioh ban ia kren bad kiba trei bylla bad ki trai par kiba trei ia kane ka kam mashun.
Shillong, 16 Rymphang:Ki ksing ki dhah ki la sawa ha KHADC mynta ka sngi ryngkat ka shad tynrai namar ka jingwan iuhkjat u MP ka Tura u Conrad K Sangma uba shong jingialang lang bad kiwei pat ki CEM ka thaiñ shatei Lam mihngi ha ka jingialang jong ka FOCUSS.U Chairman jong ka FOCUSS u bah Pynshngaiñ N Syiem uba dei ruh u CEM ka KHADC u la lum ia katei ka jingialang ki CEM jong ki District Council kiba don ha kane ka thaiñ shatei Lam mihngi namar ka jingpynduna ka sorkar pdeng ia ka bhah tyngka mynta ka sien ia ki District Council.
Ha u 2015-16 ka sorkar pdeng ka la mang T.1000 klur tyngka, mynta u 2016-17 ka la mang tang T.1 klur tyngka katba ha u snem 2017-18 pat ka la mang T.500 klur tyngka.
Haba kren sha ki nongthohkhubor hadien ba la wai ka jingialang u bah Pynshngaiñ, Chairman u la iathuh ba ka jingialang ka la rai ban leit ia kynduh ia u myntri pla tyngka ka sorkar pdeng ban ai jingthoh sha u ba un kham pynkiew ia ka bhah tyngka na bynta ki District Council na ka T.1 klur tyngka kumjuh ruh ban kham pynkiew ia ka bhah jong ka T.500 klur bad hadien kata u la ong ba ka Forum kan pan por ban ia kynduh ia u myntri rangbah duh ka Ri u Narendra Modi ban ia kren halor kane ka bynta.
U la ong ba la rai ban kyntu ia ki MP kane ka thaiñ shatei Lam mihngi ba kin kren sha ka sorkar pdeng khnang bad ban kyrshan ia ka jingdawa jong ki.
Lah ban kdew ba ka sorkar pdeng ka la pynduna bad khate haduh T.999 klur tyngka na kaba ka la ai ha u snem ba la dep ia ki District Council na ka daw ba kim lah ban pynpoi ia ka ripod ban pyni ba ki la pyntreikam ia katei ka pisa lane ka Utilisation Certificate (UC).
Na ka jingkren u CEM la sngewthuh ba don ki District Council kiba la ioh ia katei ka pisa bad don ruh ki bym pat ioh kum ka KHADC, hynrei u la ong ba kito kiba la ioh kin pynpoi noh wut wut ia ka UC khnang ba lada kan poi tang 70% ruh ka la kham biang.
U bah Pynshngaiñ u la ong ruh ba ka FOCUSS kan pynsngew sha ka sorkar ba haba ka a ipisa ka dei ban buh ia ki kyndon bad kumjuh ruh ban buh da ka por ia ki sorkar jylla ba kin ai sha ki ADCs kumba long ka 13th Finance Commission kaba la kren shai ba ka sorkar ka dei ban phah noh ia ka pisa hapoh ka 15 sngi.
U la pyntip ruh ba yn pynsngew sha ka sorkar pdeng bad ba ndawa ban thaw noh ia la ka jong ka tnad kaba dei peit beit thik tang ia ki district Council.
La rai ruh ban wer lang ia kito ki District Council ki bym hap hapoh ka 6th Schedule bad kibva hap hapoh ka 7th Schedule kum ka Manipur bad Assam ba kin ia sohlang bad katei ka Forum ban ia kren na bynta ka jingmyntoi ki District Council.
Ha katei ka jingialang la don u CEM ka North Cachar, CEM ka Chakma ADC na Mizoram, JHADC, bad kiwei.
La jied ruh ia u CEM ka North Cachar kum u Secretary katei ka Forum namarba mynta la wan ban shimti da uwei pat ym shuh uba rim.
Shillong, 16 Rymphang:U MDC ka Sohiong Nongspung u bah Samlin Malngiang mynta ka sngi ula leit ban ai jingiarap ia kawei kalongiing ha shnong Lyngkhoi, East Khasi Hills District kaba la shah bam duh ha ka ding kaba la klang bha, kaba la jia ha ka 13 tarik mynta u bnai.
Kum ka dak ka jingsngewlem ia katei ka longiing jong ka kong Rishilin Nongsiej kaba shong ba sah ha Khliehshnong Lyngkhoi, u bah Samlin ula noh synniang da u khaw bad ki jain ki nep ha kaba la iadonlang ki nongialam shnong katei ka thaiñ bad u Lyngdoh ka Lyngkhoi.
U Bah Samlin ula ong ruh ba kane ka dei tang ka jingiarap kaba mynta, hynrei kum u MDC jong ka thaiñ un sa bteng shuh shuh ban ai jingiarap ia katei ka longiing da ki tin sop iing bad kiwei kiwei ki jingdonkam.
Kum ban shu pynkynmaw ha ka 13 tarik mynta u bnai, katei ka iing ka la shah bamduh ha ka ding ha ka por 11:00 baje mynstep haba ki briew baroh ki la leit sha ki kam ki jam bad haba ki paidbah ki la wan ban iarap kim lah ban tem ia kane ka ding kaba la klang bha.
Shillong, 16 Rymphang:U MLA ka Mawphlang u Bah Kennedy C Khyriem u la pdiang sngewbha ia ka rai jong u Bah SK Sun u Chief Engineer ka PHE ba dang shu shong thait na ka kam, ban iakhun ka elekshon MLA 2018“Nga la long uba la pynkhreh ban iakhun badno badno ruh.
Ka rai ka shong ha u paidbah ban bishar", la ong u Bah Kennedy bad bynrap, ka jop ka rem ka shong ha ka rai jong u paidbah ban bishar ia ki kam kaei kaba u la leh bad kumjuh ia u Bah SK Sun, uba la bat kum u Chief Engineer ka PHE.Ha kajuh ka por, u Bah Kennedy u la ong ba bunsien haba ki paidbah ki wan jingialang kim wan ban pynjop hynrei ki wan ban pynjot pynban namar ba ym lah ban tip ia ka mynsiem ba shapoh jongki.
“Ki paidbah ha madan kim pynjop hynrei ki pynjot ruh, ka jingjop elekshon kam dei ha madan hynrei ka dei ha kyndong", la ong u MLA ka Mawphlang.
“Ki paidbah khamtam ka Mawphlang ki la tip u Bah SK Sun u long uba kumno bad nga la trei kumno hapoh kine ki saw snem ba nga la long nongmihkhmat paidbah.
Wat hapdeng ka jinghiran pisa ka sorkar na ka jingkhang dewiong bad kiwei ki daw, ki don shibun ki kam ba nga la leh, ki don ruh kiba dang sahteng", la ong u Bah Kennedy.
U la ong ba lada ki paidbah ki kynnoh ia u ba um lah ban thungkam ha ki tnad sorkar kata ka dei kaba bakla namar ba ka kam sorkar ka dei ban iaid katkum ki kyndon ban ialeh ia ka eksamin bad uba dei hok u dei ban ioh ym ban shu thungkam pathar.
Lada ki paidbah ki ong ba ngam don pisa, kata ruh ka bakla namar ka kam u nongmihkhmat kam dei ban ai pisa hynrei ban wanrah ia ki kam pynroi, la ong u Bah Kennedy.
“Ha kaba khadduh ka kam shakri paidbah ka dei kaba la saindur da u Blei", la ong u Bah Kennedy.
U la ong ba ia mynta um pat don por ban bunkam ia ka elekshon, namar ba kum u MLA ka dang sah sa shisnem ban shakri ia ki paidbah shwa ban poi sha ka jingiajied thymmai bad ai kiwei kin iaid elekshon hynrei ma u, kum u MLA un trei ia ka kam ki paidbah.
“Ka por elekshon ka dang slem bad ym pat lah ban ong, hynrei kaba kut kan shong ha u paidbah, ban ai ia ka rai iano u ibit ban bynshet ia ka kam nongmihkhmat", la ong u Bah Kennedy uba la rai ban trei borbah ban kyntiew ia ka Mawphlang constituency.
Ula ong ruh ba ha ka elekshon, ka don beit ka jingiamih ka jingiarung jong ki briew namar ba kane ka dei ka mon jongki hynrei kaba kongsan ka long ba dei ban bun kiba rung ban ia kiba mih.
Lah ban kdew ba hynnin ka sngi, u Bah SK Sun u la pynbna paidbah ha ka jingalang ha Mawphlang ba un iakhun ia ka elekshon MLA 2018 na Mawphlang hadien ba ki paidbah na kylleng ki jaka, ki la kyntu ia u ban iakhun tang hadien shi bnai ba u la shongthait na ka kam kum u Chief Engineer ka PHE.Watla um pat rai na kano ka party ban iakhun hynrei bun ki paidbah ki la kwah ba un iakhun kum u kyrtong independent.
Tura, 16 Rymphang:Ka jingjia kaba shyrkhei shibun eh, ha kaba u nongniah jong kawei ka trok, uba 25snem ka rta, ula shah pyniap bad la lap ia ka met jongu, hajan Dollongre jong ka West Garo Hills, ha kaba la pom na ki bynta jong ka khlieh jongu.
La iathuh ba utei u nongniah, uba la shah pyniap, dei U Ram Nath RaiU Ram Nath Rai, uba dei na Samastipur na Bihar, u shong u sah ha Thakurbari jong ka Tura, u don ia ka jingmong kaba heh bha ha ka khlieh jongu bad kaba la pynpoi ruh ia u, shaduh ka jingiap.
La iehnoh ia ka met, hajan katei ka shnong Dollongre, da ki nongpyniap jongu bad ka pisa lem bad ka mobile jongu ruh ka la jah noh.
Ka trok, kaba u niah ruh, ka ieng ha rud surok bad la antad, ba la pyniap ia u mynta ka sngi dang step phyrngab.
Katei ka dei ka trok, kaba don ia u number RJ- 23GA 4335 bad ka dei ka jong uwei u heh spah, uba trei ia ka kam kit khaw bad ka Food Corporation of India (FCI) bad katei ka trok, ka ju kit khaw sha ki kudam ka FCI ha Tura bad Williamnagar.
Shillong, 16 Rymphang:Ka Meghalaya Peoples’ Committee on Aadhaar (MPCA), ha ka kyrwoh jongka mynta ka sngi, ka la ai burom halor ka hukum jong ka Supreme Court ba ka ong ba ia u briew, uba kwah ban thep pisa ia ka mobile phone jong u, dei ban ai ia ka phome, ba un pyndap ia ka kyrteng bad baroh ki jingtip, kiba dei shaphang jongu bad kumjuh ruh ia U Aadhaar bad halor katei ka phang, ka MPCA, ka shim ba ka jing pyndonkam Aadhar, kam dei lut ia baroh ki jait kam.
Ka MPCA, ka ong shuh shuh ba ka Gujarat Secondary and Higher Secondary Education Board (GSHSEB), kam shym la mynjur ban pyndonkam Aadhaar, ia baroh ki khynnah kiba ialeh ia ki eksamin Class X bad Class XII bad kumjuh ba ka tnat pyniaid kali jong ka Moradabad, jong ka sorkar Uttar Pradesh, namar ba ki kyntait ban pyndonkam Aadhar, na bynta kiba kwah ban ialeh laisen, kiba rejister number kali bad ki permit ruh kumjuh bad kumjuh ruh ba ka sorkar India, ka la pyllait ia ka Meghalaya, Assam bad ka Jammu and Kashmir, na kaba pyndonkam Aadhar number, na ka bynta ban ioh lyet shet ne khaw reshon.
Na ka liang jong ka MPCA, ka pynpaw ruh ia ka jingsngewkhia jongka, ba ki don ki briew, kiba iaid shakhmat ban pynrung ia u number Aadhar, ha kaba wat ia ki khynnah skul, ruh ki la sdang ban pynrung kyrteng bad halor kane ka phang,ka MPCA, ka khot ia ki nongshong shnong jong ka Jylla, ba kim dei ban tieng, wat la kim don Aadhar number ruh, namar ba ki don ka lad ban jied bad lada jia ba don kiba pynbor ia ki, la ai jingmut ba kin kren ia U Pastor Dr.P.B.M.Basaiawmoit8974006220 (M); ecumove@gmail.
com, U Rev.K.Pyrtuh, 9436312576 (M), 0364-2534028; kyrsoi73@gmail.
com, Pastor P.B.Syngkli8014282108/9863017359(M); haphi403@gmail.
com, Bah Auguster Jyrwa9612164669(M); augusterjyrwa@gmail.
com.
Shillong, 16 Rymphang:Ka NCP hapoh ka jingialam u bah Sanbor Shullai MLA bad u Ricky Shullai MDC, mynta ka sngi la leit ban pan jingshai na u Chief Executive Member ka KHADC u bah Pynshngaiñ N Syiem ban tip aiu ka District Council ka la leh bad ka la poi haei ka jingialeh halor ka jingkyntur pud ka MUDA sha ki jaka ba hap hapoh ka jingpeit ka District Council, namar ba u CEM u la kular ha katei ka seng mynshuwa ba un sa leh eiei noh ban weng ia katei ka jingeh kaba u la ai ksai ban ujor da ka mukotduma ha ing kashari.
Ha ka shithi pynkynmaw sha u CEM ka NCP ka la ong ba u CEM um shym la jubab eiei ia katei ka seng wat hadien ba ka la phah bun ki jingpynkynmaw ruh bad kane ka pyni ba u CEM um shimkhia ia ka jingeh ki paidbah na bynta ban ioh jingbit na ka MUDA ba shna ing bad ban ioh ring um bad tan bording bad kiwei pat.
U bah Sanbor Shullai u la ong ba katei ka buh jingeh ia u paidbah naba ki hap ban lut pisa bad hap ban leh bun ki Test ban ioh shna ing kum ka jingtes ia u maw u khyndew, bad kito kiba la dep shna ruh ki donkam pat sa ia ka Occupancy Certificate ban rung ing lym kumta kin ym ioh um ne ioh bording.
U bah Sanbor u la ai jingmut ia u CEM ba u dei ban leit beit sha kashari ban ujor da ka mukotduma khnang ba ka kashari kan pynksan ia ka aiñ shna ing jong ka KHADC kumba ka la pynksan ia ka aiñ shna ing jogn ka Shillong Cantonment Board.
“Ka aiñ shna ing jong ka Shillong Cantonment Board ka ieng bad la pynksan da ka High Court balei ka aiñ jong ka District Council kaba hap ha kajuh ka aiñ Meghalaya Town and Country Planning Act, 1973 kam ieng" ong u bah Sanbor da kaba kdew ia ka hukum jong ka High Court halor ka mukotduna jong ka SCB pyrshah ia ka sorkar jylla ha kaba la khylliap noh ia ka jingpynbna jong ka sorkar kaba 23 tarik u kyllalyngkot, 2016 bad la pynieng ia ka Cantonment Act, 2006.
Hynrei hadien ba la ia kren u bah Sanbor u la ong ba u CEM u la iathuh ba u dang ia pynbeit ia katei ka kam bad ki stad –aiñ bad mynta ka sngi u don ruh ka jingialang kyrpang bad ki ban leh eiei noh ia katei ka kam.
“U CEM u ong ba u dang wad shuh shuh ki kot ki sla ba donkam ban pynkhlaiñ ia ka mukotduma, ngin ia ap" u la ong.
Shillong, 16 Rymphang:Mynta ka sngi ka la don ka jingialang Executive Committee jong ka KHADC bad hadien katei ka la don ruh sa ka jingialang PDF.Hadien ba la wai kitei ki jingialang, u CEM ka KHADC u bah Pynshngaiñ N Syiem u la pynpaw sha ki nongthoh-khubor ba ha ka jing-ialang PDF la ia kren halor ka ripod tohkit na ka kynhun tohkit halor ka jingrung ka pisa ba la iohlum na ka Professional Tax sha ka bank Account ki riew shimet.
Halor katei ka bynta u bah Pynshngaiñ u la ong ba yn ym pynpaw paidbah satia ia katei ka ripod, hynrei un pyntip hapoh ing dorbar ka ban sdang naduh ka 20 tarik mynta u bnai.
Kawei pat ka bynta ba la ia kren ha katei ka jingialang ka dei halor ka jingpan jingshai ka UDP na u bah Pynshngaiñ halor ki 9 tylli ki mat kiba katei ka seng kam sngewhun bad kitei ki mat ki kynthup naduh ka pisa na ka Professional Tax kaba T.2 klur tam ne duna, ka jingthung kam Majistor, ka jingpynlut ban pynbhabriew ia ka Conference Hall kaba T.45 lak tyngka, ka pisa na ka tnad khlaw, ka Campaign for Change, ka People Democratic Forum sha ka People’s Democratic Front bad kiwei pat.
U bah Pynshngaiñ um shym la pyntip sha ki nongthohkhubor ia kaei ka jubab ba un ai sha ka UDP, hynrei u la ong ba ia kane ruh un pynpoi jubab da ka jingthoh mynta ka miet ne lashai ka step sha ka seng UDP.Haba ki nongthohkhubor ki la pyrshang ban kylli kiei kita ki jingpynshai jong u,u la ong ba un phah shuwa sha ka seng UDP bad un sa kren hadien ia kata.
Ha katei ka jingialang u bah H.S Shylla u la poi slem bad tang sa katto katne minit ba u rung shapoh Conference la pyntip ba ka jingialang ka la wai.
Haba ia kren bad u bah H.S Shylla MDC ka UDP na Nongkrem u la iathuh ba ha ka por ba u rung la dep ban ia kren ia kata ka ripod jong ka jingtohkit.
“Kam lei lei ia kata ban ia kren hangne ia kane katai kam da don jingmut than, kaba kongsan hi ka dei kata kaba ki la ong ba kin ai da ka jingthoh bad ngin sa ia kren lashai ha ka jingialang ka ban long ha ka por 5 baje ha ingsah u President jong ngi u Dr.Donkupar Roy halor katei ka jubab" ong u bah Shylla.
Ha katei ka jingiakren bad u Shylla hakhmat ka Conference Hall u la kdew artad ia katei ka Hall ba ki shong jingialang ha kaba u la ong “Kat kine ki jyrsieh, peit tang kane ka Hall tang ban pynbhabriew pynitynnad pynriam pynbeit la pynlut haduh T.45 lak tyngka-tip T.10 lak ka lut ne ym lut, kane ka dei ka jinglute kaba mynsngi mynshai, ngin sa ia kren lashai ha ka jingialang jong ka Sub Committee on KHADC Affairs kaba khlieh da u bah Bindo M Lanong, Working President , Secretary, Dr.Jemino Mawthoh bad ki dkhot jong ki u bah Paul Lyngdoh, Metbah Lyngdoh, Embhah Syiemlieh bad kiwei pat ki MLA, ngin hap ban shim ia ka rai jong ka Party" ong u bah Shylla.
Shuh shuh u la kdew ba kawei pat ka mat ka dei halor ka jingioh jingtip jong u ba ka People’s Democratic Forum ( PDF) kan kylla sha ka seng saiñpyrthei ba la tip kum ka ‘People’s Democratic Front (PDF), “Lada ki iaid shakhmat haba shai ngim ong eiei, ngi kitbok pynban ia ki, hynrei ki la iaid naba rieh naba dum sop sop , ngi tip ba ka kam ka la iaid shakhmat hynrei ki buhrieh, ngi dei ban sngewthuh haba shai, hynrei ngi ka UDP ka seng riewlum ngi ia donlang ngim tip pat ba la thaw sop sop ia kawei pat ka seng riewlum ha ka kynhun kaba ngi donlang" ong biang u bah Shylla da kaba kynthoh halor ka jingbym kren shai u CEM sha ki nongthohkhubor halor ki rai ba la shim ha katei ka jingialang ha kaba u la ong “Kaei kane na ka EC, sha ka PDF , na ka PDF pat sha ka dorbar?".
Nongstoiñ, 16 Rymphang:Ka seng Khasi Students’ Union Mawshynrut Circle, ka la hiar mynta ka sngi, sha ka thain Shallang, ban pynlong ka jingkhynra laisen bylla bad laisen khaii, ia ki bar jylla kiba wan khaii bad bylla ha katei ka thain bad ha katei ka jingleit khynra jong ka seng la lap ba jan baroh ki bar jylla kiba wan ban bylla ha katei ka thain kim don satia ia ki kot ki sla kiba biang wat ban pynshisha ba ki dei ki nong India.
Ia katei ka jingleit khynra la sdang naduh 5 kilo ter bad katba ki dkhot jong ka seng ki dang pynlong ia ka jingkhynra ha kawei na ki jaka buh bad pynlang dewiong ha ka shnong Songsak la wan mih ruh ki katto katne ngut ki briew kiba dei ki khasi kynthup ruh ia ki longkmie kiba la kam ba ki dei ki malik bad trai khyndew, ha kaba ki la pyrta jam da ka ktien Hindi ia kitei ki bar jylla bad hukum ruh ba kim dei ban sangeh bad dei ban trei beit ia ka kam thep dewiong bad ha katei kapor kala mih ruh ka jingiania kaba la neh shiphang hynrei da ka jingpynjai jai noh ki nongialam jong ka seng la lah ban pynjem bad la poi ruh sha ka jingiakren kaba jai jai.
Shuh shuh kitei ki malik dewiong bad ki trai jaka kiba la bitar bha, ki la kylli ruh ba ha kano ka nongrim ba katei ka seng KSU ka wan beh ia kitei ki bar Jylla khlem kano kano ka jingpyntip shwa ia ki bad na ka liang jong ka seng ka la ong ba ka seng ka la dep ban aipor 10sngi, ia ki Malik bad trai khyndew ba kin beh noh ia ki bar Jylla kiba wan bylla, kiba khlem kot khlem sla kumba ka la paw ha ki kot khubor bad mynta katei ka 10 ka la kut bad ka la tam ruh.
Hynrei kaba sngew lyngngoh ka long ba kitei ki Malik bad trai khyndew ki la pynpaw ba kim shymla ioh ia kano kano ka jingtip halor katei ka jingai por jong ka seng 10 sngi ban beh noh ia ki bar jylla bymbiang kot biang sla da kaba ki la ai daw ruh ba kim ju mlien ban pule kot khubor bad ruh artad ba ki kot khubor kim da poi tikna ha katei ka thain.
Don ruh ki Malik kiba la ai daw ba lada ai bylla ia u khasi um lah ban bylla kum u bylla u bar Jylla namar tang dep thep shi kali ar Kali u dewiong kim treh shuh ban thep biang bad lada donkam nalor kata ki oh ruh ia ka dor.
Kumta na ka liang jong kitei ki malik, ki la kyrpad ia ki nongialam jong ka seng KSU ba lada ki kwah ban bteng ia katei ka jingkhynra ki dei ban da pyntip thikna sha baroh ki malik bad kumjuh sha ki Sordar Shnong ryngkat bad ki jingthoh kiba biang ym ban shu wan beh khlem kano kano ka jingpyntip lane khlem da ioh bor na ki bor ba dei peit, bad kitei ki Malik bad trai jaka ki la pynpaw ba ki kloi ban iatrei lang bad ka seng.
Hadien ka jingiakren sani bha na ka liang jong ka seng, ka la pynsangeh noh shwa ia katei ka jingkhynra bad ailad ruh ia kitei ki malik bad trai khyndew ba kin da iashong ban pynbeit ia katei ka bynta bad na ka liang jong ka seng ka la pynpaw ruh ba kan dang iai bteng ia kaba kum katei ka jingkhynra ia ki bar jylla ha kine ki sngi bad ki por ban dang wan.
Nongpoh, 17 Rymphang:Kum shi bynta ban kyntiew ia ka ioh ka kot, lyngba ka kam iadie iathied ha ki iew ki hat, khamtam ha ki shnong kiba don ha Khappud bad ka Assam, hynnin ka sngi ki nongialam ka Raid Marmain, ki la lah ban plie paidbah ia kawei ka Iew ia kaba la tip kum ka Marme Haat ne ka Marmain Market ha shnong Markang, Ri Bhoi District.
Kum ban shu ong hangne, ka jinglah jong ki nongialam ka Raid Marmain ban plie ia katei ka Iew, ka la long shisha ka jingkyrkhu kaba khraw ia ki 25 tylli ki shnong kiba don ha katei ka thain, namar lyngba jong katei ka Iew kan pynsuk ia ki ban die ia ki mar ki mata ia kaba la pynmih da ki paidbah kiba don ha kitei ki shnong.
Ia katei ka Iew la wan ban plie paidbah da u Dr.D.D Lapang, Chief Adviser ka sorkar jylla kum u kongsan, ha ryngkat ka jingdonlang ka Kong Rona Khymdeit, MDC ka Nongpoh Constituency, u Pa’iem Ricky Nelson Syiem, Acting Syiem of Hima Mylliem, ki nongialam jong ki Raid, ki Rangbah Shnong lem bad ki paidbah nongshong shnong ha katei ka thain.
Haba kren kum u kongsan, u Dr Lapang, u la pynpaw ia ka jingkmen ban iohi ia ka jingshimkhia bad ka jinglah ki nongialam ka Raid Marmain ban pynlong Iew ha katei ka jaka, namar lyngba jong katei ka Iew kan pynlong ia ki paidbah ha katei ka thain ba ki nangkiew ha ki liang bapher bapher, khamtam haba iadei bad ka ioh ka kot.
U la kyntu ruh ia ki paidbah nongshong iew, ba kin iatrei ryngkat ryngkat bad ki nongpyniaid Iew (Market Committee) khnang ba katei ka Iew kan nangkiew katba nangmih ki sngi ki por bad kaba long ruh ka jingmyntoi ia ki paidbah kiba sah ha katei ka thain.
Ha katei ka sngi u Dr.Lapang, u la aiti ruh ia ka Work Order kaba T.8 Lak, ia kaba u la iarap lyngba ka MLA skim T.4 Lak bad ka MP skim T.4 lak, khnang ba kin nanglah ban pynbha ia katei ka Iew, naduh ia ki dukan, ki painkhana lem bad kiwei kiwei ki jingdonkam.
Shillong, 17 Rymphang:Mynshwa ka dei ka Rajiv Gandhi IIM, hynrei nangne shakhmat, yn tip noh ia ka, tang ka Indian Institute of Management bad ia katei ka jaka ai jinghikai, la pynkylla da ka ain jong ka sorkar India bad la pynlong ain ruh da ka dorbar Lok Sabbha.
Na ka liang jong ki MP ka seng Congress, ki kynnoh, ba katei ka dei ka buit pohdor suda, kaba la leh da ka sorkar BJP.Lyngba katei ka ain, la sngewthuh ba katei ka jaka pule lane ka RGIIM Shillong, yn tip noh da ka II Shillong,ha kaba yn sa pynbud ia kiwei ruh, ha kaba yn ai kyrteng beit ha ki jaka ba ki don.
Shillong, 17 Rymphang:Ha ka 14 tarik, ka Mawhati Block Congress Committee ka la pynlong ia ka jingialang jong baroh ki dkhot jong ka, ki ba kynthup na baroh 54 tylli ki shnat treikam.
Ha kane ka jingialang la iadonlang ruh naduh u Working President ka MPCC u bah James Lyngdoh, President ka Mahila jong ka State ka kong Joplin Scott Shylla ryngkat bad ka kynhun, U Bah Min Makri Working President ka Ri Bhoi District Congress Committee, U Bah Mayral Born Syiem, Secretary ka RBDCC & MPCC, U bah R.R.Kynsai Makdoh Coordinator jong ka Mawhati BCC, Jirang BCC bad Nongpoh BCC.La pyniaid ia ka jingialang da u President jong ka Mawhati BCC u Bah D.Daminot Sylliang, ha kaba la ioh jingkren pdiang na u Bah Charles Marngar u ba long u Adviser ka Mawhati BCC.La ioh jingkren lyngkot na U Bah P.W.Muktieh, na U Bah Min Makri, Bah Mayral Born Syiem, Bah R.R.Kynsai Makdoh, Kong Joplin Scott shylla bad ka jingkren aikhublei na U Bah Otril Pamshong u ba dei u Working President ka Mawhati BCC.Nongpoh, 17 Rymphang:Kum shi bynta ban kyntiew ia ka ioh ka kot, lyngba ka kam iadie iathied ha ki iew ki hat, khamtam ha ki shnong kiba don ha Khappud bad ka Assam, hynnin ka sngi ki nongialam ka Raid Marmain, ki la lah ban plie paidbah ia kawei ka Iew ia kaba la tip kum ka Marme Haat ne ka Marmain Market ha shnong Markang, Ri Bhoi District.
Kum ban shu ong hangne, ka jinglah jong ki nongialam ka Raid Marmain ban plie ia katei ka Iew, ka la long shisha ka jingkyrkhu kaba khraw ia ki 25 tylli ki shnong kiba don ha katei ka thain, namar lyngba jong katei ka Iew kan pynsuk ia ki ban die ia ki mar ki mata ia kaba la pynmih da ki paidbah kiba don ha kitei ki shnong.
Ia katei ka Iew la wan ban plie paidbah da u Dr.D.D Lapang, Chief Adviser ka sorkar jylla kum u kongsan, ha ryngkat ka jingdonlang ka Kong Rona Khymdeit, MDC ka Nongpoh Constituency, u Pa’iem Ricky Nelson Syiem, Acting Syiem of Hima Mylliem, ki nongialam jong ki Raid, ki Rangbah Shnong lem bad ki paidbah nongshong shnong ha katei ka thain.
Haba kren kum u kongsan, u Dr Lapang, u la pynpaw ia ka jingkmen ban iohi ia ka jingshimkhia bad ka jinglah ki nongialam ka Raid Marmain ban pynlong Iew ha katei ka jaka, namar lyngba jong katei ka Iew kan pynlong ia ki paidbah ha katei ka thain ba ki nangkiew ha ki liang bapher bapher, khamtam haba iadei bad ka ioh ka kot.
U la kyntu ruh ia ki paidbah nongshong iew, ba kin iatrei ryngkat ryngkat bad ki nongpyniaid Iew (Market Committee) khnang ba katei ka Iew kan nangkiew katba nangmih ki sngi ki por bad kaba long ruh ka jingmyntoi ia ki paidbah kiba sah ha katei ka thain.
Ha katei ka sngi u Dr.Lapang, u la aiti ruh ia ka Work Order kaba T.8 Lak, ia kaba u la iarap lyngba ka MLA skim T.4 Lak bad ka MP skim T.4 lak, khnang ba kin nanglah ban pynbha ia katei ka Iew, naduh ia ki dukan, ki painkhana lem bad kiwei kiwei ki jingdonkam.
Shillong, 17 Rymphang:Ka Durbar Pyllun Hima Jirang kaba la phah pynlong da ka Khasi HiIls Autonamous District Council (KHADC) ha ka 11 tarik Kyllalyngkot, 2017 ha kaba ki nongpeit pyrman na ka KHADC ki ia donlang ban iatai sani ia ki mat jingujor ka Joint Action Committee bad ka Kur Wahlang 8 Kpoh Hima Jirang pyrshah ia ka rukom treikam u Syiem, Bah Hamberly Wahlang.
Ki paidbah nong-shong durbar ki pyrshah jur ia ki jingpynshai u Syiem bad kyrshan tylli ia ki jingujor ka Joint Action Committee.
Ki jubab bad jingpynshai u Syiem halor ki mat ujor pyrshah ia u ha khmat ka Durbar ki paw tyngkrein tang ki kam thok suda, halor ka Sal Plantation ba la sumar da ka tnat Soil Conservation ka sorkar jylla ha ka por u Syiem ba la khlad u Lokendro Wahlang, ban pynneh ia u pud u sam ba la pynlut da ki klur tyngka mynta katei ka jaka kam don eiei shuh wat tang ki diengkhong ruh, namar la pynieng da ki kor tylliat maw da ka jingthmu ban iada ia u pud u sam hynrei ki long pynban ban klong lut ia ki maw ka khyndew bad kylla long kum ka pung.
Ka jingbymtreh pynlong Durbar U Syiem ha kine ki san snem kynthih, ka dei ka bamsap bym lah ban ai jingkhein kaba hok, ha kaba ki khyllah jait ki ioh ban shong ha ka shuki kaba ha khmat bad ki khun ki hajar ha madan.
Ka jing die ne ai patta ia ki khar Assam ban long ki dieng kper ia ka Ri Khasi’ ba ieit ka jyllei, Ka spah da ki hajar klur tyngka kaba don ki mar kordor ha u Lum Murok ka don ha ka File umdum U Syiem, hakhmat ki paidbah kiba ap kyrmen ioh ban ioh bynta da ki lak tyngka shi tnum iing, mynta la jan shiphew ka dang don ha ka ri ki rngai.
Ka jingdie liIam ia ki dieng ka Hima, ym ithuh ithaw shuh i kumba ym don ain shuh, la die la kit ym tang ha ki trok hynrei wat ha ki motorbike, ki auto rikshaw bad baicycle kiba kit man ka sngi nalor ki wan bylla ha ki sawmill ne ki kor tyllait maw bad par maw ki kit ia ki dieng ki siej haba ki leit phai sha iing janmiet khlem jingteh kyndon.
Ki nongshong shnong bar jylla ki jyllei ha man ki jaka tih paw ne jaka trei ba don ki kor tyllait maw.
Sa katno slem kane ka rukom synshar khaddar kan dang iaineh, naduh 11 tarik Kyllalyngkot, 2017 ki nongpeit pyrman ka KHADC ki la wan shim jingkhein sakhi ba ki khun ki hajar jong ka hima 99 percent kim don jingshaniah ia u Syiem ba mynta.
Hynrei ka KHADC hapoh ka jingialam jong u CEM don burom, Bah P N.Syiem ka dang iai sngap jar jar haduh mynta bad buh sha kyndong ban leh isynei ia u Syiem ne ban ai ka jubab ia ki jingud u khun u hajar ka Hima Jirang uba dang ap ban ioh ia ka rai kaba hok, shwa ba ka umsaw ka wan ban rong noh ia ka ijot ka burom bad ka hok ka sot jong ka Hima Jirang.
Kane ka long katkum ka kyrwoh ba la phah da u Bah O Thangkhiew, President ka Join Acation Committee Hima Jirang.
Shillong, 17 Rymphang:Mynshwa ka dei ka Rajiv Gandhi IIM, hynrei nangne shakhmat, yn tip noh ia ka, tang ka Indian Institute of Management bad ia katei ka jaka ai jinghikai, la pynkylla da ka ain jong ka sorkar India bad la pynlong ain ruh da ka dorbar Lok Sabbha.
Na ka liang jong ki MP ka seng Congress, ki kynnoh, ba katei ka dei ka buit pohdor suda, kaba la leh da ka sorkar BJP.Lyngba katei ka ain, la sngewthuh ba katei ka jaka pule lane ka RGIIM Shillong, yn tip noh da ka II Shillong,ha kaba yn sa pynbud ia kiwei ruh, ha kaba yn ai kyrteng beit ha ki jaka ba ki don.
Shillong, 17 Rymphang:Ka Durbar Pyllun Hima Jirang kaba la phah pynlong da ka Khasi HiIls Autonamous District Council (KHADC) ha ka 11 tarik Kyllalyngkot, 2017 ha kaba ki nongpeit pyrman na ka KHADC ki ia donlang ban iatai sani ia ki mat jingujor ka Joint Action Committee bad ka Kur Wahlang 8 Kpoh Hima Jirang pyrshah ia ka rukom treikam u Syiem, Bah Hamberly Wahlang.
Ki paidbah nong-shong durbar ki pyrshah jur ia ki jingpynshai u Syiem bad kyrshan tylli ia ki jingujor ka Joint Action Committee.
Ki jubab bad jingpynshai u Syiem halor ki mat ujor pyrshah ia u ha khmat ka Durbar ki paw tyngkrein tang ki kam thok suda, halor ka Sal Plantation ba la sumar da ka tnat Soil Conservation ka sorkar jylla ha ka por u Syiem ba la khlad u Lokendro Wahlang, ban pynneh ia u pud u sam ba la pynlut da ki klur tyngka mynta katei ka jaka kam don eiei shuh wat tang ki diengkhong ruh, namar la pynieng da ki kor tylliat maw da ka jingthmu ban iada ia u pud u sam hynrei ki long pynban ban klong lut ia ki maw ka khyndew bad kylla long kum ka pung.
Ka jingbymtreh pynlong Durbar U Syiem ha kine ki san snem kynthih, ka dei ka bamsap bym lah ban ai jingkhein kaba hok, ha kaba ki khyllah jait ki ioh ban shong ha ka shuki kaba ha khmat bad ki khun ki hajar ha madan.
Ka jing die ne ai patta ia ki khar Assam ban long ki dieng kper ia ka Ri Khasi’ ba ieit ka jyllei, Ka spah da ki hajar klur tyngka kaba don ki mar kordor ha u Lum Murok ka don ha ka File umdum U Syiem, hakhmat ki paidbah kiba ap kyrmen ioh ban ioh bynta da ki lak tyngka shi tnum iing, mynta la jan shiphew ka dang don ha ka ri ki rngai.
Ka jingdie liIam ia ki dieng ka Hima, ym ithuh ithaw shuh i kumba ym don ain shuh, la die la kit ym tang ha ki trok hynrei wat ha ki motorbike, ki auto rikshaw bad baicycle kiba kit man ka sngi nalor ki wan bylla ha ki sawmill ne ki kor tyllait maw bad par maw ki kit ia ki dieng ki siej haba ki leit phai sha iing janmiet khlem jingteh kyndon.
Ki nongshong shnong bar jylla ki jyllei ha man ki jaka tih paw ne jaka trei ba don ki kor tyllait maw.
Sa katno slem kane ka rukom synshar khaddar kan dang iaineh, naduh 11 tarik Kyllalyngkot, 2017 ki nongpeit pyrman ka KHADC ki la wan shim jingkhein sakhi ba ki khun ki hajar jong ka hima 99 percent kim don jingshaniah ia u Syiem ba mynta.
Hynrei ka KHADC hapoh ka jingialam jong u CEM don burom, Bah P N.Syiem ka dang iai sngap jar jar haduh mynta bad buh sha kyndong ban leh isynei ia u Syiem ne ban ai ka jubab ia ki jingud u khun u hajar ka Hima Jirang uba dang ap ban ioh ia ka rai kaba hok, shwa ba ka umsaw ka wan ban rong noh ia ka ijot ka burom bad ka hok ka sot jong ka Hima Jirang.
Kane ka long katkum ka kyrwoh ba la phah da u Bah O Thangkhiew, President ka Join Acation Committee Hima Jirang.
Shillong, 17 Rymphang:Ka BJYM Meghalaya ka la kam ba ka sorkar Meghalaya kam pat pyntreikam ia ka pisa ba la ai da ka sorkar pdeng kaba T.206.22lak kaba la dep pynlait na ka bynta u snem 2016-17 ban ai jinghikai ia ki 3427 ngut ki nonghikai bym pat shah pyntbit na ka bynta ka bynta baar.
Ha ka jingpynthikna halor kane, u President ka BJYM Meghalaya u Bah Egenstar Kurkalang u la ong ba kane ka pisa kaba la ai ka sorkar pdeng ka dang sah ha pla ka sorkar jylla namar ba kam pyntreikam satia na ka bynta ban hikai ia ki nonghikai.
U la ong ba ka tnad Human Resource Development lyngba ka Project Approval Board (PAB) 2013-14 ka la mang ban ai jinghikai 15822 ngut ki nonghikai ba la don ha ka kam ha kane ka jylla lyngba ka Diploma in Elementary Education (D.El.
Ed).
Halor kane, ka sorkar Meghalaya ka la iateh bad ka National Institute of Open Schooling (NIOS) ban ai jinghikai ia ki 7822 ha u snem 2013-14 katba ka NIOS ka la pynrung kyrteng tang 4385 ngut ki nonghikai bad ka pisa la ai T.526.2 lak bad la pynlait sha ka NIOS ha u snem 2013-14 ka bynta ba nyngkong.
Ha ka bynta baar, 3437 ngut ki nonghikai ki la pynrung kyrteng ban shah hikai ha NIOS bad la pynrung ha u snem 2015 bad la mang T.206.22 lak bad la pynlait ha u 2015-16.
Ka pisa kaba T.206.22 lak bad la pynlait ha u snem 2016-17 ban sdang ia ka bynta baar jong ka jinghikai na ka bynta ki 3427 ngut ki nonghikai hynre kaba sngew lyngngoh ka long ba haduh mynta ka bynta baar kam pat sdang satia haduh mynta.
Ka BJYM ka la ong ba ka sorkar pdeng lyngba ka HRD ka la pynlai pisa T.480.00 lak ha 2016-17 ban ai jinghikai ia ki 8000 ngut ki nonghikai ha kaba ka sorkar jylla ka la kam ba baroh kine ki nonghikai la dep pynrung kyrteng ha ka bynta ba nyngkong ha NIOS hynrei ha ka jingshisha ka jingpynrung kyrteng kam pat don satia ha NIOS.“Lah ban iohi ba ka NIOS kam lah ban pynlong bad ban pyniaid ha ka rukom kaba biang kaba la wanrah ia ka huri hura hapdeng ki nonghikai bad ka NIOS mar ia pynbna ia ka result ha kaba ym pat lah ban pynbeit ia kane ka jingeh kaba la pynlong ia ki nonghikai ban iakhih mynta", la ong u Bah Kurkalang.
U la ong ba kaba lyngngoh ka long ba ka sorkar ka sngap man man khlem kano kano ka jingpyrshang ban pynbeit ia kane ka jingeh wat ki nonghikai ki la kyrpad.
“Ka jingkylli kala mih balei ka sorkar kam don mon ban pynbeit ia kane ka huri hura bad ka NIOS ha kaba ka pisa kaba bun la pynlut da ka sorkar", la ong u Bah Kurkalang.
U la ong banamar ba katkum ka kaiphod ka PAB ka jingmang pisa baroh la pynlait sha ka sorkar Meghalaya kaba la T.14,18,64,000 (1418.64 lak).
Saw snem la depnaduh ba ka PAB ka la ai ia ka jingmynjur jongka hynrei haduh mynta na ki 15822 ngut ki nonghikai ba la mang pisa ban ioh jinghikai, ym don uwei na ki uba la ioh ia ka syrnot namar ka jingbym ler ka NIOS.“Balei ka sorkar ka lehkai ia ka im ka ap ki nonghikai bad ki khynnah skul da kaba pynlut kai ia ka pisa u paidbah.
Kane ka pyni ba ka sorkar jylla ka khein dewthala ia ka burom jong ki nonghikai bad ki khynnah skul bad kam don ka jingkit khlieh ban kyntiew ia ka pule pitthi ha ka jylla", la ong u Bah Kurkalang.
Halor kane,ka BJYM Meghalaya ha ka jingialang kaba long ha ka sngi Palei, ka la pynrem jur ia ka sorkar ka bym don ka jingkitkhlieh ia ki nonghiai bad ki khynnah skul.
Shillong, 17 Rymphang:Lashai ka sngi kan don ka jingialang bah ba la pynbeit da ka seng Kemrang Social Welfare Organisation ( KSWO) ha ka shnong Mawkliaw-Kemrang bad ha katei ka jingialang la khot lang ia baroh ki sordar/matabor/rangbah shnong jong ki 7 shnong Mawkliaw-Kemrang, Tyrngei, Mawlatang, Diengsiar, Nongla, Suktia bad Mawsiangei bad la pynbna paidbah ruh ia kane khnang ba ki paidbah kin wan ban pynsngew ia ka sur jong ki shano ki kwah ban ia soh sha Sohra ne sha Pynursla Civil Sub-Division.
Ha katei ka jingialang yn shim ruh ia ka rain a ki paidbah bad ia katei ka rai yn phah sha ka sorkar ba kan leh ia kaba donkam.
Ha ka jingialang la khot ia kiba bunbah ki riew rangbah, ki riew pawkhmat katei ka thaiñ ba kin ia donlang ban sakhi ia ka sur u paidbah ba bun.
Shillong, 9 Naiwieng:U Myntri khynnah ba peit ia ka pla tyngka ka sorkar pdeng u Jayant Sinha mynta ka sngi u la ong ba ka sorkar pdeng kan iai bteng ban kyrshan 90 na ka 100 ia ka jinglut ia ki 17 tylli ki skhim ba kongsan ia ki jylla ka Dong Mihngi katkum ka jingai jingmut ka Shivraj Singh Chauhan committee.
“Ha ki 17 tylli ki skhim ba kongsan, ka jingbei pisa kan long beit 90:10 bad ia kiwei kan long 80:20," la ong u Sinha haba kren sha ki nongthoh khubor hadien ba la pynlong ia ka jingialang ha ka nongbah Shillong mynta ka sngi.
U la ong ba ka jingiakren ia ka rukom bei pisa jong ka sorkar pdeng ka la poi ha ka jing iasngewthuh jingmut bad ki jylla jong ka dong mihngi.
“Ka jylla Meghalaya ka dei ka jylla kaba pahuh bha ban pynmih bording bad na ka liang ka sorkar pdeng kan ai ia ka jingkyrshan ia ki projek pynmih bording ka jylla bad kaba donkam ka long ba ka jylla ka dei ban phah ia ka DPRs khnang ba ka sorkar pdeng kan lah ban leh ia kaba donkam" la ong u Sinha.
U myntri ka pla pisa ka sorkar pdeng u la ong ruh ba ka sorkar pdeng kan iarap ia ka sorkar jylla ban pyntreikam ia ki skhim pynroi bapher bapher lyngba ki tnad kum ka DONER, NEC bad kiwei de.
Ha kajuh ka por, u la kyrpad ia ka sorkar jylla ba kan kyrshan ia ka sorkar pdeng ba kan pass noh ia ka GST Bill.
U la ong ba ka GST bill kan iarap ia ki jylla kane ka dong mihngi ha ki ar bynta kawei ban ioh bhah pisa kham bun bad kawei pat ban ioh khambun ki khajna.
U Sinha u la ong ba ka jylla Meghalaya ka la leh bha ha ka ioh ka kot ha kaba ka GDP ka long haduh 15 percent.
Ka jingduna pisa jong ka jylla Meghalaya ruh ka long duna ia ka 3 percent katkum ka GDP.Ka ram jong ka jylla katkum ka jingkhein ha ka GDP ka long hapoh 30 percent kaba long tang 25 percent mynta.
“Ka jylla ka la pyniaid bha ia ka pisa bad ka jingdon pisa jongka jylla ka long kaba biang ba kan lah ban kiew", u la ong.
Jowai, 9 Naiwieng:Ki samla pule ka Kiang Nangbah Government College hapoh ka lama jong ka Kiang Nangbah Government College Students’ Union (KNGCSU) ki la pynlong ia ka jingiakhih kaba kyndit halor ka jingleh mynthi ka sorkar ia ki mat dawa jong ki.
Ha ka jingshisha, ki nongialam ka KNGCSU ki la dep ban pynbna ia ki program iakhih jong ki naduh ka 11 tarik une u bnai, hynrei ki la pyn thame ia ki bor District da kaba ki la pynlong ia ka jingiakhih kaba kyndit mynta ka sngi.
Ia kane ka jing iakhih jong ki samla pule ka Kiang Nangbah Government College, ki Seng bhalang kiba kynthup ia ka Jaiñtia Students’ Union, ka Jaiñtia Youth Federation, ka Khasi Students Union (Jaiñtia Hills Unit) bad ka NWYF ki la ai ka jingkyrshan ia ka KNGCSU.Kum ban shu pynkynmaw, ka KNGCSU ka la dawa na ka sorkar halor ki 5 tylli ki mat kiba kynthup ia ka ban thung nonghikai na ka bynta ka Mornig Section ban pynheh ia ki karma class, ban plie noh ia ka Girls’ Hostel bad ban siew tulop ia ki katto katne ki nongtrei ki bym shym la ioh tulop la 11 bnai mynta.
Kawei pat ka jingdawa ka long ban pynbha ia ka surok ban rung shapoh katei ka College.
Na ka liang ki nongialam ki samla pule katei ka College, ki la ong ba lashai ka sngi kin pynlong ia ka jingiaiaid paidbah naduh katei ka jaka pule shaduh sha DC office kum ka dak ban pyrshah ia ka jingsngap mynthi ka sorkar ia ki mat dawa jong ka KNGCSU.Ki la khot la wer ruh ia ki paidbah, ki sengbhalang ban ia snohkti lang bad ka KNGCSU ha katei ka jingiaiaid paidbah.
Ki samla pule hynne dang step ki la khang tala lut ia baroh ki jaka rung sha katei ka college bad dei hadien ba ki samla pule ki la mih noh na phyllaw katei ka jaka pule, la wan ki Magistor bad ki pulit ban pynpait ia kitei ki tala.
Ki samla pule ki la pynpaw ruh ia ka jingbitar jong ki ia u Minister ba dei peit ia ka pule dangle, u Dr.RC Laloo.
“Lada u myntri um lah ban pynurlong ia ki jingdawa jong ngi ki samla pule, ngi dawa ba u dei ban hiar shuki noh", la pynpaw ki samla pule.
Na ka liang ki pulit ki la ong ba ki la long kiba la pynkhreh ban khanglad ia ki samla pule ban tur sha Office u Deputy Commissioner lashai ka sngi ba-ar.
Shillong, 09 Naiwieng:U Chief Executive Member (CEM) ka Khasi Hills Autonomous District Council (KHADC) u Bah Pynshngain u la kyntait ia ka jingmih ka khubor hamsaia ba u phah kyrshan ia ka kyrtong shimet ka Kong Fenella L Nonglait ha kane ka elekshon shiteng samoi na Nongstoin.
Ka Kong Fenela ka la rai ban iakhun kum ka kyrtong shimet ha kane ka elekshon shiteng samoi hadien ba ka la shah pynduh tiket ha ka HSPDP.Haba iakren mynta ka sngi Nyngkong, u Bah Pynshngain u la ong ba ka jingmih khubor ka dei ka bym shisha satia bad ka dei kaba shu mih ban ialam bakla ia ki paitbah.
“Em phi, kam dei kaba shisha, ka jingmih khubor, ka dei kaba bakla", la jubab u Bah Pynshngain haba kylli hato ka dei shisha ba u phah kyrshan ia ki nongialam shnong ia ka Kong Fenella ha kane ka elekshon.
U Bah Pynshngain u dei u MLA ba ialeh pyrshah ia u Myntri Rangbah ka jylla u Dr Mukul Sangma watla ki dei na kajuh ka party.
Ka khubor ka iathuh ba u kyrtong ka Congress ha kane ka elekshon shiteng samoi na Nongstoin u Bah Gabriel Wahlang u dei ba iajan bha bad u Myntri Rangbah ka jylla bad na kata ka daw, u Dr Adviser Pariong um shym la ioh tiket namar ba um don ka jingiajan bad ka kynhun jong u Myntri Rangbah ka jylla.
Kiba bun ki iakren ba imat u CEM um sngew tynnad ban kyrshan ia u Bah Gabriel namar ba u dei u briew jong u Myntri rangbah ka jylla.
U Bah Bah Gabriel uba shah sieh kum MDC ka KHADC, u la iehnoh ia ka kam hadien ba u la ioh tiket ban iakhun ia ka MLA ha kane ka elekshon shiteng samoi na Nongstoin konstitwensi kaban long ha ka 21 tarik Naiwieng.
Nongpoh 09 Nai wieng:Kawei ka long kmie kaba la tip kyrteng ka Kong Espinoris Lyngdoh (35), basah ha ka shnong Iewmawlong, Ri Bhoi District ka la jah na la ing naduh ka step ka 5 tarik u Naiwieng.
Kane ka longkmie ka don ka jingduna bor pyrkhat.
Ka don ka rynieng ba jrong kumba 5 phut duna eiei bad ka la phong sweater rong saw bad ka tawah da ka shawl rong saw, jain kyrshah shilliang rong jyrngam bad kaba don ruh ia u niuh khlieh ba lam lieh.
Ki bahaing ki la kyrpad ia kiba iohi ne ioh jingtip ba kin sngewbha ban pyntip sha ki pulit lane phun sha ki bahaing ha kine ki number 98568-23826, 87949-66056 bad 87943-53428.
Shillong, 09 Naiwieng:Ka sorkar pdeng ka lah ban leit pan bor na ka Supreme Court, pyrshah ia ka rai jong ka Megha laya high court ban pynjari ain shipai ka Armed Forces (Special Powers) Act, 1958 bad ban pyndonkam da ki shipai ha rilum Garo.
Katkum ka khubor na u heh sorkar, la ong ba ka jinglong jingman ha rilum Garo kam pat da donkam haduh ban pyn donkam da ka ain shipai ban iakhun pyrshah ia ki kynhun kiengatiar namar ba ka sorkarjylla ka dang lah ban iakhun hi dalade da ka jingiarap ka sorkar pdeng.
“Ngi don sa 30 sngi ban ujor sha ka Supreme Court.
Ka hukum jong ka Meghalaya High Court ban pyndonkam da ka AFSPA ym lah ban pyntreikam namar ba ka jinglong jingman kam pat donkam ha kaba ia ki kam  pyntriem ba la leh da ka seng Garo National Liberation Army (GNLA), ka dei tang ka jingeh kiba lah ban leh hi da ka sorkar jylla katkum ki kyndon jong ka riti synshar",la ong u heh sorkar pdeng.
Ha ka jingai jubab ka sorkar pdeng ha ka Meghalaya High Court,  ka la ong ba ka kamram ba kongsan jong ka sorkar jylla bad ka jingkyrshan jong ka sorkar pdeng ka la biang ban iakhun pyrshah ia ki kam pyntriem kumba ka long mynta.
Ka sorkar pdeng ka la ai nia ba ka bhah jong ka jylla ka la nang kiew bad ka sorkar jylla ka donkam ban pyndonkam bha ia ka pisa ba la ioh na ka khajna ba la ai ka sorkar pdeng ban pyndonkam ha ki bor pahara.
La ong ba ka jingeh ha ka jylla Meghalaya kam da long kaba heh kumba jia ha ka jylla   Manipur lane ha jylla Arunachal Pradesh, ha kaba donkam ban pynjari da ka ain shipai AFSPA.“Ki kam pyntriem ha Garo kim pat donkam ia ka jingpyndonkam da ki bor ka sorkar pdeng bad ka sorkar pdeng ka lah ban iasaid nia ha ka Supreme Court ba ka jingpynjari da ka ain shipai AFSPA ha Meghalaya ka lah ban wanrah pynban ia ka nuksa kaba sniew ia kiwei ki jylla kum ka  jylla Chhattisgarh kaba jur ki kam pyntriem Maoist", la ong ka khubor na ki heh sorkar.
Ia ka jingpynjari ia ka ain shipai ha kano kano ka jaka, kam dei ban mih na ka shyntur jong ka Kashari hynrei dei ban leh da ka bor sorkar hadien ba la pynshong nongrim bha ia ka jinglong jingman.
Lah ban kdew ba ka Meghalaya  High Court, kynthup ia u Chief Justice Uma Nath Singh bad u Justices T N K Singh bad u S R Sen ki la pynmih ia ka hukum ha ka sngi Nyngkong ba la dep ban pynjari noh da ka ain shipai ha Garo Hills namar ka jingjur ki kam pyntriem ha katei ka thain.
Shillong, 09 Naiwieng:Ka jingsted u Inspector General of Police (IGP) u GHP Raju ban kynnoh ba dei ki dkhot ka Hynniewtrep Youths’ Council (HYC)  ba donkti ban thaw jingkulmar ha ka jingiaid paidbah ka Synjuk Ki Nongsynshar Shnong ka Bri u Hynniew (SNSBH) ha ka 5 tarik Naiwieng, ka la pynlong ia ka HYC ban pynrem jur halor kane.
“Mynshwa ruh ki pulit ki kynnoh ba ka KSU ka donkti bad ka seng HNLC bad mynta ka thmu ban tei pop ia ka HYC namar ba ki tieng ba ki iohi ka la nang khlain bad ki kwah ban pyntroin noh ia ka seng", la ong u president ka HYC u Bah Peter J Lawai uba long ruh u nongialam barim ka KSU haba kren mynta ka sngi sha ki lad pathai khubor.
“Ngi kwah ban pynshai paidbah ba ka HYC kam dei ka seng ba kwah ban thaw jingkulmar ne ban pynmih ia ka huri hura", u la bynrap.
U Bah Peter u la ther ia u IGP uba la pynmih ia ki kyntien buaid ia ki nongwan ban kyrshan ha katei ka 5 tarik.
“Ka jingpynmih ia ka kyntien buaid da u heh pulit ka pyni ba ki Rangbah Shnong bad ki longkmie ruh ki dei ki nongbuaid kiba wan ha katei ka sngi ka jingiaid paidbah",la ong u Bah Peter.
“U IGP u dei ban panmap ia ka jingkren lamwir ia ki dkhot ka seng khlem da lap ia ka jingshisha", u la ong u President ka HYC.U la ong ba ka HYC kam pyrshah ban kem iano iano lada lap ia ka jingshisha ia ki briew kiba donkti ban thaw jingkulmar wat ia ki dkhot ka seng ruh hynrei ka jingkloi u IGP ban kdew kti ia ka seng ka dei ka jingthmu ba don eiei sha lyndet.
Ha kajuh ka por, u Oganising secretary la HYC u Bah Nickson Dohling u la ong ba haba don kano kano ka jingkulmar ha ka jingialang, ka sorkar bunsien ka pynngat ia ka jingkynnoh ia kiba khot pynlong ia ka jingialang hynrei mynta ki kdew kti pynban ia ka HYC.“Ka HYC kam phah ia ki dkhot ban leit sha ka jingialang ha ka kyrteng ka seng, ma nga ruh nga leit sha ka jingialang kum u dkhot nongshong shnong ka Jaiaw Pdeng, ym kum u dkhot ka HYC, te hynrei ki pulit ki kdew kti ia ki dkhot ka HYC", la ong u Nickson bad bynrap ba ka seng kam shym la bthah ia ki dkhot ban leit sha ka jingialang ki Rangbah Shnong hynrei mano mano ki leit da ka mon lajong.
Jowai, 09 Naiwieng:Ka sorkar jylla lyngba ka tnad Transports haduh mynta kam pat lah satia ban pyndep ia ka Weigh Bridge kaba don ha shnong Nongthymme ha jan ka shnong Saphai na ka bynta ban thew ban who ia ki trok dewiong kiba shallan Dewiong sha Assam khamtam sha Nowkong na Jaintia Hills.
Ka National Green Tribunal (NGT) ka la dep pynmih ia ka hukum khyndiat bnai mynshwa na ka bynta ban pyntreikam ia ka Weighbridge ha Nongthymme- Saphai na ka bynta ba ki nongshallan dewiong ki ioh ban shallan dewiong da kaba iaid lyngba ka surok Phramer- Shangpung-Karompani.
Ka jingbym shym la pyndep ia katei ka jaka thew ia ki trok dewiong ha katei ka jaka, ka la buh jingeh ia ki nongkhaii dewiong kiba shallan dewiong na katei ka surok ban poi sha Nowkong Assam.
Katkum ba long mynta, ka NGT ka la ai lad ia ki nong khaii bad trai par dewiong ban shallan ia u dewiong ba la dep tih tang haduh ka 30 tarik une u ‘Nai Wieng ki la kyntu ia ka sorkar ban shimkhia ban pyndep noh ia katei ka jaka thew.
“Ka jingbym shym la don ka Weighbrige ha katei ka surok ka long ruh ka jingpynkhein ia ka hukum jong ka NGT", la pynpaw ki nongkhaii dewiong.
Shillong, 11 Naiwieng:Ha ka 9 tarik u naiwieng ki pulit ki la lap ia ka metiap jong ka kong Gracefully Marweiñ ka la jah rngai na la iing naduh ka 3 tarik mynta u bnai, la lap ia ka metiap jong ka na Nongshillong, West Khasi Hills.
Ki pulit ki la suba jur ba ia katei ka briew la pyniap da u tnga jong ka hi u bah Arful Kharbani, ong ka website jong ki pulit.
Nongstoin, 11 Naiwieng:Ka seng HANC ha ryngkat ka FKJGP Maweit Circle, myn ha ka sngi balang jong ka taiew ka la leit ban jurip ia kawei ka jaka ha ka shnong Mawlait ka shnong kaba don ha lynti ban leit sha Maweit bad ha katei ka jingleit jurip kitei ki ar seng kila lap ia ka jingleh torti jong ki briew ka Hispital ha kaba kila shu wan bret pathar ia ki jakhlia kiba la dep pyndonkam na katei ka jaka.
Ha katei ka jingleit jurip jong kitei ki ar seng hapoh ka jingialam jong u samla Anthony Umiong President FKJGP bad u samla A.Wahlang president HANC Maweit circle, ki la pynpaw ka jingsngewkhia halor katei ka jingleh torti ki nongtrei ka Hospital bad kiba bun ki jakhlia kiba la wan theh ia katei ka jaka ki dei ki bilor drip bad thyrnia injek kiba la dep pyndonka na Hospital.
Haba iakren sha ki nongthoh khubor, na ka liang jong u samla A.Wahlang u la ong ba katei ka jingwan bret ki briew ka Hospital ia kitei ki jakhlia ka buh jingma ia ki nongshong shnong bad khamtam ia ki khynnah ki bym tip ei ei kiba la leit ban khar ia kitei ki bilor drip bad thyrnia injek ban ialehkai da kaba ki tan um bad dih ruh ha ka shyntur.
Shuh shuh u la ong ruh ba na ka liang jong kitei ki ar seng ki ai por ia ki bor kiba dei peit ia ka Civil Hospital Nongstoin ba kin wankhat noh hapoh ka 1 bnai lem kumta na ka liang jong ka JAC jong kitei ki ar seng kan leit khat khongpong ia u tei u niut bad leit theh ha katei ka Hospital.
Shillong, 11 Naiwieng:Ka met iap u bah Founder Strong Cajee, MLA barim ka Mawlai ka la wan poi Shillong mynta ka sngi ha ka por 3:30 baje nohphai sngi.
U bah Founder u la khlad kyndit ha ka sngi hat majai ha ka jaka sumar ha CMC Vellore hadien ba ka jingpang ka la ban jur ia u.
Ia ka metiap utei u nongmikhmat barim ka Mawlai, yn tep donburom lashai ka sngi ka 13 tarik u naiwieng, hynrei shuwa ia kane ha ka por 12 baje mynsngi kan don ka jingleh burom ha iingsah jong u bad hadien kata yn leit rah sha Madan Heh ban pyndep ai ki jingleh burom kiba la pynkhreh hangtei da ki nong Mawlai bad hadien ba la kut ka jingleh burom na madan heh yn leit rah sha Lum jingtep.
U bah Found uba bun ki nong Mawlai ki ju khot ieid u la khlad kyndit noh ha ka rta kaba lyngkot kata dang 55 snem karta, u la iehnoh shadien ia i kurim jong u ryngkat 6 ngut ki khun, 3 kynthei 3 shynrang.
U la shah jied kum u MDC ha u snem 1989 bad u la bteng ban long kum u MDC haduh u snem 2008 bad ha u snem 2008 u la shah jied kum u MLA ka Mawlai haduh u 2013.
Utei u nongialam na Mawlai u dei ruh u nongseng ia ka Greater Mawlai College, u dei u nongialam jong ka Meghalaya Student Union, bad nongialam Synjuk Samla Iew Rynghep bad kiwei pat ki kynhun ha ka imlang sahlang.
La kha ia u ha ka 10 tarik u kyllenglyngkot 1960 ha Mawlai.
Shibun ki khubor sngewlem ki la tuid ban pynpaw ia ka jingduhnong kaba khraw halor ka jingkhlad noh u MLA barim ka Mawlai, Ka KSU Mawlai Circle ka pynpaw ka jingsngewsih kaba khraw halor ka jing khlad kyndit kyndit u Bah Founder S.Cajee uba long u MLA/MDC ka Mawlai Constituency bad uba long ruh kum uwei naki nongialam barim jong ka K.S.U ha ki snem ba lah leit.
Ka la ong ba ka jingkhlad kyndit jong u ka long ka jingduh kaba khraw ia ka Shnong Mawlai namar u long uwei u Paia uba la ju kyrshan borbah ia ka shnong Mawlai ha kino kino ki mat kiba ktah mationg ia ka jaidbynriew.
Katei ka seng ka la pynkynmaw ruh ba haduh kine ki sngi shwa ba yn leit noh na kane ka sla Pyrthei,U dang leh shibun ki kam noh synniang ia ki Paidbah wat lada ym shym la long shuh kum u M.L.A/M.D.C.Ka K.S.U Mawlai Circle ka phah ka khubor sngewlem sha I Lok ki Khun ki kti bad kiba ha ing hasem baroh kiba don hapdeng ka jingsngewsih ba kin ioh ka met ba koit ba khiah bad ba u Blei ka jingsuk un don ryngkat lem bad ki.
Ka Seng Samla Mawlai Nongkwar, Shillong, ka pynpaw ka jingsngew kyndit kaba khraw halor ka jingkhlad noh jong u Bah Founder Strong Cajee, uba la long teng u MLA/MDC ba myntri ka sorkar jylla.
Katei ka Seng ka pynpaw ruh ba ka jingduh noh ia une u rangbah ka dei ka jingduh kaba khraw ym tang ia ka iing ka sem, ka shnong Mawlai hynrei ia ka jylla hi baroh kawei.
Ka Seng ka phah ruh ka jingsngewlem sha baroh kiba haiing hasem jong une u rangbah bad ka ngeit skhem ruh ba ka mynsiem bala khlad noh jong u kan ioh ia ka jingjahthait kaba junom.
Kane ka long katkum u kyrwoh lyngba u Bah BL Nongbri President bad Franky Lyngdoh Genl Secy.
SSMN.Ka jingsngewlem ka la wan ruh na ka seng FKJGP.Shillong, 11 Naiwieng:Ki pulit mynta ka sngi ki la ioh kem ia ar ngut ki dkhot ka GNLA, kitei ki 2 ngut kiba la shah kem ki dei kiba la tip kyrteng kum u Chekan Marak uba dei u Area Commander katei ka seng uba ju khot sin kum u Bawang, 35 snem karta katba uwei pat u dei uba la tip kyrteng kum u Ronseng Sangma.
La kem ia kitei 2 ngut na kawei ka ing briew na ka shnong Dobu katba ki dang rieh tngen hangtei.
La ioh kem ia ki hadien ba ki bor syntiat ki la ioh jingtip ba ki don ha katei ka shnong.
La kem ia ki mynta ka step ha ka por 5:30 baje eiei dang step.
U Chekan u dei u ba la leit ban pyniasoh ha ka kynhun kaba ar jong ka GNLA bad u la kylla long ruh u nongialam ba kham rangbah jong katei ka seng , u SP ka East Garo Hills u Davis Marak u la ong ba u Chekan u de uba la donkti ha kiba bun bah ki kam pyntriem kynthup ka jingleit pynshitom bein ia ki nongshong shnong ka Pakregre ha u snem 2014.
U SP u la iathuh ruh ba u Chekan u dei uba donkti lang ha ka jingpyniap ia u Rinang Sangma uba la ju khot sin kum u Wanding ki pulit ki la kam ba u Ronseng u dei uba trei hapoh ka jingpeit jong u Deputy Commander In Chief katei ka seng u Rupanto Marak.
Katkum ka khubor pulit la ong ba kitei ar ngut ki la don ha katei ka shnong ba la kem ia ki la kumba ar taiew eiei.
Ki la phla ha ki pulit ba katei ka kynhun ka GNLa mynta ka la pynsaphriang noh ialade sha ka ka kynhun ba kham rit namarba jur palat ka jingkhynra lehnoh ha ri lum Garo.
Shillong,11 Naiwieng:Ki Lai tylli ki senghalang ba kynthup ia ka CSWO, ka Thma u Rangl Juki bad ka Garo Student Union kin pynlong da ka jingiaid paidbah, naduh na Fire Brigade shaduh sha Parking Lot jong ka Addl Secretariat ha ka 16 tarik u naiwieng.
Katei ka Rally kan dei ban pyrshah ia ka jingthmu ban pyntreikam da ka aiñ shipai ne ka AFSPA ha ri lum Garo.
“Baroh ngi dei ban shimkhia ba ym dei ban pyntreikam ia katei ka aiñ ha ka jylla bad ka donkam ba ngin ia snohkti lang baroh ban pyrshah" ong ka kong Angela Ryngad ha ki kyrwoh khubor mynta ka sngi.
Ka la ong ruh ba ka long kaba suk ban pyntreikam da ka AFSPA hynrei kan long pat kaba jwat ban weng ia ka ha kaba ka la ai nuksa ba ha Manipur la wanrah ia katei ka ain shipai naduh u snem 1958 hynrei haduh mynta ym pat shym la lah ban pynkynriah bad dei kane kaba la pynlong ia ka Irom Sharmila ban shah tngan haduh 15 snem.
Shillong, 11 Naiwieng:Mynta ka sngi ha ka por kumba khyndai baje mynstep kawei ka Local Taxi kaba don ia u number ML0 5 E 7500 kala lymbub ia kawei ka long kmie ha Motphran bad katei ka longkmie ka la mynsaw jur na ki bynta ki kjat jong ka.
Ha kane ka por na ka liang jong ki pulit kiba don ha kane ka jaka ki la rah ia kane ka long kmie bad buh ia ka sharud  ban pynlait ia ka jingdheng kali.
Na ka liangjong ki pulit kim tip kane ka dei kaba shong ba sah haei namar ha kane ka por kam shym la lah ban ia thuh.
Katkum ka jingiathuh jong ki briew kiba don ha kane ka jaka ki ong ba kane ka longkmie ka dei kaba ju iaid ju ieng man ka por ha ki thain Motphran bad kim tip ka trei ka ktah aiu.
Ha dien ba la pynkynriah ia kane ka briew na ka jaka ba ka kyllon ha kane ka jingshah lymbub ha kane ka kali ki pulit ki la rah noh ia ka.
Haba ia dei bad kane ka jingjia na ka liang jong ki pulit kila pynlong ia ka jingthoh kit ban lap la ka dei ka jingbakla na ka liang jong katei ka long kmie ne dei na ka jingbakla jong u nongniah katei ka local Taxi namar ka dei kajingkhap ngiah jong ka surok.
Nongpoh 12, Naiwieng:Ka Hynniewtrep National Youth Front (HNYF) Nongpoh Circle ka pyrshah jur ia ka pynlong dkhot ia u Syiem ka Raid Iapngar ha ka Federation of Traditional Durbar (FTD) ka KHADC ba ialam da u CEM Bah Pynshngain N.Syiem.
U President ka HNYF Nongpoh Circle u Bah Shambor Nongkling ula ong ka jingthung dkhot ka KHADC ia u Syiem ka Raid Iapngar ka long kaba thamamula namar ba um nang wat tang ban kren ia ka ktien Khasi bad kumno un nang ban pynneh pynsah ia kata ka jinglong Khasi.
“Ka ktien ka thylliej, ka riam ka beit, ka riti ka dustur, ka shongkha shongman, ka lehniam leh rukom bad kiwei ki iapher bak-ly-bak bad kim iahap ki Syiem Ri Khasi", la ong u Bah Nongkling.
U la ong ba ki Barngar kiba shong basah ha katei ka Raid ki dei kiba shu tuh ia ka jait, ka kur ki Khasi, namar ki Barngar ki dang leh hniam Bihu.
Kham mynshwa, ka HNYF, KSU, RBYF bad ka FKJGP ki la pyrshah ia ka jingioh Schedule Tribe (ST) jong ki Barngar.
“Ngi dawa ba u CEM ba u dei ban weng mardor ia u tei u syiem ka Raid Barngar na ka jinglong kum u dkhot jong ka FTD", u la ong.
Shillong, 11 Naiwieng:Ka Kong Bilen Suiam  ka la ujor ejahar ha ki pulit ka Raliang Police Outpost pyrshah ia u Bah Tiarsing Shadap Mannar ka shnong Mootyrshiah ha West Jaintia Hills District ba u la leh mynleh kum u doktor Kombirait.
Ha ka ejahar ka Kong Suiam ka la kynnoh ba u Bah Manner u la thok ia ka ba un sumar bad pynkoit ia ka jingpang u khun jong ka u Bah Phrangshwa Suiam da kaba u thok tang ban ioh pisa.
Ka la ong ba ha ka 18 tarik Jylliew 2015 u la phah wan ia ka sha iing jong u ha Mootyrshiah ban phah peit ia kata ka jingpang jong u khun jong ka bad ha kane ka juh ka sngi u la pan pisa  T.1500 (Khatsan spah tyngka) bad hadien ha u la dep peit lyngba ka um kaba rah na iing, bad u la iathuh ba kane ka jingpang jong u khun jong ka ka la jur palat bad u la ong ba kane te ngam lah ban leh bad hap khot da u Pa-stad uba napoh Assam ban pyllait lane pynbha ia kane ka jingpang jong u khun jong.
“Hadien ba nga la dep ai ia ka pisa T.1500 (Khatsan spah tyngka), ki khlem sumar ne u khlem leh ei ei ruh.
Hynrei ynda nga la phun  ia u, u ong pynban ia nga ba don ka strike (jingiakhih) sha Assam, hadien pat u la ong biang ia nga ba uta u Pa-stad um ngeit tang kato ka T.1500 (khatsan spah tyngka) bad u la pan pisa biang ia nga sa T.13075 (khatlai hajar hynniewphew san tyngka) bad nga ai biang ia kane ka pisa da ka jingthmu ba un sumar noh ia u khun jong nga, namar ngi don hapdeng ka jingshitom ba jur bad ia kane ka pisa ruh nga leit pan ram na ki paralok jong nga", ka la ong.
Hynrei mar syn dep shim ia kane ka pisa u la leit noh bad u la kular ban wan pyndep noh ia kane ka kam ha ka 27 tarik Naitung 2015 (sngi iew Mushai ) bad u la phah pynbiang  ban wanrah ia ki jingdonkam na iing  kum ki klong ki skaw.
Ka la ong shuh ba u la  ong ba un sdang swar shwa na Laban bad sa pynkut ha iing jong ka, bad kane ruh u thok u khlem wan.
Hynrei ynda la kylli ia u balei khlem wan, u ong pynban ba u Pa-stad u aksident bad ha ka step kaba bud pat u phun ia ka bad u ong ba u Dktor u la shah ia u Pa-stad ban mih na hospital bad ban wan noh sha iing jong ka.
“ Kum lashai pat u ong ba ka pisa kaba phi ai ia nga kam pat dap bad phi hap ai biang sa T.6500 (Hynriew hajar san spah tyngka) khnang ngin ioh pyndep noh ia kane ka kam jong phi.
Hadien ba u la dep shim ia kane ka pisa na nga u jah noh syndon, hynrei ynda nga la phone ia u, u khlem shim shuh ka call jongnga", la ong shuh shuh ka Kong Suiam.
Ha ka 26 tarik Nailar 2015 haba ka phun biang ia u bad u ong ba um lah ban leh ia kaba u kular bad kular ban siew noh ia ka pisa hynrei u khlem wan siew hi ruh ia kane ka pisa ba u la shim na ka.
Hadien kata ka leit pan jingiarap ruh ka ka HANM, Laskein Block Circle ban leit ia kynduh bad u.
Ha kane ka jingleit ia kynduh, la ioh lad ban ia kren bad u bad u la kular ban siew ia ka pisa bad ruh u la buh por ban siew noh baroh ka pisa jong ka hapoh ka 5 tarik Naiwieng 2015.
“Hynrei haduh mynta ruh ym shym wan siew ia kane ka pisa jong nga bad ruh haba nga phone ia u, u khlem shim shuh ia ka call jongnga bad u shu text dang da ki Message (SMS)", ka la ong.
Halor kane ka jingshah thok, ka Kong Suiam ka la ujor syndon noh da ka ejahar pyrshah ia une u nongthok ia ka ba ka ain kan leh ia kaba donkam.
Shillong,12 Naiwieng: Ka lynti iaid kjat ha ki thaiñ ka Iew duh ka ba la shu sah khong reng ka la pyn mynsaw ia bun ngut ki paid bah kiba iaid na katei ka jaka, kawei na ki bynta ba u nongthohkhubor u la wan jngoh hadien ba la pyntip da ki nongshong iew ka dei ha ka jaka kaba don mar pyrshah bad ka Ya Enterprise bad hangtei la iohi ba ki la don ki thliew ki syar ki bym shym la tap bha bad kham harum khyndiat la iohi de ia ka jingma kaba ap ia u paidbah naba hadien ba la pynpra ia ki maw kyndon ban kiew sha Iewduh la siang malu mala da ki lyntang bad katkum ka jingiathuh ki nongshong dukan ha katei ka thaiñ ki la ong ba ki la don bunbah kiba la kylla lyndang ha katei ka jingkieng.
Ha ka jingiakren bad kiba bun ngut ki nongshong dukan ha katei ka bynta jong ka Iewduh ki la ong ba la kumba ar bnai tam mynta u kontraktor ba pyntrei ia katei ka kam u la pynpra ia ka lynti iaid kjat kaba rim, bad u la sdang malu mala ia ka kam hynrei ynta la kumba ar taiew tam ki la ong la shu ieh kumto khlem don ba trei shuh bad kane ki la ong ba ka la pynwit bha ia ka iaid ka ieng u paidbah.
Ki la iathuh ba tang kaba ki iohi da la ki khmat ki la don bun ngut kiba la mynsaw ha katei ka jaka namarba kim lah ban kiar ia kitei ki lyngruh lyngram kiba la shu ieh ryngheng ha jaka iaid paidbah.
Kitei ki nongshong dukan kiba ju shong dukan la bun bun snem ha katei ka jaka ki la iathuh ba tang namar ia ka jingieh shrah u kontraktor ba pyntrei ia katei ka kam , ki la duh nong bha naba ki paidbah kim nud tur sha ki dukan jong ki naba ki tieng ioh ki ur.
Ki la ud ruh ia ka rukom shna ia katei ka lynti iaid kjat ha kaba ki la ong ba la mang ban rah kham shajrong bad lada iaid beit kumtei ki la ong ba ka dukan jong ki kan dap tang ka um suda ha ka por slap.
Ki la kyntu ia u kontraktor ba un shna kumba ka ju long mynshuwa.
Kitei ki nongshong dukan ki la kren diaw ruh halor ka jingiap iew khamtam ha kine ki aiom ba la jan ka por Krismas, bad ha kine ki sngi lei ki la iathuh ba tang ka bai wai dukan ruh kim lait shuh.
Katto katne ngut na kitei ki nongshong dukan ki la iathuh ba ki la ia kren bad u kontraktor ban shna kumba ka long mynshuwa, hynrei u la jubab ia ki ba u hap ban shna katkum ka jingbthah ka sorkar.
Shuh shuh ki la iathuh ba haba ki wad jingtip balei la shu sah khongreng katei ka jingshna lynti iaid kjat , ki la ong ba la ai daw ba dei namarba ka tnad PHE kam lah ban pyndep ia ki kam jong ka , bad hap ban ap shuwa haduh ban da pyndep ka PHE.Shillong, 11 Naiwieng:U Inspector General of Police (Admn/HQ/Eastern Range), Megha laya, Shillong u bah H.Nongpluh, mynta ka sngi u la leit sha Jowai ban peit ia ka jinglong jingman jong ka shongsuk shong saiñ hadien ba la kynnoh ba ki pulit ki la leh tohmet ia ki samla pule ka KNGCSU mynhynnin ka sngi.
Hadien katei ka jingwan jngoh u bah Nongpluh u la ong ba ki pulit kim leh ia kaba bakla, hynrei ki la leh ia kaba biang tam, katkum ki kyndon jong ka aiñ bad u la kam ruh ba ki pulit ki la pyndonkam tang ka bor kaba rit eh ban pynpra ia u paidbah ba lum lymbung.
U la ong ba katei ka jingleh ki pulit ka dei tang ban pynpra ia u paidbah ba ialum lymbung ha ka khyrdop bah jong ka ophis u Deputy Commissioner ka West Jaintia hills ryngkat ka jingpyrta pynrem ia ki bor District.
U la ong ruh ba ka daw ba ki pulit ki la shim ia katei ka lynti ka dei namar ka jingkhang lynti ki samla pule ia ka surok bah Jowai bad ba ki la pynmih ka jingiahylla ha katei ka jaka.
U la ong ruh ba haba ki pulit kim lah ban pynpra ia u paidbah tang dakaba kynshait um ki la siat noh sad a ki lyer pynsat khmat bad bom da u lathi.
“Ka jingleh ki pulit ka long kaba dei katkum ki kyndon ka aiñ" ong u bah Nongpluh IGP.10 tylli ki sengbhalang ba kynthup ia ka JYF, KSU, JSU, HNYF,FKJGP(JU), JNC, RJYF, MPUF, HYC, JSM, NWYF  ki la dawa ba dei ban pynynriah noh ia u Deputy Commissioner, WJH u Arun Kumar Kembhavi, IAS, hapoh ka 15 sngi.
Lah ban kdew ba katei ka jingiakhih ki samla pule ka Kiang Nangbah bad ka jingtur jong ki sha ophis u DC ka dei hadien ba ka sorkar ka khlem leh eiei halor ki 7 tylli ki mat jingdawa jong ki.
Shillong, 11 Naiwieng:Ka adong kaba la sain dur ki longshwa manshwa ka dang ieng haduh kine ki sngi ha ka thaw shong thaw sah jong ka shnong Mawpat bad ka shnong Mawtawar ha kaba kim lah ban iashong kha shongman namar ba ki dei shipara.
Ia kane ka thym mei saindur ki longshwa la kynshew ha ka jingthoh ha ka dur jong ka kot kaba la mih na ka kti bad jabieng jong u Bah Regi nald Susngi uwei na ki nongshong shnong ka Mawpat uba dei ruh u ophisar sorkar jylla.
“Ka Shnong Mawpat bad u Mawpat kor", ka dei ka kyrteng ka kot kaba lum jingtip shaphang kane ka khana hapdeng kine ki ar tylli ki shnong kiba ka adong ka dang treikam haduh kine ki sngi lada don kiba ialeh pyrshah.
“Ka Mawpat bad ka Mawtawar ki dei shipara, ym bit ban iashongkha shongman.
Ha ka por ba nga leit peit kynjatbol sha Mawtawar, I pa jong nga, I la ong ba me wat ju leit I bha samla ho sha Mawtawar namar ba ngi long shi para", la ong u Bah Reginal Susngi haba kren maitphang halor kane ka kot mynta ka sngi Balang shwa ban pynlait paidbah.
U Bah Reginald Susngi u la ong biang, “Ki don ki kyndon ba pynshong ha u Ryngkew u Basa ha u Matpatkor ha kaba ka Mawpat ka dei ka hymen bad ka Mawtawar ka dei ka para.
La don ki adong adit bym long iashongkha shongman bad lada don kiba leh pyrshah, kata ka longiing longsem kam nym roi parum pareh hynrei kan iakynduh tang ia ki jingkordit bad kane ka dang iai jia wat haduh kine ki sngi",.
“Lada u nong-Mawpat bad ka Nong-Mawtawar kin iapoi kha kin mih ki jingeh ba bun wat haduh ka jingiap ruh", la bynrap u Bah Reginald Susngi.
U la ong ba ka jingpynmih ia kane ka kot ka long hadien ba u la lum thup ia ki jingtip na ki riew tymmen  shaphang ka shnong Mawpat kaba ju ia khot ki briew ia ki nong-Mawpat, “u Mawpat die dieng" namar ba ki nong-Mawpat ki dei ki nongdie dieng kseh ha ki por mynshwa ha Iewduh.
Katba u Prof SS Majaw uba pynjlih ia kane ka kot jong u Bah Reginald Susngi, u la ong ba ka Shnong Mawpat, Mawtawar, Mawlai, bad Nongrah ki dei ki shnong kiba la hyndai bah namar ba ki la don lypa shwa ban wan ka sor Shillong ruh.
“Hynrei kaba kham pher napdeng kine, ka dei tang ka Mawpat namar ba ka don ka khana pateng shaphang jongka kaba paw shai ha ka kot jong u Bah Reginald Susngi.
Ia kane ka kot la pyllait paidbah da u Deputy Chief Excutive Member (Dy CEM) ka KHADC u Bah Process T Sawkmie, uba la pynpaw ia ka jingsngew tynnad ban mih ki nongthoh ka jaitbynriew Khasi.
“Ka jinglah jong u Bah Reginald Susngi ban pynmih ia kane ka kot ka dei ka jingialam jong u Blei ryngkat ka jingkyrshan ka iing ka sem jong I", la ong u Bah Sawkmie.
Shillong, 11 Shillong:Ki nonghikai ka Khasi Jaintia Deficit School Teachers Association (KJDSTA) ki la pynrem jur ia ka jingleh tohmet jong ki pulit ia ki samla pule ka Kiang Nangbah Govt College hynnin ka sngi katba ki dang pynlong ia ka jingiakhih ban dawa ia ki jingdonkam jong ka kolej.
“Ki pulit ki la leh tohmet ia ki samla pule haduh ban siat lyer sat khmat, bom lathi, bad kynshait um.
Ma ngi pat la khang pyrshah tang ban kynhied ruh ia ki khynnah skul ym long shuh mynta", la ong u President ka KJDSTA u Bah ED Nongsiang haba kren mynta ka sngi sha ki nongthoh khubor ba don lang u Vice President Bah RS Marbaniang bad u Organising Secy Babu  Kular Khongjirem.
“Ka dei ka jingjia kaba dei ban pynrem jur ia ki pulit bad ki ophisar kiba pyndonkam palat ia ka ain", la ong u Bah Nongsiang.
“Ngi kyrshan ia ki jingdawa ba shong nia jong ki samla pule bad ngi pyndem jur ia ka jingleh palat jong ki pulit", la ong u president ka KJDSTA hadien ba la wai ka Zonal Meeting ka KJDSTA mynta ka sngi.
U Bah Nongsiang u la ong ba ka Kiang Nangbah Government Jowai ka dei kaba don ha jaka jong u MLA uba dei ruh u Symbud Myntri Rangbah ka jylla u Dr RC Laloo hynrei balei um shim khia ia ki jingeh jong ka kolej.
“U Symbud Myntri Rangbah u dei ban shim ia ki lad ki lynti ban pynbeit ia ka jingeh kum u nongialam paidbah uba dei na ka thain hynrei ka paw ba um shym la leh bad um lah ban pyndep ia ka kam kum u myntri sorkar", la ong u bah Nongsiang.
Ka KJDSTA ka la ong ba lada ka sorkar ka shim ia ki lad ki lynti ban iakren pynbeit kan nym wanrah eiei ka jingjia ha katei ka sngi.
U la ong ba ka jingpyndom ia ki samla pule ka dei namar ba u magistrate u phah da ka jingthoh tang da ka kot sada bad kane ka pyni ia ka jingbym khein snep jongki briew ka sorkar ia ki samla pule bad ia ki paidbah.
Ha kajuh ka por, ka CSWO ruh ka la pynrem jur ia kane ka jingleh palat pud jong ki pulit ia ki samla pule ka Kiang Nangbah Government College.
“Ka CSWO ka dawa ban pynlong ia ka jingtohkit ia ka jingshah hiar thma jong ki samla pule ha katei ka sngi la ong ka president ka CSWO ka Kong Agnes Kharshiing.
Ka CSWO ka la dawa ba ka sorkar ka dei ban peit ia ki jingdawa jong ki samla pule kiba shong nia bad ka dei ban pyndep bad ban nym ap haduh ba kin don ki jingiakhih bad ki jingiapyni bor.
Hynnin ka sngi kumba 20 ngut ki samla pule kane ka kolej ki la mynsaw jur hadien ba la shah kawut lathi ha ki pulit bad kynshait um bad lyer pynsat khmat.
Shillong, 11 Naiwieng:Ki samla pule hapoh ka lama ka Kiang Nongbah Govt.
College Student Union ki la pynshai ba ka jingujor ejahar jong ka bor synshar district ia ki lai ngut ki samla ba khang tala ia ka khyrdop kam dei satia, hynrei la khang tala da baroh ki samla pule bad ka jingujor ejar tang ia ki lai ka dei ka bym lah ban pdiang.
Haba pynshai ia ka jingshah ujor ejahar ki lai ngut ki samla pule ha ka bor District, ki samla pule ki la ong “Ka KNGCSU ka kwah ban pynshai ia ka bor District kumjuh ia u ADC u SC Laloo ba ym dei kine ki lai ngut ba pynkhang tala ia ka Kolej hynrei da ka jingmynjur lang jong baroh ki samla pule jong ka KNGC".
“Ngi kwah ban ai jingtip ia ki bor District kim dei ban kynnoh ia kita ki lai ngut hynrei ki dei ban ai ejahar ia baroh ki samla pule namar ngi ki samla pule, ngi khlem ia khih na ka bynta ka jingmyntoi shimet hynrei ngi ia khih na ka bynta ka lawei jong ngi ki samla pule lashai la shi sngi", la ong ki samla pule.
Ha kajuh ka por ka KNGCSU naduh ka 12 tarik Naiwieng ka la weng noh ia ka jingiakhih bad jingkhang tala ia ka Kolej na ka daw ba dang don ka jingsiew admishon jong ki khynnah.
Ka seng Jaintia National Union (JNU), ha ka kyrwoh ba la pyllait da U president ka seng u samla NN Shadap, ka dawa ba u Deputy Commissioner u dei ban panmap mardor na ki samla pule ka Kiang Nangbah Government College, Jowai bad u dei ban siew ia ka bai lut ksan jong ki, na ka bynta ka jingshah sumar, halor ka jingphah bom phah shoh ia ki samla pule kiba dei ki lawei jong ka ri bad ka jaidbynriew ym dei ba da kaba shoh pynmynsaw ia ki khynthei shynrang hynrei u dei ban khot iakren da kaba jai jai ia ki halor ki jngiakhih bajai bajai ka jong ki.
Na ka liang ka seng kan ai ka jingkyrshan kaba pura ia ki shiphew seng halor ka nongrim ba ki ieng ban pynkyriah noh ia u DC ka West Jaintia Hills u Arun Kumar Ambhavi bad ia ka KNG College ba kan nangiaid shaphrang ha ka ban dawa na ka por sha ka por ban pynbha noh ia kane ka College, namar kane ka college ka long tang kawei hapoh ka Ri Lum Jaintia kaba kyrshan ia ki samla pule khamtam ia kito kiba duk ba rangli ki bym shem la ioh lad ban leit pule sha kiwei ki college ba rem dor.
Ka seng JNU ka pynrem jur ruh ia ki hynniew ngut ki MLA ka Ri Lum Jaintia kiba peit kai ia ki samla pule khlem da pyrkhat ia ka lawei ki khun ki kti jong ki hi.
Kumjuh ruh ka dawa na u myntri ka tnat pule puthi u Dr RC Laloo ba u dei ban pynbna shisyndon sha ki samla pule bad sha ki nongshnong jong ka ri Lum Jaintia ban tei noh ia kane ka College kumba u la kular haduh 4 klur tyngka na ka bynta ban pynbha ia kane ka college.
“Lada um lah ban pynbna paidbah ha kano ka por ka bha ia u ban hiar shuki noh, ngim kwah ia ki MLA kiba pynbiej ia ngi tang ka ktien khlem ka kam".
Ka All Jaiñtia Youth Welfare Organisation  (AJYWO) Central Body, ka la pynrem jur haduh katta katta  ia ki bor District jong ka WJHD, halor ka jingthombor jong ki ia ki khynnah pule jong ka Kiang Nangbah Govt College, Jowai mynhynnin ka sngi ha Jowai katba ki dang pynlong ia ka jingiakhih ba jai jai jong ki na ka bynta ka bha ka miat jong ka KNGC.“Ka seng ka pynrem jur ia kane ka jingleh tohmet jong ki bor district jong ka WJHD  ia ki khynnah pule jong ka KNGC mynhynnin  ka sngi.
Ka seng ka ai ia ka jingkyrshan ruh ia ki ki mat jong ki samla pule ka KNGC bad ruh ia ki mat jingdawa jong ki 10 seng halor ka jingjia ia ki samla pule jong ka KNGC." Ka Khasi Students’ Union lyngba ka Education Cell ka pynrem jur ia ka jingleh donbor ka District Administration ia ki samla pule ka Kiang Nangbah Government College mynnin ka sngi ha sor Jowai.
Ka daw kaba la pynlong ia kine ki samla pule ban iaid paidbah sha ka ophis u DC, ka dei namar ka jingkuman ka sorkar lyngba ka tnad education ha kaba ia dei bad bun tylli ki mat jingdawa jong kine ki samla kiba la pynpaw ha khmat ka sorkar naduh ki por ba mynshwa.
Kaba sngewsih ka long dei lyngba ka jingbym suid ñiew ka sorkar ba kan sa poi haduh u pud ba ki samla pule kane ka kolej ki shah bom bad shah tied ha ki pulit.
Ki mat jingdawa jong kine ki samla pule kim dei na ka bynta ka jingmyntoi shi met, hynrei ki dei na ka bynta ka bha ka miat jong baroh ki samla pule kane kolej kiba mynta bad kiba hadien.
Shuh shuh ka long kaei kaei kaba sngew thamula ba ka sorkar ha ka jaka ba kan pynbeit ia ki jingeh ki samla pule ka kyntu pynban ba ki dei ban pynlut por ha ki jingpule ym ha ki kam dawa.
Shillong, 11 Naiwieng:Ka  Bharatiya Janata Yuva Morcha (BJP Youth Wing) ka Meghalaya ka la pynrem jur ia ka bor synshar district ka West Jaintia Hills kaba shu tied shu bom ia ki samla pule ka Kiang Nangbah Govt College, kiba dang pynlong ia ka jingiakhih da ka lynti kaba jai jai bad ka la dawa ba ka sorkar ka dei ban buria ia baroh ka jinglut jingsep jong kito ki samla ba la mynsaw ha ka jingshah leh tohmet ha ki pulit.
Ha ka jingpyllait khubor mynta ka sngi, u President ka BJYM u Bah Egenstar Kurkalang u la ong ba kumba ka paw kane ka sorkar Congress ka pahuh pisa bha ban pynlong ia ki tamasa ba lai phew jait katba ia ka pule puthi pat kam pynleit jingmut eiei.
“Ka dei thik kumba ong ki samla pule ba kane ka sorkar ka pahuh pisa ha ki kam tamasa ki kam rongphong hynrei kam salia ia ka pule puthi bad ki kam ba kongsan jong ki paidbah", la ong u Bah Kurkalang.
U la ong ba ki samla pule ka Kiang Nangbah ki la dawa ia ki jingdonkam ba shong nia hynrei ka sorkar ha ka jaka ban shah shkor ia ki, ka la pynlut kai ia ka pisa sha ki kam tamasa ki kam rong phong.
“Ka dei ka jingdawa kaba la slem bah ba ka sorkar ka dei ban leh ban trei ia ka bha ka miat bad ka jingbit jingbiang jong ki samla pule bad ka kolej hynrei ka jingleh ka sorkar ban tied ban bom ia ki samla pule ka dei ka jingleh bym lah ban pdiang",  u la ong.
Kane ka sorkar Congress ka jur tang ki ktien jingkular ban pynbiej kai ia ki paidbah ka jylla hynrei ki kam khlem poi shaei shaei ruh.
Ka jingphah jong u majistor tang da ka kot sada ia ki jingkular ka sorkar khlem ka jingsoi eiei, ka pyni ba ka dei tang ka kam thamula suda ban pynbiej ia ki samla pule, la ong u President ka BJYM.Shillong, 11 Naiwieng:U bah D.D Lapang President Meghalaya Pradesh Congress Committee (MPCC) ba la synranlang da u General Secretaries MPCC, U James S.Lyngdoh, Shri Sanjay Das bad ka State Mahila President, kong Joplin Scott Shylla ki la leit ban rakhe ia ka lyng khuh sngi kha ba 125 u Pt.
Jawahalal Nehru ha Jawahalal Bhawan Dr.Rajendra Prasad Road, New Delhi ha ka 7 tarik mynta u bnai, bad ka phang pdeng jong katei ka jingrakhe ka long ‘Ym don jingsuk khlem ka jinglaitlud bad ym don jinglaitluid khlem ka jingsuk’ kiba dei ki jingkren u Nehru.
Ha katei ka jing rakhe ka la don ka jingiasyllok kaba la ialam da u Shri.Salman Khurshid bad u Shri.Gulam Nabi Azad.
U Vice President ka AICC, u Shri.Rahul Gandhi u la donlang ha katei ka jingrakhe bad u la ai jingkren ruh.
U bah Lapang u la iakynduh ia u Shri.Rahul Gandhi, Shri.Gulam Nabi Azad, Shri.Salman Khurshid.
Shillong, 12 Naiwieng:Ka Khasi Student Union Jaiñtia Hills District ka la phah shithi sha ka myntri kam pohing ka jylla ka kong Roshan Warjri, ha katei ka shithi ka KSU ka la ong ‘phi la tip ia ka jingjia ba ki samla pule ka Kiang Nangbah jong ngi ki la ia kynduh ia ka jingshah pynshitom kaba la palat pud naar ka jingle donbor ki bor ka West Jaintia Hills District, hynrei wat hadien ba phi la tip ia ka jingshisha ruh kaba la phi la iohi hi pynban phi leh kyllut ia katei ka jingshah pynshitom ki samla jong ngi’.
Ha katei ka shithi ka KSU ka la kyntu ia ka myntri ba ka dei ban tuklar ia katei ka kam watla kin mih ki jingeh hynrei ka dei ban thaw ki lad ki lynti ban pynurlong ia kam kloi katba lah.
Ka KSU ka la pynrem ia u DC , ki pulit ka WJH bad ia u IGP bah H.Nongpluh halor ka jingjia kaba jai ha kine ki sngi ia ki samla pule ka Kiang Nangbah.
Ka jingthoh ka la ong ruh ba ka Kiang Nangbah College ka dei ka jaka bad ka sorkar ka dei ban pynkiar ia ki pulit na katei ka jaka khnang ban lait na kano kano ka jingjia ka bym kwah ban jia hapoh ka jaka jong katei ka jaka pule.
Ka KSU ka la ai jingiaroh ia ki samla pule ka Kiang Nangbah kiba la ieng skhem wat hapdeng ka jingialeh ban ia khih na ka bynta ka lawei jong ka jingpule jong ki, ka iaroh ruh ia u ma Robinus Syngkon ,MLA ka Mowkaiaw, Marki Mulieh MDC Jowai North, namar ka jingai mynsiem jong ki ia ki samla pule da kaba pyrshang ban ia kren ia ka jingeh ki samla pule sha ka sorkar.
Hynrei ka KSU ka la buh ia ka kyntien ha katei ka shithi ba lada ka sorkar kam leh eiei ban pynurlong ia ka jingdawa ki samla pule na ka liang katei ka seng kan ym sngap jar bad kan ym long ruh tang ka nongpeitkai.
Shillong, 12 Naiwieng:  Ka seng Poor People Movement (PPM) ka la kynnoh ba u Rangbah Shnong ka Umdapdamu ha Ri-Bhoi bad u Gram Sevak ka Umling Block ki iasuh buit ban bam ei ia ka pisa shna iing baduk jongki briew kane ka shnong  da kaba kam, ba ka dei ka skhim kaba ai sngewbha da ka shnong ia ki paidbah ban shna iing.
Haba kren mynta ka sngi, sha ka ki nongthoh khubor, u president ka PPM u Bah L Dohtdong u laong ba u Rangbah Shnong ka Umdapdamu u Bah Beral Maring u la thok ia ki briew jong ka shnong da kaba kam ba ka skhim shna iing ka sorkar pdeng ka Indira Awaas Yojana (IAY) ka dei kaba shu ai sngewbha na ka shnong ia ki briew.
Ia kane ka jingpyndonkam bakla jong kine ki briew ia ka pisa IAY la lap da ka PPM lyngba ka jingwad jingtip da ka RTI na ophis u Block Development Office (BDO) Umling.
“U Rangbah shnong ka  Umdapdamu u la ong ia ki briew ba ioh ia kane ka skhim shna iing  ka dei ka jingai sngewbha ka bor shnong ia ki briew kiba duk" la ong u president ka PPM.U la ong ba katkum ka jingtip na ka RTI, kawei ka longkmie kaba ioh ia kane ka skhim ka kong D Nongshli ka la sei ia ka pisa kaba T.18, 000 ha ka sien ba nyngkong.
“Ka jinglap da ka RTI ka la pyni ba ia ka jingsei pisa ha ka sien kaba ar bad kaba lai ka khlem shim namar ba khlem leit pan ka Kong Nongshli," u la ong bad bynrap ba hadien ba la kylli la lap ba ka Kong Nongshli ka la phiah ia ka pisa ba ka ioh ban ai sha ka jingdawa u Rangbah Shnong", la ong u president ka PPM “Ka Kong Nongshli, ka la iathuh ba ka pisa ka dei ka jingai sngewbha Khrismas da u Rangbah Shnong" , la ong u Bah Dohtdong bad bynrap haba leit kylli na u Rangbah Shnong u la ong ba u la shim ia ka pisa kumba T.6000 bad la dep pynlut".
Hynriew tylli kiba ioh ia kane ka skhim ki la hap siew mar T.5000 sha u Rangbah Shnong namar ba u donkam ban ai sha u Gram Sevak ka Block, la ong u Bah Dohtdong.
“U Gram Sevak haba kylli balei u shim pisa,u iathuh ia ngi ba ka dei ka buit jong u Rangbah Shnong, ban pynjah burom ia u" la ong u Dohtdong bad bynrap ba “ U Rangbah Shnong bad u Gram Sevak  ki ia sait met uwei ia uwei pat halor kane ka jingbam pisa beain".
U president ka PPM u la ong ba ka seng kan ujor ejahar pyrshah ia kine ki briew kiba ialam bakla ia ki paidbah bad kaba dei ruh ka kam bamsap kaba shyrkhei.
“Ngin ujor ejahar pyrshah ia u Rangbah Shnong bad ki nongtrei ka Community and Rural Development (C&RD)  ban leh katkum ka ain ia ki" u la ong.
U la ong ba nalor kine ki briew kiba duk, ki don ruh kiba don ba em kiba paw kyrteng ba ioh ia kane ka skhim katkum ka RTI.“Ha u snem 2014-15, kawei ka kong Tristina Nongshli ka bym don ha ka BPL list bad ka bym dei ka nongshong shnong ka shnong ka la ioh ia kane ka skhim ha ka kyrteng jong u knie jongka u Pay Nongshli," la ong ki nongialam ka PPM.Ha ka jingshisha kane ka skhim IAY kam dei kaba lah ban ai shawei pat hynrei dei tang ka trai kaba dei ban ioh ia ka.
Hynrei na ka liang u Bah Pay u la kyntait ban pdiang namar ba u la ioh ia kane ka skhim ha u snem 2010-2011, u la ong u Bah Dohtdong.
Shillong, 12 Naiwieng:Ka hukum jong ka Meghalaya High Court ban pynjari da ka ain shipai Armed Forces Special Powers Act (AFSPA) ha kane ka jylla ka la pynlong ia ki kynhun bapher bad ki paidbah na rilum Garo ban pyrshah jur ia kane.
Ki seng sain pyrthei kum ka NPP, ka liang synshar ha GHADC ka GHPA bad ki sengbhalang ki la dep pynpaw ia ka jingpyrshah tyngeh ia ka jingthmu ban wanrah ia kane ka ain ha rilum Garo namar ba ka dei iakjakor jong ka jingailad ban thombor jong ki shipai ia ki paidbah.
Ka jingpyrshah ka la pur sha kane ka rilum Khasi ruh ha kaba ki katto katne tylli ki sengbhalang kynthup ka Thma U Rangli Juki (TUR), ka Garo Students Union (GSU) bad ka Civil Society Women’s Organization (CSWO) ki la rai ban pynlong ia ka jingiaid paidbah ha ka sngi Nyngkong ka 16 tarik Naiwieng ha nongbah Shillong ban pynpaw pyrshah ia kane ka jingthmu ban pynjari da ka ain shipai ha rilum Garo.
Ki la rai ban pynlong ka jingiaid paidbah na madan Iewrynghep Laitumkhrah sha phyllaw ka Additional Secretariat.
Ia kane ka jingiaid paidbah yn ai kyrteng kum ka Iada ia ka hok longbriew man briew ha Rilum Garo.
“Ka dei ka kam kaba sngew khia jur ia ka lawei jong ki paidbah lada ka ain shipai AFSPA yn pynjari ha kane ka jylla bad ngi dei ban wanlang ha kajuh ka rynsan ban ialeh pyrshah ia kane", la ong ka nongialam ka TUR  ka Kong Angela Rangad.
Ka la ong ba ka long kaba suk ban wanrah ia ka ain shipai AFSPA hynrei kan long kaba eh ban weng ia ka shsien ba la pynjari kumba la paw ha jylla Manipur ha kaba ka Irom Sharmila ka la pynlong ia ka jingshah thngan haduh 15 snem ban dawa weng noh ia kane ka ain hynrei khlem pat urlong.
Ka NPP kham mynshwa ka la dep buh jingthoh sha ka sorkar pdeng ban pyrshah jur ia kane ka ain.
Shillong, 12 Naiwieng:Ka sorkar ka la pynbna sngi shuti ha ka 21 tarik mynta u bnai ha ki jaka ba hap hapoh ka 32-Nongstoiñ Konstitwensi khnang ba ki paidbah kin ioh ban thep ia ki vote jong ki.
Ha katei ka sngi ka sorkar ka la pynhi hukum ba baroh ki nongtrei ha kino kino ki jaka ai kam ki dei ban ioh shuti ryngkat ka jingsiew ia ka bai sngi jong ki.
Ia kane la pyntip da u Under Secretary sha ka sorkar jylla General Administration (A) Department.
Shillong, 12 Naiwieng:Ka VDP (Village Defence Party) ka la ioh bat ia uwei u khar bangla mynta ka sngi ha ka por 4 baje ei ei ( mynstep).
La ioh kem hadien ba la ioh jingtip ba don ki khar Bangla kiba la wan rung be-ain sha India lyngba ka wah Dona kaba don hajan Umkiang, bad hadien ab la pynap shrip baroh shimiet ki VDP ki la ioh ban kem tang uwei u khar Bangla katba kiwei pat ki la lait phet noh.
Utei uba la shah kem u dei uba la tip kyrteng kum u Mozrul Alom uba na ka shnong Joypur, Thanat Kanaighat, District Sylhet.
Hadien kane la tohkit bniah la lap ba utei u khar Bangla u dei u nongtuh masi bad uba trei ruh sha ki thain dewiong.
La aiti noh sha ia u sha ki pulit jong ka Umkiang Police Patrol Post.
Shillong, 12 Naiwieng:Ki samla pule hapoh ka lama ka Kiang Nangbah Govt College Students Union (KNGCSU) ki la pynrem jur ia ka jingbom bad jingtied lathi ki pulit shynrang ia ki samla pule kynthei ha ka jingiaid paidbah jongki ha kane ka sngi Hatmajai ha DC ophis, Jowai.
Ka KNGCSU ka la ong, “Ngi pynrem ia ki pulit shynrang kiba shoh bein ia ki samla pule kynthei jong ngi kaba long shaba palat haduh kaba kiba bun ki mynsaw na kane ka jingshoh kulmar jong ki.
Ka sorkar ka dei ban pynshitom ia kine ki pulit shyn rang kiba pynmynsaw ia ki samla pule kynthei kaba ktah ia ka hok longbriew manbriew jong ki bad ngi dawa na ka sorkar ba kan pynshitom iaki katkum ka kyndon jong ka ain".
Ka KNGSCU ka la pynpaw ia ka  jingsngew lyngngoh ba ha katei ka sngi u DC ka West Jaintia Hills, ryngkat bad ki pulit langrut u leit ban wan kthong ia ki samla pule.
“Kawei kaba pynsngew phylla ia ki samla pule ka long, balei kat u DC u long katjuh ka bor kum ki pulit langrut ban leit beh kthong lang ia ki Samla pule ryngkat bad ki pulit sha surok", la ong ka KNGCSU.Ka la ong ba ka jinglehbor ka pyni ia ka jingtlot jong ka synshar  paidbah ha ka Ri bad kaba pynartatien ia ka lawei ba phyrnai jong ka jaitbynriew.
Ka seng ki samla pule ka la ong ba ka sorkar ka dei ban siew iaka bailutksan kaba ki samla pule ki la sah hospital na ka daw ka jingshah shoh ha ki briew jong ka ain halor ka jingjia ba la dep jia ha ka 10 tarik Naiwieng.
Ka KNGCSU ka pynshai paidbah ruh ba ka jingialang paidbah, ha ka 10 tarik Naiwieng ka long ban dawa ia ki mat bapher bapher ba ki samla pule ki dei hok ban dawa katkum ka synshar paidbah jong ka Ri.
“Ngi kwah ban pynshai ha ka jingiadei bad kawei na ki mat halor ka jingshah kawang maw jong ki briew ka sorkar, ha ka jingshisha  na ka liang jong ngi ki samla pule  ngim don jingmut ban pynkulmar ne mih ka jingsngewsih na kane ka jingiaid jai jai, kaba ngi iaid ban dawa iaka hok hynrei napdeng pat don ki riew shim kabu kiba kwah ban pynthoh bria ia ngi ki samla pule bad ngi pynremjur ia kine ki riewshim kabu kaba pynthoh bria ia ngi kum ki samla pule", la pynkut ka kyrwoh na ka seng.
Shillong, 12 Naiwieng:Ka Meghalaya Board of School Education (MBOSE) ka la ailad ia kito ki skul kiba don jngai na ki jaka ba buh ia ki jingkylli ia ka eksamin klas IX ba kin phah da ka jingthoh sha ka MOBOSE lyngba u Director ba kin pan bor ban shim lypa ia ki jingkylli namar ka jingjngai.
Ia kane ka rai la shim ha ka jing ialang jong ka JACATAM bad u Executive Chairman, director  ka MBOSE ban iakren halor ka jingeh jong kito ki skul ban leit shim ia ki jingkylli 2 kynta shwa ban pynlong eksamin kumba la pynmih jingpynbna da ka MBOSE kham mynshwa.
Haba pyntip halor kane, u publicity secretary ka JACATAM u Babu Kular Khongjirem u la ong ba ka jingialang ka la ia mynjur ba kito ki skul kiba don jngai na jaka ba buh ia ki jingkylli ki dei ban phah jingthoh sha u Director ka MBOSE ha kane ka taiew ban wan ba kin lah ban leit shim lypa ia ki jingkylli shisien shim baroh.
“Hadien ba ngi la iakren bad u Executive Chairman bad u Director ka MBOSE mynta ka sngi,  la iarai ban ailad ia kito ki skul ba don jngai na ki jaka ba buh ia ki kot jingkylli ba kin leit shim lypa noh tangba ki dei ban phah jingthoh sha kine ki heh ka MBOSE ha kane ka taiew ban wan", la ong u Babu Khongjirem.
U la ong ba ka jingbuh ka MBOSE ban ailad 2 kynta shwa ban sdang eksamin ban leit shim ia ki jingkylli klas IX ka long kaba eh shibun ia kito ki skul kiba don sha jngai phew kilometre ban iaid.
Ha kawei pat ka liang, U Bah GG Bung Snaitang, uba dei u nongialam jong ka seng UDP Ranikor, ula ai ka jing ai khublei ia ka ophis jong ka MBOSE, kaba la ailad ia kitei ki skul kiba jngai, ba kin shim lypa ia ki jingkylli jongki bad ula iathuh ba ki nonghikai jong kitei ki skul, kin hap ban leit rah bad ka jingthoh sha ka ophis jong ka Board, ha ka Lah Sngi U Blei bad ban pyni ia ki jingeh, ba ki ia kynduh ha ka jingjngai na ka jaka ba ju pynlong eksamin.
Lah ban pynkynmaw, ba U bah Snaitang, ula phah ia ka jingujor ha ki khyndiat sngi ba ladep sha ka ophis jong ka MBOSE, ban pynpaw ia ka jingeh, ba ki don ki skul, kiba ka jingjngai kaba haduh 20 ne 40 Kilometre na ka centre eksamin bad katei kan buh jingeh, ia ki, ba kin leit shim ia ki jingkylli jong ki khynnah Class IX, hapoh ka por ar kynta, kaba la buh da ki nongpyniaid eksamin jong ka MBOSE.Nongstoin, 12 Naiwieng:Ka rynsan pynshai paidbah da ki saw ngut ki kyrtong ki ban iakhun ha kane ka election shiteng samoi ha ka Nongstoin Constituency, ka long kaba shongshit bha ha kaba la sakhi ruh ia ki ba bun ki paidbah kiba la wan ban sngap ia katei ka jingpynshai na ki kyrtong bapher bapher.
Ia katei ka jing ialang la pyniaid da u bah Casper Marbaniang bad la pynlong ruh ha ka iew Nongstoin myn ha ka sngi palei jong ka taiew bad la sdang nyngkong eh ia katei ka jingkren na u bah Dios Jyndiang kyrtong ka seng HSPDP hapoh ka jingialam jong u bah Ardent M Basaiawmoit President HSPDP ha ryngkat ka jingdonlang jong u MDC ka Nongstoin bah LG Nongsiej, bah KP Pangniang MLA Rambrai Jyrngam bad bah W Mawsor MLA Mawshynrut lem bad ki nongkyrshan jong ka seng.
Ha ba kren ha katei ka jingialang  na ka liang jong u bah D.Jyndiang u la ong ba kiba bun ki briew ki kren bad bein ia u ba u long tang u nongniah kali bad u la ong ruh “Ho,oid nga dei u Driver bad nga sngew sarong ia ka kam ka ba nga trei namar kum u briew ba la nang la stad ngam ju khein poh ia kano kano ka kam".
Shuh shuh u la ong ruh ba ka kam jied nongmih khmat ka dei ka rai jong phi u paidbah namar  u nongmih khmat u dei tang u shakri hynrei um dei u kynrad jongno jongno, kumta lada un jop bad poi sha ka thong un iai bteng bad buddien ia kam bad ki nuksa jong u Maieid bad khamtam ia ki  mat, kiba u maieid u la ialam.
Ka jingialang kaba bud ka dei sa jong I kong Fenella bad la wan synran da u bah Adelbert Nongrum, bah Ban Basaiawmoit bad ki nongkyrshan.
Haba kren ha katei ka sngi I kong Fenella ila ong “Nga la ialeh election teng ha u 2013 bad ha katei ka por nga ialeh da ka jingsngew (emotion), hynrei mynta pat ngan ialeh election da ka jingshaniah (devotion), bad ha kane ka kynti ngan kynmaw shwa ia ka kamram na ka bynta jong phi u paidbah bad ka hok jong phi".
Shuh shuh I la ong ruh ba ka long kaba suk ban jied ia ki MLA, hynrei jynjar pat ban jied ia ki nongialam, namar ki nongialam kim dei ban shu sngap jar ha kaba la dei ka por ia ki ba kin kren, bad ka thong ka jong I ka long ba in long ka atiar ba skhem ia ka jait bynriew bad  in pynkupbor  ia ki paidbah da ka jingtip.
U ma ieid u khlem bynshet ia kane ka kam hano hano, hynrei u la aiti ha phi ki paidbah Nongstoin, kumta ai ba phin long ka umphniang bad nga pat ngan long kum ka sharak na ka bynta ka jong phi, ong I kong Fenella.
Katba ia u kyrtong ka UDP u bah Mosklandar Marngar, la wan ban synran da u bah Metbah Lyngdoh MLA, Dr.Donkupar Roy bad kiwei kiwei u bah Mos haba ai jingkren u la ong “Lada ngan jop ha kane ka election ngin iatrei lang na ka bynta kane ka Constituency bad ngam kwah ialeh election tang ban ioh tulop ne ioh scheme lane pension hynrei ban iakit bad ia bah lem ia ka khia ka shon jong ka constituency hi baroh kawei".
U la pynpaw ruh ia ki mat jong u kiba ha khmat eh ki long  ban peit bad khmih ia ki jingdonkam ki samla pule ki jaka pule puthi kiba la bit ba biang ha kane ka thain, bad kumjuh ia ka jingiohkam ioh jam bad u la bynrap ruh da kaba u ong “Ngam kular ban pynioh ia kam iano iano lane ban wanrah ia kita ki jaka pule ha kane ka thain  hynrei ka dei ka kamram jong nga ba ngan ia ksaid ia kitei ki mat ha ka iing dorbar thaw ain".
Kiba bun ki nongkren ha katei ka sngi ki la ia kren bun ktien bha ia ka mat khang tih dewiong, jingjia Langpih bad jingpyrshah tih Uranium bad ia ka VAB.Kiba bun ruh ki nongkren ki la kren bad kynthoh jur ia ka seng congress bad ia ka sorkar Jylla hapoh ka jingialam jong u Dr.Mukul Sangma.
Ha kaba khatduh khatwai eh jong ka jingialang la wan poi sa ka seng Congress bad la synran ia u bah Gabriel Wahlang u kyrtong da u bah Rowell Lyngdoh Dy CM, bah HDR Lyngdoh Myntri ka DCA lem bad ki nongkyrshan ba radbah ka seng.
Na ka liang jong u bah Gabriel Wahlang, ha kaba u la ong “Ka jingbishar ka dei ka jong phi, wat la ki ba bun ki kyrtong ki la kynthoh lai phew jait ia ka seng congress" bad na ka liang jong u ula ong ban ieh bad aiti ha ki paidbah ba hato nga la long u nongmih khmat u ba kumno.
Shuh shuh u la ong ruh bad haba ngi jied ia ki nongmih khmat ngim dei shuh ban jied da ka jingsngew briew bad baroh shi katta ngi la jied da ka jingsngew briew bad ieid ia u nongmihkhmat  hynrei mynta kala dei ia ngi ban pyrkhat ia ka lawei bad ngin ia jied na ka bynta ka roi ka par bad ka shong ha phi la phin jied ia ka roi ka par ne ia ki nong kynthoh bad lada phin jied ia ki nongkynthoh  ka jubab ba phin ioh hadien ba ki la jop ka long ba wat sngew eiei ba ngi don ha ka liang pyrshah.
Jowai, 15 Naiwieng:Ki Sengbhalang na ri lum Jaintia kiba kynthup ki la ai da ka dorkhas sha u Deputy Chief Minister, uba dei ruh uba peit ia ka tnad pule dangle, u Dr.RC Laloo ban dawa ban pynurlong ia ki mat dawa jong ka KNGCSU bad ruh ban pynkynriah ia u DC bad Add.
l SP na West Jaintia Hills.
Ka bor District ka la siat um, siat lyer pynsat khmat bad ruh bom lathi ia ki samla pule ka Kiang Nangbah ha ka 10 tarik une u bnai katba ki dang pynlong ka jingiakhih da ka jingiaid paidbah ban dawa na ka sorkar ban pynurlong ia ki mat dawa jong ki.
Ki sengbhalang bapher bapher ha ka shithi ba la iasoilang bad phah sha u Dy, CM, ki la dawa ban pynurlong ia ki mat dawa jong ka KNGCSU, bansiew bai lut san sha kito ki samla pule kiba la mynsaw bad ruh banweng ia ka ejahar ba la ujor pyrshah ia ki katto katne ki nongialamSengbhalang ki ba kynthup ia ki nongialam ka KNGCSU.Shillong, 12 Naiwieng:Ha ka jingiatai ki kyrtong kiba ia aireng ha ka elekshon shiteng samoi ha Nongstoiñ kaba la long mynta ka sngi ha iew Nongstoiñ, la synran ia ki da ki nongialam ba kham rangbah jong ki bad ki la ai jingkren ruh sha ki paidbah kiba wan ban sngap jingialang.
Na ka liang u kyrtong ka Congress u bah Gabriel Wahlang, la kren da u bah Rowell Lyngdoh uba dei u myntri Aiñ ka sorkar jylla bad ha katei ka jingai jingkren jong u, u la ong ba ka VAB ka dei ka mat ba ka seng Congress ka shah kynthoh ha kine ki sngi, hynrei u la ong ba bun ki nongialam ki la shu pynlong langkñia ia u paidbah bad ki la pynkulmar jingmut ruh ia u paidbah bad bun bunsien la shu pynlong ishu ia ka bym donkam ruh da kaba pynmih ia u paidbah ha Mada Polo ne ha Motphran, “Ki nongialam ki la pynlong langkñia ia u paidbah namar ka VAB" ong u bah Rowell Lyngdoh.
Shuh shuh u la ong ba ka sorkar kam kwah ban batai stad khlem ka jingshisha , “Ngim kwah ban ia thaw Aiñ ha Madan Polo ne ha Motphran, hynrei ngin thaw aiñ ha Assembly" u la ong biang.
Ha kaba ia dei bad ka jingkhang tih dewiong u bah Rowell u la ong ba bunsie ka seng Congress ka shu shah kynnoh beit ba ka leh donbor ia ka jaitbynriew “Hynrei to tip ba ka Supreme Court ka dei ka nongpeit bad nongkhmih ym ka Party ne ka sorkar Congress" ong biang u Ma Rowell da kaba bynrap shuh shuh da kaba ong “Paidbah pyrkhat jai jai wat ailad ban shah pynkulmar jabieng hano hano".
U bah HDR Lyngdoh ba baroh ki kyrtong ki la kynthoh ia ka jingleh donbor lai phew phew skit, “Hynrei to tip ba kane ka sorkar ka shym la don lypa bad kam dei kaba shu long hi hynrei dei ma phi ki paidbah phi la jied hi" Haba iadei bad ki jingkylli ba la kynthoh ba ka sorkar ka don ka jingthmu ba sha lyndet ban pynkloi ia kane ka election shiteng samoi, u bah HDR u la ong ba kam dei ka sorkar jylla ba la pynbeit ia kane ka election hynrei dei ka Election Commission jong ka Ri India kaba la pynbeit, bad ha kaba iadei pat bad ka jingkhang tih dewiong u la ong ba ka sorkar bad ka party congress kam don bynta ban khang ia kitei hynrei dei ka NGT lyngba ka Iingbishar kaba la khang hadien ka jingujor ba la ioh na ka All Dimasa Student Union.
Ha ka jingkren jong u bah Ardent u la ong ba ka Party HSPDP ka la pynkhreh ban ia khun ban ioh ia ka bor ha u 2018 bad paidbah wat nym pynsniew dur ia kane ka jingthmu jong ka party bad lada ngin jop ha kane ka kynti khlem pep ngin sa jop lut ia ki elekshon shiteng samoi jong ki MDC ka ban sa long shen bad ka seng HSPDP ka nym pat kut tang ha u Maieid ne ha Nongstoin.
U la ong ruh ba ym dei nym khein poh ia kano kano ka kam bad yn nym ailad ia kino kino kiba pynia sngewpher jait bynriew bad u Maieid u la iohi lypa ia kaei kaei kaba don ha lyndet jong u bah Jyndiang bad balei pat ngin dang artatien ma ngi ki paidbah.
U Dr.Donkupar Roy haba kren u la ong ba u bah Moskkandar u lah ban long u samla u ba kham tbit ban ia u Maieid bad lada ka seng UDP kan jop kan pynlong ia baroh ki seng Riewlum ban phai khmat sha kane ka party ban iatreilang bad kum ki nongmih khmat ngi hap ban tip bad peit shwa ia ka Nongstoin bad hadien sa ia peit sa ia kiwei kiwei ki bynta.
Shillong 12 Naiwieng:   Ka bor pyniaid jong ka Synod College kan sdang noh ia ka kyrdan jingpule Master degree ne Post Graduate course da ka subjek Political Science.
Kane ka jingthmu yn sdang noh shen.
Haba kren mynta ka sngi, sha ki nongthoh khubor, u Principal ka College u Dr.D Wanswett u la ong ba ka kolej ka la ioh ia ka jaka ha  Maw pdang ha u snem 2010 ha ka jingheh kaba 9.5 akar tam ban shna ia ka jaka pule jongka.
Ka jinglah ban sdang noh ia kane ka kyrdan pule ka dei sa kawei pat ka lynti iaid kaba jrong jong ka kolej ha ka jingshakri jongka.
Nalor ban plie ia kane ka kyrdan pule ba kham shalor, ka bor pyniaid ka kolej kan pynthymmai kan pynbha ruh ia ki rukom treikam ban plie sa kiwei ki jingpule ia ki samla.
Ka Synod College Shillong kan rakhe ruh ia ka jingdap 50 snem ha ka 20 tarik Naiwieng, la iathuh u Dr.D Wanswett.
"Ia ka Synod College la plie ha u snem 1965 da ka jingthmu ban kyntiew ia ka pule puthi khamtam ia ki briew na nongkyndong kiba duna ha ka ioh ka kot", la ong u Dr Wanswett.
U la iathuh ba ka kolej ka la plie ia ki jingpule under-graduate course ha ka Arts, Commerce, Science, Bachelor of Computer Applications (BCA) bad ka Higher Secondary ha ka Arts, Commerce bad ka Science.
Nalor kine, ka kolej ka la ai ruh ia ka jinghikai kiba iadei bad ki kam ki jam ne Professional course bad Certificate Course.
Shillong 15 Naiwieng:Ha ka sngi rakhe jong ki lad pathai khubor ka ri, ka Meghalaya Editors’ and Publishers’ Association (MEPA) ka la ai khublei kitbok ia baroh lad khubor ha ka jylla.
Ha kane ka sngi ba kyrpang, ka MEPA ka kwah ban kyntu ia ki dkhot jongka ba kin bud bad bat beit ia ka nongrim jong ka jingthoh khubor haba leh ia kano kano ka kam ban ai ka jingshakri ha ki paidbah.
Ka ri synshar paidbah kaba im ka dei ka ri kaba ki lad khubor ki long laitluid, ong u President ka MEPA u bah RM Shabong ha ka kyrwoh khubor.
Haba kren ha ka jingialang jong ka Newspaper Editor’s Conference ha ka 03 Tarik Nohprah, 1950,  U Myntri Rangbahduh barim ka India (L) Pandit Jawaharlal Nehru u la ong “Nga kwah ba ki lad pathai khubor ki dei ban laitluit ban ia kaba khniot ne buh kyndon ia ki".
Hynrei mynta, ka jinglait luid jong ki lad pathai khubor ha kane ka jylla ka la ring tlot ha kaba   ka sorkar jylla ruh kam shym la shah shkor ia ki jingeh jong ki lad pathai khubor.
Ki lad pathai khubor ki la iakynduh shibun ki jingeh bad mynta ka la nangjur ka jingshah khnoit ha kine ki 43 tylli ki snem ba la ioh ia ka jylla.
Ka MEPA ha ka jingpyrshang jong ka ban trei borbah na ka bynta ka jingbit jingbiang jong ki lad khubor ka la ju iakren bad ka sorkar, watla ki la don ki mat kiba la jop pynban kiba bun pat ki dei kiba dang sahteng bad kiba hap ban dang pyndep, ong biang ka kyrwoh khubor.
Ha kane ka sngi, ka MEPA ka pynthikna ia ka jingkut jingmut jong ka ban shakri sha ki paidbah bad ban iakhun ia ka jinglaitluid jong ki lad pathai khubor ha ka jylla bad ban ioh biang ia ka burom kaba la shah knieh noh.
Ka MEPA ka kwah ban pynpaw ia ka jingsngewnguh sha baroh ki nongpynmih khubor, ki nonglum khubor, bad ki nongtrei na ka bynta ka jingtrei khlem jingthnum jongki ban shakri ia ka kam ha ki snem baroh bad kiban dang wan, la ong ka kyrwoh na u General Secretary Bah Philip Marwein bad President Bah RM Shabong.
Shillong, 15 Naiwieng:Ka Khasi Students’ Union (KSU), ka pynpaw biang ia ka jingsngew pyrshah jur jongka, halor ka jing pynjari ia ka ain shipai lane ka Armed Forces Special Power Act (AFSPA), ha Garo Hills, namar ba ka seng, ka sngew ba katei ka ain, kam lah ban wan rah ia ka jingsuk ha Garo hills, hynrei, kan nang pynmih pynban sa shibun bah ki kam pyntriem ha katei ka thain.
Katei ka ain, la ong da ka KSU, ba kan pyn mih ia ki kam thombor jong ki shipai, ki jing pynkhein ia ka hok longbriew, ha kaba la iohi, ha kiwei pat ki jingjia ha ki Jylla, ba ka don katei ka ain.
Ha kawei pat ka khubor, na ka liang jong ka Federation For A’chik (FAF), ka All India Garo Union (AIGU) bad ka Unified Peace Movement for Garo Hills (UPMGH), ka ai khublei ia u myntri kam poh iing ka sorkar India, U Kiren Rijiju, ha kaba u sngew iahap, ba dei ban pyrshah ia ka jingkwah jong ka High Court, ban pyntreikam ia ka ain shipai lane ka AFSPA ha Garo Hills jong ka Jylla Meghalaya.
La pynpaw ruh ba u paidlang na ki kynhun bapher, ula mih ban ia iaid paidbah bad pynpaw pyrshah halor ka jingthmu ban pyntreikam ia katei ka ain, ha ki bynta bapher jong ka Garo Hills.
Kitei ki seng, ki khot ruh ia kito kiba sngew iahap, ba kin ia treilang, na ka bynta ban khanglad ia katei ka jingthmu ban pynjari ia ka ain shipai ha Garo hills, ong ka kyrwoh na U Brimbal M Sangma President ka FAF, U Abirth Marak, President AIGU bad U Insting C Marak President UPMGH.Nongstoin, 15 Naiwieng:Katkum ka jing ioh jing tip jong ki bor pulit lyngba ki nongsyntiat, ba ki don ki katto katne ngut ki briew kiba dei ruh ki dkhot jong ka GNLA ki bymdei ki kaikhlaw hynrei kiba dei ki dkhot kum ki nong shong shnong ha ki thain Shallang, myn ha ka sngi thohdieng jong ka taiew ba la lah u wei u dkhot jong katei ka kynhun u la ngat noh ha ka shrip jong ki nong shong shnong ka shnong Riangdim kaba don ha thain Shallang WKHD.Ia utei u runar la kem da kitei ki nongshong shnong katkum ka jingbthah jong ki pulit bad ia utei u bala shah kem la tip kyrteng kum u John N Sangma u ba dei na ka shnong Nongchram, bad hadien bala ioh kem la aiti noh ia u sha ki bor pulit ka Shallang PS ban leh ia kaba donkam.
Na ka liang jong u SP ka WKH bah S.Nongtnger u la iathuh ba ha ka jingtohkit jong ki pulit u tei u briew, ula phla, ba u dei dkhot ka GNLA u la phla ba u dei u dkhot jong katei ka kynhun kaikhlaw u ba long ruh ha kajuh kapor kum u nongshong shnong ha kaba ka GNLA kala thung ia u khnang ba un lah ban ithuh ia ki nongkhaii, na ka bynta ban ioh rahbor bad phah ia ki shithi dawa pisa.
Shuh shuh u la phla biang ba katei ka kynhun kaikhlaw ka ju thung ruh ia kiba bun ki dkhot ki ban long ki dkhot ba shong shnong bad ym donkam kano kano ka jingai jinghikai na ka bynta ki kam pyntriem kum ban hikai siat ne hikai pynbthei bom bad kin shu long beit ki dkhot jong katei ka kynhun kiba shong ha shnong ha thaw ban leh ia ki kam syntiat na ka bynta katei ka kynhun kaikhlaw.
U bah Nongtnger u la ong ba na ka liang jong ki bor pulit ka Shallang PS, ki la register case pyrshah ia utei u John N sangma bad kin dang pynlong ia ka jingthwet kaba jur khnang ban dang lap ksai ia kiba kum kitei ki dkhot kiba don ha ka thain Shallang.
Shillong, 15 Naiwieng:U bah Sanbor Shullai, MLA uba dei ruh u Chairman jong ka Monitoring Cum Implementation Committee jong ka 19th Shillong South Konstitwensi mynta ka sngi u la aiti ia ka Work Order kaba T.1 klur tyngka sha u Secretary jong ka Komiti u bah A.Marweiñ.
Katei ka T.1 klur tyngka ka dei kaba la mang kyrpang lyngba ka SUPW Scheme 2014-2015.
Kate ka komiti kan hap ban pyntreikam ia katei ka scheme ha ryngkat ka jingiatreilang bad ka Shillong Municipal Board, ki Dorbar Shnong, ki seng trei mon sngewbha na ka bynta ka jingmyntoi ki khynnah skul, ki longing kiba duk bad ki paidbah ka 19th Shillong South Konstitwensi.
Shillong, 15 Naiwieng:Ka NPP ka la ioh pynhiar mynsiem khyn diat haba ka sorkar pdeng ka la rai ban nym pynjari ia ka ain shipai ha Garo Hills.
Ha ka jingpynlait kyrwoh ha kane ka sngi u Blei, ka NPP Meghalaya State Unit  ka la pynpaw ia ka jingsngew kmen hadien ba ka sorkar pdeng ka la rai ban iakhun pyrshah ia ka rai jong ka Meghalaya High Court ban pynjari ain shipai AFSPA ha rilum Garo Hills.
“Ki paidbah ka rilum Garo ki sngew kmen ban tip ba ka sorkar pdeng ka la rai ban iakhun pyrshah ia ka hukum ka  Meghalaya High Court  ia ka jingpynjari ain shipai bad kyrmen ba kan wanrah ia ka jingmih kaba katkum ka jingkwah jong ki paidbah halor kane ka jingshim ka sorkar pdeng", la ong ka NPP.Ka NPP ka la ther ia kane ka sorkar ba ialam da u Myntri Rangbah u Mukul Sangma da kaba ong, “ ka jylla Meghalaya ka iakynduh ia kane ka apot bym don shuh ka ain ka nun bad ka shong suk shong sain ka dei namar ka jingbym ler ka sorkar.
Ngi pynrem jur ia ka jinglong hangamei jong u Dr.Mukul Sangma uba pyni sha ka pyrthei ba um pat long uba bit ban bat ia kane ka kam kum u Myntri Rangbah ka jylla",.
Ka party ka la ong ba ka jingbym ler jong u Myntri Rangbah ka  la pynlong ia ka  Meghalaya High Court  ban pynmih ia ka hukum haduh ban pynjari da ka ain shipai ha Garo Hills.
Shwa ia kane u Working President ka NPP u Conrad Sangma  u la iakynduh ia u Myntri kam pohiing ka ri u Kiren Rijiju ban tuklar lem ka sorkar pdeng halor ka hukum ka Meghalaya High Court ban pynjari da ka ain shipai AFSPA  ha Garo Hills.
Ka GHPA kaba dei ka liangsynshar ha GHADC, kynthup ka NPP, GNC bad ka BJP bad ki sengbhalang ha Garo Hills ki la pynpaw ia ka kmen ia ka jingshah shkor jong u Rijiju  ban nym pynjari da ka ain AFSPA ha Garo Hills.
Shillong, 15 Naiwieng:Ha kane ka 14 Tarik ‘Naiwieng ka dei ka Sngi Rakhe halor Ka Jingpang Shini (World Diabetes Day) la pynlong ia ka jingiaid paidbah da ka kjat ha kylleng ka nongbah Shillong.
Ia kane ka jingiaid paidbah la pynbeit da ka Bansara Eye Care Centre (BECC), Society for Promotion of Eye Care and Sight (SPECS), World Diabetes Foundation bad la wan ban ia shim bynta lem da kiwei Seng Treimon Sngewbha kum Ka Meghalaya Women alliance (MWA), Lion Club Shillong, Schools of Nursing bad Nurses jong Ka Dr.H.Gordon Robert Hospital, Nightingale School of Nursing, Seng Kynthei of Nongkseh, Jet Wings, Bharat Scouts and Guides, Therisa House Training, English Foreign Language University, Woodland Hospital, St.Anthony’s College, St.Anthony’s NSS Unit, St.Mary’s College.
Ka Jingiaid Paidbah ka la sdang naduh Nan Polok ter ter shaduh Anthony’s School Stadium Don Bosco, Laitumkhrah ha kaba baroh ki nongiashim bynta ki la ialumlang ban ia shondurlang bad ban noh synniang la ki jingsoi kyrteng kum shibynta ban thaw ki lad ban pyntip bad hikai lem kumno ban sumar bad ban lait na kane ka jingpang shini.
Ka BECC bad kiwei ki Seng Treimon Sngewbha ki la pynlong kum kane Ka Global diabetes Walk mynta la ar sien ar wat kynthih hangne ha Sor Shillong bad ha kane ka sien kaba lai biang, Ka BECC ka la iasnoh kti lang bad 136 Ki Kynhun Partners jong Ka WDF kila ia treilang mon Sngewbha ha ki 58 ki Ri ha kylleng sawdong ka pyrthei.
ha kane ka sngi.
Ha kane ka sngi la don umba palat 300 tam kiba la wan ban iashim bynta ha kane ka jingiaid kjat.
Ha shwa ia kane, la ioh ka jingkren lyngkot bad sam jingtip lem na ka Dr Jenny V Basaiawmoit, Director of Bansara Eye Care Centre halor ka jinglong kyrpang jong kane ka sngi ha shityllup ka pyrthei ban kynmaw, hikai bad pynlong ia kiwei ban tip ba kumno kane ka jingpang shini ka ktah ia kiba bun bad kumno ruh ban lait na kane ka jingpang.
Hadien kata Ka Kongsan Kong Sara Tham President ba mynshwa Ka Meghalaya Women’s Association ki a kaweh ia ka lama ban sdang ka Walk bad I Kong Lily Kharbamon, President ba mynta I la pynlait ia shirynjup ki balloon hapdeng Ka Jingkieng Nan Polok.
Namar ba ka jingiaid kai step, mareh bad ialehkai sport bad games ha kiba bun rukom ka iarap ban pynioh bad pynlong ia ki briew ban long kiba koit ba khiah bad khlain khiah krat, Ka BECC ka la pynbeit sa da ka jingialehkai Football Friendly Match hapdeng Ka St.Anthony’s College bad Shillong College.
U Kongsan Bah Vivek Syiem, SP Shillong City u la ban ba ka nongshun kaba khraw ia ki pyrton shipai bym lah ban treikam bha ha baroh ki liang ka long ka jingmih palat ka kpoh shabar bad kum kine ki jingpynmlien ban kilan met kan iarap ban long ki nongjop halor ki jingpang jingshitom baroh bad wat kum ka jingpang shini ka ban phet sha jngai.
Shillong, 16 Naiwieng:Ki nong-Nongwet ba sah ha Shillong ki la poi kumba 150 ngut ha ka jingialum jongki kaba long ha nongba Shillong ha ka 7 tarik Naiwieng ba la dep ha Shillong.
Ka jingthmu jong kane ka jingialum lang ia ki para shnong ba sah ha Shillong ka long ban pyni ia ka jinglong kawei, iajan, ka jingiatreilang bad kyntu ia ki para shnong ban trei shitom ban kiew ha ka jingim ban pynpaw ia la ka shnong.
Ha kane ka sngi, la sam khusnam ruh sha ki samla kiba la paw ha ki jingpule kynthup u Bah Banshanskhem Khonglanoh uba ioh 6th position ha eksamin BA, u Dr Khrawbor Khong sdam ba lait doktor MBBS, bad ia Ka Kong Simi Khongtiang ka Director ka phlim Khasi bad Jaintia bad kiwei ki kam.
La ioh ruh ia ka jingkren na u Rangbah Shnong ka Nohwet bad kiwei de, la ong u Bah Bosewell Khongthohrem u president ka Seng Bhalang Nohwet Shillong Pyllun.
Shillong, 16 Naiwieng:Ka Synjuk ki Nong synshar Shnng Upper Shillong (SNUS) kaba kynthup ia ki 12 tylli ki shnong ka Lummawbah, Lawsohtun, Umlyngka, Nongkseh, Nongumlong, Lumpdeng, 4Mer, 5Mer, Mawklot, Nongpyiur, Laitmynsaw bad Myrkhan ka kyntu ia ka Synjuk ki Nongsynshar Shnong ka Bri u Hynñiewtrep (SNSBH) ba kam dei satia ban kynran dien hynrei ba kan iai buddien ia ki kam kiba dang sah kiba dei na ka bynta ki jingeh ba ki Durbar Shnong, Rangbah Shnong bad ki paid ka Bri u Hynñiewtrep baroh kawei ki kynduh.
