Ka jingkylli kaba bud pat ka long tang ka spah ka lah tharai ban kyntiew ia ka ri bad ka jaitbynriew? Ka jingiarap ia ki briew ka long kawei bad kaba kren ia ki jingeh jong ka jaitbynriew ka long kawei.
Shibun bah na ki nongmihkhmat jong ngi kiba shu sngap jar bad kim lait kren ha ka dorbar thawain, namar bun napdeng jong ki kim sngewthuh ia kaei kaba ki iakren ha ka jingialang, namarkata ka pynlong ia ki ban shu sngap jar.
Hooid, ki don shisha ki briew watla ki dang duna ha ka jingpule, hynrei ki long pat kiba riewspah bad kumta ki lah ban pynbiang ia ki jingdonkam jong ki paitbah.
Kum kine ki lah ban ai jingkyrshan ia u/ka briew lada ki don ka jingkitkhlieh na ka bynta ka ri bad ka jaitbynriew bad kiba la kot bad kynjoh sha ka thong katba kim ka jingiaid ka por.
Kumba nga la ong shakhmat, lada ngi la lah ban pynbeit ia ka rukom pyrkhat jong ngi, ka ioh ka kot kan bud kylla nadien jong ngi.
Lada ngi kwah ban kan long kumta, ngi donkam ban ioh ki briew kiba hok, kiba shisha, kiba stad bad kiba sngewthuh ia ka kam sain pyrthei bad kiba don ka mynsiem ban leh ialade na ka bynta ka ri bad ka jaitbynriew.
Ka spah kadei ban wan hadien ha ka jingjied nongialam jong ngi, hynrei ngi iohi ba ha ka jaitbynriew khlem ka spah ka long kaba eh ban mih kum u nongmihkhmat bad kane ka long kaba sngewsih lada ngi dang don ha kane ka jingriam.
Lada ngi ioh ia u briew uba hok, bashisha bad uba stad kum u nongmihkhmat, ngin iohi kein ia ka jingkhie im biang pat kum ka jaitbynriew jong ngi la ka long ha ka synshar khaddar, ka ioh ka kot bad ter ter.
Ngi dei ban buh ia kane ka thom kum ki briew kiba don ka jingkitkhlieh na ka bynta ka ri bad ka jaitbynriew bad ki ban nang wan.
Halor kiei kiei baroh kum ka jaitbynriew jong ngi ka donkam ban pynthymmai ia ka jingmut jingpyrkhat kaba kham palat ban ialade, namar ka jingstad ban shim ia ka rai ka long ka jingshngain ia ki hep kiba rit bad ia ki ban dang wan hadien jong ngi.
Kane ka lah ban long tang lada ngi shim ia kane ka kam da ka mynsiem kaba sngewkhia kaba sdang na ngi shimet shimet bad kaba saphraing sha kiwei pat.
Wat ai ba kiba hadien kin kren shibun ia kaei kaba ngi la leh.
Mynta ka sngi, kiba thep kyrteng na bynta ka elekshon MLA ki long 107ngut, ong ka kyrwoh ba la pyllait da U TG Momin, Joint Chief Electoral Officer, ka tnat elekshon jong ka sorkar Jylla.
Na shibun kiba thep  kyrteng, ki kynthup ia U Ma Sniawbhalang Dhar, na Nartiang Constituency, u ban ialeh na ka seng NPP, U Ma Andrew Shullai MDC, u ban iakhun na ka seng Congress, U Ma Comingone Ymbon, u ban iakhun na ka seng NPP na Raliang Constituency, U bah Ardent Miller Basaiawmoit, u ban iakhun na ka seng HSPDP na Nongkrem, U Martin Dango na Ranikor, kum u kandidet ka seng Congress(I), U Bah Rowell Lyngdoh na Mawkyrwat, na ka seng NPP, U James Sangma na Darengre, na ka seng NPP, U Bah Pynshngainlang Syiem, u ban ialeh na Mawsynram na ka seng PDF.Ka Congress, ka la pynbna mynta ka sngi, sa lai ngut ki kandidet bad kitei ki kynthup ia ka Kong Biolinda Dkhar, ka ban iakhun na Khliehriat bad U Manas Choudhury, un iakhun na South Shillong bad U bah Pynshngainlang Rumnong, un ia khun na Pynthorumkhrah.
Da ka jingpynmih ia kitei ki lai ngut ki kyrtong, kumta ka Congress, ka dei tang ma ka, ka ban pynialeh lut ia baroh 60ngut ki kandidet ha ka elekshon MLA 2018.
Ka NSCN (IM), hynnin ka sngi, ka kren shai, ba kan nym lah satia ban pdiang ia ka jingpynlong elekshon ha Nagaland.
Ki seng sain pyrthei ba kynthup ia ka BJP, Congress, Naga People’s Front (NPF) bad ka Nationalist Democratic Progressive Party (NDPP), ki kren shai ba kin ia shim bynta ha kane ka elekshon, ka ban long ha ka 27tarik Rymphang 2018.
Ka NSCN (IM), ka maham ruh ia kito kiba ialeh pyrshah, ha kaba la buh kyndon, ba katei ka seng, kan leh da kaba tyngeh, ha kaba la shim, ba uno ne kano, kiba shim bynta, ki dei kiba ialeh pyrshah ia ki jaitbynriew Naga.
U Manas Choudhury MLA barim ka Laban Mawprem, ula mih noh mynta ka sngi na ka seng BJP, hadien ba ula shah pynduh tiket, na ka bynta ban ialeh kum u kandidet jong katei ka seng, na South Shillong.
Ha ka jingiakren bad ki kotkhubor, mynta ka sngi, U Manas, u ong “La pynthikna ianga, ba ngan ioh tiket naduh u bnai Jylliew jong u snem ba ladep bad ki la kular tiket ianga, la lai sien kynthih, hynrei ha kaba khadduh, ki ai pynban sha U bah Sanbor Shullai" ong U Manas haba kren ha ki kotkhubor mynta ka sngi.
U Manas, la sngewthuh ba un iakhun na ka seng Congress, ha kane ka sien ruh.
Ha u snem 2013 ruh U Manas, ula ialeh na ka tiket Congress, tangba ula shah rem ha U bah Sanbor Shullai, uba iakhun ialade na ka tiket jong ka Nationalist Congress Party (NCP) ha kato ka por.
U Manas, ula pyniasoh sha ka seng BJP, ha U Jymmang 2017, ha ka jingialang kaba heh, kaba la pynlong ha Rilbong, ha kaba la sakhi da U Nalin Kohli, uba dei U General Secretery ba peit ia ka Meghalaya.
Shillong:Ka seng BJP, ka la pynbna mynta ka sngi, sa arngut ki kandidet bad kitei ki kynthup ia U Bah Banbuhai Makdoh, u ban iakhun na Mawhati, katba U Bah Field Marshal Mawphniang, un iakhun na Umroi Constituency.
Haba khein lang bad kitei ki 2ngut, kumta ka BJP, ka don mynta 47ngut baroh ki kandidet, k ban ialeh ia ka elekshon MLA 2018, nalor ki 45 ngut kiba la dep pynbna ha ka Sngi Thohdieng ba ladep.
U Bah HM Shangpliang, kandidet jong ka seng Congress, ha ryngkat bad ki nongkyrshan jongu, haba leit thep kyrteng ha ka Lah Sngi U Blei, kum u kandidet na Mawsynram Constituency.
Shillong: U nongialam ba hakhmat ka NPP u bah Prestone Tynsong uba dei ruh u kyrtong jong katei ka seng na Pynursla konsti-twensi, u la ong ba ym donkam ia u ban put turoi, lane ban pynkynmaw sha ki paidbah ia ki kam kiba u la leh ha konstitwensi hynrei ai ba ki paidbah kin peit dalade hi kaei kaba ki la leh.
“Ngam donkam ba ngan kdew ma nga ba nga la leh kine la leh kitai, ai ba u paidbah un peit dalade hi ia ki kam kiba nga la trei, nga ieh ha ka jingstad ki paidbah, lada ki dang ibit ia nga ai kin jied lada kim ibit ruh ka shong ha ki" ong u bah Prestone haba kren sha ki nongthohkhubor hadien ba la thep kyrteng ha ka sngi saitjaiñ jong ka taiew haba ki nongthohkhubor ki la kylli kiei ki jingjop jong u ha kine ki 5 snem kum u MLA na ka bynta ka Pynursla konstitwensi.
U bah Prestone u la ong ba ka thong ba hakhmat ka NPP lada kan wan ha ka bor synshar ka long ban wanrah jingkylla bad katei ka jingkylla ka dei ban sdang na ki nongkyndong, “Ym don jingmut than ban ia kren jingkylla ha sor, ka jingkylla ka dei ban sdang na nongkyndong, haba ong ka jingkylla ha nongkyndong ka mut naduh ka rep ka riang, ka ioh ka kot bad kiwei pat kiba ki paidbah ki donkam hakhmat eh" u la ong.
Haba kren ia ka saiñpyrthei ha kane ka jylla u la ong ba ka NPP ka dei ka Party kaba la iaid kham shakhmat ban ia kiwei pat ki Party bad u la ong ba ka don ka jingkyrmen ba kan ioh synshar marwei kata ba kan jop palat ia ka 31 ne 32 ngut ki MLA.U la ong ba lada jia ba kam ioh synshar marwei kan hap shong pyrkhat shuwa badno ban ia thaw sorkar lang.
U la kyntait ia ki jingkynnoh ba ka NPP ka ia treilang bad ka BJP ha kaba u la ong, “Kiwei kim don daw shuh ban woh ia ngi, kim don ishu shuh dei na kata ka daw ki kynnoh kumtei, hato lada jia ba ia treilang ngin ia khun pyrshah seh, peit tang ha konstitwensi jong nga ruh u don u kyrtong ka BJP, lada ia treilang balei yn ia buh kyrtong ban ia khun pyrshah" ong u bah Prestone Tynsong.
Ki nongthohkhubor ki la kylli hato la un dei ma u -u kyrtong Myntri rangbah jong ka NPP, u bah Prestone u la ong ba kam don kata ka jingpynbna lypa ia u kyrtong myntri rangbah hynrei kan shong ha ka jingjied ki MLA kiba la jop ia u nongialam jong ki , u ban long u myntri rangbah.
La kylli biang hato la ka dei ka don shisha ne-em ka jingiapynbeit lada ka NPP kan jop bun na Khasi-Jaintia un long MR ma u bad lada jop bun na Garo kan leit sha ki Garo, u bah Prestone u la ong ba kam shym la don kata ka jingiapynbeit lypa hynrei kan shong beit ha ki MLA kiba dang shu jop ban shim ia ka rai.
La kylli na ka NPP kan ia treilang ne-em bad ka Congress namarba kham mynshuwa u la ong ba ha ka politik bad u ksuid ruh hap ban ia treilang, u bah Prestone u la ong ba katei ka jingkren ka dei kaba u sot na ka jingkren jong u nongialam uba la khlad noh u bah B.B Lyngdoh bad haba kren kumtei u ong ka thew bun jingmut, “Kum ki poilitishian ngi hap ban nguid ia ki dawai kuli kiba kthang tam ruh, ha konstitwensi bad ki bym kyrshan ruh ngi hap ban ia treilang na bynta ka jingmyntoi u paidbah, kumjuh ruh ka long ha ka jylla, na kata ka daw nga ong ba kum ki politishian na ka bynta ka jingbha ki paidbah bad u ksuid ruh hap ia treilang" pynkut u bah Prestone.
Nongpoh: Ki nongialam ka Dorbar Raid Nongkhrah, ki la kyrshan tyngeh ia ka rai kaba la shim da ki nongialam ka Nongpoh Town Committee (NTC) bad kata ka long ban pyrshah halor ka jingthmu jong ka sorkar lyngba ka tnat Transport ban pynkynriah noh ia ka Weigh Bridge kaba don ha 13 Mer Tamulkuchi bad ban wanrah jubor ha shnong Shangbangla.
Ha ka kyrwoh kaba la phah sha ki nongthohkhubor, kaba la soi da ki 4 ngut ki nongialam ka Dorbar Raid Nongkhrah, la ong ba ka shnong Shangbangla ka dei kawei na ki 14 tylli ki shnong kiba hap hapoh u pud u sam ka Raid Nongkhrah, hynrei ka jingthmu ban buh ia ka Weigh Bridge ha katei ka jaka, khlem da kynjoh ktien na ki nongialam ka Raid, ka la pyrshah ia ki riti dustur bat khyndew shyiap hapoh ka Raid.
Shuh shuh, la ong ruh ha ka jingshisha wat na ka liang u Rangbah shnong ka Shangbangla, u la dei ban pyntip lem sha ki nongialam ka Raid haba ka sorkar ka la thmu ban plie ia ka Weigh Bridge ha katei ka jaka, hynrei katei ka jingsngapjar bad ka jingbym pyntip jongu la long kumba ym niewkor shuh ia ka Dorbar Raid.
Namarkata, kumba la pynpaw da ki nongialam ka NTC, ba ka jingdon jong ka Weigh Bridge ha katei ka jaka, kan ktah ia ka jingiaid beit iaid ryntih ki kali bad ka lah ruh ban wanrah ia ka jingsahkut kali ha ka Sor Nongpoh, namar katei ka jaka kaba la thmu ban buh Weigh Bridge ka don tang kumba katto katne kilometer na Sor Nongpoh, pynkut ka kyrwoh.
Nongpoh: Shisngi hadien ba nongkyrshan u Bah Julias K.Dorphang, ki la wan dier por bad kim lap shuh ban thep ia ka kyrteng ha ophis u Deputy Commissioner ha Nongpoh, hynnin ka sngi Saitjain ki nongialam ka Mawhati Constituency Political Committee (MCPC), ki la ioh ban thep ia ka kyrteng u Bah Julias K.Dorphang, u ban sa iakhun kum u Kyrtong shimet na ka Mawhati Assembly Constituency.
Ha kaba leit ban thep ia ka kyrteng u Bah Julias K.Dorphang, la sakhi da ka jingdonlang u Bah Anand Dapbor Mangu, President MCPC, ha ryngkat ka jingsynlang ki dkhot ka MCPC lem bad ki paidbah nongkyrshan u Bah Julias K.Dorphang.
Shillong: Hadien ba u la dep ban thep kyrteng kum u kyrtong elekshon 2018 ha ka sngi saitjaiñ jong ka taiew na ka North Shillong konstitwensi, u MDC ka Jaiaw uba dei ruh u kyrtong jong ka KHNAM u bah Adelbert Nongrum u la ong ba un ym kren than kiei ki jingthmu bad kiei ki kam kiba u don jingthmu ban trei lada un shah jied kum u nongmihkhmat na katei ka konstitwensi bad u la ong ba ki don bunbah ki mat hynrei ka thong ba kongsan jong u ka dei ba un ieng beit ha ka nongrim kaba u la ieng naduh ba sdang, “Ym dei tang ia ki Khasi hynrei ia ki bar jylla ruh kiba la kha bad la heh la san ha kane ka jylla, ym ia kito kiba dang shu wan mynnin, ngam donkam hi ruh na kito kiba dang shu wan mynnin" ong u bah Adelbert Nongrum.
U la ong ba ha ki elekshon ba la dep ki nongmihkhmat ba la shah jied ki ia khun tang kumno ban jop elekshon khlem ka nongrim kaba skhem bad ynda ki la jop ruh ka thong jong ki ka dei tang kumno ba kin ioh khyllie biang ia kaei kaba ki la pynlut.
“Ngan ieng skhem ha ka nongrim bad ngan pyndep ia kaei kaba nga la thmu" u la ong.
Ki nongthohkhubor ki la kylli hato ka KHNAM ka don jingthmu ban ia thaw sorkar badno hadien ka elekshon, u bah Adelbert u la ong, “Ka politik ha kane ka jylla ka dei kaba ym lah lypa ban tip, u Dr.Khonglam u MLA shimet u ioh ban long myntri rangbah mano ban tip ioh ba dei pynban ka KHNAM ka ban khot ia kiwei pat ki seng saiñpyrthei ban ia thaw sorkar lang" ong u bah Adelbert.
Shuh shuh u la ong ba lada jia ba kiwei pat ki seng saiñ pyrthei kin khot ia ka KHNAM ban ia thaw sorkar lang ka KHNAM kan ia tehkular shuwa bad ki ba ki dei ban pyndep ia ki mat kiba ka jaitbynriew ka donkam.
“Ngan kren da kaba shai ba lada kiwei ki donkam ia ngi, ngin rah beit da ka kot sada hakhmat u paidbah ba kin kular ban pyndep ia ki mat kiba ka jaitbynriew ka donkam" u la ong.
Halor ka jingiatehlok ki ar tylli ki seng riewlum ka UDP bad HSPDP u bah Adelbert u la ong ba ka jingiatehlok jong ki kam dei satia na ka daw ka jingsynjor jong ka jaitbynriew hynrei ka dei namarba la synjor ka malade, “Kam dei na ka daw ka jingsynjor jong ka jaitbynriew, ka dei namar ka jingsynjor jong ka malade" pynkut u bah Adelbert Nongrum.
Shillong:Ka Shillong Lajong FC, ka la shah rem ha ka Mohun Bagan da 3-0 ha ka jingialehkai Hero I League, kaba long hynnin ka sngi ha Shillong.
U Dipanda Dicka, ula sdang ban  thep ia ka kol kaba  nyngkong ha ka kylla step bad nangta sa U  Akram Moghrabi bad U SK Faiaz, kiba ioh thep kol, ha ki minit ba khadduh jong ka jingialehkai.
Guwahati:Ka seng BJP, ka la rai ban ia trei lang bad ka seng sain hima ba thymmai jong ka Nagaland, ha kane ka elekshon MLA 2018, ka  Nationalist Democratic Progressive Party (NDPP), ba la khlieh da U Neiphiu Rio, myntri rangbah barim jong ka Jylla Nagaland bad lyngba katei ka jing ia mynjur, ka seng BJP, ka la dkhat noh ka jing iadei jongka bad ka seng Naga Peoples Front (NPF), kaba ki la ia treilang la 15 snem kynthih.
U Kiren Rijiju, myntri khynnah ka tnat poh iing ka sorkar India, uba peit ruh ia ka elekshon ha Nagaland, na ka seng BJP, u iathuh hynnin ka sngi, ba ka jing ia mynjur ka long ba ka NDPP, kan ialeh ha ki 40 tylli ki Constituency, katba ka BJP, ha ki 20 tylli kiwei pat, ha ka iing kaba don 60ngut ki dkhot.
U Rahul Gandhi, President ka seng Congress, ula leit jngoh ia U Bah DD Lapang, nongialam  jong ka seng Congress ha New Delhi, hynnin ka sngi, ban iakren halor ka jinglong ka jingkoit jingkhiah jongu.
U bah Lapang, um da don ha ka met kaba koit ba khiah ha kine ki sngi bad mynta u don ha ka jingshah sumar ha Hospital.
U Gandhi, u la leit ban ia kynduh ia u bad ban kitbok ba un nang ioh bor noh ha ki sngi ban sa wan.
Tura: Ki lad khubor ki iathuh ba la lap ia u hom IED, hynnin ka sngi Saitjain, ha ka surok, kaba don  hajan ka wah Rongre, kaba leit sha Nengmandal, jong ka East Garo Hills District.
La iathuh ba ki pulit SF – 10, ki la leit sha katei ka jaka ban weng mar mar ia utei u bom, uba san kilo.
Ka don ka jingsuba, ba ka lah ban dei ka kti jong ka GNLA, kaba leit buh ia utei u bom.
Hynnin ka sngi, ki don 28ngut ki kandidet kiba thep kyrteng bad kitei ki kynthup ia U bah Julias Dorphang, u ban iakhun kum u kandidet shimet na Mawhati bad nangta U Bah  HDR Lyngdoh,u kandidet Congress na Sohiong, U Bah Prestone Tynsong, U Bah Remington Pyngrope, U Bah Pyniaid Sing Syiem, H.S.Shylla baroh ki kandidet jong ka seng NPP, ki ban iakhun na Pynursla, Mawkynrew, Mawryngkneng bad na Nongkrem.
U Ma Moonlight Pariat, uba thep kyrteng kum u kandidet UDP na Jowai ha ka Sngi Saitjain.
Ha Tura ki don saw ngut ki kandidet kiba thep  kyrteng  bad U Bah Sayedullah Nongrum, u thep kyrteng kum u kandidet shimet na Tikrikilla.
U Mark Goera B Marak, u thep kyrteng kum u kandidet shimet na Phulbari.
U Mark, u dei U MDC ba mynta ha GHADC.U Droming Ch Marak u iakhun kum u kandidet shimet na Selsella bad U Niru D Sangma na  Gambegre.
U Ma Moonlight Pariat, MDC ka Jowai, u thep kyrteng kum u kandidet MLA ka seng UDP na katei hi kajuh ka Constituency.
Shillong:Ka nongbah Shillong, ka da khriat tasam ha kine ki khyndiat sngi ba ladep.
Ka jingai jingkhein jong ka tnat peit mariang jong ka sorkar India, ka pyni, ba ha ki 24 kynta ba ladep, ka jingshit ka poi sha ka 14.6, katba kaba khriat eh, ka hiar sha ka 2.8 degree.
Kham mynshwa, kaba long ha ki 48 kynta ba ladep, ka jingshit kaba jur eh, ka long 15.4, katba ka jingkhriat ka hiar sha ka 2.5 degree.
Kane ka taiew baroh shi taiew, ka long kaba khriat shibun bad ka jingkhriat, kam da iapher, ha kiwei ki bynta jong ka Ri Khasi Jaintia ruh.
Ka jingkhriat jur jong ka mariang, ka la pyndkoh shibun ia ka iaid ka ieng, ka leit ka wan jong ki briew, kaba kynthup ia kiba leit trei ophis, kiba leit sha la ki kam bylla sngi bad kumjuh, wat kiba iaid kanbas elekshon ruh; ha kaba kiba bun ki hap ban phong da ki jain kiba syaid, namar ba ka jingkhriat, ka kjap ia ka met ka phad jong ki briew, khamtam ia kiba la noh tymmen.
Ka tnat peit mariang, kam shym la iathuh lypa, ia kaei ka ban jia lashai lane ha ki khyndiat sngi ban sa wan; tangba lada ka jinglong ka mariang, kan long kumba ka long ha kine ki khyndiat sngi ba ladep, kan don ka jingeh kaba khraw ia ki khynnah skul, kiba dei ban leit sha la ki jong ki kamra klas, sa tang 10 lane 12 sngi mynta.
Shillong: U MLA ka Mawphlang u bah Kennedy Khyriem u la leit ban thep kyrteng mynhynnin ka sngi kum u kyrtong ka seng Congress u ban ia khun ha kane ka elekshon MLA 2018.
U bah Khyriem u dei ruh uba nyngkong eh napdeng ki kyrtong na Mawphlang konstitwensi ban wan thep kyrteng mynta ka sngi.
La synran ia u bah Khyriem da kiba bun bah ki paid nongkyrshan jong u ryngkat ka risa ka kynhoi.
Haba kren sha ki nongthohkhubor hadien ba u la dep ban thep kyrteng u bah Khyriem u la ong ba ka jingphet seng ki MLA ka seng Congress kan ym ktah satia ia ka Congress namarba ki mih ma ki, ki wan da kiwei pat.
U la ong ba ki long kum ki khun shynrang kiba leit ioh kurim shawei katba kiba wan pat ki long kum ki pyrsa kurim.
“Ka long kumba ngi don khun shynrang bad khun kynthei, ki khun shynrang lada ki ioh lok ki hap ban mih noh katba kiwei pat ki shynrang kiba shong ia ki khun kynthei ki wan sha ing jong ngi, ki khun shynrang haba ki la ioh lok lada kim mih ruh ngi hap ban beh" ong u bah Khyriem uba dei ruh u President jong ka Congress hapoh East Khasi Hills.
U la kob ruh ba napdeng ki 10 tylli ki konstitwensi ha East Khasi Hills, ka Congress kan jop 7 tylli bad ha baroh kawei ka jylla pat kan tam ia ka 32 ngut, “Ngi kyrmen ba ngin dang thaw sorkar hi ma ngi" u la ong.
Haba phai sha Mawphlang konstitwensi u la ong ba un dang jop biang ha kane ka sien kaba mynta ruh naba u la ioh ka jingieit na ki paidbah.
U la kdew ia kiba bun ki kam kiba u la leh kum ka surok, ka jingwanrah ia ka kolej Commerce bad Science, ka jinglah ban pynioh ar tylli ki jingiarap na ka ADB ia ki skul, ka jinglah ban pynkylla ia ka Mawphlang PHC sha ka CHC, ka jingsam ryntih ia ki skhim SRWP, “Ki paidbah ki la phah ia nga, nga la lur, ki la ai mohkhiew nga la puh, ki la ai ka wait nga la pom, ka skhi jong ki paidbah nga ai lut sha ki paidbah, nga aid a kaba shai ha kaba baroh ki tip mano ba ioh, katno ki ioh bad ba nga la dep sam lut ia kaei kaba nga la ioh" ong u Kennedy uba la ong ba ka jingmih jong u ban ia khun biang mynta ka dei namarba un dang hap ban pyndep ia kiba bun ki mat treikam kiba dang sah.
U la kynthoh ruh u kyrtong shimet na Mawphlang u bah S.K Sunn uba la noh jingiarap sha ki paidbah ha ki khyndiat sngi ba la dep naduh ka surok bad kiwei pat, “Pyrkhat hi ma phi u briew un shna surok nap la lajong, kam dei kaba suk kaba da ki phew lak tyngka, nga ju ong sha ki paidbah ba ka hok jong ki ka dei ka jong ki hynrei ka hok ki khun ki lok jong nga kan dei ka hok jong ki, mano ban shu bret kai ia ka pisa kaba la heh lada ym tip lypa ia ka jingiohnong" ong biang u bah Kennedy uba la iathuh ba kumba ka long mynta ka jingiakhun ka dei hapdeng ki 3 ngut ki kyrtong ha Mawphlang kata ma u , u bah S.K Sunn bad u bah Pynshai Manik Syiem.
Shillong: Ka Shillong Lajong myn hynnin ka sngi ka la ioh ban khur ia ka jingjop na baroh ar ki kynhun ialehkai jong ka ha ki kyrdan bapher kawei na ka kynhun jong ki U-18 bad kawei pat na ka kynhun jong ki U-14.
Ha kaba iadei bad ka jingialehkai jong ki U-18 kaba la long pyrshah ia ka SAI Guwahati ha MFA Ground ka Lajong ka la lah ban pynliem ia ka SAI Guwahati da 1-0 kol.
Ia katei ka kol pynjop naka bynta ka Lajong la ioh ban thep da u Freestar Kharbangar ha ka minit kaba 18.
Ha kane ka jingjop jong ka pyrsha ia ka SAI Guwahati mynta ka Lajong ka la poi sha ka final jong ka U-18 Youth League.
Ka Lajong ka iaineh ha khlieh duh jong ka miej iakhein point ha kaba ka la ioh ban kamai haduh 13point na ki 5tylli ki jingiakhun.
Ka jingiakhun ba khatduh jong ka Lajong kan long pyrshah ia ka North East United ha ka 7tarik u Rymphang ha Shillong.
Ha kawei pat ka jingialehkai kaba dei na ka kynhun jong ki U-14 ka Shillong Lajong ka la lah ban pynliem ia ka Lumshyiap da 4-1kol ha ka jingiakhun kaba la long mynta ka sngi ha SSA Stadium ha Polo.
Ha kane ka jingiakhun ka Lajong ka la ioh ban pynkhin jar tang hapoh ka 3minit ha kaba la ioh ban thep ia ka kol ba nyngkong jong ka Lajong da u Colinsal Mon Lyng-doh ha ka minit kaba 3.
Katba ia ka kol kaba ar bad ba lai la ioh ban thep da u Batskhemlang Jyrwa ha ka minit kaba 24 bad 49 bad ia ka kol kaba saw la ioh ban thep da u Wadajied Ryngkhlem ha ka minit kaba ki ai tam (90+).
Kane ka jinglah jong ka ban pynliem ia ka Lumshyiap, mynta ka Lajong ka la poi sha ka Semifinal jong ka U-14 SSA Football Tournament.
Ka Lajong ka don mynta ha khlieh duh na ka Groupd D ha ka miej iakhein point da kaba ioh ban kamai 12point na ki 4tylli ki jingialehkai.
Shillong: U MLA ka Maw-shynrut konstitwensi uba dei ruh u General Secretary jong ka seng HSPDP u la ong ba ka seng saiñpyrthei ba thymmai ka PDF ka dei ka khun khadduh jong ka BJP.U la ong ba katei ka seng ka la mih pyrthei tang hadien ba ka BJP ka la bei pisa T.133 klur tyngka.
U la ong ruh ba ka jingmih katei ka seng ka dei tang ban pynkulmar bad ban pynpait pynpra ia ka saiñpyrthei ha ka ri Khasi.
Shillong:Ka kong Violet Lyngdoh, MDC jong ka Khliehriat, ka la pyniasoh ialade sha ka seng NPP, mynta ka sngi, ha kaba la pdiang sngewbha ia ka, da U Dr WR Kharlukhi, President jong katei ka seng, ha Shillong.
Ka kong Violet Lyngdoh, ha ryngkat bad U Dr WR Kharlukhi President NPP, ha ophis jong katei ka seng ha Lachumiere, ha ka Sngi Thohdieng.
La sngewthuh, ba ka kong Violet, kan iakhun ia ka elekshon MLA 2018, kum ka kandidet jong katei ka seng na katei hi kajuh ka Constituency.
Shillong:U Bah Julius Kitbok Dorphang, MLA shimet na Mawhati, ula phah ia ka shithi risain MLA jongu, lyngba u riewsaid jongu mynta ka sngi.
Kumjuh U John Leslee K Sangma, MLA marwei na South Tura, ula phah ia ka shithi iehnoh kam jongu, kum U MLA mynta ka sngi.
U Commissioner & Secretery ka iing dorbar Jylla,  ula phah ia kitei baroh ar tylli ki shithi sha U Lamphang dorbar Jylla.
Shillong:Saw ngut ki MLA, kiba leit pyniasoh ialade sha ka seng BJP, ki ioh tiket lut mynta ka sngi bad kitei ki long U Ma Robinus Syngkon na Mookaiaw, U Ma Justine Dkhar na Khliehriat, U Bah AL Hek na Pynthorumkhrah bad U Bah Sanbor Shullai na South Shillong.
Ym tang katta, ka tiket ka leit ruh sha U Bah Badhok Nongmalieh, uba la shah pynduh tiket ha ka seng Congress, ha kaba un iakhun na Jirang Constituency.
Katei ka dei ka thup, kaba la pynmih mynta ka sngi, da ka seng BJP, kaba kynthup ia ki 57ngut ki kandidet.
Ka kong Violet Lyngdoh MDC, kaba dei ka para jong U Bah Shibun Lyngdoh, President ka seng BJP kam shym la ioh tiket satia bad la sngewthuh ba ka kong Violet, kan iakhun noh mynta na ka seng NPP na katei hi kajuh ka Constituency.
Ka jingioh tiket ki 4ngut ki MLA, ka la pyni ba ki jingkren jong u Ma Shibun, ha ki khyndiat sngi ba ladep, kam don jingmut eiei, ha kaba ula ju ong, ba ka seng BJP, kam shym la tyrwa tiket satia ia ki MLA kiba leit pyniasoh sha katei ka seng.
Shillong: U President ka UDP u Dr Donkupar Roy, u la kam ba ka sorkar ka ban wan kan dei ban ialam da ka kynhun ka UDP-HSPDP bad GNC bad kiwei ki seng, kin shu wan synrop lang.
Haba kren sha ki nongthoh khubor mynta ka sngi, u Dr Donkupar u la ong, “Kiwei ki party kin wan ban synrop lang ha ka sorkar ban ialam ka kynhun ka UDP-HSPDP-GNC namar ba ngin thaw ia ka sorkar hadien ka elekshon".
U Dr Donkupar u la ong ba kumba ka long mynta ki paidbah ki phaikhmat sha ki seng riewlum, namar ba ki la ngiah ia kiwei ki party kiba la synshar ha ka jylla.
Napdeng ki party ba iakhun ha kane ka elekshon, dei tang ka UDP, HSPDP bad ka GNC kiba la iateh paralok bad ki la kam ruh ba kin jop haduh ban ioh ia ka number kaba biang ban thaw ia ka sorkar.
Hynrei ki don ki jaka ha kaba kine ki party ka UDP bad ka HSPDP ki dang iakhun paralok, namar ba ki don da ka buit kaba da kumwei pat bad ki la kyntait ba ka dei ka jingiakhun paralok.
“Ka UDP ka kham biang ka rukom treikam ha kine ki por bad ngi don ka jingkyrmen ban jop ha kiba bun ki jaka", u la ong.
Ha kawei ka liang, u Dr Donkupar u la ong ba ka elekshon mynta ka kynti ka kynjah bad ka daw ka dei namar ba bun ki kyrtong kim don pisa.
“Ka jingpydonkam pisa ka la pynjot ia uba rem kumjuh ka pynshlur ia uba jop ban bamsap bad ki paidbah kim dei ban shah thied ha ka pisa", la ong u Dr Donkupar.
Shillong: Ka Congress ha Ranikor ka la pra phom, hadien ba u MDC u Bah Mansturdy Nongrem, u la mih na kane ka seng ban leit kyrshan noh ia u kyrtong ka UDP.Ka Congress, ka la pynieng da u MLA ba mynta u Martin M Danggo katba ka UDP ka la pynieng da u Bah Pius Marwein.
Mynta ka sngi, u Bah Mansturdy u la ialam ia ki nongialam ka Congress, na ka thain Ranikor ban iakynduh ia u President ka UDP u Dr Donkupar Roy ha iingsah jongu, ha kaba ki la pynskhem ban kyrshan radbah ia u kyrtong ka UDP na Ranikor.
U Bah Mansturdy u MDC ka Ranikor u dei u president ka Congress South West Khasi bad ka jingmih noh jongu ban nym kyrshan shuh ia ka Congress ka lah ban ktah jur ia ka Congress wat ha ka Ranikor ruh.
Haba kren mynta ka sngi, u Bah Mansturdy u la kam ba ka daw ka jingphet noh jongu na ka Congress ka dei na ka daw shimet lajong.
“Ka jingmih noh na ka Congress ka dei na ka daw shimet jong nga hi, ym da kumwei pat", la kam u Bah Mansturdy bad bynrap ba “Ngi la rai ban kyrshan ia u kyrtong ka UDP".
U Bah Mansturdy u dei u nongialam liangpyrshah ha ka KHADC uba la jop MDC bunsien na Ranikor na ka Congress.
Kham mynshwa, u la rai ban kyrshan radbah ruh ia u kyrtong ka HSPDP na Mawkyrwat u Bah Renikton Tongkhar hadien ba u la don ka jingiapher jingmut ha ka party Congress.
U Bah Mansturdy u la ong ba hadien ba u la rai ban leit noh sha ka HSPDP bad namar ba ka UDP bad ka HSPDP, ki la iatrei lang ha kane ka election ka dei ia u ban kyrshan ia u kyrtong ka UDP na Ranikor.
U la ong ba mynta ka kynti ka la dei ka por ban ailad noh ia ki seng riewlum ban wan ha ka sorkar.
“Ngi dei ban ailad noh ia ki seng riewlum ban synshar ha ka jylla", la ong u Bah Mansturdy.
Hynrei ha kajuh ka por u Bah Nongrem u ba la mih noh na ka Congress dang shen u la ong ba u dang dei hi u nongialam ka liang pyrshah ha KHADC namar ba ka UDP bad HSPDP ruh ki don ha ka juh ka liang, u la ong ba ka jingmih noh jongu na ka Congress ka dei tang ka daw shimet ym da kumwei pat.
Shillong:U bah Lamboklang Mylliem, MLA na Jirang, ula hiar shuki noh mynta ka sngi.
Da ka jinghiar shuki jong U bah Lambok, kumta ki la poi sha ka 21ngut kiba iehnoh kam MLA, haduh mynta ka sngi.
Shillong:U Dinesh Mahesh-wari, Chief Justice ka Meghalaya, ula shah pynkynriah kam mynta ka sngi, ha kaba un lah ban leit ban shimti noh kum U Chief Justice jong ka Karnataka, ong ka khubor ba la ioh lum mynta ka sngi.
Ki lad khubor, ki iathuh ba U Justice Tarun Agarwall, uba dei u nongbishar ba rangbah jong ka Allahabad High Court, un lah ban wan shimti, kum U Chief Justice jong ka Meghalaya High Court.
Shillong:Ka jing ia said na bynta ka jinglong Scheduled Tribe jong U Mukul Sangma, kaba la ujor da U Tennydard Marak, ka dei ban long lashai ka sngi, ha Supreme Court; hynrei la ioh khubor, ba la pynkynriah noh sha ka 9tarik Lber 2018.
Shillong: Ka Seng Khasi, Kmie kan pynlong ïa ka ‘Kiew Pyneh Rngiew’ ba shi sien shi snem sha kliar jong u Lum Sohpetbneng, ha ka 4 tarik, mynta u bnai.
Ka prokram kan sdang da ka nguh ka dem na Khyrdop Lum Sohpetbneng ha ka por 7 baje mynstep bad ha ka por 11 baje kan don ka nguh ka dem halor ka Duwan jong une u lum ba kyntang.
Ka Lum Sohpetbneng Komiti ka Seng Khasi Kmie, ka pyntip ba ki kali kiba kit ïa ki briew yn shah ïa ki ba kin kiew haduh ka por 1 baje mynsngi bad kiba kwah ban wanphai yn shah naduh ka por 2 baje nohphai sngi, hynrei la mana bad yn nym shah satia ïa ki kali kiba wan na ka surok jong ka shnong Umeit.
Ka komiti ka kyntu ïa ki paidbah nongwan ba kin ïa snoh kti lang da kaba bud ryntih ïa ki rukom pynïaid ïa ki kali bad kyntu ruh ïa ki paidbah ba kin sngewbha ban kiar ha kaba sliew ne thang ding bad pynneh ïa ka khuid ka suba ïa ki sawdong ki sawkun jong une u lum ba kyntang jong ka jaidbynriew.
Kumta ka Seng Khasi kmie ka khot ka pyrta bad wer ïa ki paidbah ka Bri Hynñiew Trep Hynñiaw Wasa ban ïa kiew paidbah sha une u lum ba kyntang.
San ngut ki kandidet, ki thep kyrteng mynta ka sngi bad kitei ki kynthup ia u bah Teibor Pathaw, uba thep kum u kandidet shimet na Mawlai, U Bah Lambor Malngiang, kum u kandidet shimet na Nongkrem, U Bah Gabriel Wahlang kandidet Congress na Nongstoin,U bah Witting Mawsor kandidet HSPDP na Mawshynrut bad U Nimarson Momin, kandidet ka seng UDP na Salmanpara Constituency.
Ki mobile phone, ki kali bad ki thuk thuk, ki umsoh, ki jing iewbih, ki long ki mar, ki ban nang kiew dor,  hadien ka jingleit rah ia ka mang pisa da u Arun Jaitley, myntri pla pisa ka sorkar India mynta ka sngi.
* Cars and motorcycles* Mobile phones* Silver* Gold* Vegetable, fruit juices, including orange and cranberry* Sunglasses* Miscellaneous food preparations other than soya protein* Perfumes and toilet waters* Sunscreen, suntan, manicure, pedicure preparations* Preparations for oral dental hygiene, denture fixativepastes and powders; dental floss* Pre-shave, shaving or after-shave preparations,* Deodorants, bath preparations, depilatories, perfumery* Scent sprays and similar toilet sprays* Truck and Bus radial tyres* Silk Fabrics* Footwear* Coloured gemstones* Diamonds* Imitation jewellery* Smart watches/wearable devices* LCD/ LED TV panels* Furniture* Mattresses* Lamps* Wrist watches, pocket watches, clocks* Tricycles, scooters, pedal cars, wheeled toys, dolls’carriages, dolls, toys, puzzles of all kinds* Video game consoles* Articles and equipment for sports or outdoor games, swimming pools and paddling pools* Cigarette and other lighters, candles* Kites* Edible/vegetable oils such as olive oil, groundnut oil.
Jowai: Ka khubor hamsaia ka her jur bha, ba ka BJP, ka la rai ban ai tiket ia Ma Justine Dkhar, MLA marwei, ba dang shu dep iehnoh kam, ba un ia  khun na Khliehriat Constituency bad katei ka la pynbitar ia ka kong Violet Lyngdoh, MDC jong katei ka seng bad katei ka la pynlong ia kiba bun ki nongkyrshan jongka, ba kin mih noh ialade na katei ka seng, kum ka jingsngew pyrshah.
Ka kong Violet, ka la jop ia ka elekshon MDC na ka seng UDP, hynrei, ka la pyniasoh ialade sha ka seng BJP.Ka Kong Violet, ka la thaw ia ki 46 tylli ki komiti shnong jong ka BJP bad kitei ki la rai ban kyrshan ia ka kong Violet, ha kane ka kynti kaba  mynta ruh.
La sngewthuh ba ka kong Violet, kan lah ban iakhun na ka seng NPP ha kane ka elekshon MLA 2018.
Ka Kong Violet, ka dei ka para trai jong U Ma Shibun Lyngdoh.
U Arun Jaitley, myntri pla pisa ka sorkar India, ula pyntrei kam mynta ka sngi, ia ka skhim ban iarap ia kiba pang ba shitom lane ka  National Health Protection Scheme bad katei ka skhim, kan bei pisa T.5lak sha ki 10klur ngut, ki briew kiba duk ha ka Ri.
“Ngi pyntrei kam ia ka skhm jong ka national health protection scheme, ka ban iarap ia ki 10klur ki long iing kiba duk bad katei kan kot ia kumba 50klur ki ban ioh jingiarap, da kaba ai T.5lak sha kawei ka long iing ha ka shisnem, na ka jingshah sumar ha ki Hospital" ong U Jaitley ha kaba leit rah ia ka mang pisa jong ka sorkar India, na ka bynta u snem 2018-19.
U Jaitley, u kam, ba katei ka dei ka jingbei pisa kaba heh tam ha ka pyrthei hi baroh kawei.
Shillong: Ka Balang Presbyterian ka la leit sha ka jingshah khot sngewbha ha u President rangbah ka Congress u Rahul Gandhi.
Ka kyrwoh na u Rev G.S.Lyttan, Administrative Secretary, Presbyterian Church of India ka la kdew ia kiba bun ki mat ba ka Balang Presbyterian ka la pynsngew ha u Rahul Gandhi.
Kawei na ki mat ia kren ka dei halor ka jingshah lehbeiñ ki Kristan ha kylleng ki jylla ka ri India ha kine ki khyndiat por ba la leit.
Ka kyrwoh ka la ong ba la pynsngew ha u Rahul ba ka daw ba ki jingeh ki mih namar ha ka synshar paidbah, ka Sorkar Pdeng ne Sorkar ha kiba bun ki jylla harieh harieh ki pyrshang ban íuhroit ia ki hok manbriew longbriew, ki lamih ki aiñ ki jaid pa ki jaid ban pyntroiñ wat ia ka mon laitluid ban shakri bad mane Blei.
Ka Balang Presbyterian ka la kdew ia ki jingpyniap ha kiba bun ki bynta jong ka Ri India jingdonkam ia ka New Education Policy ne ki kyrnit treikam pyniaid shlem jinghikai bathymmai, ka Juvenile Justice Act ne ka aiñ ban leh synei ban iarap ia kito ki dangkhi Samla bad kata ka Uniform Civil Code ne kata ka kot aiñ ban ía imlang ia lehlang ia ngeitlang salonsar kajuh, kine ki kyrnit ne ki kyndon aiñ khlem pep kin íuhroit ia ka Balang khristan wat ha ka jylla Meghalaya ynnai kren sha kiwei pat ki jylla jong ka Ri.
Katei ka kyrwoh khubor ka la ong ba ki don bun tylli ki mat ba ka sorkar BJP ka íuhroit ia ki hok jong ki nongshong Shnong jong ka Ri khamtam ia ki khristan.
Ki la pynsngew ha u Rahul ba donkam ia ka jingiada na ka synshar khadar naduh ka Sorkar Pdeng haduh ki sorkar jylla.
Ki nongmihkhmat paidbah sha ki ingdorbar thawaiñ kin iasaid halor kine ki mat bad kiwei kiwei ki jingeh ban bat ia ka hok manbriew longbriew ha ka synshar paidbah.
Ka mat kaba lai ka long ban ymshah ia ka Parliament ban pass ia ka Citizenship Bill, namarba tang shu pass ia kane ki ban jah kloi ki dei ki ritpaid kiba shong basah ha ki khappud Bangladesh,kum ki Khasi, Garo bad kiwei kiwei ki jaid bynriew kumba la jia ha Tripura.
Ka mat kaba saw ka long ba la donkam kyrkieh ban ioh la ka jong ka Airport, ka Sorkar jylla kan thawlut ia ki lad ban pyndep noh ia katei ka projek kaba la mang laslem bah ban pynsuk ia ka leit ka wan, ban kham pynduna ia ka jinglut ban nym than ka por ban leit ban wan shaduh sha Gopinath Bordoloi Airport, Guwahati.
U Rahul u la kular ban shimkhia ia baroh kitei ki mat lada jai ba ka seng Congress kan wan ha ka bor synshar.
Shillong: Ka BJP Meghalaya ka la ther tyngeh ia u President ka AICC u Rahul Gandhi halor ka jingkynnoh jongu, ba ka BJP ka thied ia ki Balang bad ia ki vote jong ki paidbah ka Meghalaya ha kane ka elekshon.
Haba pynrem jur ia kane ka jingkren u Rahul, u President ka BJP Meghalaya u Bah Shibun Lyngdoh u la ong ba ka BJP ka dawa ba u Rahul u dei ban panmap sha ki paidbah ka Meghalaya namar ba ka jingkren jongu, ka la pynpaw ba u la ibein ia ki paidbah ka jylla.
“Ngim dei kum ki mar ki mata ba lah ban thied ia ngi.
Ki paidbah ka Meghalaya ki dei kim dei ki mar ki mata", la ong u Bah Shibun haba kren sha ki nongthoh khubor mynta ka sngi.
U la ong ba ka BJP ka dawa ba u Rahul u dei ban panmap paidbah sha ki paidbah ka Meghalaya halor kane ka jingkren pynjem daw jongu ia ki briew jong ka jylla.
Hynnin ka sngi, u President ka AICC haba kren ha ka jingialang bad ki nongtrei ka party ha Jowai, u la kynnoh ba ka BJP ka la thied ia ki Balang bad kumjuh ia ki vote jong ki paidbah ka Meghalaya da ka bor jong ka pisa.
Kane ka jingkynnoh jong u President ka Congress, kala pynbitar jur ia ka BJP haduh ba kala kynnoh kylla ba ka Congress kala kren ruma namar ba kala sngewthuh ban rem kput ha ka elekahon.
U Bah Shibun ula ong ba u Rahul kum u president ka party ha jaka ban ai jingkhein aiu ka sorkar Congress ha kane ka jylla kala leh, u pyrshang pynban ban pynbiej ia ki paidbah.
“U la dei ban ai jingkhein aiu ka sorkar Congress ha kane ka jylla ka la leh ym ban shu pynbiej ia ki paidbah", la ong u Bah Shibun.
U la ong ba kane ka sorkar jong ka Congress ka la shu lapmiet tang ban shu thung maw nongrim khlem ler kam haei haei ruh bad ka nuksa kaba paw ka long ka jingbuh ia u mawnongrim ar sien kajuh ka kam kata ka Medical College kaba jia ha u snem 2012 bad ha u 2017.
U la ong ba ka jingmang pisa ka tnad jngohkai pyrthei ka ri, ia ki balang, ki kynhun niam kam dei na ka pisa ka BJP; hynrei ka dei ka skhim kaba la thaw ka sorkar ka Swadesh Darshan.
“Kane ka skhim kam dei tang ia kano kano Ka kynhun niam hynrei la ai lut ia baroh ki kynhun niam bapher bapher",u la ong.
U president Ka BJP ula ong ba kam don eiei, hynrei ka ngeit beit tang ha ka ka roi ka par bad ka jingkynnoh jong kiwei ki party ba ka dei ka party ba isih ia kiwei ki jait niam ka dei tang ka buit ban pynthoh bria ia ka party, namar ba kim don daw da kumwei pat.
Ki bynta  jong ka nongbah Shillong, ki kahdum mynta ka miet, na ka daw jong ka jingbam hynroh u bnai.
Kane ka jingbam hynroh pura u bnai, ka dei hadien 35snem kynthih, ong ka khubor.
Kane ka jingbam hynroi, ka la jia kham mynshwa ha u snem 1982 bad kaba kum kane kan nym jia shuh tad haduh u snem 2037.
Katei ka jingbam hynroh, ka la sdang naduh ka por 7baje mynta ka  janmiet ha kiba bun ki Ri jong ka pyrthei.
Shillong: U bah Julius Dorphang MLA ka Mawhati un dang ia khun biang ne-em ha kane ka elekshon MLA 2018 bad katei ka dei ka jingkylli kaba bun ki paidbah ki sah ha ka lyngngoh, namar ba utei u MLA ka Mawhati haduh mynta u dang don hapoh phatok.
Ban pyntikna ia kane u Rupang u la ioh ban ia kren bad ki nongialam kiba ju don ha kti hakjat u bah Julius Dorphang bad kiba dei ruh ki nongkyrshan radbah jong u ha ka elekshon MLA 2013.
Ki la iathuh ba u bah Julius un dang ia khun biang ha kane ka elekshon MLA 2018 ruh bad ki la ong ba un thep kyrteng ha ka 2 tarik u rymphang ha Nongpoh bad un ym iohlad satia ban leit hi hynrei kin pynbit pynbiang lut ki nongiasaid aiñ jong u ia ki kot ki sla kiba donkam baroh.
Lah ban kdew ba ha ka elekshon MLA 2013 na Mawhati konstitwensi u bah Julius Kitbok Dorphang u la iakhun kum u kyrtong shimet bad u la jop ha katei ka elekshon, u la ioh 8246 vote, u bah Donbok Khymdeit ka UDP u la wan ba-ar bad u la ioh 7087 vote.
U bah Julius u la tam ia u bah Donbok 1159 vote.
Lah ruh ban kdew ba u bah Julius Dorphang u la shah kem ha ka miet 6 tarik u kyllalyngkot, 2017 na Guwahati, la pynngat ia u ha ki kyndon aiñ bapher kynthup ka aiñ POCSO namar ka jingkynnoh ba u la shonglok jubor ia kawei ka khynnah kaba dang rit ka rta.
Kumba ka long mynta ha Mawhati konstitwensi ki kyrtong ki ban ia khun ki long u bah Julius Dorphang, MLA, u bah James Sylliang MDC na ka PDF, u bah Dasakhiatbha Lamare (khun jong u bah Ngaitlang Dhar) na ka NPP, u bah Donbok Khymdeit ka UDP, ka kong Eva Kharbani, bah Charles Marngar ka Congress, u kyrtong ka KHNAM, BJP bad la ong ba dang don shuh ki kyrtong shimet.
Ka  seng BJP, ka la ther tyngeh ia U Rahul Gandhi, President ka seng Congress, ha kaba ula wan sha ka nongbah Shillong bad phong da ka jaket, kaba T.70,000.
Katei ka dei ka dur, kaba la buh da ka BJP, ha ka twitter, ha kaba ka pyni, ba katei ka jaket, kaba u phong ha ka janmiet ia rwai ia tem ha Polo, hynnin ka sngi, ka dei kaba remdor shibun.
Ka BJP, ka ong ba katei ka dei ka riam, kaba ula ioh na ka pisa tuh, kaba la lum na ka jingbamsap kaba jubor ha ka sorkar Meghalaya.
Ka BJP, ka ong ruh ba ha ka jaka ban bunkam, ha ka ia leit rwai, utei u nongialam BJP, ula dei ban pyni ia kiei ki mat treikam jong ka sorkar  Meghalaya, ka bym larkam satia.
Katei ka jaket, ka dei kaba don ar jait  bad kaba la suh ha Burberry bad kaba dei ka kompeni kaba na Bilat bad la iohi, ha  Bloomingdales website, ba ka dor jong katei ka jaket, ka long T.68,145.
U Sohan D Shira, u nongialam shipai jong ka GNLA, ula kren shai, ba katei ka seng, kam pyrshah satia ia ka riti synshar jong ka Ri India, hynrei ka jingdawa jong katei ka seng, ka long ka Jylla ba pura, na bynta ki Garo.
U Sohan, ula ong shuh shuh, ba lada yn pynioh ia katei ka Jylla ba kyrpang, kumta ka GNLA, kan pyndem wait ialade, tang hapoh lai sngi.
U Sohan, u ong shuh shuh ba ka Garo Hills, ha kine ki 40snem, ka don ka jingsahdien kaba jur shi katdei  bad katei kam dei na ki kam kaikhlaw, hynrei, ka dei namar ki kam shim kabu jong ki nongmihkhmat paidbah, kiba pyrkhat tang ialade shimet.
Katei ka dei ka jingiakren U Shira bad ka Times 8, ka website khubor na Guwahati.
Nongstoiñ: Ha kawei ka jingjia kaba sngewsih ar ngut ki shi kmie shi khun, ki la duh ia la ka jingim, hadien ba kawei ka Local Taxi (Alto 800) kaba don ia u Number ML-06 9786, ka bym shym la don nongniah ka la tyllun kynsan kynsan bad leit ban tynrah beit ia ki nadien katba ki dang iaid ha surok.
Katkum ka tyllong khubor, ba la ioh lum la ong ba katei ka jingjia, ka la jia ha ka por kumba 3:30 nohsngi,katba kitei ki shi kmie shi khun ha ryngkat kiwei pat ki dang wan na ka jingiathoh shong kurim ha shnong Siejlieh bad katba ki dang mih na iing bad iaid ha lynti, kyndit kynsan kynsan katei ka Local Taxi kaba don arngut ki khynnah rit hapoh ka la tyllun bad leit ban tynrah beit nadien jong ki haduh ba kin da khlad noh.
Kitei ki ar ngut ki shi kmie shi khun, kiba la mad ia katei ka apot la tip kyrteng kum ka kong Diatris Lyngkhoi bad ia i khyllung ba dang 11 bnai pat la tip kum i Sharly Lyngkhoi, kiba dei na ka shnong Nongsleh WKHD bad nalor kitei ki ar ngut kiba la khlad ha katei ka jingjia sa kawei pat ka khun jong katei ka longkmie lem bad u kni jong ka, ki la mynsaw malu mala.
Katkum ka jingiathuh jong ki paidbah na ka shnong Siejlieh la ong ba katei ka long kmie kaba dang bah ryngkat bad I khyllung ba dang 11 bnai ha met, ka la mynsaw jur na katei ka jingjia; hynrei i khyllung pat I la khlad noh ha shen bad hadien katei ka jingjia ka la pynkit noh mar mar ia katei ka longkmie sha Hospital, hynrei tang hadien katto katne por ka la khlad noh namar ka jingjur palat ka jingmynsaw.
Na ka liang jong u nongniah jong katei ka kali u Bah Friningstar Syiemiong, napoh ka shnong Rangblang pambriew u la iathuh ba ha ka jingshisha u dang pynieng ia katei ka kali harud surok na ka bynta ban leit buh ia ki tiar ki tar jong u bad u iehnoh ia arngut ki khynnah khyllung ha katei ka kali bad katba u dang leit buh ia kitei ki tiar, tang hadien katto katne u la iohsngew ia ka jingsawa ba mih na shaphang katei ka kali ha kaba u la mareh pynstet, phewse u la lap pynban ia katei ka jingjia kaba la pynshaiong ngain ia u.
Haba ioh jingtip halor katei ka jingjia, na ka liang ki pulit ka Nongstoin ki la her bran bran sha katei ka jaka bad wad ia ki jingshisha bad ban pyndep ia ki jingdonkam baroh bad ki pulit ki dang pynlong ia ka jingtohkit ba bniah halor katei ka jingjia.
Shillong: 500ngut ki khlieh nongsynshar na Khasi Jaintia, ki la ia kynduh mynta ka sngi ia U Rahul Gandhi, ha ka jingdon ryngkat U Mukul Sangma myntri rangbah ka Jylla, U Ma Vincent Pala MP ka Shillong Constituency bad U Bah John F Kharshiing, Chairman Grand Council of Chiefs of Meghalaya.
U Bah John Kharshiing, ula pynsngew ia ka jingdonkam ban ai jaka ia ki khlieh nongsynshar ha ka riti synshar ri  bad ula ong ruh ba kitei ki khlieh nongsynshar, kiba bun kiba don ha katei ka jingialang, ki la don ha ka jingshakri ha la ki jong ki kam, la 25-30 snem.
U Rahul Gandhi, President AICC, ha ka jing ia kynduh bad ki khlieh nongsynshar ha ka Sngi Balang.
Ki khlieh nongsynshar ki la pynpaw ia ka jingsngew diaw,  halor ka jingbym pyntreikam ia ka ain  Village Administration Bill 2015 bad ka jingphah sha ka tnat kam poh iing, ka bym don jingmut satia, kaba la phah da U Lat barim ka Jylla.
Haba jubab halor katei ka mat, U Mukul Sangma, u pynsngew ba ka la don ka jingialang jong ki khlieh nongsynshar, ki bor ka KHADC bad ka sorkar, ha ka 14tarik Nohprah 2017 bad la iakren ruh ba ka KHADC, kan pan biang noh ia katei ka ain VAB bad ba kan thaw da kawei pat, ha ka jing ia syllok bad ki khlieh nongsynshar bad halor ka jingshim jaka jong ka tnat pynroi sor, la mynjur ban iatreilang bad ki Town Committee ban thaw da ka KHADC, katba kum ka ain jong ka  Meghalaya Town & Country Act 1973.
U Rahul Gandhi,  haba kren u pynsngew ba ka Congress, ka burom ia baroh ki dustur ki riti jong ki jaitbynriew ha ka Ri, katba ka RSS bad ka BJP, ka don da kawei pat ka jingiohi jongka.
Ula kren shai ruh, ba un trei tyngeh, ba ki khlieh nongsynshar, kin ioh ia ka jing ithuh da ka sorkarU Ma Vincent Pala, u iathuh ba ula pyrshang tyngeh ban pynsngew ia ki jingeh jong ki khlieh nongsynshar ha Delhi bad ula pan  por ban ia kynduh bad U Rajnath Singh, myntri kam poh iing, la lai bnai kynthih, hynrei haduh mynta, um shym la ai por satia bad ula ong shuh shuh, ba ha ka komiti ban pynkylla ia ki ain treikam ka Sixth Schedule, ki dkhot ka BJP, ki pyrshang ban pynkylla ia ki kyndon trei kam ka Sixth Schedule.
Shillong: U MDC ka Mawkhar uba dei ruh u kyrtong ka People’s Democratic Front (PDF) na Pynthorumkhrah u Bah James Ban Basaiawmoit, u la kyntait ia ka jingtyrwa tiket ka Congress, hynrei u la iawer ia ka Congress ban shu kyrshan beit ia u, na ka bynta kane ka elekshon MLA ban wan.
Haba kubur ba ka la don ka jingtyrwa tiket na ka Congress, u bah Ban u la ong, “Ka long kaba shisha ba ka Congress ka la tyrwa tiket na Pynthorumkhrah hynrei ngam shym la treh".
U la ong biang, “Lada ka Congress kam kwah ba ka BJP kan jop, ka la dei ban shu kyrshan beit ia nga ha kane ka elekshon na Pynthorumkhrah".
U Bah Ban u la pynpaw ruh ia ka jingsngewnguh ia ka Congress kaba la wan tyrwa tiket ia u.
“Ngam lah ban phet sha kawei pat ka seng bad nga la kut jingmut ban iakhun na ka PDF.Nga kyrpad ia ki nongialam ka Congress ban shu kyrshan ia ka PDF bad ki nongkyrshan jongka ban nym sepei ka vote", u la ong.
U la ong ba u la rai ban iakhun beit na ka PDF.Wat la ka BJP kam shym la pynbna ia ka tiket, hynrei la khmih lynti ba u Bah AL Hek un ioh ia ka tiket.
Ka Congress kam pat shym la pynbna ia ka tiket ha ki lai tylli ki jaka ba kynthup ia ka Pynthorumkhrah, South Shillong bad ka Khliehriat constituency namar ba ka dang wad briew.
Shillong: Ka madan Polo (5th Ground) ka la lynguh pum hapdeng ka jingkhriat ka tlang ruh namar ka jingsawa ki sur jingtem bad jingrwai ba la pynlong da ka seng Congress ha kaba u President ka AICC u Rahul Gandhi ruh u la wan ban ai jingkren.
Ia kane ka tamasa iaput iarwai jong ka jingsuk la pynlong da ka seng Congress ban rakhe kyrpang ia ka sngi khlad ba 69 jong u Mahatma Gandhi kaba la niew kum ka sngi ki Riew Shlur.
Ha kane ka janmiet, u Rahul haba kren sha ki paidbah u la ong ba un sa wan biang sha Meghalaya namar ba u sngew ieid bad u la ioh ia ka jingieid jong ki paidbah.
“Ha ka jingshisha, ka jingwan jong nga ka long ban ialap elekshon hynrei ngam sngew ba ka dei ka jingialap elekshon namar ba ka jingieid bad ka jingsbun kaba nga la ioh na ki paidbah ka thain mihngi bad ka Meghalaya", u la ong u Rahul.
U la ong biang, “Nga wan hangne ym tang shi sngi hynrei la pynjlan namar nga kwah ban leit sha kylleng ki jaka ka jylla ban iakynduh ia ki samla ban sngap ia ki jingeh jongki bad ki jingangnud jongki.
Ngan sa wan biang shen", u la ong.
U la ong ba ka khubor kaba u kwah ban sam sha ki samla ka long ba ka jingkhlain ka India ka dei ka jingdon jong ki kolshor ba bun, ki ktien, ki niam.
“Ngi long kiba khlain tam haba ngi ieng lang hapdeng ka jingdon bun jait ki jingiapher", la ong u Rahul.
U la ong ba manla uwei pa uwei u nongshong shnong ka Meghalaya u don ka jaka kum u nongshong shnong ka India kaba iaryngkat kampher,wat la ka dei ka jylla kaba rit ruh.
U la ong haba iashrut uwei ia uwei pat bad lada pynphriang ia ka jingisih, ka jingkhlain jong ka ri kan tlot noh bad kaba donkam ka long ban burom iwei ia iwei pat, ia kaba la leit bad ka lawei ruh kumjuh.
“Ka khubor sha ki samla ka long, phi dei ban sngew sarong ia kajong, ia ka spah ba don kyrhai jong ka hyndai, ki ktien, ki jingngeit.
Ngi sngew sarong iaphi bad ngin iada iaphi bad ia ka jingleh jingkam jong phi", la ong u Rahul.
U Rahul Gandhi, uba dang ia khublei bad kito kiba iakynduh ia u ha Jowai, ha ka Sngi Hat Majai:Rupang.
Ka seng BJP, ka  ioh kamai bha, lyngba ki jingnoh synniang jong ki kompeni, naduh u snem 2013-14 bad kumjuh ha u snem 2016-17, katba kum ka jingai jingtip jong ka   Association for Democratic Reforms (ADR).
Ka BJP, ka ioh pdiang T.488.94 klur lane  T.76.7 percent na ka jingbei pisa kaba  T.637.54 klur ba la bei sha ki seng sain pyrthei, da ki khyndai tylli ki kompeni.
Na katei ka pisa, ka Congress, ka ioh T.86.66 klur, katba kaba tam nangtei kaba long T.61.94klur, ki ioh da kiwei pat ki seng sain pyrthei.
Ha u snem 2016-17, ka BJP ka ioh lum T.290.22 klur  lane 89.2%  na ka jingbei pisa kaba T.325.27 klur, kaba la siew sha baroh ki seng sain pyrthei bad ka Congress, ka ioh T.14.90 klur.
Mynta ka sngi U Rahul Gandhi, ula ia kynduh bad ki nong kyrshan jong ka seng Congress ha ka iing dorbar jong ka Chutwakhu, ha Jowai.
U Rahul, haba kren ula pynkynmaw, ba ka kmie rad jongu bad u kpa jongu ruh, ki sngew tynnad bha ia ka thain shatei lam mihngi bad  dei na kata ka daw, ba u kwah ban kham pynlut por ban don ha kane ka thain, ban sngewthuh ia ka kolshor bad ka dustur ka riti jong ka Meghalaya.
Ula kynthah halor ka jing pyndonkam bakla ka BJP, da ka skhim ban iarap ia ki iingmane, ha  kaba ula kynnoh, ba katei ka dei ka jingthmu ban ioh thied vote, da katei ka pisa.
Ula ong shuh shuh, ba ka BJP, ka lah ban thad ia ki katto katne ki nongialam, ba kin leit pyniasoh ialade sha ka BJP lane sha ka seng, kaba ka ia sngewthuh jingmut ka  National People’s Party (NPP).
Kawei ka longkmie, ka Iaineh Papeng (52), kaba shong ba sah ha Nongryngkoh, ka la duh ei ia la ka jingim, ha ka jingshah shoh kput ha u tnga jongka.
La iathuh ba katei ka longkmie, kaba shong ba sah ha Nongryngkoh, West Jaintia Hills, ka la shoh ha U Marbud Pakem (40), ha ka  27tarik mynta u bnai bad ka la khlad noh ha NEIGHRIMS hospital, Shillong, mynta ka sngi.
La kem ia utei uba shoh ia ka tnga lajong bad la phah ia ka jing ujor sha  ki pulit jong ka Saphai, ha kaba la ujor da ka kong Agnes Kharshiing, President jong ka   Civil Society Women Organisation (CSWO), ha ka kyrteng jong ka khun  kynthei jong katei kaba iap.
Jowai: Mynhynnin ka sngi, ki Pulit Assam dang step ki la wan sha ka shnong Khatkhasla ha ryngkat ki puh-shilum ban pynbha ia ka jaka na ka bynta ban tei ia ka Assam Border Police Outpost ha ka jaka kaba dei ka Khlaw Shnong ka shnong Psiar bad Khatkasla.
U Rangbah Shnong ka Khatkasla, u ma Rikmen Sungoh bad u Rangbah Shnong ka Psiar u ma Menita Synnah mar mar ki la pyntip sha ka bor District ha kaba na ka liang u DC bad SP ka WJH ki la phah ia ki heh pulit bad Magistor ban leit hiar kyrkieh sha katei ka jaka ha kaba la phah sangeh bad beh krat ia kitei ki pulit Assam bad ki nongtrei jong ki.
Ka Assam ka la thmu ban buh ia katei ka ktem jong ki pulit Assam ha katei ka jaka bad mynta ka sngi hapoh ka jingialam jong u ASI Issac Ali uba dei u In Charge ka Mukoilum Outpost bad u Mukul Ch Phukan uba dei u Officer In-charge ka Jrikyndeng Police Station ki la wan ban pynkhyllem ia ki dieng ki siej bad ban tih ia u lum da ka JCB na ka bynta ban pynmadan ia ka jaka na ka bynta ban tei ia katei ka BOP.Na ka liang ki heh District kiba kynthup ia u EAC, Ferdinand Basan bad u DSP HQ, Jowai, u bah J Marngar ha ryngkat ki heh pulit na Raliang ki la hiar sha katei ka jaka bad ynda ki la poi ha katei ka jaka la lap ba ka jingtrei ki Pulit Assam ka dang iaid shakhmat bad haba la phah sangeh ia ki, utei u Ali u la iania bad ki sahep na WJH bad haba khadduh ki la hap ban pyndem tdong ia lade hadien ba u SP ka Hamrem u la kren da ka phone sha ki ba kin kynriah noh shwa bad un sa iakren pat bad u SP ka West Jaintia Hills.
Ki Pulit Assam mar mar ki la weng noh ia ki briew jong ki bad ruh ia ka Puh shilum na katei ka jaka.
U ma Robinus Syngkon, uba dei u MLA ka thain bad uba long ruh u kyrtong ka BJP ruh u la hiar sha katei ka jaka ban iakren bad kitei ki pulit Assam.
“Kim lah ban leh kumne, namar ki khlem ai jingtip sha u SP bad sha u DC ka West Jaintia Hills kumjuh ruh sha ki Rangbah shnong ka thain.
Kane ka long ka kam be-ain bad ka jingkyntur pud ka Assam shapoh u pud u ang ka jylla Meghalaya", la ong u ma Robinus Syngkon.
“Nga pyrshang ban iakren bad u Home Minister ka jylla Assam halor kane ka jingjia", la ong u ma Syngkon.
Shilong: U kyrtong ka Congress na West Shillong u Bah Mahendro Rapsang,u la kam ba ki paidbah ka West Shillong ki la ngiah ia u MLA ka West Shillong u Bah Paul Lyngdoh, namar ba um ju don por ban kynduh ia ki paidbah ha kine ki saw snem shiteng, hynrei shu sdang ban plie ia ka khyrdop tang ha kine ki por elekshon.
Haba kren sha ki lad pathai khubor ha kane ka sngi Nyngkong, u Bah Mahendro, u la kam ba ha kane ka kynti u don ka jingkyrmen ban jop suk haduh 3-4 hajar vote, namar ba ki paidbah kiba ju kyrshan ia u Bah Paul ki la wan noh sha u.
“Ka jingsngew skhem jong nga ban jop ka dei namar ba ha kine ki hynriew snem, nga la don beit bad ki paidbah ban iasyllok ia ki jingeh jongki", la ong u Bah Mahendro.
U la ong ba ka thong jongu lada un jop sha ka thong ka long ban peit ia ki sem shiliang kup shiliang naduh ki nongbylla sngi bad kumjuh ia ki samla khlem jam khlem jam.
“Ngan pynlong ia ka konstitwensi kum ka Smart constituency ha kaba ki paidbah kim donkam shuh ban wad ia ki jingdonkam shaduh Khyndai Lad hynrei kiwei kin wan ban thied jingthied na ka iew na ka konstitwensi jong ngi", la ong u Bah Mahendro.
Katba u Bah Micheal Pakyntien, uba don lang bad U bah Rapsang, u la kynnoh ba ki paidbah kim ju ioh iakynduh ia u MLA ka West Shillong, namar ba u khang beit ia ka khyrdop bad kiba leit donkam ruh kut tang ban iakren bad u nongap khyrdop.
“Saw snem shiteng um ju plie ia ka khyrdop bad mynta u sdang ban plie namar ba la jan elekshon.
Namar kane ka jingleh jongu, ngin jop suk ym duna ia ka 3-4 hajar vote", la kam u Bah Michael haba kren sha ki lad pathai khubor bala iadon lang u Bah Mahendro bad kiwei.
Lah ban kdew ba u Bah Paul Lyngdoh ka UDP u la pynliem ia u Bah Mahendro ha ka elekshon 2013 da 500 vote duna.
Nongstoiñ: Kawei ka longkmie kaba la tip kyrteng kum ka kong Stinly Syiemlieh 65 snem ka arta na ka shnong Mawthawniaw kala duh ei noh ia la ka jong ka jingim hadien ba ka la shah synrat ha kawei ka trok thylli, katba ka dang iaid lynti ha kawei na ki jaka ha Kenkba kaba dei ruh ka surok Nongstoiñ Bye pass.
Katkum ka tyllong khubor ba la ioh lum na ki pulit la ong ba katei ka jingjia kala jia hynnin ka janmiet ha kapor kumba 12:30 PM, katba katei ka long kmie ka dang iaid lynti na katei ka jaka bad kyndit kynsan kynsan kawei ka trok thylli kaba la wan na ki thain Sohpian kaba la thmu ruh ban leit sha ki thain Urkali kala sylad noh ia katei ka longkmie haduh ba kan da khlad noh ha shen.
Shuh shuh ka tyllong khubor ka iathuh ruh ba hadien katei ka jingjia na ka liang u nongniah jong katei ka trok u la phet krad lem bad ka trok kaba u niah bad haduh mynta ym shym pat la lap dien satia ia katei ka trok bad ia u nongniah.
Na ka liang jong ki pulit mar ia ioh jingtip kila her bran bran sha katei ka jaka na ka bynta ban pynlong ia ka jingtohkit bad hadien ba kila pyndep ia ki jingdonkam baroh kila pynkit noh ia ka met jong katei ka longkmie sha Civil Hospital Nongstoiñ na ka bynta ban pyndep ia ka post mortem.
Ym tang kata na ka liang jong ki pulit ki dang pynlong ruh ia ka jingthwet khnang ban lap ksai ia u nongniah bad kumjuh ia katei ka trok.
Shillong: U President ka AICC u Rahul Gandhi u la hap ban pynsangeh ia ka jingleit sha Tura, namar ba ka helicopter kaba la wai ba un leit ka rim palat bad ki bor iada ba peit ia u, ki Special Protection Group (SPG), kim shah ba un leit jingleit da ki helicopter ba la palat ia ka 20 snem.
Haba kren sha ki nongthoh mynta ka sngi, u Ma Vincent H Pala u la ong ba ka daw ka jingsangeh noh, namar ba ki Special Protection Group (SPG) kim shah ba u Rahul un pyndonkam ia ka helicopter ka Pawan Hans kaba la 20 snem ka rta.
Katkum ka jingong jong ki nongialam ka AICC, ka jinglong rim ka Pawan Hans, kan nym long kaba shngain bad na kata ka daw, ba ki bor ba dei pahara ia u, kim shah ia u Rahul ban pyndonkam da ki helicopter ba la rim.
Ha kawei ka liang, u heh shipai barim u Captain Mohan Ranganathan u la ong ba ki helicopter ka kompeni Pawan Hans ki long kiba ma bha.
U la kynnoh ba wat ka jingtohkit kaba la pynlong hadien ba ka la hap ha Kyrdem Kulai, Ri-Bhoi haduh mynta kim shym la long kaba shai.
Shillong: U MLA shimet na Mawryngkneng u Bah David A Nongrum u la risain ia ka jinglong MLA mynta ka sngi hadien ar sngi ba la pynbna ia ka tiket ba un iakhun na ka Congress.
U Bah David uba jop MLA na Mawryngkneng ha kane ka 2013, u la risain mynta ka sngi ha u Lamphang u AT Mondal hynne ka sngi.
Haduh mynta ki long 18 ngut kiba risain na ka jinglong MLA ha ka iing dorbar kaba 60 ngut.
Kham mynshwa kiba la risain ki long u Bah Rowell Lyngdoh (Mawkyrwat), Prestone Tynsong (Pynursla), Coming One Ymbon (Raliang), Sniawbhalang Dhar (Nartiang) , Ngaitlang Dhar (Umroi), AL Hek (Pynthorumkhrah), PN Syiem (Mawsynram), Sanbor Shullai (South Shillong),  Marthon Sangma (Mendipathar), Remington Pyngrope (Mawkynrew),  Saleng A Sangma (Gambegre), Hopeful Bamon (Sutnga-Saipung), Stephanson Mukhim ( Amlarem), Robinus Syngkon (Mookaiaw), Justine Dkhar (Khliehriat), Micheal T Sangma (Tikrikila), bad u Brigady Marak (Bajengdoba).
Ka elekshon ha ka jylla Meghalaya kan long ha ka 27  tarik Rymphang bad yn niew ha ka 3 tarik Lber.
Jowai: Ha ka dorbar ki 20 shnong ba la lum da u kyrtong ka Congress ha Mowtyrshiah, Mowkaiaw Constituency, u MP ka Shillong Parliamentary u la ther tyngeh ia ki MLA kiba la iehnoh kam bad kiba la mih noh naka Congress halor ka jingkynnoh jong ki ia u Chief Minister ka jylla, u Dr.Mukul Sangma.
“Phi ki paidbah, phi dei maphi ba jied ia u Rangbah Shnong jong phi, lada phi lap ba um biang, phin phet shnong ne phin bujli da uwei pat?", U la buh jingkylli ia ki paidbah.
“Kito ki MLA kiba kynnoh ia u Chief Minister jong phi, kidei kiba ju ia bamja lang bad ki dei maki hi kiba jied ia u ba un long u CM, lada ki lap ba um biang balei kin phet seng ne phet shnong, ki la dei ban iakhih ban bujli da uwei pat kim dei ban kynnoh har rukom ia u", la bynrap u ma Vincent.
U ma Pala u la pynshai ruh halor ka jingkhang tih dewiong ka NGT ha kaba u la ong ba ka sorkar hapoh ka jingialam ka Congress ka la pyrshang bun ki lad ki lynti ban pyllait ia ka jylla na ka jingkhang tih dewiong namar kane ka jingshah khang ha ka NGT ka la ktah shisha ia ka jakpoh jong ki paidbah ka jylla.
U la ong ba ki MLA kiba la phet seng bad kiba ju don ha ryngkat ka Congress ki la shim kabu ban kynnoh kynta halor kane ka jingkhang ka NGT tang namar ba ki don ki agenda kiba sha lyndet.
U la kyntu ia ki paidbah ba kim dei ban shah ialam bakla bad shah pynbieij ha kiwei ki party khamtam ha kito ki kyrtong kiba dei ki MLA kiba la iatreilang bad ka Congress ha kine ki san snem ba la dep.
Haba phai sha ka jingialang paidbah jong ka Congress ha katei ka thain, ka la long kaba shongshit ha kaba 3 hajar shiteng eiei ki nongkyrshan jong u ma Nehimaya Tyngkan ki la wan sha katei ka dorbar Lain Pyrdi lane ka dorbar ki 20 shnong.
Ha katei ka jingialang, la iohruh ka jingkren na u MDC ka thain u ma WG Sungoh, u President ka EJHDCC, u Dr.Phervision Nongtdu nalor kiwei kiwei bad ia ka jingialang la pyniaid da u Rangbah shnong ka shnong Mowtyrshiah.
U Rahul Gandhi, President jong ka  All India Congress Committee, un wan poi ha ka 30tarik Kyllalyngkot 2018 ha Shillong bad hadien kata, un leit da ka kali sha Jowai bad un ia kynduh briew ha Chutwakhu, Indoor Hall, Jowai.
Ynda wan phai na Jowai, un leit shim bynta ha ka prokram ia rwai ia tem ha madan Polo, ba la pynbeit da ka Meghalaya Pradesh Congress Committee.
La khot sngewbha ia baroh, ban leit peit ia kitei ki nongrwai nongtem.
U Rahul, un ia kynduh ruh ia ki seng kynthei bad ki khlieh nong synshar, ong ka kyrwoh na ka Meghalaya Pradesh Congress Committee, kaba la pynmih mynta ka sngi.
Ki riew runar, ki la shoh la dat ia ki riewngeit Khristan ha Telangana bad ki sa thang ia ki song Bible kiba don shi kali, da ka ding.
Katei ka jingjia, ka dei kaba la jia ha ka Sngi Balang, hajan Singavatnam jong ka Kurnool District ha Telangana.
Ka jingjia, ka sdang da kaba shi kynhun ki briew, ki la pynsangeh ia kawei ka kali bad hangta, ki sdang ban kynroi ia ki nongshong kali, ba ki dei kiba mut ban pynkylla kristan ia ki briew.
Ha katei ka jingiakren, la iohsngew ruh, ba la ong “Balei ba phin wan shane, kata ruh hajan jong ka Temple" bad hadien kata, la iohi ia ki song Bible, ba la sei na katei ka kali, kiba la thoh ha ka ktien Telegu bad hangta ki sa la thang lut ia kitei ki Bible, hangtei hi ha rud surok.
La iohi ruh ba kitei ki briew, ki da tar lyngkhot ia ka kot bah bad ki sa bret hapoh ding.
U National Director jong ka Association of Integrated Christian Council (AICC), U John Benny Lingam, u ong “Ka jingjia ka la jia la lai sngi mynshwa, ha kaba ki don 15,20 ngut ki dkhot jong katei ka kynhun, ba kynthup ia U Pastor, kiba la leit khnang sha katei ka jaka ban sai Baibl".
U Lingam, u iathuh ba kiba don bynta ha katei ka kam thang Baibl bad leh tohmet ia kitei ki briew, ki dei ki dkhot jong ka seng RSS, kiba la bud ia katei ka kali bad hadien kata, ki sa pynieng bad ktah kti ia kiba don ha katei ka kali.
Shillong: Ka Monitoring Cum Implementation Committee jong ka 19th Shillong South konstitwensi ka la bitar halor ka jingkynnoh jong u President ba thymmai ka NCP u Saleng Sangma pyrshah ia u bah Sanbor Shullai uba la ong ba u bah Sanbor u dei uba tieng tieng bad u khawpud, katei ka komiti ka la lum jingialang kyrkieh mynta ka sngi ban ia kren halor katei ka bynta bad ka la pynrem jur ia u Saleng namar kitei ki jingkynthoh jong u pyrshah ia u bah Sanbor.
Ka kyrwoh khubor na u Secretary u bah Anthony Marweiñ ka la ong ba u bah Sanbor u dei uba shlur bad u la jop haduh 5 sien kum u MDC bad arsien kynthih kum u MLA bad u la trei bun ki kam ha ka konstitwensi.
Ka kyrwoh ka la ong ba haduh mynta u dang ioh ia ka jingieit na ki paidbah bad manla ka sngi naduh ba u rung ha ka BJP ki paidbah ki nang wan ban pyniasoh ialade bad mynta ki don haduh kumba 8000 ngut ki dkhot kiba dang shu wan pyniasoh thymmai.
Shillong: U President ka AICC u Rahul Gandhi un wan ban iakynduh paidbah ha Shillong bad ha Jowai ha ka 30 bad 31 tarik mynta u bnai bad u la pynsangeh shwa sha Tura namar ka jingthymbit ka por.
Katkum ka khubor na ka MPCC, la iathuh ba u Rahul un wan poi sha Shillong ha ka 30 tarik ha kaba un iakynduh ia ki nongialam ha ka por 4 baje ha Pinewood Hotel, Shillong bad nangne un leit ban iashim bynta ha ka prokram ka madan Polo por 6 baje janmiet kaba la pynbeit da ka party ban rakhe ia ka Gandhi Peace Festival ban leh burom ia u Mahatma Gandhi.
Ha kane ka prokram la khot paidbah ban wan sakhi ha kaba u Rahul u lah ruh ban kren ka jingkren.
Shwa ia kane, ha ka por 11 baje mynstep, un leit shwa sha nongbah Jowai ha kaba un iakynduh ia ki paidbah ha katei ka jaka ban iakren ia ki jingeh bad ki jingsngew jongki.
Katkum ka khubor, la iathuh ba u Rahul um don kano kano ka jingialang paidbah hynrei un shu iakynduh ia ki paidbah naduh ki kynhun bapher bapher ba kynthup ki nongialam niam, ki nongialam sengbhalang, ki nongsynshar shnong, ki longkmie bad ki samla.
Kane ka jingwan u Rahul ka long shi bynta na ka jingthmu ka jingialap elekshon jong ka party hynrei un nym don kano kano ka jingpynbeit ban don ka jingialang paidbah kum ka rally namar ba u kwah ban shu iaphylliew jingmut shwa bad ki paidbah ban ioh sngew ia ka jingeh jongki.
Ha ka 31 tarik pat un iakynduh ia baroh ki kynhun jong ki longkmie ha ka nongbah Shillong ha ka por 12 baje ha St Edmund, Shillong, nalor ki riew sain, ki doktor bad kiwei kiwei ki kynhun ban pan ia ka jingsngew bad ka jingeh jongki.
Ha ka jingshisha, la buh ba un leit sha Tura, hynrei u la hap ban pynsangeh noh shwa bad u lah ban wan biang ban wan ialap elekshon kham hadien.
Haba iakren bad u President ka MPCC u Dr Celestine Lyngdoh u la ong ba um pat iohi ia ka prokram ba pura jong u Rahul Gandhi hynrei la sngewthuh ba u Rahul un sdang shwa ka jingialang na Tura shwa ba un leit sha Jowai bad ban wan phai biang sha Shillong.
“Ngam pat ioh prokram namar ba dang wan na Delhi, hynrei lashai yn sa ioh ia ka prorkam kaba biang na ophis", la ong u Dr Celestine.
Nalor u Rahul yn wan synran kiwei ki nongialam ka AICC nalor u CP Joshi ba peit ia ka Meghalaya bad kiwei pat.
U Rahul un iaphylliew jingmut ruh bad u Myntri Rangbah u Dr Mukul Sangma, yn iakynduh ia ki nongialam ka party, bad ki nongtrei naduh ki blok.
Nongpoh: “9 Bnai mynshwa ha ka jingiakynduh jongnga ia u Ma Vincent H.Pala, Working President ka MPCC bad ha katei ka jingiakren u Ma Vincent Pala, u la ong ba ha ka Ilekshon 2018 un iarap ia u Bah Lambok Mylliem" phla u Bah Badhok Nongmalieh ha hadien ba ka Congress ka la ai ia ka Ticket sha u Bah Witness Sancly.
Haba kren sha ki Nongthohkhubor, u Bah Badhok Nongmalieh, ha ryngkat ka jingpait dohnud bad ki Ummat kiba lang, u la ong “Lada iaid katkum ki rukom treikam ka Party Congress, dei manga u ban ioh ia ka Ticket ha ka Jirang Constituency bad khlem artatien ngin lah ban wanrah ia ka jingjop kaba donburom ha kane ka Ilekshon 2018".
Shuh shuh, u Bah Badhok Nongmalieh, u la ong ba baroh ki jingtrei shitom ban pynkhie im biang ia ka Party Congress ha katei ka Konstitweisi, ki la shu kylla long kamkai bad ki bym dondor ei ei hakhmat ki heh nongialam ka Congress ha ka jylla.
“Wat la nga la shah ibein ha ki heh nongialam Congress ha ka jylla, hynrei kaei kaba nga la rai ngan ym kynran dien bad ngan iaid shakhmat ban ieng rangbah, na ka bynta ban iakhun ha kane ka Ilekshon 2018 bad nga kyrmen ba ngan ioh ia ka jingjop kaba donburom, ha ryngkat ka jingkyrshan kaba radbah na kine ki nongialam kiba la iehnoh ia Congress bad khamtam eh na ki paidbah jong katei ka thain", u la bynrap.
Namar ka jingduh Ticket u Bah Badhok Nonglalieh bad ka jingbymhun halor ka jingioh Ticket u Bah Witness Syngkli, ban aireng na ka Jirang Constituency, mynta ka sngi jan baroh ki heh nongialam ka Party Congress ha Jirang Block Congress Committee (JBCC), mynta ka sngi ki la rai syndon ban iehnoh ia ka jinglong kum ki nongialam bad ki dkhot ka Party Congress, hynrei ki la shim ia ka rai ban ai ka jingkyrshan kaba pura ia u Bah Badhok Nongmalieh, u ban sa aireng na katei ka Konstitwensi.
District Congress Committee (DCC) jong ka South Garo Hills.
Ka jingmih noh jong kitei ki dkhot, ka dei hadien ba la pynbna tiket da ka seng Congress, sha U Lazarus Sangma, na ka bynta kak Chokpot Constituency.
Ki nongialam jong katei ka seng, ki dawa ba dei ban ai tiket sha U Willie D Shira bad kam dei satia ban ai sha Lazarus.
La iathuh ba ki don kumba 100ngut ki dkhot, kiba la mih noh ialade na katei ka seng, ba kynthup ia ka kynhun Mahila bad kumjuh ki samla lem bad kiwei ki dkhot jong katei ka Block Congress.
Ki lad khubor, ki iathuh ba U Bah Kyllang Thongni bad U Pusterwell Disiar, kiba dung pynmynsaw ia U bah Kynpham Syiem, uba dei u hynmen jong U bah PN Syiem, CEM Khasi District Council, ki la leit aiti ha ki pulit ha ka miet jong ka Sngi Thohdieng.
Kitei ki la leit pyndem ialade ha ki pulit Mawsynram.
Kitei ki arngut, la iathuh ba ki leit rieh ialade sha Bangladesh, ha shwa ba kin pyndem ha ki pulit.
U Bah Kynpham, ula shah dung ha ka miet jong ka 17tarik mynta u bnai ha Dangar, ha  kaba ki don 3 ngut ki briew, kiba la suba ba ki donkti ha katei ka jingjia,  katba kiba ha iing jong UBah Kynpham, ki kam, ba ki don tang arngut kiba donkti ha katei ka kam pyntriem.
Ka Shillong Lajong Junior Reds ka la pynliem ia ka Rangdajied United da 4-0 today, ha ka jingialehkai, na bynta kiba hapoh 18snem, ha ka madan ialehkai  ha Shillong.
U Parvaj Bhuiya, ula thep kol ha ka minit kaba 3  bad ha ka minit kaba 31, katba U  Phrangki Buam, ula ioh thep ha ka minit kaba 80 bad ha ka 90+2.
Ka Shillong Lajong, kam pat shym la shah rem satia bad ka don mynta ha ka nam lahduh, da kaba ka ioh 10 point, na ki saw tylli ki jingialehkai.
Kawei pat ka jingialehkai jongki, kan long pyrshah ia ka SAI Guwahati, ha ka 2tarik Rymphang ha Shillong.
Core Committee jong ka Nagaland Tribal Hohos and Civil Organisations (CCNTHCO), ka dawa ia  has petitioned ka Election Commission of India (ECI) ban pynkynriah shwa ia ka elekshon dorbar Jylla ha Nagaland.
La iathuh shuh ba ki seng sain pyrthei, kin nym thep kyrteng satia, na bynta kane ka elekshon MLA bad katei ka wan, ha ka rai jong ka jingialang, ba la pynlong da ka  NPF, BJP, Congress, NPP, NDPP, NCP, Nagaland Congress, JD (U) bad ka AAP.Ha ka dorkhas sha ka ECI, ka CCNTHCO, ka pyntip, ia ka jingialang, kaba la pynlong ha ka 25tarik Kyllalyngkot 2018, ha kaba la shim ia katei ka rai ban dawa ban buhteng shwa ia ka elekshon MLA bad ban pynkut shwa ia ka jing iateh soskular, ha kaba iadei bad ki Naga.
Ka elekshon sha ka dorbar Jylla jong ka Nagaland, kan long ha ka 27tarik Rymphang 2018.
Shillong: Ka jingrakhe ia ka sngi Republic, ka long kaba shongshit shibun, ha kaba ki shipai jong ka 101 Area, ki lal pynlong ia ka janmiet jong ka jing ia tem ia put, ba la shim bynta da ka Shillong Chamber Choir.
La pynlong ia katei ka  janmiet jong ka jingiatem ia put, ha Rhino Training Complex, kaba ha madan Kyrkit, ha kaba la don lang ruh da U Lieutenant General DS Ahuja, General Officer Commanding, 101 Area.
Katei ka prokram, ka la pynshongshit bad pynshoh mynsiem shibun ia ki shipai, kiba don kumba 5hajar ngut eiei ha katei ka janmiet.
Shillong: U Rahul Gandhi, u wan ha ka 30tarik mynta u bnai ha Jowai bad ha shwa kata, un hiar khyndew sha Tura, ha kaba un ia kynduh ia ki nongialam jong katei ka seng bad hadien kata un sa leit sha ka jingialang paidbah ha Jowai bad un sa wan phai sha ka nongbah Shillong, ha kajuh ka janmiet.
U Rahul, un ia kynduh ia ki nongialam jong ka seng Congress, ha ka janmiet jong ka 30tarik ha Shillong, kum ka jing pynkhreh ia ka elekshon MLA 2018.
Jowai: U Rahul Gandhi uba dei u President ka All India Congress Committee (AICC) un wan ialap election ha Jowai ha ka 30 tarik une u bnai.
“U ma Vincent H Pala, u MP ka rilum Khasi Jaintia, u la iathuh ba utei u heh ka Congress u wan ban ai jingkren sha ki paidbah ha madan ialehkai ka dong Tpep Pale Jowai.
Na ka liang u ma Pala u la kyntu ia ki paidbah nongshong shnong ka ri lum Jaintia ban ia mih ryntih sha katei ka jaka.
U Rahul Gandhi u kwah ruh ban iakren bad ki riew paw khmat ka rilum ha katei ka sngi.
Shillong: U nongialam ka PDF uba dei ruh u CEM ka KHADC u bah Pynshngaiñ N Syiem, u la hiar na rynsan sha madan ban shad ryngkat bad ki paidbah ha ka jingialang ka PDF kaba la long mynta ka sngi ha Mawsiang Nongshken , Pynursla.
Ha katei ka jingrwai la pyntem ia ka jingrwai ialap elekshon jong ka kong Grace Mary Kharpuri ka kyrtong jong katei ka seng bad la iohi ba ha katei ka por ka kong Grace bad u bah Pynshngaiñ ki la hiar na rynsan sha madan ban shad lang bad ki paidbah.
Haba ai jingkren ha katei ka sngi u bah Pynshngaiñ u la pyniasyriem ia u bah Prestone Tynsong kum u Goliath bad ia ka kong Grace kum u David uba la pynkyllon ia u Goliath tang da uwei u maw, “Ka kong Grace kan long kum u David ban pynliem tang da uwei u maw ia u Goliath, ngi don ka nongrim kaba skhem bad haba ngi skhem tang da u dieng lyngkhot ruh ka la biang ia ngi hynrei uba la tieng lypa lada u bat suloi ruh u kum siat pynban ialade" ong u bah Pynshngaiñ.
Ha katei ka jingialang u bah Pynshngaiñ u la kren ia ka jingeh ba ki Rangbah ki ia kynduh, ka VAB, ka MUDA bad kiwei pat ki mat bad u la ong ba dei tang ka PDF kaba la shimkhia ia katei ka kam bad ym don kiwei pat ki Party.
Ki nongthep vote thymmai bad kiba don jinganna dkhot met, kiba shah shondur lang bad U DC ka South West Garo Hills, ha ka Sngi Palei:MIPR.Ka  Nationalist Congress Party, ka la pynbna ia ki kandidet jongka, na bynta ka elekshon MLA 2018 bad kitei ki kynthup ia U Saleng A.Sangma, u ban iakhun na ka  56 – Gambegre Constituency (ST), uba dei ruh U  President ka NCP Meghalaya State, U Dorendro M.Sangma na 57 – Dalu (ST) Constituency, U Priyam Ch.
Sangma 37 na Kharkutta Constituency (ST), U Nilkamal D.Sangma na 45 – Tikrikilla Constituency (ST), U Dr.Tweel K.Marak na 39 – Resubelpara Constituency (ST) bad U Desang M.Sangma, Ex-MLA na 42 – Rongjeng Constituency (ST).
Shantinagar, Noonmati ha Guwahati, ula shoh pynmynsaw ia U  Dinabandhu Das (35 yrs) ha ka por 11.30 mynta mynstep bad hadien kata, ula pom ruh ia ka tnga jongu, da ka wait ka Any Nath (30).
U Ranjan, u phet bak bad u bitor ba don ka dawai bih, hadien ba ula dep leh ia katei ka kam pyntriem.
U Ranjan, u dei u nongshet ha kawei ka hotel ha Nongpoh bad la antad, ba katei ka jingjia, ka dei na ka daw jong ka jingsuba sniew jongu, ia ka tnga jongu, ba ka don jing iadei bad u Das.
Nongstoiñ: Kiba ha iing ha sem jong kawei ka khynnah kaba dang 16 snem ka arta na ka shnong Mawthylliang kaba don ha ki thain Riangdo Mawshynrut, hynnin ka sngi, ki la leit ban ujor ha Mawshynrut Police Station halor ka jingbym wan poi iing shuh ka khun ka jong ki.
Katkum ka tyllong khubor bala ioh lum la ong ba katei ka khynnah ka la mih na iing ban leit sha skul kaba don ha Porla marjan bad katei ka shnong, hynrei haduh da miet katei ka khynnah kam shym la wan phai iing shuh.
Hynrei kaba sngew lyngngoh ka long ba kawei ka briew kaba la tip kyrteng kum ka Balarisuk Marbaniang kaba la kam ruh ba ka dei kaba trei ha SAI, ka la phun sha ki kmie ki kpa jong katei ka khynnah bad kala ong ruh ba ka khun ka jong ki ka don sha nongbah Delhi, namar ka don ka jingialehkai phutbol.
Shuh shuh na ka liang jong ki kmie ki kpa jong katei ka khynnah, ki la ong ia katei ka briew ba kin pynphai noh ia ka khun ka jong ki, lem kumta na ka liang ka jong ki kin hap ban ujor syndon da ka ehajar pyrshah ia katei ka briew, hynrei katei ka briew ka la pynlip noh ia ka phun.
Na ka liang jong ki pulit haba pynlong ia ka jingtohkit bad ka jingthwet ia katei ka briew kila ioh jingtip ruh ba kala wanlam noh ia katei ka khynnah sha nongbah Shillong ha kaba ka kynhun jong ki pulit ha ryngkat kiba ha iing ha sem jong katei ka khynnah ki la her sha Shillong ban ioh pyllait ia katei ka khynnah.
Shillong: Ka jingiaknieh tiket ka jur bha mynta ha Nongstoiñ konstitwensi kata ka long hapdeng u bah Albinus Khabani bad u bah Gabriel Wahlang.
Ki lad khubor ki la iathuh ba u bah Gabriel Wahlangu dei u paralok ba jan bha bad u myntri rangbah ka jylla u Dr.Mukul Sangma uba la thung ruh ia u kum u MDC shu sieh ha KHADC, katba u bah Albinus Kharbani pat u dei u paralok ba ia jan bha bad u MP ka Shillong u bah Vincent Pala.
La iathuh ba ha kine ki khyndiat sngi u bah Albinus u la shah sospon na ka seng Congress bad la kynnoh ba u pyrshah Party bad hadien ka jingshah sospon jong ym don shuh ki nongpan tiket Congress lait noh tang u bah Gabriel Wahlang marwei hi.
Hynrei dei ha ka 2 tarik mynta u bnai ba ka MPCC ka la khot biang ia u bah Albinus bad ka la weng noh ia ka jingsospon ia u bad ka la ong ruh ba lada u kwah ban pan tiket Congress u lah ban aplai noh mynta.
Kumta hadien ka jinglait sospon u bah Albinus u la aplai ia ka tiket Congress hynrei la iathuh pat ba katei ka jingaplai tiket jong u bad ka jingshah pyllait sospon ka dei namarba u la ia sngewthuh jingmut bad u bah Vincent Pala.
La ong ruh ba dei u bah Pala uba la phah ia u ban aplai tiket na ka seng Congress.
Haba ia kren bad u bah Albinus u la ong ba la sospon ia u hynrei ha ka 2 tarik mynta u bnai ka MPCC ka la khot ia u bad ka la ong ba u lah ban aplai tiket lada u kwah ia khun, kumta u la aplai.
Haba kylli u la ong ba u don ka jingkyrmen kaba skhem ba un ioh ia ka tiket na Nongstoiñ konstiwensi bad u long ruh uba la khreh ban ia khun ia ka elekshon.
Shillong: Uwei u nongring dur khubor (Freelance journalist) uba la tip kyrteng kum u Biplab Dey u la shah shoh ha ki runar ha ka 23 tarik u kyllalyngkot ha ka por 10:30 baje eiei mynmiet.
La iathuh ba utei u nongring khubor uba ju ai jingtip sha ki lad khubor bapher u la shah shoh ha ka por ba u dang leit ring khubor ia ka jingshalan dieng tuh kaba pyniaid na ri Lum Garo sha Assam lyngba ka Athiabari, West Khasi Hills.
La suba jur ba ki briew kiba donkti ha katei ka jingjia ki dei ki dkhot jong ka All Rabha Student Union.
Ha katei ka jingjia ki runar ki la knieh ia ka mobile phone jong u bad ki la pynpait ruh ia ka Camera kaba u la ring dur.
Ka Shillong Press Club ka la pynrem jur ia kane ka jingjia bad ka la dawa ba ki bor ka aiñ kin kem ia kiba donkti ban shoh ia utei u briew.
Hynrei haba ia kren pat bad u SP ka West Khasi Hills u bah Goldenbert D Kharwanlang u la ong ba utei u nongthohkhubor u la bu-aid bad u la dawa pisa na kitei ki briew bad ki pulit ki la rejistar kes ia katei ka jingjia bad ka jingtohkit ka dang iaid shakhmat.
Ha kajuh ka por ka Meghalaya Electronic Media Association lyngba ka kyrwoh na u bah Kyrmen Uriah President ka la pynrem jur ia katei ka jingjia.
Ka UDP lyngba ka kyrwoh na u Vice President u bah Allan F Dkhar ka la pynrem jur ia katei ka jingjia.
Rome: U Soitan, ula leit ha ka kper Eden bad ula sdang ban pasiaw da ka khubor thok ia ka Im bad kumta ka la hiar raibi haduh ha kine ki sngi, ong U Pope, ha ka kot, kaba u pyni shaphang ka jingmih jong ki khubor thok ha kine ki sngi.
“Ngi dei ban pynduh ia kane ka buit jong u Soitan, ha kaba ki leh ia lade ia kitei ki kam ban pynurlong ia ka jingthmu ba sniew jongki" ong U Pope, ha shwa jong ka jingrakhe ia ka  World Day of Social Communications, ka ban long ha u bnai Jymmang.
U Soitan, ula ialam bakla ia ka Im, ba kan bam na u dieng soh, uba la adong bad ka dei nangtei, ba ka pyrthei, ka sa im ha ka pop kaba rynjain haduh ha kine ki sngi.
“Nga kwah ban shim bynta lem, ha kaba ngin ialeh pyrshah ban pynduh ia kitei ki khubor shu thok".
Wad Paralok­Nga wad ia i Wanda Nong siej iba trei ha Civil Hospital Nongpoh la da phi dang kynmaw ia nga u Jointlang Lamare na Sohnidan sa cl ha u ne 9862529969 ne 8014686565.
­Nga kwh paralk kynthei iba 17-25 snm nga dei na sohra sa txt ne ph ha u 8014949940.
­Nga kwah pralok kynthei, na ka no2 ka thaiñ ka biang beit.
Nga kwah tang i ba latrei.
Bad nga kwah ruh i ba 25 bad i ba don ha poh 33 snem.
La da don fi lah bn s m g ne fune ha u ne u no jng nga 9615373246.
­Nga kwah paralok kynthei kiba 18_22 snem ki ba dang free kum ma nga.
la da don sngewbha sms ne call ha u ne u no.9615636839 nga dei i Bahlung syiemlieh na Jaiaw Laitdom.
­Nga kwah paralok Kynthei ki balah dap 17-22 snem.
Ki ba sngew tynnad kin shu fn ne sms ha u No 8575968936.
­Nga kwah paralok kynthei daki babha jinglong bd bha mynsiem,bd nga kwah na thain war lada don sa cll bad text ha u ne u no.9612080116.
­Nga kwah paralok kynthei ba 18 haduh 20 kiba na kano kano ka thain ruh ym lei lei tangba iba tip ia ka akor ka burom lada don kiba sngew ia hap sngewbha call ne text 8575336068.
­Nga kwah para lok tang i ba mut hok,i ba bha jinglong bad i bana thaiñ pynursla nga kham kwah i bana ka niam Presbyterian 8014081928.
­Nga kwah iakynduh biang ia i frend jong nga.
i really miss you veronia.
naduh kito ki por ba ngi wan na sohra.
ngam juh ioh tex lane kal ia fi.
namar fi lah bat simkad da ka wei.
if you see my msg.
please tex or call me.
Im steel waiting for your call.
fr.
F.Na Nongskhen 8413073907.
­Hi, am a guy (3o) looking for independent girl or woman for chatting n sharing, sms on this no.
+919856532937.
­Hi i’m Shawn bd nga dei nangne na shillong nga kwh grlfrnd tang na jowai lada don plz cal o tex me dz no:-9856055710­Hey pple out der ‘s wan to b frn wt me grl r boy.
u cn sm s n ds nmber 8794155424.
­Nga kwah ban ia long tang kum ki paralok ym ka kam samla kynthei ne shynrang kiba la kham heh ka rta tang na Shillong bad kiba sngewthuh ia ka jinglong paralok.
kiba sngewtynnat ki lah ban shu text ha u no 9436101533­Nga kwah paralok kynthei samla ba dang marwei ba 16snem shaneng,lada don fone ne sms ha une u no 8014129062, fr Ben.
­Nga kwah girlfrnd iba 18 haduh 25 snem ka rta.
nga kwah da iba bha jinglong,tipsngi,bha briw bd ba long niam catholic tang iba na poh jowai.
lada don iba sngew iahap jing mut sngewbha cl,mscl ne txt ha une no.
nga dei i bahdeng na thaiñ Pynursla 8974082337.
­Nga kwah paralok kynthei ba 18 haduh 20 kiba na kano kano ka thain ruh ym lei lei tangba iba tip ia ka akor ka burom 8575336068.
­Nga kwah paralok kynthei ba 18 haduh 20 kiba na kano kano ka thain ruh ym lei lei tangba iba tip ia ka akor ka burom lada don kiba sngew ia hap sngewbha Nga kwah paralok kynthei ba 18 haduh 20 kiba na kano kano ka thain ruh ym lei lei tangba iba tip ia ka akor ka burom lada don kiba sngew ia hap sngewbha sms ne call ha u ne u number 8575336068 thanks.
­HI,nga kwah paralok kynthei kiba na shillong lane jowai kiba lah dn 18-26snm ba tipsngi bd bha jinglong any 1 interest jst text or cl me diz no 8014578538 m frm East Jaintia Hills­Nga kwah parlk ba tri nurse nangno2 rh bing lada f sngw ia hap sngw bha mscl lane sms ha une uno khublei 7308492832.
­Diz msg run to my bro John…"HI!!bro…wher r you now??i mis u!!.
but unfortunately…my celfn.
hav block n i los.
all contact…so if u c diz msg.
u can tx.
or cal.
im waiting.4 u.
my dr brother….
god blez u n al d membr of ur family…ur.
Loving sister….
Miss.
CATHRINE’s mebaz.9862902784.
­Nga kwah frn da ki kynthei ki ba lah trei kam tang ki ba sah ha Mawlai ki ba don akor bad bha jinglong tang ki ba mut shisha ki lah bn fone ne sms 8974514511.
­Ma nga i Junita Shylla, i ba sah sha Nandong nga kwah ban wad ia u Arki Buam, i ba dei na War Dawki i ba sah sha Darang i ba long ruh i nong die doh sniang, te la da don ki ba iohi ia i ne i msg jong nga ,bad ki ba ithuh ia u Arki ,sngw bha sa pyn ong lem ia u,la da fi lap ban sa cll ia nga ha u ne u nmbr 8575503217­Ng dei i Ricky,nga kwah paralok kynthei iba War Jaintia lada dn sa txt n cll ha u ne u no 9774032772.
­Hy nga kwh frnd naph umsning knthei 15 hdh 17 snem lada dn txt ha une u number 8416071044.
­Hy its me john ng kwh prlk kynthei sngwbha lada f dn jingmt shisha ne mut hok sa fn ne sms ha une u 8014806897.
­Nga dei Lambert bad nga la dn 18 snem thik,bd nga kwah paralok kynthei ba trei Nurse tang bym dei katholik 8014630755.
­Nga kwah ban ia long tang kum ki paralok ym ka kam samla kynthei ne shynrang kiba la kham heh ka rta tang na Shillong bad kiba sngewthuh ia ka jinglong paralok.
kiba sngewtynnat ki lah ban shu text ha u no 9436101533.
Nga ruh nga dei uba la rangbah.
­Nga wad ia i paralok jongnga iba sah ha lait mawsiang.
lada don mano mano balap ne iakynduh ia i sngewbha pynai lem u number jongnga.
kikhot ieid ia i kongkong.
jaitsyiem manga baduh lada phi iohi ia une u no 8014665504 jongnga sngewbha phoneKwah shyiengkrung­Nga kwah shyiengkrung kynthei ba dang samla frm 9612920722.
­Nga kwah shyieng krung kynthei bd kiba tip sngi bad babha akor,lada don tang ia kito ba don jingthmu hok shisha lada phi ibit sngwbha ban fone ne tx ha une u no 8014756916.
­Nga kwah shiengkrung kynthei i ba 25-30 snem rta iba lahdon khun iwei ruh ymlei2,iba lah donkam donkam bad na kano2 ka niam ruh kampher.
Tang kito kiba don jingmut shisha kilah ban fun ne text 8794973251.
­Nga kwah shyiengkrung kynthei ba la don 20-27 snem kiba sngew iahap call ne text ha une u no 7308125328.
­Nga kwah shiengkrung kynthei ba 22 snem shajrong tang kiba sngew thuh haing hasem.
Nga te dang 23 snem lada sngew iahap sa ai mccl ha une unumber 8014251955,frm.
pynkmenAi Khublei Paralok­Nga kwah ban ai khublei kitbok kit rwiang ia i bahduh ba sah ha thain Pynursla ba in rah ia ka Nam ne Jing Jop na ka Sport jongka East Khasi Hills kaba Bunsien haba ngi pyrkhat bad ngi im ha kane ka pyrthei shong basa,ngi nang mutdur badei ka khet ne kajaka shongneh jongngi balei? Namar ki kam bangi leh la pynlong da ka MSOA by All Friend SK,BK,NK,DK,RL,LH.ngim ju khein kabha nekaba sniew bad ym ju don jing pyrkhat jylliew tang kawei kaba ngileh ne mutdur ba kan long kaba bha.
Frm Diwanan Lymba 9856066095.
­Nga kwah ban ai khublei ia ki Kur Tongper baroh kiba dang iaka results jong ki bad nga ai mynsiem iaki baroh baki lah ban pass ha ki exam jong ki bad kito ruh ki ia dei Kur bad ngi nga iaki…kiba ban fun ne text ianga sa fun ha u ne u numbr.9612930469.
Khublei iafi baroh ki Kur jong nga.
­Nga kwah ban ai khublei ia phi frind ba sah sha Sohra i Baphishisha kumno mynta phi long la slem bha ngim ia kynduh naduh 2012 haduh mynta kumno phi long?Sa SMS ha u ne u no,9774441261 frm.
Wanlam Khongwar.
­Hi nga dei i bahrit na mawpran ba dn sha rum pynursla nga kwh bn ai khublei kyrpang na ka bynta i bah,i budeng,i key ,i nah2,i duh na sohra nga ngeit ba f ia dn ha pt kamt kaba koit ba khiah kumba lng manga shane 9774251449.
­Nga kwah ai khublei ia i barbie shabong i ba shong ba sah ha mawlai.
Frm Batti K.naior 8014456981.
­Nga aikhublei ia i Ibarihun.
Wanniang iba la wan 1st class ha ka exam Final Year B.Sc.
Nga kyrpad ruh ba lada i ioh ia kane ka sms jong nga in sngewbha ban call ha une u number 8014734367.
Ka Lajong Junior, ka la lah ban jop kynthih, ha ki lai sien jingialehkai, ha kaba ka la ioh ban kamai 7 point, na ki lai tylli ki jingialehkai.
Kawei pat ka jingialehkai, kan long ha ka 27tarik Kyllalyngkot pyrshah ia ka Rangdajied United ha Shillong.
Uwei u shipai ula mynsaw bad ar tylli ki kali shipai ki la julor, haba ki ehrang ki la hiar thma, katba ki dang iaid ha ki bynta jong ka Namsai, ha khappud jong ka Assam  bad ka Arunachal Pradesh, ha ka step jong ka Sngi Balang.
La ngeit ba ka dei ka kynhun jong ki ehrang CorCom, ba la khlieh da U Paresh Baruah, kiba hiar thma ia kitei ki shipai jong ka 11 Grenadier Regiment, ha ki bynta jong ka  Nongtau Khamti bad ka Piyong, ha Namsai district.
La iathuh ba ka jinghiar thma, ka dei da kaba bret bom sha kitei ki kali, kiba iaid bad wan phai, na ka jingkhynra lehnoh ha ki bynta ka Ingnaou.
Ka la don ruh ka jing iather kuli, kaba shipor na baroh arliang.
Ka Petrol bad ka Diesel, ka kiewdor biang mynta ka sngi, ha kaba ka dor jong ka Petrol, ka kiew sha ka T.72.43 shi litar ha Delhi, kaba dei ka jingkiew dor kaba jubor tam ha ki lai snem ba ladep.
Kham mynshwa ka dor jong ka Petrol, ka long T.72.51 shi litar ha U Nailar 2014.
Ha  Kolkata, Mumbai and Chennai, ka dor jong ka Petrol ka longR.75.13, T.80.30 bad T.75.12 shi litar.
Ka dor jong ka Diesel ruh ka kiew mynta ka sngi, kaba poi sha ka T.63.38 shi litar bad ha Kolkata, Mumbai bad Chennai, ka shongdor mynta T.66.04, T.67.50 bad T.66.84 shi litar.
Ka la don ka jing ia kulmar mynta ka sngi ha ki bynta bapher jong ka Ri, ban pyrshah ia ka phlim Padmaavat.
Ki pulit ki la pahara skhem bha mynta ka sngi ha  Maharashtra, Rajasthan, Gujarat, Uttar Pradesh bad Haryana.
Ha Gujarat, ka la don ka jing kulmar, namar ka jingpyrshah halor katei ka phlim Padmaavat.
Ka la don ruh ka jing kawang maw ha ka bos kit khynnah skul, kaba iaid ha ka surok bah ha Bhondsi jong ka Haryana.
Katei ka bos, kam shym la julor bun satia, tangba ki iit kali ki la pait, wat la ki khynnah skul, kim shym la mynsaw satia.
Ha Gurugram, ki riew iaid paidbah, ki la thang ia ka bus, ba la pyniaid da ka sorkar Jylla.
U Rajput Karni Sena, ula byrthen, ba kin pynlong da ka Janta Curfew, kan trei kam ia kito ki iing pyni Cinema, kiba pyni ia katei ka phlim Padmaavat.
U Michael T Sangma, MLA, ula hiar shuki noh mynta, ong ka kyrwoh na U Bah Andrew Simons, Commissioner & Secretary of iing dorbar Jylla.
U Michael, u dei u dkhot marwei na Tikrikilla Constituency.
Da ka jingrisain jong U Michael, ki don mynta baroh 17ngut ki MLA, kiba la iehnoh ia ka jinglong MLA jongki.
Hynnin ka sngi, ki la don arngut ki MLA kiba risain bad kitei ki kynthup ia U Brigady Marak bad U Marton Sangma.
Nongstoiñ: Hynnin ka janmiet ha ka por kumba 4 baje, u bah Hopeful Kharsyiem-lieh na ka shnong Siejlieh u la ujor ejahar ha thanad Nongstoiñ halor ka jingbym wan poi iing shuh ka khun ka jong u kaba dang 16 snem ka rta naduh ka 21 tarik mynta u bnai ha ka por 5 baje ei ei janmiet.
Hadien ba ki pulit ki la ioh pdiang ia katei ka jingujor na ka liang jong ki Women Police ka Nongstoiñ Police Station da ka jingtrei shitom ki la lap noh ia katei ka khynnah na ka iing sah jong u Brightstar Shangdiar 19 snem ka rta ha ka shnong Siejlieh.
Ki pulit hadien ba ki la lap ia katei ka khynnah ki la phah ruh ban leit eksamin ia baroh ar ngut ha kaba na ka liang jong u medical ophisar u la pyntip ba ka la don ka jingiashong tnga hapdeng kitei ki ar ngut.
Na ka liang jong ki pulit ki la register ia ka case katkum ka POCSO Act, case no 03(01)2018 u/s 3(a)/4 POCSO Act.
Shillong: Mynhynnin ka sngi, ar ngut ki MLA ki la iehnoh ia ka jinglong MLA ba kynthup u Brigady Marak (Independent) ka Bajengdoba Constituency bad u Marton Sangma jong ka NCP na Mendipathar Constituency.
Baroh ar ngut kila hiar shuki noh kum ki MLA khang ba kin rung noh sha ka seng Congress ban iakhun ia kane ka elekshon ban wan.
Kine ki ar ngut ki MLA kila iehnoh kum ki dkhot jong ka iing dorbar thawain ka jylla Meghalaya mynta ka sngi.
Haduh mynta baroh kiba la iehnoh ia ka jinglong MLA ki la kot sha ka 15 ngut ban leit iasoh sha kiwei pat ki party.
Kham mynshwa 13 ngut ki MLA ki la risain ba kynthup u bah Pynshngain N Syiem na ka Congress ba rung sha PDF, bah Rowel Lyngdoh, bah Prestone Tynsong, Bah Sngiawbhalang Dhar, Bah Ngaitlang Dhar kiba dei na ka Congress, Bah Stephanson Mukhim bad u Bah Hopeful Bamon kum ki MLA shimet bad bah Remington Pyngrope ka UDP, kila rung sha ka NPP.Kiwei pat ki long u Bah Sanbor Shullai na NCP, Bah AL Hek na Congress, Bah Justine Dkhar bad Bah Robinus Syngkon ki MLA shimet kiba pyniasoh sha ka BJP.Nangta sa u Saleng A Sangma uba la iasoh sha ka NCP.Shillong: U nongialam barim ka BJP North Shillong u Bah Keith Pariat lem bad ki nongialam jongu, ki la rung sha ka Congress hynnin ka sngi ha kaba la pdiang burom ia ki da u general secretary ka AICC u Dr CP Joshi nalor u president ka Meghalaya Pradesh Congress Committee (MPCC) u Dr Celestine Lyngdoh ha ka jingialang kaba long ha ophis ka Congress, Shillong.
La synran lang da ka jingdon lang u MP u Bah Vincent H Pala nalor kiwei ki nongialam ka party.
Kane ka jingrung ka kynhun jong u Bah Keith ka la ai mynsiem ia ka Congress ha North Shillong, hynrei ha kajuh ka por u lah ban iaknieh tiket bad u Bah WHD Syngkon uba la iaid shaid shaid mynta ban pynkhreh ia ka elekshon ban long ha ka 27 tarik Rymphang ban wan.
Ha ka jingshisha, u Bah WHD Syngkon u la rai ban iakhun ia kane ka elekshon MLA hadien ba ka Kong Roshan Warjri ka MLA ka la rai ban shong thait noh ban nym iakhun shuh ia ka elekshon.
U Bah Keith Pariat u la rung sha ka Congress lem bad u bah Wallambok Thangkhiew, u Bah S Warjri bad u Bah William Marbaniang.
Katkum ka jingong u Bah Keith ka daw kaba kongsan kaba pynlong ia ki ban mih noh na ka BJP kaba ki la rung ha u snem 2015, ka dei namar ba ka rukom treikam jongka bad ka rukom pyniaid ha ka party kam iahap kumba la khmih lynti.
“Ka rukom treikam ka BJP ka la kylla na kaba mynshwa ha ka por ba ngi rung ha u snem 2015 sha kawei pat ka BJP ha kine ki sngi bad kane ka la pynlong ia ki ban mih noh na kane ka party ban rung noh sha ka Congress",u la ong.
U la ong ba ha ka jingshisha ki la sngew tynnad ha ki snem ba la dep haba iohi ia ka jinglong shynrang u Myntri Rangbahduh ka ri u Narendra Modi hynrei ka BJP ka la kylla mynta ha kaba ki paidbah kane ka thain mihngi ki la don ka jingsyier ia ki jingleh ka BJP.Shillong: U Dr Mukul Sangma uba long u Myntri Rangbah ka jylla la pan tiket ban iakhun na ki ar tylli ki konstitwensi kynthup na Ampati bad na Songsak.
Ia kane la pynthikna da u President ka MPCC u Dr Celestine Lyngdoh haba kren sha ki lad pathai khubor mynta ka sngi.
“Ka long kaba shisha ba u Dr Mukul u la wan pan tiket na ki ar tylli ki konstitwensi hynrei kan shong pat ha ka Screening Committee kaban khlieh da u Oscar Fernandes ban shim ia ka rai", la ong u Dr Celestine.
U la ong ba na ka liang ka MPCC kam lah ban kren eiei halor kane namar ba ia ka tiket la rai na ka AICC.Ha kajuh ka por, u la iathuh ba ka jingialang ka Pradesh Election Committee ka la shong mynta ka sngi ha kaba ka la rai ban phah ia baroh 90 ngut kiba pan tiket na ka party ba kan jied iano ban ai tiket.
Ia ka Songsak la mihkhmat da u MLA ka NPP u Nihim D Shira kaba u Dr Mukul Sangma u kwah ban iakhun pyrshah ia u.
Shillong: Kumba ka long baroh shi katta ki phom kiba pher ki don ia ka jaka kaba thylli ba ki paidbah kin kdew lane kin pyndap ba ki dei ki kynthei ne ki shynrang bad ha kitei ki jaka pyndap ki ju don ar tylli ki jaka ba la pyllait ban tik la ki dei kynthei ne shynrang hynrei mynta ka kynti ka sorkar jylla da ka jingpynbeit thymmai ka la mih haduh lai tylli ki jaka kawei kynthei, kawei shynrang bad kawei pat kaba ym tip ki kynthei ne shynrang kaba ki ong ka transgender.
Shillong: Sa kawei pat ka jingiakhun ka ban long hapdeng ka Neroca FC pyrshah ia ka Shillong Lajong ha ka lympung I-League.
Kane ka jingiakhun kaba itynnad kan long ha madan Khuman Lampak Stadium ha Imphal, Manipur por 2 baje nohphai sngi.
Ia kane ka jingialehkai yn pyni paidbah live ha Star Sports 2/Star Sports 2 HD/Hotstar App/Jio TV.“Ngi dei ban pynleit jingmut bha bad ban aiti khambun naduh ba sdang ka jingialehkai ban ioh ia u soh", la ong u bah Alison Kharsyntiew.
Sohiong: U MDC ba mynta jong ka Sohiong uba dei ruh u kyrtong ka seng HSPDP u bah Samlin Malngiang ula tangon tyngeh ia u MLA ka Sohiong u bah HDR Lyngdoh, kyrtong jong ka seng Congress da kaba kynnoh ba utei u nongmihkhmat u dei uba synshar donbor hapoh ka konstitwensi.
“U bah HDR Lyngdoh u dei uba pynpait ia ki shnong ki thaw, ym don jingiasuk shongsaiñ hapoh ki shnong ki thaw, ha kawei ka shnong ki la mih haduh 10 ngut ki sordar ruh, ki sordar ki la mih kum ki tit, dei hapoh ka jinglong MDC jong nga kaba tang shisnem shiteng ba nga la pynduh noh ia katei ka jingiapait ia pra hapoh ki shnong bad mynta ki la ia shong suk shongsaiñ" ong u bah Samlin Malngiang haba kren ha ka jingialang paidbah jong ka seng HSPDP kaba la long mynta ka sngi ha Sohiong.
Shillong:Namar ka jingwan ka elekshon bad ka jingpyntrei kam ia ki kyndon elekshon, kumta U District Election Officer, Ri Bhoi District, u pyntip ba kino kino ki seng, kiba mut ban khot ia ki kandidet elekshon sha ki jingialang jongki, ki dei ban da pan jingbit shwa na ka ophis jong U Deputy Commissioner bad la ong ruh, ba kino kino kiba leh pyrshah, kin shah pynngat ha ki kyndon jong ka ain.
La pyntip shuh shuh ba kat kum ka kyndon 171 jong ka Indian Penal Code; kino kino kiba ai ne kiba shim pisa, na ka bynta ban thep vote, kin ngat ha ka jingshah pynshitom da kaba shong patok haduh shisnem kynthih lem bad ka kuna.
La ong shuh shuh, ba uno uno u briew uba byrngem ia u kandidet elekshon lane ia uno uno u briew, un shah set phatok, na ka bynta shisnem kynthih.
La buh ia ki pulit kiba kyntiap jaka, ba kin peit bha ia ki nongai bad ki nongshim pisa lane kiba byrngem ia ki nongthep vote.
Ha kawei pat ka khubor, U District Magistrate ka West Jaintia Hills, u maham ban tah ia kino kino ki jingthoh ha ki jaka paidbah bad lada buh ia kitei ki jingtah, dei ban ioh ruh ia ka jing mynjur jong ki trai iing ne ki trai jaka bad kaba donkam ban ioh ruh ia ka jingmynjur jong U District Magistrate.
La buh kyndon ruh ba ka por pyndonkam ia ki tynghung, ka dei naduh ka por 6baje mynstep, haduh ka por 10baje mynmiet bad la maham ruh ban kit pisa palat ia ka T.50hajar ha ki jaka jong ka West Jaintia Hills District bad katei ka hukum kan treikam haduh ka 5tarik Lber 2018.
Shillong: U bah Honsen Lyngdoh ula khlad kyndit noh mynta ka step hadien ka jingshitom kaba la ban ia u kumba katto katne por.
U bah Honsen u la khlad noh ha Super Care, Shillong bad u la don 81 snem ka rta.
U bah Honsen Lyngdoh uba la shah pynkup burom da ka Silver Elephant Award ha u snem 2015 ha u President ka ri India.
U bah Honsen u dei uwei na ki rang Khasi uba la pawnam bad jop ha ka jingtrei kam lajong jongu wat um shym la ioh ban leit pule kumba ioh kiwei.
Ia ka met jong u Bah Honsen yn tep don burom ha ka lum jingtep Jaiaw ha ka 25 tarik.
Shillong: Ka BJP Pynursla Mandal ka la pdiang ia u bah Bantei Rumnong kum u kyrtong jong katei ka seng u ban ia khun na Pynursla konstitwensi na ka BJP ha ka elekshon MLA 2018.
Ka kyrwoh na u President ka BJP Pynursla Mandal u bah J.Lyngdoh u la pynbna sha ki paid nongkyrshan ka BJP ba kin trei radbah ban pynjop ia utei u kyrtong.
Ia tylli biang ka BJP SohraKa BJP ha Sohra kaba la pait arliang ha kine ki khyndiat sngi mynta ka la poi biang sha ka jingiatylli.
Lah ban pynkynmaw ba ha kine ki khyndiat sngi ka BJP ha Sohra ka la pait arliang, kawei ka dei kaba don sha ka liang u bah Bantei Rumnong bad kawei pat sha ka liang u Dr.P.W Khongjee ha kaba ki nongialam kiba don sha ka liang u bah Bantei ki pyrshah bha ia ka jingwan BJP u Dr.Khongjee.
Hynrei dei hadien ba ka BJP ka la phah noh ia u bah Bantei sha Pynursla bad u Dr.Khongjee sha Sohra ba katei ka seng ka la poi biang sha ka jingiatylli.
Ki nongialam katei ka seng kiba ju pyrshah ia u Dr.Khongjee ki la ong ba mynta kin hap ban trei ban pynjop ia u Dr.Khongjee namarba katei ka dei katkum ka jingbthah ka Party bad namarba ka dei ruh ka jingiabeit lang hapdeng u Dr.Khongjee bad u bah Bantei.
Shillong: Ka um, ka la kylla bih ha Wah Kynshi bad ki dohkha, ki la iap lut ha kine ki sngi, ha kaba la shim, ba ka dei na ka jingkhlong Uranium ha ki bynta ba shajan jong katei ka wah.
Ka KSU Ranikor Circle ka la dawa na ka sorkar jylla ba ka dei ban thung noh da ka jingtohkit kaba laitluid halor ka jingiap bad per ki dohkha ha wah Kynshi, kiba kynnoh ba ka dei na ka jingtuid ka bih na ka jingksam uranium ka kompeni Maheswari ha katei ka thain.
Haba kren sha ki nongthoh khubor mynta ka sngi, u President ka KSU Ranikor circle u Bah Marcony Thongni, u la ong ba ia ka jinglap ba iap lut ki dohkha la iohi da ki paidbah hadien ba ki per ha sla um naduh ka 5 tarik kaba bteng haduh mynta.
“Ka jingiap ki dohkha la suba jur ba ka dei na ka jingkylla bih ka um na ka jingtuid ki jaboh na ki thliew ba ksam uranium, kaba khlem tap haduh kine ki sngi", la ong u Bah Marcony.
U la ong ba ka seng kam lah ban ngeit ia ka kaiphod ka Meghalaya State Control Pollution Board (MSPCB) ha ki snem ba la dep, ka la kdew ba ka jinglong bih ka um ka dei namar ka jingtih dewiong namar ba ha katei ka jaka ba tih dewiong ka don sha jngai bah na ka wah.
U la ong ba ha ka jingshisha, ka seng ka la dep ban phah test ia ka um ha ka Deputy Commissioner kaba rim hynrei haduh mynta khlem pat ioh jingtip ia ka kaiphod.
“Ngi dawa ba ka sorkar ka dei ban thung noh da ka jingtohkit kaba laitluid halor kane ka jingjia bad lada kam leh, ngim banse ban leit aiti noh ha ki seng nabar ri ban wan tohkit hi", la ong u Bah Marcony.
U la ong ba ka rong jong ka um ka la kylla rong jyrngam na ka rong blu nalor kaba long lati.
Ka KSU ka la kyntu ruh ia ka DC ba ka dei ban khang lad wut wut ia ki briew kiba leit ban tong ia ki dohkha ba per ha sla um kiba thmu ban leit die shabar na ka thain Ranikor namar ba ioh kan long ka jingma ia ki paidbah lada kin bam ia kum kine ki dohkha ba la iap.
U la ong ba ka dei ruh ban leit pynkhuid ia ki dohkha ba la iap namar ba ka la sma iewtung lut ka wah na ka jingiap jong ki.
Katkum ka jingong U President ka KSU, kane ka jingiap jong ki dohkha, ka la jia naduh ki snem ba la dep khamtam ha kum kane ka por hynrei kaba sngew lynggoh ba ka bor sorkar kam shym la shim khia satia.
Jowai: Mynta ka sngi, ka Synjuk ki Waheh Chnong, Ri lum Jaintia ki la pynlong ia ka jingialang Executive Committee ha kaba ia kane ka jingialang la pynlong ia ka ha Iing Dorbar Ladthadlaboh, Jowai.
Haba kren sha ki lad pathai khubor, u President ka Synjuk u ma A Lypon bad u ma LK Lakiang, ki la ong ba ka Committee ka la rai ban phah kopi ia ka Ain Waheh Chnong ka JHADC sha baroh ki Waheh Chnong khnang ba kin ioh pule bniah ia ka ba kin sngewthuh ia ki bor bad ka itkiar jong ki.
Ha kane ka jingialang, katei ka Committee ka la shim ruh ia ka rai ban kyntu ia baroh ki Rangbah shnong ba kin shim khia ban wanrah ia ka Election kaba khuid kaba suba.
“Ngi la rai ba baroh ki Waheh Chnong kim dei ban long liang na uno uno ne kano kano ka kyrtong lane ka party khang ba kin dup lah ban tem ia kino kino ki huri hura Election", la ong u ma LD Lakiang.
“Ngi la rah ruh ban kyntu ia ki rangbah shnong ba kim bit satia ban shah ia uno uno u kyrtong uba pyrshang ban wan pynbieij ia ki nongthep vote da kaba bsa kyiad bad kiwei kiwei ki kam bym iahap bad ka imlang ka sahlang", la bynrap u ma A.Lypon.
Kitei ki nongialam ka Synjuk ki la iathuh ruh ba lada don kino kino ki rangbah shnong kibym shym la kohnguh ia katei ka rai ka Synjuk hi kam don jingbah khlieh lada ki ia kynduh jingeh hadien habud.
Shillong: U Vice President ka Khun Hynniewtrep National Awakening Movement (KHNAM) u Bah Adelbert Nongrum u la ong ba ki seng sain pyrthei kiba ialeh ia kane ka elekshon mynta ki dei ki paralok suda ka BJP bad dei tang ka KHNAM bad ka Congress kiba iaid marwei.
Haba kren ha ka jingialang ka KHNAM ha Mawhati, u Bah Adelbert u la ong ba ka BJP ka la sdang ban wan pynsuhthied ha kane ka jylla da ki seng sain pyrthei kiba don ha ka jylla.
“Dei tang ka Congress bad ka KHNAM ki ar tylli ki party ki ban pynlaitluid bad pynlait im ia ka ri bad ka jaidbynriew", u la ong.
U la ther ia ka People’s Democratic Front (PDF) ba ka la sdang da ka jingthok jingshukor da ka jingjler suda bad ka la pynjem daw ia ka jaidbynriew da kaba wanrah ia ki ain Rangbah Shnong ki bym don bniat bad ka jingbym lah ban pynrung ia ki kyndon ha ka section 128 ka AD Rules ban khanglad ia kiwei pat ki jaidbynriew ban iashim bynta ha ka election sha ki Autonomous District Council.
U la kynthoh ruh ia u nongialam ka PDF u badei ruh u CEM ka KHADC, da kaba ong ba u la shu kular tang ka ktien ha ka dorbar ban pynneh ia la ka shuki hynrei haduh mynta u sngap beit jar jar.
Shillong: U Tennydard  S Marak, uba iakhun mukotduma pyrshah ia U Mukul Sangma, myntri rangbah ka Jylla, u kam mynta ka sngi, ba U Mukul um don hok satia ban kam ialade, ba u dei u dkhot ka jaitbynriew Garo, namar ba ka kmie jongu, ka Rousanara Begum, ka dei ka khun jong U Amirrudin Ali Ahmed, uba dei U Muslim.
La ong namarkata, ba kam lah ban kam ialade, ba ka dei ka Garo, tang na ka daw, ba ka ia poi kha bad U Garo lane ia ki khun jongka ruh kumjuh.
U Tennydard, u pyni ba ha ka 19tarik Kyllalyngkot 2018, ka Supreme Court, ka la kyntait ban ai bhah ia ka lok, tang namar ba ka ia poi kha ia u briew, uba dei na ka Scheduled Caste bad ka kashari, ka kren shai, ba ka jinglong jaitbynriew, ka dei na ka jingkha bad kam dei satia na ka jing ia shong kurim.
Ki samla pule ha Delhi, kiba shim bynta ha ka jingrakhe Sngi Meghalaya ha katei ka nongbah, ha ka Lah Sngi U Blei:MIPR.Ka kynhun Karni Sena, kaba pyrshah ia ka phlim  ‘Padmaavat’,  mynta ka sngi, ka la mynjur ban peit kai ia katei ka phlim, kaba la tyrwa da U Sanjay Leela Bhansali, na ka bynta ban pynhun mynsiem ia ki.
“Ngi kwah ban peit ia ka phlim bad u trai jong katei ka phlim, ula tyrwa la shisnem mynshwa ban pyni ia katei ka phlim bad mynta ula tyrwa ban pyni ia ka phlim bad ngi kloi ban leh kumta" ong U Lokendra Singh Kalvi, nongialam ka Sena, uba don mynta ha Uttar Pradesh.
District Election Officer, Ri Bhoi District, u pyntip ba kino kino ki seng, kiba mut ban khot ia ki kandidet elekshon sha ki jingialang jongki, ki dei ban da pan jingbit shwa na ka ophis jong U  Deputy Commissioner bad la ong ruh, ba kino kino kiba leh pyrshah, kin shah pynngat ha ki kyndon jong ka ain.
La pyntip shuh shuh ba kat kum ka kyndon 171 jong kaIndian Penal Code; kino kino kiba ai ne kiba shim pisa, na ka bynta ban thep vote, kin ngat ha ka jingshah pynshitom da kaba shong patok haduh shisnem kynthih lem bad ka kuna.
La ong shuh shuh, ba uno uno u briew uba byrngem ia u kandidet elekshon lane ia uno uno u briew, un shah set phatok, na ka bynta shisnem kynthih.
La buh ia ki pulit kiba kyntiap jaka, ba kin peit bha ia ki nongai bad ki nongshim pisa lane kiba byrngem ia ki nongthep vote.
Ha kawei pat ka khubor, U District Magistrate ka West Jaintia Hills, u maham ban tah ia kino kino ki jingthoh ha ki jaka paidbah bad lada buh ia kitei ki jingtah, dei ban ioh ruh ia ka jing mynjur jong ki trai iing ne ki trai jaka bad kaba donkam ban ioh ruh ia ka jingmynjur jong U District Magistrate.
La buh kyndon ruh ba ka por pyndonkam ia ki tynghung, ka dei naduh ka por 6baje mynstep, haduh ka por 10baje mynmiet bad la maham ruh ban kit pisa palat ia ka T.50hajar ha ki jaka jong ka West Jaintia Hills District bad katei ka hukum kan treikam haduh ka 5tarik Lber 2018.
Jowai: Mynta ka sngi kan long ka dorbar Tlang ka JHADC, naduh ka por 11 baje mynstep.
Ka Dorbar tlang ka JHADC ka la slem haduh mynta u bnai namar ka jingiabulji nongialam bad ha ka juh ka por namar ba u CEM uba mynta u bun kam na ka daw ba un iakhun ia ka Election MLA.Ha kajuh ka por, ka Congress ha JHADC ka la long kaba rit paid kumba long mynta ka don tang kumba 10 ngut eiei ki Congress, hynrei wat la katta ruh ka dang don ha ka jingbun paid namar ka jingkyrshan ki MDC bym dei Congress.
Ha ka jingshisha, ka la don ka jingthmu ban wanrah ia ka No Trust Motion lane ka jingpynkhih bym don jingshaniah shuh ia u CEM hynrei namar ba kiba bun ki MDC ki dang ai ka jingkyrshan ia u ma Awhoi Andrew Shullai, ym don mano mano kiba wanrah ia ka NC la shai ka shai.
Shillong: U General Secretary ka AICC u Dr C P Joshi uba peit ia ka Congress ha kane ka jylla un wan sha Shillong ha ka sngi Baar na ka bynta ban pynkhreh ia ka eleshon.
U Joshi un iashong jingialang bad ki nongialam ka Meghalaya Pradesh Congress Committee (MPCC) bad ka Election Committee ban rai ia ki kyrteng jong ki kyrtong na ka bynta ka elekshon ban wan ha ka jylla.
Ka Congress ka la pynbna ba kan iakhun ha baroh 60 tylli ki konstitwensi ha kane ka elekshon.
Katkum ka jingtip ki don saw ngut ki MLA shimet kiban iakhun na ka Congress ha kane ka kynti.
Kine ki kynthup ia u Brigady Marak na Bajengdoba, u Ashahel D Shira na Rajabala, u Michael Sangma na Tikrikilla bad u Bah David Nongrum na Mawryngkneng.
U MLA ka NCP u Marthon Sangma un sa iakhun na ka Congress na ka Mendipathar.
Shillong:Ka Eastern Zone jong ka National Green Tribunal, ka la iakren halor ka mat, kaba dei ban pynneh ia ka wah Myntdu.
Ha ka jingshong bishar, ha ka 19tarik Kyllalyngkot 2018, ka Jowai Municipal Board, ka la iathuh halor ka rukom long jong ki shnong ha ka sor bah Jowai bad kumjuh ruh halor ka jing pynkhuid kaba ki dang pynkhreh ia ka Wah Myntdu.
Ka Jowai Municipal Board, ka pynsngew ba ka jingbuh ia ki septic tank, ka dei kaba bam jaka shibun bad kaba lut phut ruh bad halor katei ka NGT, ka ailad ia ka Board, ba kan wad da kiwei ki lad ki lynti bad kiba lah ban thaw, na ka bynta ka jingdonkam jong kiba bun ki longiing ha ka sor Jowai.
Ka NGT, ka la bthah ruh ia ka sorkar Jylla, ba kan pynkhuid ia ka wah Myntdu bad ba kan thaw ia ka plan kaba jlan rta, ban pynkhuid ia ki um ki wah bad ban pyniasoh ruh ia ka wah Myntdu bad ba kan nang khuid, da kaba iasoh bad kiwei pat ki wah.
Shillong: U Rector ka Sacred Heart Theological College, Mawlai, U Fr James Poonthuruthil, ula khlad noh ha ka jaka shah sumar ha NEIGHRIMS, ha ka janmiet Sngi U Blei.
U Fr James, ula mynsaw jur, haba ka kali jongu, ka Tata Nano, ka leit tynrah ia ka trok, ha ka 14tarik Kyllalyngkot 2018 ha Umsaw Nongkharai, jong ka Ri Bhoi District.
Shillong:Mynta ka sngi ki pulit nongbud  jong u Bah HDR Lyngdoh, myntri kam poh iing ka jylla, kiba kynthup ia u ASBI, u K Gobin Singh bad u LNK/303 Bah Talainbor Syiemiong,  ki la ujor ejahar pyrshah ia u nongniah jong ka kali number ML05-M-8336, ka kali Alto 800 Tourist Taxi, ia kaba la niah da u Bah Mintra Kurbah.
Katkum ka ejahar kaba la ai da kine ki pulit, ki la iathuh ba ha ka 19tarik mynta u bnai, ha ka por 8.30 baje mynmiet;  katba ki dang don ha ka kam ban synran ia u myntri kam poh iing ha ka shnong Weilyngkut khappud bad ka shnong Dira; katei ka kali kaba la kdew haneng  ka la iaid sted haduh katta katta bad ka la ima ka jingpynher stet.
Haba ki la pynsangeh ia kane kali la shem ba u nongniah bad kiwei pat kiba don hapoh kali ki la buaid.
U Bah Mintra Kurbah, uba dei u nongniah ia katei ka kali, u la tur da ka jingthmu ban leh ei ei ia ki kali sorkar kiba don ha katei ka jaka kaba ki dang ap ia u myntri kam poh iing.
Ha kane ka ejahar kaba la ai sha Sohiong Police station, la dawa ba ki bor jong ka ain ki dei ban leh ei ei ia u tei u draibar katkum ka ain.
Tura:U nonghikai jong ka skul UP SSA, uba don 42 snem ka rta, ula shah rahbor mynta ka sngi, dang step phyrngab, ha ka shnong Megua Songma, kaba don hajan ka kut pulit ha Dimapara jong ka South Garo Hills District.
Katei ka jingjia, ha ka jia ha ka por 2.50 baje mynta ka step, ha kaba la iathuh ba ki don 5ngut ki nonglute, kiba la rung shapoh jong ka iing jong U Etwilthon D Sangma bad kitei ki la rung bad byrthen ia kiba don ha katei ka iing bad ki la rahbor ia utei u nonghikai bad phet bak sha Bangladesh.
Shillong: Ki lad khubor, kiba dang shu ioh mynta ka sngi, ki iathuh ba U bah Draison Kharshiing, ula pyniasoh ialade bad ka seng BJP, hynnin ka sngi.
La pynrung seng ia U bah Kharshiing, da U bah David Kharshiing, Vice President ka BJP, Meghalaya.
U Bah Draison, uba dang shu pyniasoh shen ialade bad ka seng PDF, un iakhun ia katei ka elekshon, na ka Nartiang Constituency, na ka seng BJP hi.
NewDelhi: U President Ram Nath Govind, ula mynjur ban pynduh noh ia ka jinglong dkhot jong ki 20ngut ki MLA jong ka seng Aam Aadmi Party (AAP), katba kum ka jing ai jingmut jong ka Election Commission jong ka Ri India, namar ba ki bat ia ka ophis kamai pisa lane kaba ki ong ka bam ar maloi.
Kitei ki 20ngut ki MLA, ki dei kiba bat kum ki Parliamentary Secretery ha ka sorkar jong U Arvind Kejriwal ha Delhi.
Shillong: Ki pulit haduh mynta ka sngi, kim pat shym la ioh kem satia, ia kito kiba donkti ban dung pynmynsaw, ia U Bah Kynpham N Syiem, uba dei u hynmen jong U Bah PN Syiem Chief Executive Member jong ka Khasi District Council.
Ka jingthwet jong ki pulit, ka dang iaid haduh mynta ban kem ia ki lai ngut kiba don jingsuba jar bad ka jingkhynra, ka dang iaid ha kiba bun ki jaka.
U Bah Kynpham, ula shah dung ha ki runar, ha ka miet jong ka Sngi Balang ha Dangar.
U Bah Kynpham, u kynnoh, ba kiba dung pynmynsaw ia u, ki dei ki nongkyrshan jong ka seng Congress.
Ki shipai 101 Area, kin pynlong ia ka janmiet jong ka jing ia tem ia put, ha ka 26tarik Kyllalyngkot 2018 ha Shillong Cantonment, ban kynmaw burom ia ka sngi Republic Day.
Ha katei ka janmiet, kan don ka jing ia tem ia put, da ka kynhun rwai Shillong Chamber Choir, ong ka kyrwoh jong ki shipai mynta ka sngi.
La pynbeit ia katei ka tem ka put, da U Lt Gen DS Ahuja, uba dei U GOC 101 Area.
Ka elekshon sha Nagaland, kan lah ban long ka bym iaid ryntih satia bad ka daw, ka long namar ba ka Naga Hoho, kawei na ki seng kiba khlain bor ha katei ka Jylla, ka la byrngem, ba kan nym shah satia ban pynlong elekshon ha katei ka Jylla, kat haduh ban da poi shwa, sha ka jing ia sos soskular iasuk hapdeng ka sorkar India bad ka seng NSCN (IM).
U President ka Naga Hoho, U P Chuba Ozukum,  u kren shai, ba katei ka seng, kan nym shah satia ban pynlong elekshon, ha kane ka kynti.
Shillong:U bah Charles Thabah uba dei ruh u Working President barim ka UDP na Sohiong konstitwensi u la ong ba ka jingiatehlok ka UDP bad ka HSPDP ka long thik kumba ia teh lok ka Jakoid bad ka Khnai bad u la ong ba katei ka jingtehlok jong ki kan nym neh slem.
U bah Charles na Rangshken mynta u la leit ia soh sha ka seng Congress ban ia u bah HDR Lyngdoh u MLA ba mynta katei ka konstitwensi.
“Ka jingiatehlok hapdeng ka UDP bad HSPDP ka long thik kumba ia tehlok ka Jakoid bad ka Khnai, ha kawei ka sngi ka Jakoid ka ong ia ka khnai Ko Jew ngin ia tehlok noh, kumta ka khnai ka la teh da u tdong jong ka ia ka jakoid, kyndit ka jakoid ka la ryngkoh pum sha um, ka jakoid ka lah ban im ha um bad ha ryngkew hynrei ka khnai kan ym lah ban im ha um, nga iohi ba katei ka jingiateh lok jong ki ruh kan long kumta kan ym shan slem" ong u bah Charles Thabah.
Utei u nongialam barim ka UDP u la kynthah ruh ia u President ka HSPDP u bah Ardent M Basaiawmoit uba la tur bha sha ka konstitwensi Sohiong na ka bynta u kyrtong ka HSPDP u bah Samlin Malngiang ha kaba u la ong “Utei u nongialam ka HSPDP haba u kren u sot beit na ka Bible, u ong haba ai pisa bam beit da miet leit sha sem lajong, u bah Ardent u sot ia ka jingkren na ka Kitab Genesis kaba u ksuid u la pynshoi ia ka Im ban bam soh adong, u ong bam beit phin sa sngewthuh ka bha bad ka sniew" ong u bah Charles ba katei ka jingkren u bah Ardent ka dei ka jingpynshoi ia ki paidbah ban leh kumta wat la ka dei ka pop ban leh kumta ruh.
U la kynthah ruh ia u bah Ardent da kaba ong ba u bah Ardent u ju pyrta ba u ieit ia ka ri bad ka jaitbynriew hynrei u la ong ba dei u bah Ardent uba pynkylla khongpong ia ka ri bad ka jaitbynriew.
“U ju pyrta ba u ieit ia ka ri bad ka jaitbynriew hynrei phin sa lyngngoh lada phi tip ba ki khun u bah Ardent Basaiawmoit dei ki jait Basaiawmoit, naei u bah Ardent u kha khun ha ka jinglong jong ngi ki Khasi ngim ju iohsngew ba u shynrang un kha khun" ong biang u bah Charles.
U la pynkynmaw ruh ba ha ki por ba la dep u dei u nongpyrshah ba hakhmat tam jong u bah HDR Lyngdoh hynrei mynta pat hadien ba u la iohi ia ki kam pynroi hapoh Sohiong konstitwensi u la mih shakhmat ba kyrshan ia u bah HDR.“Mynshuwa nga la kynther ia u Maheh hynrei katba nang kynther nangmih soh, mynshuwa nga la dung hynrei katba nang dung nang mih soh, ban da dei u masi kyrtong ki dien dung ki la don kumba 80 reng hynrei ym nep" u la ong.
Shillong: Haduh san tylli ki takma ksiar, ar tylli ki rupa bad san tylli ki rnong rah nam ki nongiakura jong ka jylla Meghalaya hapoh ka lama Meghalaya State Kickboxing Association (MSKA) na ka lympung India Kickboxing Federation Cup 2017-18 kaba long ha Talkatora Indoor Stadium New Delhi.
Ki nongiakura jong ka MSKA kiba dang ia shondurlangKi samla ia kura na kane ka jylla kiba la ioh takma ki long ka Pynnehbor Mylliemngap, Ibadarishisha, Anjalin Iakai, u samla Elbring Umbah,Khrawjutang Kharsyntiew, Babit Kharsohnoh Vishal Rai, Kamki Kyndiah, Heimonmi Suchiang, Nangsanlang G Basaiawmoit bad u Marshal Mawlong.
Shillong: U MLA ka Sohiong konstitwensi u bah HDR Lyngdoh haba kren ha ka jingialang jong ka seng Congress kaba la long ha Weilyngkut konstitwensi u la ong ba bun ki jingkynnoh ki la mih ia ka seng Congress namar ka jingsam ia ka skhim paidbah kaba mar T.5000 tyngka ha kaba u la ong ba ki la kynnoh ba katei ka pisa kam dei satia ka jingiarap paidbah hynrei ka dei ka ram kaba ki paidbah ki hap ban siew biang hadien hynriew bnai.
Halor kane u bah HDR Lyngdoh u la ong “Ngam dei u nongmihkhmat u ba hap ban leit wad ram ia ki paidbah" u la ong.
Shuh shuh u bah HDR u la ong ba lada katei ka pisa ba ki paidbah ki ioh mar T.5000 tyngka ka dei ka ram u kloi ban bah khlieh bad ban siew nalade hi ia katei ka ram.
“Ban shim ram kam dei kaba suk, phi hap ban soi ia ki kot ki sla kiba un sla bad phi hap ruh ban don ki nongba hkhlieh jong phi ia katei ka ram, hynrei nga kren shai ha phi ba kam dei ka kam, ka dei ka jingiarap ba ka sorkar ka ai ia u paidbah, lada ka dei ka ram ngan bah khlieh ma nga, ngan siew ma nga phim donkam ban khuslai hynrei kam dei satia ka ram" u la ong.
Haba kren ia ka bynta kumno ban jied ia u nongmihkhmat u bah HDR u la ong ba ki paidbah ki dei ban jied ia u nongmihkmat uba la tip lut ia ki kyndong kynshrot nangno ban wanrah jingiarap ia u paidbah ym ban jied ia u briew uba dang thymmai uba dang hap ban wad bun ki lad ki lynti bad haduh ba un da lap ia kita ki lad ki lynti ka samoi treikam jong u ka la kut, “Jied ia u nongmihkhmat uba la tip lypa hangno ka ngap ka don" ong u bah HDR Lyngdoh haba kren ha katei ka jingialang paidbah.
U la ong ba katei ka jinglum jingialang jong u ka dei hadien ba la mih ki jingkynnoh na kiwei pat ki seng saiñpyrthei ba u bah HDR Lyngdoh um don shuh lyer shuh ha ki thaiñ Wahlyngkut, utei u MLA ka Sohiong uba dei ruh u myntri ka tnad kam pohing ka sorkar jylla u la lum jingialang mynta ka sngi ha katei ka shnong ban peit la ka dei ne-em ka jingshisha ba um don lyer shuh.
Hynrei ha katei ka jingialang ki la don da ki spah ngut ki paidbah na katei ka Polling Station kiba la wan sha ka jingialang jong u.
Shillong: Halor ka jingshah pynmynsaw jong u hynmen u Bah Pynshngain N Syiem, CEM ka KHADC, ka Mawsynram Block Congress Committee (MBCC) ka la kyntait mardor ia ka jingshah kynnoh donkti ka jong ka bad ka la pynshai ruh ba kam don jingtip ei ei halor kane ka jingjia kaba la jia ha ka miet 17 tarik mynta u bnai.
“Haba ngi leit sha ka election ngi iakhun kum ki nongialehkai sports da ka jingthmu ban wanrah ia ka imlang sahlang kaba bha bad ka roi ka par ha ka constituency bad ka jingialeh kadei na ka bynta ki paidbah," la ong u Bah Khilor S Kharnaior, president ka MBCC.Mawkyrwat: Ka HSPDP-UDP Coordination Committee Mawkyrwat Constituency hadien ba ka la dep ban shim ia ka rai na ka jingialang, ka la pynbna ba yn sa pynlong ia ka jingialang paidbah ha ka 24 tarik mynta u bnai ha Iew Tynnai ha ka por 9 baje mynstep kaba long ruh ka jingialap ilekshon na ka bynta u kyrtong jong ka u bah Renikton Lyngdoh Tongkhar.
Ha kane ka sngi la pynrung biang ruh ia u bah Manstudy Nongrem MDC jong ka Langrin Constituency sha kane ka committee.
Shillong: Ka Parish Pastoral Council jong ka Cathedral jong ka Mary Help of Christian mynta ka sngi ka la pynshai ia ka jingkren jong u myntri tnad jngohkai pyrthei u KJ Alphonse.
Ka tyllong khubor ka iathuh ba kum ka Balang kam shym la pan jingiarap eiei na ka sorkar India ban pynbha bad pynitynnad ia ka iingmane Cathedral.
“Ka jingpynitynnad ia ka iing mane Cathedral la leh da ka jingnoh synniang kylluid mynsiem ki para bangeit", la ong u Bah Barnabas Nongbah u  general secretary ka Parish Pastoral Council, Cathedral of Mary Help of Christians.
Shillong 18 K’lyngkot: Ka long ka khubor kaba kmen ia kito briew kiba don kyrteng hynrei kiba la kum pynjah lane ym pat don ia ki dur thep vote, namar ba u Chief Electoral Officer (CEO) ka tnad elekshon ula pynshai paidbah ba ki lah ban thep vote tangba ki dei ban wanrah da ki Driving License, ki syrnod skul, ka card NREGS ne u Aadhaar number lada ki don.
U CEO ula iathuh ruh ba mynta ka tnad elekshon kan buh ia 193 tylli ki web casting khnang ba ki ophisar kin lah ban pyniaid beit bad ryntih ia ka jingthep vote.
Kane kan long ruh ka sien kaba nyngkong ban pyndonkam ha ka por elekshon.
Shillong: Ki lad khubor ba dang shu ioh ki iathuh ba U Bah Pham Syiem, uba dei u para trai jong U bah PN Syiem, MLA barim jong ka Mawsynram, uba dei ruh U Chief Executive Member jong ka Khasi District Council (KHADC), ula shah dung ha ki arngut ki briew hynnin ka miet ha Balat.
U Bah Syiem, u don mynta ha ka jingshah sumar ha Woodland Hospital bad uRupang.
com, u dang ap ia ki jingtip kiba bniah.
La iathuh ba la wan ialam ia U bah Syiem mynta ka step sha katei ka Hospital.
New Delhi: Ka elekshon sha ka dorbar Jylla jong ka Meghalaya, kan long ha ka 27tarik Rymphang 2018.
Katei ka elekshon, kan long lang ha kajuh ka sngi bad ka Nagaland.
Katba ka Tripura, kan long ha ka 18tarik Rymphang, ong U AK Jyoti, Chief Election Commissioner jong ka Sorkar India mynta ka sngi.
Ka jingniew vote ia kitei ki lai tylli ki Jylla, kan long ha ka 3tarik Lber 2018.
Jowai: Ki Rangbah Shnong bapher bapher kiba kynthup ia ka Wapungskur, Wapungshnong, Sohkymphor, Pamrakmai, Pamra Paithlu, ka Khliehriat, Rymbai, Tuber bad ki paidbah na ka San Shnong- Pynthorsale, Mukhaialong, Mutong, ChamCham bad Lum Shyrmit ha ryngkat ki MDC, kiba kynthup ia u ma Joinriwel Pyrthuh MDC na Bataw, Phasmoon Dkhar EM ka JHADC na Wapungskur, u Laski Rymbai MDC ka Wapungshnong bad ka kong Violet Lyngdoh MDC na Khliehriat, ki la pynpaw ia ka jingbitar ia ka Sorkar hapoh ka jingialam u Dr.Mukul Sangma halor ka jingkynriah kyndit ia ka Wapung C&RD Block na Wapungskur sha Lumshnong.
“U Dr.Mukul u dei u runar ba shyrkhei namar u la don ka jingthmu ban pynpait pynpra ia ki paidbah ka thain Khliehriat bad Lumshnong ha kaba u la wanrah ia ka jingiashrut hapdeng ka Jaitbynriew ka thain", la ong u ma Joinriwel Pyrtuh MDC ka thain Bataw.
U ma Join u la ong ba u la dep jop lai sien lai wat na ka Congress kum u MDC bad u la shah rem shisien bad na ka daw ka jinglehbor palat u Dr.Mukul Sangma u la mih noh na ka Congress ban iasoh bad ka BJP.Ha kane ka sngi, la donlang ruh u ma Justine Dkhar Ex MLA bad u kyrtong MLA ka thain bad haba u kren ha ka jingialang u la ong ba kane ka jingleh u Dr Mukul ban pynkynriah ia ka Wapung C&RD Block ka long tang na ka daw ba um treh satia ban shim ia ka ticket ka party na ka bynta ban iakhun ia ka Election ban wan ha ki khyndiat taiew.
“U la phah wad kyrtong ha nga hadien ba nga la kyntait bad nga kyntait ban iarap ia u bad hadien ba nga la ieh noh ia ka kam MLA, u la shim kabu pynban kumne", la ong u ma Justine haba kren ha ka rally kaba la pynlong da ki ar shnong- ka Wapungskur bad Wapungshnong.
“Phi la pynjop ia nga bad nga la lah ban wanrah ia ka Block Ophis na Khliehriat sha Wapung hynrei tang hadien phra bnai mynta u la kynriah noh ia ka sha Lumshnong namar u kwah ban pynjop ia u kyrtong jong ka party Congress ha katei ka thain kaba hap ha Sutnga Constituency.
“Wat duh jingkyrmen paidbah, phi la pynjop ia nga san snem mynshwa bad ngam ar tatien ban jop biang, mar synjop biang hapoh ar snem ngan pynneh biang ia kane ka Block ha kane ka jaka bad lada ngam lah nga kloi ban iehnoh ia ka kam MLA jong nga", la kop u ma Justine Dkhar.
“Ka Saipung Block ka la don lypa, nga dap da ka jinglyngngoh ban iohi ia ka jingleh kulmar u CM ka jylla tang namar ba u kwah ban pynjop ia u kyrtong ka Party jong u ha katei ka thain", la ong ka kong Violet Lyngdoh haba kren ha katei ka jingialang paidbah.
Ka kong Violet ruh kadei ka kyrtong na katei ka thain sha ka iing dorbar thaw-ain kaba dang ap ban ioh ticket BJP ha ryngkat u ma Justine Dkhar.
U ma Helping Phawa uba dei u Ex- MDC bad Rangbah Shnong ka shnong Mutong, u la ong ba u Mukul u la pynpaw ia la ka jinglong khynnah jong u, da kaba pynkynriah ia kane ka Block Ophis kaba ka jingtrei ia ka Ophis treikam ka dang iaid shait shait lyngba ka skim bylla 100 sngi kaba la mang haduh 25 lakh tyngka.
Ym duna ia ki 2000 ngut ki paidbah kiba la wan sha katei ka jingialang ha ryngkat ki placard bad ki banner ba don ki jingthoh pynrem ia u Dr.Mukul Sangma.
Ki Rangbah shnong kiba la kren ha katei ka jingialang, ki la pynpaw ia ka jingpyrshah jur ia ka jingleh kane ka sorkar u Mukul Sangma.
Ha kane ka sngi la thung ia u Convener ban lum jingialang na ka bynta ban thung ia ka Committee ban pyrkhat halor katei ka jingkynriah kyndit ia ka C&RD Block na Wapung sha Lumshnong.
Shillong: Ka seng lehnoh Garo National Liberation Army (GNLA), ka la nang ring sdot bad ia kane lah ban iohi ha kaba ki pulit ki la lah ban pyntroin ia ka ha kine ki snem ba la dep.
Nalor bun ki dkhot ba la wan pyndem bad kiba la shah kem bad kiba la shah siat ha ka jingiakhun ki pulit, mynta ki don sa tang kumba 9-10 ngut eiei kiba don sha khlaw nalor u Commander-in-chief u Sohan D Shira, la ong u Director General of Police (DGP) u SB Singh.
“Ka jingkhlain jong ki GNLA ka long sa tang 9-10 ngut ki dkhot nalor u Sohan bad ki don katto katne", la ong u DGP haba kren sha ki nongthoh khubor mynta ka sngi.
U DGP u la iathuh ba ki jingjia kiba iadei bad ki kam pyntriem ha ka jylla ki la hiar ha kine ki snem kumba ka paw.
Ha u snem 2013 ka jingdon jong ki kam pyntriem ka long 310 tylli, ha u 2014 ki don 341, ha 2015 ki long 310, ha 2016 ki don 118 tylli bad ha u 2017 ka la hiar sha ka 21 tylli.
“Kine ki jingjia ki long ka jingshah rahbor, jingpyniap bad kiwei", la ong u DGP.Halor ka jinglait phet u Sohan bunsien na ka jingkhynra ki pulit, u DGP u la ong ba ka dei namar ba ki pulit ki shem jingeh haba ki leit ban khynra ia ki namar ka jinglong ka jaka, shapoh lawbah lawsan.
“U Sohan um shong hajuh u mih na kawei ka jaka sha kawei pat", u la ong bad bynrap, ba ka jingioh ban pynliem ia u Matchallang M Sangma ba khot sin kum u Vietnam dang shen ka dei ka jingjop jong ki pulit.
Shillong: Ka under Secretary kaba peit ia ka tnad Transport jong ka sorkar jylla ka la phah shithi sha u Commissioner of Transport ka sorkar jylla ban shimkhia noh ia ka jingdawa jong ka KHNAM Youth Wing kata ban pyrkhing ia ka jingwan tuid ki kali Assam kiba kit nongjngohkai pyrthei sha kane ka jylla, namar ba ka la ktah shisha ia ka ja kpoh ki trai jylla khamtam ki nongkamai kali.
Ka under Sececretary ka la phah jingthoh ruh sha ka KHNAM ha ka 10 tarik mynta u bnai ban pyntip ba ka sorkar ka la phah sha u Commissioner ba un peit bniah bha ia katei ka kam.
Shillong: Ka Khun Hynniewtrep Trep National Awakening Movement, (KHNAM) State Youth Wing ka la lap ba ki bar jylla kiba shong die madan ha kane ka jylla kim don ia ki kot ki sla naduh ka laisen bylla sngi ne ka Labour License ne ka jingbit ia ka kam ba ki trei ne ka Work Permit.
Katei ka jinglap ka KHNAM ka long lyngba ka RTI kaba ka la pan na ka Shillong Municipal Board.
Ka kyrwoh khubor na ka KHNAM ka la ong ba ha ka jubab ba la ioh pdiang la iathuh ba ka Shillong Municipal Board ka la dep ban rejistar ia baroh ki nongdie madan ki ba shong ha ki thain bapher bapher jong ka nongbah Shillong bad ka SMB ka la ai jingbit ruh ia ki naduh ka 31.3.2017 hynrei la lap lyngba ka RTI ba kine ki nongshong madan ki bym dei ki trai ri trai muluk kim don ia ka labour licence/work permit kaba long pyrshah ia ki ain ba la don ha ka jylla.
Ka KHNAM ka la pynpaw ka jinglyngngoh ba kumno ka SBM ka rejistar ia ki khlem da pynthikna ia ki kot ki sla ba dondam katkum ka aiñ, ka la ong ruh ba dei ka jingshim sting ka KHADC ka byn ju leit khynra ba ki bar jylla ki ioh mynsiem bad shim kabu.
Kate ka seng ka la thoh sha u CEM ka KHADC bad sha u Under Secretary ka tnad pynroi sor ka sorkar ba ka SMB ka dei ban mait kyrteng lut ia baroh ki bar jylla ki bym don ia ki laisen bylla bad ki Work Permit.
Shillong: Hadien 2 snem tam kata naduh u 2015, kawei ka khynnah kaba dang 11 snem karta ka la ioh ia ka bishar hok ha kaba ka ing kashari ka la rai pynrem ia u briew uba bat bor ia ka, da kaba u hap ban shong phatok 3 snem ryngkat ka kuna kaba T.1000 tyngka bad lada ym siew ia ka T.1000 un hap ban shong phatok tam sa shibnai.
Ha ka 22 tarik  u jymmang, 2015,  ka kmie jong katei ka khynnah 11 snem bad ka la ujor ba uwei u briew uba la tip kyrteng kum u Wanmi Lyngdoh, 20 snem karta u la batbor ia ka khun jong ka.
Ki pulit ki la rejistar kes  vide Jowai PS Case No.98(5)15 U/S 4 POCSO Act 2012.
Ka  National Investigation Agency (NIA) ha ka jingiatreilang bad ki pulit jong ka  Uttar Pradesh, ki la ioh kurup ia ki pisa rim, haduh T.100klur, na kawei ka iing kaba dang shu tei thymmai ha  Kanpur bad katei ka dei ka jingioh kurup pisa kaba heh tam naduh ba la pynduh pisa ha U Naiwieng 2016.
Shillong: U General Secretary ka NCP u Praful Patel u la takrain ia ka sorkar Congress ba ka la niew bein ia ka NCP wat la ka la kyrshan dohiap ia ka ha kane ka sorkar.
Na ka bynta kane ka elekshon ha ka jylla, ka NCP ka kwah ban iatreilang da kaba iasngewthuh jingmut lang bad ki seng riewlum.
Haba kren sha ki nongthoh khubor mynta ka sngi ha ka jingwan jngoh ia ka jylla, u Patel u la ong ba ha kane ka sorkar ba ialam da u Dr Mukul Sangma kum u myntri rangbah, ka NCP kam shym la ai kano kano ka kam myntri wat la ka la ai shuki Deputy Speaker tang shiphang.
“Ngi la shah niew bein ha ka Congress ha kane ka jylla, ha kaba kam shym la ai kano kano ka bynta ia ka party jong ngi haba ka kyrshan ia ka sorkar ruh", la ong u Patel.
U la ong ba, “Ka NCP kam shym la ioh ia ka bynta ba ka dei ban ioh bad kam don hok ban shah kynthoh ha ki paidbah".
U Bah Sanbor Shullai bad u Marthon Sangma ki la kyrshan ia ka sorkar Congress hynrei u Bah Sanbor uba la shah thung kum u Deputy Speaker katto katne snem u la phet noh sha ka BJP hadien ba la risain ia ka jinglong MLA katba u Marthon Sangma u lah ban leit iasoh noh sha ka Congress.
U Patel u la ong ba ha ka jingshisha, u la dep iakren bad ki nongialam ka AICC ban ai myntri ia ka NCP ha ka sorkar hynrei kim shym la shah skhor bad kim shym la burom satia.
U Gagan Jain, uba shong ba sah ha Upper Lachumiere,ula ujor sha ka National Green Tribunal (NGT), na ka daw jong ka jingthang ia ki niut, kiba don ha ka jaka bret niut ha Mawiong.
U Gagan, u shim ba katei ka jingleh, ka dei ka jing pynkhein ia ka hukum jong ka NGT bad ha kajuh ka por, ba ka long ruh kaba pynsma iewkhong ia kitei ki jaka kiba don sharud jong katei ka jaka bret niut.
Ym tang katta, ula ong shuh shuh, ba katei ka tdem ding kaba don 2.5 particle, ka pynjaboh bad pynsma iewkhong ruh ia ka dud, kaba ki khleh bad kaba don ha ka ophis, kaba mar shi liang lynti jong katei ka jaka bret niut ha Mawiong.
Shillong: Ka Election Commission ka slem ban pynbna noh ia ka elekshon ha kane ka jylla na ka daw jong ka jingbym lah ban pynbit pynbiang ha ki ar tylli ki jylla ka Nagaland bad ka Tripura ki jylla ki ba hap ban long elekshon ha ka juh ka por bad kane ka jylla Meghalaya.
Ha ka jylla Meghalaya la ong ba kam shym la don kano kano ka jingwit hynrei ki la mih pat ki kynrum kynram ha ka jylla Tripura ha kaba ki la don bun bah ki briew kiba mih ar kyrteng bad la ong ba ki ophisar jong ka tnad elekshon ki la mareh bran bran sha Tripura ban pynbeit ia katei ka jingeh.
Shuwa ban pynmih ia ka thup kyrteng kaba khadduh la ong ba ki la don palat 30 hajar ngut ki briew kiba la mih ar kyrteng ha Tripura bad kiba la dep ban weng hynrei nalor nangta la ong ba la don jingujor shuh shuh ba ki dang don bun.
Kawei pat ka jingeh kaba la pynslem ban pynbna elekshon ka dei na ka jingsahkut ka jingiakren ia suk hapdeng ka sorkar bad ki seng lehnoh.
Lah ban kdew ba ka samoi treikam jong ka sorkar ha ka jylla Meghalaya kan kut noh ha ka 6 tarik u lber, ha Nagaland 13 tarik u lber bad Tripura 14 tarik u lber.
Shillong: U MLA ka Mawhati konstitwensi u bah Julius Dorphang uba dang don mynta hapoh phatok u la pynkhreh ban ia khun biang ia ka elekshon MLA 2018 napoh phatok bad un leit ban thep kyrteng kum u kyrtong shuwa ka elekshon.
Ki lad khubor khubor ki la iathuh ba ki nongialam u bah Dorphang ki la pynlong jingialang paidbah khah khah ha kine ki sngi ha kylleng ka Mawhati konstitwensi ban pynbna ba un ia khun biang.
Haba ia kren bad ki nongkyrshan ba hakhmat eh jong u, ki la kob ba un dang wan phai biang kum u MLA ka Mawhati watla un ia khun napoh phatok ruh.
