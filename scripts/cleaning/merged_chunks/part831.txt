Uba la pynlong ia kine kiei kiei u dei u Blei.
Uba long u Nongthaw Nongbuh ryntih.
Ha ka Baibl ba ngi pule la thoh ruh ia ka environment – kumno ka sdang, kiei ki jingkyrkhu bad kiei ki jingtim ia ngi ki briew.1.
Ka jingsdang jong ka environment:- Ia ka jingsdang jong ka environment la iathuh ha ka Kitab Jenesis 1:2,3.
Ka mih shuwa ka jingkylli kumne, – Mih shuwa u briew ne mih shuwa ka environment? Ka jubab ka long mih shuwa ka environment, bad haba u Blei u thaw ia u briew u la buh ba un im halor ka environment.
Ka jingsdang jong ka environment pat ka mih na ka jingsdang jong ka sngi bad ka miet.
Halor kane ka mih biang sa kawei ka jingkylli – Hato haba u Blei u la thaw ia ka sngi bad ka miet, ka mih shuwa ka sngi ne ka miet? Ka Kitab Jenesis ka iathuh ia ngi ba ka la mih shuwa ka miet bad ka sngi pat ka la wan hadien jong ka miet.
Kane ka mut ba hadien jong ka jingdum ka wan ka jingshai bad hadien jong ka jingbieit ka wan ka jingstad.
Kato ka jingiaid wir jong u khun sarong awria ka mut ka miet bad ka jingim bathymmai jong u haba u la kylla bamut ka mut ka sngi.
Kato ka jinglong runar ishyrkhei jong u Saul ka Tarsos ka mut ka miet, bad ka jinglong hadien ba u la kylla bamut ka mut ka sngi.
Ka kynthei nong Samaria ha kaba nyngkong ka la im ha ka miet, hadien pat ka la im ha ka jingshai jong ka sngi.
Bad bun kiwei kiwei de.
Ha ka kot jingrwai KHB 151 dkhot 3, ha ka lain ba khatduh la ong kumne, “Hadien ka miet bakynjah kan pei ka step phyrnai".
Kane ka don ka jingiasnoh bad ka KHB 227 dkhot 2 kaba ong, “Haba ngi long ha ka iing byndi dum, la wan ka jingshai bneng, Haleluia Amen".2.
Ki jingkyrkhu lyngba ka environment:- Ia kane ngi lap ha ka Kitab Ekosodos lynnong 16 bad 17, ba u Blei u la pynpaw ia ki jingkyrkhu lyngba ka environment ha ki kambah ba u Moses u la lah hapdeng ki khun Israel katba ki dang iaid ia ka ri khlaw.
(a) Haba ki la thngan u Blei u la pynhap da ka mana na bneng kat haduh ba ki khun Israel kim lah shuh ban bam (b) Haba ki la sliang um, u Blei u la ai bor ia u Moses ban shu tied da u diengduh ia u mawsiang bad ka umpohliew ka la mih haduh ba ki Israel kim lah shuh ban dih (k) Haba ki la kwah bam doh, u Blei u la phah da ki ‘yiarkhiar’.
Ki khun Israel ki la kem ia ki haduh ba kim lah bam shuh.
une ujuh u Blei u iai leh kumjuh ia ngi ha kine ki sngi lyngba ka environment, kum ki dieng, ki soh ki pai, ki mar rep mar riang, ki mar pohkhyndew, ka um bam um dih, ki dohkha dohpnat, ki mrad ki mreng, u slap, ka umjer, ka lyer, ka sngi bad kumta ter ter.
Ia ki jingkyrkhu ba u Blei u ai ia ngi lyngba ka environment ngim lah ban niew tang ia ki.3.
Ki jingtim lyngba ka environment:- Ngi lap ia kane ha ki Kitab Ekosodos, lynnong 7,8,9,10,11,12  ba haba u Pharo bad ki nong Ijipt ki la ialeh pyrshah ia u Moses, u Blei u la tim ia ki lyngba ka environment.
Kita ki long kum kaba pynkylla snam ia ka um ba ki briew kim long shuh ban dih, u la phah da ki jakoid, ki jynrein, ki skain, ka khlam mrad, ki jingpang tohjaw, u phria, ki puit, ka jingdum tliw bad ka jingiap ia ki khun nyngkong jong ki nong Ijipt.
Ha ki kam ki Apostol 9:1 ter ter ngi lap ba u Saul ka Tarsos haba u la ialeh pyrshah ia u Blei da kaba u la pynshitom bein ia ki Khristan, u Blei u la tim ia u lyngba ka environment.
La iathuh ia ngi ba katba u Saul u dang iaid ban leit pynshitom ia ki Khristan, u Blei u la phah halor jong u da ka leilieh bad u pyrthat, sa khyndiat ka wait u pyrthat ka la jan dei ia ka khlieh jong u.
U Saul u la kyllon kram ha khyndew bad um imat shuh.
Ha kine ki ngi ruh u Blei u ju pynpaw ia ka jingsngewsih ia ngi namar ba ngim nang ban burom ia ka environment, da kaba u pynhap halor jong ngi da ki jingtim.
Ki lum ki syllen, ki wah ki la rngad, ka rep ka riang kam long shuh, ki diengsoh niamtra ki la iap tram.
Nalor kata, la wan khah khah sa ka eriong bad u jumai.
Ki jingpang ba har rukom ki la nangpaw.
Lada ngim nang ban sumar ia la ki shnong ki thaw, ka umbam umdih, ki khlaw ki btap, ki dohkha dohpnat, ki sim ki doh,ki mrad ki mreng kan sa long ka jingtim ia ngi bad ia ka pateng ban wan ha kane ka ri jong ngi kan sa kylla ri shyiap khlem um.
Ngi kynmaw ia ka jingiathuhkhana shaphang ka skei bad u sla sohkhia, ba haba ki nongbeh mrad ki la beh thong ia ka skei, ka skei ka phet rieh hapoh ki sla sohkhia.
Ki nongbehmrad kim iohi shuh ia ka.
Hynrei ka skei ka bym sngewthuh ia ki sla sohkhia kiba la pynrieh ia ka, ka la bam ia ki, ki nongbehmrad ki la iohi ia ka jingkhih.
Bad ki la siat antad da u khnam.
Kata ka skei ha shuwa ban iap ka la tim ialade namar ba kam shym la sngewthuh ia ki sla sohkhia, kumta ka jingsneng ka ong, “Kordit ia ki khun kiba haram ia la ki kmie ki kpa".
Kumta, lada ngi haram ia ka mei mariang kan long ka jingtim ia ngi.4.
Jingai jingmut:- Ban pynkut ia kane ka jingthoh nga don kawei ka jingai jingmut lada sngewdei ban pdiang kum uwei napdeng ki riewdkhot ba rit tam ka Balang Presbyterian nga la ioh long chairman ha kawei ka Environment Sunday nga la wad ia ki jingrwai kiba iadei bad kata ka jait jingiaseng, hynrei ngam lap.
Kumta nga la shu ong, “To ngin ia rwai mata madei".
Nga lapeit bad iohi ba napdeng ki 76 ngut ki nongthaw jingrwai ba don ha ka KHB nga lap ba  ym don uwei ruh uba la thaw ia ka jingrwai environment.
Te nga ai jingmut ba haba la shna ia ki jingrwai ba iadei kyrpang kyrpang katkum ki jait jingiaseng kum ka Khristmas, New Year, Pynbaptis, iathoh shongkurim, iap briew, jingiaseng iing, jingiaseng khynnah, jingiaseng samla; balei ym long ban shna jingrwai kyrpang na ka bynta ka Environment Sunday, Palm Sunday bad kiwei kiwei ki bym pat don ha ka KHB? Lada ngi lah ban leh kumta ngin sa ong kumba ong u Paul, “Ngan rwai da la ka dohnud, Ngan rwai da la ka jingshemphang ruh de".
Shillong: Ki nongniah Taksi na Guwahati, ki la rai ban sangeh kamai naduh lashai ka sngi bad ban dawa ban don ka jing pahara kaba thikna ia ki kali kiba kamai sha Shillong bad ka daw ka long, namar ba ki don saw tylli ki kali kiba la shah kawang maw ha Mawlai, kaba la jia naduh ka Sngi Thohdieng, ong ka khubor kaba la pynmih ha ka website jong ka Shillong Times.
Kitei ki seng, ki long ka Greater Guwahati Tourist Tata Sumo Drivers Welfare Association, Indica (Diesel) Tourist Taxi Drivers Association bad ka Greater Guwahati Tourist Taxi Association, ha kaba kin buh dorkhas sha u myntri ka tnat ka kit ka bah lashai ka sngi ban dawa ia ki bor pahara ha ka jingleit jongki sha ka nongbah Shillong.
“Saw tylli ki kali ki la shah kawang maw ha Mawlai, naduh ka sngi thohdieng bad ki nongshong lem bad ki nongniah ki la mynsaw.
Mynta ki lai seng, ki la rai ban sangeh kamai naduh lashai ka sngi" ong U  Brajen Kumar Das,   President ka Greater Guwahati Tourist Tata Sumo Drivers Welfare Association ha ka jingiakren bad ka kotkhubor The Shillong Times.
Ki don shih ajar tylli ki kali kiba iaid sha ki saw tylli ki nongbah jong ka thain shatei lam mihngi man ka sngi, hynrei ka jingleit sha Shillong, ka la ktah bha ha kine ki sngi, ha kaba ki don tang 30 percent ki kali kiba iaid naduh ka 1tarik Jylliew 2018.
Shillong:Ka sorkar Jylla, ka pan san pyrton ki shipai na ka sorkar India, na ka bynta ban teh lakam ia ka jing ia kynad, kaba dang bteng ha ka nongbah ha kine ki sngi.
Ki lad khubor ki iathuh ba ka tnat kam poh iing, ka la phah hynriew pyrton  ki shipai, ba kynthup ia saw pyrton ki CRP bad ar kynhun ki ITBP, ban teh lakam ia ka jing ia kynad.
Nalor kitei ki shipai ka don kawei ka pyrton jong ki CRP bad nangta sa ki pulit SF 10, kiba don ban pahara ia ka nongbah Shillong.
La iathuh ba ki don 10ngut ki pulit kiba la mynsaw na ka jingiakhih kaba la bteng ha kine ki lai sngi ba ladep.
Ha kawei pat ka khubor, U James Sangma, myntri kam poh iing ka sorkar Jylla, u la pyntip ba ia ka internet bad ki mesej, yn sangeh shwa ban pyntreikam sa ar sngi shakhmat.
U  James, u pynsngew ruh ba namar ba ka sorkar, ka la pynurlong ia ki jingdawa jong ki nong iakhih, ba kynthup ia ka jingkem ia uba ktah kti ia u samla Khasi, kumta la dawa ba ki dei ruh ban sangeh noh ia ka jingiakhih jongki.
Shillong: Ka jing ia kynad ha ki lai sngi ba ladep, ha ka nongbah Shillong, ka dei kaba la don ba kynshoit, ong U Conrad Sangma, myntri rangbah ka Jylla, haba kren ha ka telebishon channel jong ka NDTV.“Ngi sngewthuh ba ki don ki briew kiba bei pisa, na bynta kane ka jingiakhih.
Don ka jingsam ia ka kyiad kaba remdor bad ka pisa bad ngin leh da kaba tyngeh ia kito kiba long ki nongkynshoit" ong U Sangma.
U myntri rangbah, ula kren shai ba kane ka jingiakhih kam dei satia ka jingiakhih iapher jaitbynriew, hynrei ka shu don ka phang kaba iadei bad ka jaka, kaba la sahteng la 30snem kynthih bad ka sorkar, ka trei shitom, na ka bynta ban pynbeit noh ia kane ka jingeh, ong U Sangma.
I Sangma, u pynthikna ba ki don ka jingtip kaba biang, ia ki nongthaw jing kulmar.
Shillong: Hynnin ka miet, ki la don ki briew kiba thmu ban thang iing hajan ka jaka tep briew ha Mawbah, tangba kim shym la lah satia ban pynjulor jur ia katei ka iing.
Ha kawei ka jingjia, ka la don ka jingshah thang ka jaka die thuk thuk ha Mawblei, ha ka por 10.30 mynmiet, ha kaba 9 tylli ki thuk thuk ki la ingkhong.
La iathuh ba ki briew ki la pynpait shwa ia ki iit jong katei ka dkan bad nangta ki kawang petrol bom ia katei ka dukan.
Ha kawei pat ka jingjia, ha ka por 8.20 mynmiet, la kawang petrol bom ia kawei ka kali sorkar, ha ka jaka sah briew ha Malki, katba ha ka por 10.30 mynmiet la kawang Petrol Bom ha  Tirtha Basnet, Pynthorbah Block-III, tangba u bom um shym la bthei satia.
Ha kawei pat ka khubor, U Vicky Singh, ula ujor ba ha ka 1tarik Jylliew, ha ka por 7baje mynmiet, ki la don kiba kawang petrol bom ha ka dukan jongu ha Punjabi Lane ha Mawlonghat bad ka dukan ka la julor, ha kaba ka jingduh ka la poi sha ka  T.3,70,000.
La iathuh shuh shuh ba kawei ka trok, ka la shah thang ha Umran ha Ri Bhoi District.
Katei ka dei ka trok kaba na Tripura bad ka dei kaba wan na Nepal bad kaba kit ia ki tin sop iing.
U nongniah u dang pynieng hajan kawei ka dukan, ha kaba la kawang petrol bad ka kali ka la kem ding bad ka la julor jur, ong ka khubor.
Shillong: U District Magistrate, East Khasi Hills District, ula khang pyrshah ban die Petrol, Diesel ha ki jri, ha ki bitor bad ha kino kino ki tiar bad katei ka dei ka hukum ia baroh ki Petrol Pump, ha East Khasi Hills District.
La pynmih ia katei ka hukum, na ka daw jong ka jing kulmar, kaba jia ha ki bynta jong ka Motphran, Mawkhar bad kiwei de ki shnong ba markhap bad kaba lah poi sha ka jing ia thang iing, thang kali bad ka jingduh ki mar ki mata bad ki jingim briew ruh kumjuh.
Shillong: Hynnin ka sngi, U Conrad K Sangma, myntri rangbah ka Jylla, ha ka jingdon ryngkat U James K Sangma, myntri kam poh iing lem bad U bah AL Hek, myntri kam shang pyrthei, ki la ia kynduh ia U Bah Adelbert Nongrum MLA ha ryngkat bad ki Rangbah Shnong ka Mawkhar, Jaiaw, Wahingdoh, Umsohsun, Riatsamthiah, Jaiawpdeng, Mission Compound ha ka jingdon ryngkat ki riew rangbah lem bad ki samla shnong ha Secreteriat hynnin ka sngi, na ka bynta ban iakren ia ka jinglong ka suk ka sain ha ki bynta ba don sawdong jong ka Motphran ba kynthup ia ka Mawkhar bad kiwei ki jaka ba marjan.
Ki longkmie kiba ia lum lymbung ha YMCA, Mawkhar, ha ka Sngi Saitjain:Rupang.
Shillong: U District Magistrate, East Khasi Hills, Shillong, ula pynbna paidbah ba ia ka korphiw ha ki shnong   Jaiaw, Mawkhar, Umsohsun, Riatsamthiah, Wahingdoh, Mission,  Mawprem, Lumdiengjri, Lamavila, Qualapaty, Wahthapbru, Sunny Hill, Cantonment, Mawlong Hat ba kynthup ia ki shnong kiba hap ha  Cantonment Beat House Areas, lait noh ki jaka kiba sha lyngba ka jingkieng Umshyrpi, ki lait na ka jing pynjari korphiw  na ka bynta hynniew kynta bad katei ka sdang naduh ka por 8baje mynstep haduh ka por 3baje nohsngi bad ka korphiw kan treikam biang naduh lai baje nohsngi, ong ka khubor sorkar.
Ki shipai, ki la pynlong ia ka jingiaid pahara hynnin ka sngi, ha ka por khadwei duna ha ki bynta ba don jing ia kynad jong ka nongbah Shillong, ha ka jingialam khmat U Lt Gen DS Ahuja, GOC 101 Area.
Ki don 100 tylli ki kali kiba la rah bad ki tiar iada kiba pura bha, ki la iaid hynnin ka sngi, na ka bynta ban tem ia ka jing ia kynad jong ka nongbah.
Ia mynta kam pat don kano kano ka jingthmu ban dang bteng biang ia ka jingiaid pahara jong ki shipai.
Ka kyrwoh na ki shipai ka iathuh ba ha ka miet sngi thohdieng, ha ka por 8baje mynmiet, ki don 300ngut ki riew paidbah, ba kynthup ia 200ngut ki kynthei bad ki khynnah kiba leit sha ka ktem jong ki shipai, hajan Anjali Complex, ban leit wad jaka rieh bad la ialam ia ki sha Rhino Training Centre ha madan Kyrkit, ha kaba la ai ja bad ai blanket, ba kin sah miet ha katei ka jaka.
U Gen Ahuja, u peit hi dalade ia ka jingbit jingbiang jongki bad ki la mih noh, ha ka step jong ka Sngi Saitjain.
Ki bar Jylla, kiba leit sahmiet ha ka kut ki shipai ha madan Kyrkit, ha ka miet sngi thohdieng.
AIS SujaKatkum ka Bible la shem ba ki don tang 	30 sngi ha ka shi bnai, bad shi snem pat ka long 360 sngi, ia kane ki khot – God Prophetical Calender ne ka Calender u Blei.
Hynrei ka Calender jong ka pyrthei pat, ki don ki 28, ki 29 bad ki 31 sngi ha ka shi bnai.
Mynta ngin ia peit kumno ki wan kita ki 30 sngi bad ki 45 sngi katkum u Daniel 12:11-12.
Ka jingkylli ka long ba nangno ki wan ki 30 sngi bad ki 45 sngi katkum u Daniel 12:11;  Daniel 12:12? Kumta ngi sngewthuh ba kane ka jingkhein ka wan na ki Lai snem shiteng kaba Ar ia kiba ka Bible ka ong ki 42 bnai ne 1260 sngi.
Daniel 9:27.
Katkum ka Bible, shibnai long 30 sngi (God Prophetical calender).
Shi snem pat long 360 sngi.
Namar kata, 360 sngi x 3 snem = 1080 sngi.
Ka shiteng snem (6 bnai) pat ka long – 6 bnai x 30 sngi = 180 sngi.
Kumta haba khein lang 3 snem ka la long 1080 sngi + (6 bnai) 180 sngi = 1260 sngi kein.
Tang hangne shwa ngi iohi ba ka jingkhein u briew bad u Blei ka iapher, kumta ki jingmut ruh iapher, ki lynti ruh ki iapher.
Isaiah 55:8-9.
Mynta ngi iohi ka jingkhein kaba ong 1260 sngi.
Bad ia kane ka jingshisha da ki sngi (days), ka Kitab Jingpynpaw ka ong – “…….
ba kin ioh bsa ia ka shi hajar Arspah Hynriew phew sngi (1260 sngi).
Jingpynpaw 12:6.
La ong ruh ia kane kajuh hi da ki bnai (months) – “Ka bor synshar ban sah jin sawphew Ar bnai (42 bnai)".
Jingpyn 13:5.
Kine baroh ki thew ia ka 3 snem shiteng kaba Ar ia kaba u Daniel u ong – “Ka shitaiew Bakhadduh".
Daniel 9:27.
Ka por ia kaba u soitan bad ki ksuid ki trei kam ha kita ki 3 snem shiteng kaba Ar jong ki 7 snem.1 Taiew= 7 snem.
Kumta, hadien ki 42 bnai ne 1260 sngi, wan pat sa ki 1290 sngi.
Kumno ngi tip ia kata? U Daniel u ong – “Bad naduh kata ka por ba yn shim noh ia kata ka Jingainguh thang kaba barobor bad ba yn pynieng ia kata ka jingijli ba pynjot, kan long shi hajar Ar spah khyndai phew sngi (1290 sngi).
Daniel 12:11.
Nangno ka wan ka 1290 sngi? Ka mut ba ka wan ki 30 sngi kein.
Bad hapoh kine ki 30 sngi ka dang dei ka por jingjynjar bah (Great tribulation) ba u Blei ruh un pyndep ia ki kam ba sah ba man ka sngi naduh ka por ba u Jisu un leit sha Edom haduh ban da pyndep ia ki 7 ki pliang jingbitar u Blei kaba long ka por Jingbitar Bakhadduh u Blei ia u ksuid bad u soitan (Lucifer).
Jingpynpaw 16:2; 16:17.
Kine kein long kita ki por ba la ong 1290 sngi, tad ynda u Angel un pynbna da kaba ong – “LA PYNDEP".
Jingpynpaw 16:17.
Haba la pyndep lut ia ki por ba jynjar tam naduh ka jingsynshar u Mrad khlaw ha kita ki 3 snem shiteng (1260 sngi) ne 42 bnai, tad haduh kita ki 30 sngi ban long baroh 1290 sngi.
Daniel 12:11.
Kaba sah mynta ka long kato ka jingong kaba ong ha u Daniel “Suk uta uba iai ap bad uba kot haduh 1335 sngi.
Daniel 12:12.
Kumno pat ki wan kine ki 1335 sngi? Ka mut mar ia kut ki 1290 sngi ka wan noh ka por kaba sah sa 45 sngi kein.
Khnang ban long 1335 sngi.1290 sngi + 45 sngi = 1335 sngi.
Dei kane kata ba la ong da u Daniel 12:12.
Ki 45 sngi ki dei ki por pynkhreh na ka bynta kata ka 1000 snem ba u Jisu Khrist un synshar hangne ha pythei, tangba ka pyrthei pat de ka dei ka pyrthei Thymmai, New coming World.
Hapoh kine ki 45 sngi ban long 1335 sngi, ka kam kaba nyngkong u Trai un leh ka long ban tei pat ia u Lum Seion (mount of Zion).
Isaiah 2:2.
Hap ban tei pat dei namar ba ki lum baroh kiba don ha Jerusalem ki la kyllon  plak na ka daw u jumai bajur hapoh kito ki por jong ki 1290 sngi ryngkat kato ka thma  Armageddon bad mynba u la theh ruh ia ka pliang jingbitar kaba Hynniew (7) jingpynpaw 15:1; 16:1-21.
Dei ha kane ka por ba yn pynurlong ia kato ka jingiathuhlypa u Isaiah kaba ong – “Te kan long ba ha ki sngi Bakhadduh yn pynskhem ia u lum ka iing u Trai (namar don ka Temple hangto) ha ki kliar ki lum bah bad yn pynkyntiew halor ki lum rit".
Isaiah 2:2.
Hapoh kita ki 45 sngi ba ia ka Ri baroh yn pynkylla kum ka madan naduh Geba haduh Rimmon shathie.
Ka Jerusalem …….
ki briew kin shong ha ka yn ym don shuh ka jingtim, ka Jerusalem kan shong suk skhem".
Sekhariah 14:10-11; Mikah 4:1.
“Hangta ka iing Israel baroh kein kin shakri ia Nga ha ka Ri; Ngan pdiang ia ki".
Esekial 20:40.
Hadien kane pat, u Trai Jisu un pynieng ia ka Temple kaba saw (Fourth Temple) halor u lum Seion.
Isaiah 2:2.
Ha kata ka por u Jisu un ong – “Kane ka long ka jaka jong Nga bad ka khet jong Nga, ka jaka ki pohjat jong Nga (Jerusalem) ha kaba Ngan shong hapdeng ki khun Israel junom, ka iing Israel kan ym pyntngit shuh ia ka kyrteng jong Nga, ma ki, lane ki Syiem jong ki bad yn ym don shuh ki met iap ki Syiem jong ki".
Esekial 43:7.
Uta u tnat uba mihlung na la ka jaka (u Jisu bad ka Ri Israel) un tei pat ia ka Temple u Trai, un synshar halor ka khet un long u Lyngdoh halor ka khet".
Sekharaiah 6:13.
Hadien kane u Blei un lum ia ki Israel baroh sha uta u lum Seion.
Jeremaiah 31:10-12; Isaiah 51:11.
U Jeremaiah u pyrta – “To sngew ia ka ktien u Trai Ko jaid bynriew …….
uta uba pynsakma ia u Israel, un lum pat ia u, u Trai u la siew spah ia u Jakob, u la pyllait ia u Israel na ka kti uba khlain (na u Mrad khlaw) …….
kin ym ia sngewsih shuh lano lano ruh" Jeremaiah 31:10-12.
Ki Israel kin ym shaniah shuh ia uta uba la shoh ia ki (u Mrad khlaw), kin shaniah ha u Trai uba khuid ki Israel.
Isaiah 10:20-22.
Dei hapoh kine ki 45 sngi (1335 sngi) ba u Blei u ong- “Wat sheptieng shuh naba nga la siewspah ia me nga la khot da ka kyrteng me long u jong nga.
nga wallam ia u symbai jong me na mihngi, Ngan wallam ia me na sepngi, Ngan ong ha ka shatei – ‘Ai noh’ bad ha ka shathie ‘wat bat noh’".
Isaiah 43:1-7.
Kata ka por kiba la siewspah jong u Trai kin phai kin wan da kaba rwai sha Seion …….
ki jingsngewsih bad jingud kin phet noh.
Isaiah 51:11.
Kata ka por jong ki 45 sngi (1335 sngi) kan long ka por jingbishar ia ki blang bad langbrot (ba pop ba hok) Mathaios 25:31-45.
Kata ka por ban lum lang ia ki jaid bynriew bad ia ki thylliej, kin wan bad kin iohi ia ka “BUROM JONG NGA" Isaiah 66:16-18.
Mikah 7:10-17.
Kata ka por, u Blei un kyrkhu ia ki Israel, Egypt, bad Assyria.
“Long ba la kyrkhu ia ka Egypt u paidlang jong nga, ka Assyria ka jingtrei ki kti jong Nga".
Isaiah 19:24-25.
Kumta hapoh ki 45 sngi (1335 sngi) kaba khadduh eh ka kam dei ka jingpynsleh ia u Jisu Khrist ba un synshar 1000 snem ban pnysleh ia u Bakhuid tam eh" Daniel 9:24.
Ka jingsynshar jong u ba bymjukut, ka Hima ba ym jot noh" Daniel 7:11-14.
“Te ha kita ki sngi kita ki Syiem, u Blei ka bneng un pynieng ia ka HIMA kaba yn ym pynduh shuh lano lano ruh…….
kan iai sah bymjukut" Daniel 2:44.
Kumta hapoh kita ki 45 sngi (1335 sngi) hadien ba la pynsleh ia u Trai Jisu, u Jisu un synshar halor ka iing u Jakob ha la ka rta, ka HIMA jong u ruh ka ban ym kut shuh.
Loukas 1:30-33.
Kata mut naduh ka 1000 snem bad shaduh kita kiba bym bym bymjukut shuh.
“Namar ka dei ia u ban synshar tad ynda u la pyndem ia ki nongshun baroh hapoh ki kjat jong u.
Ka nongshun ba khadduh eh dei ka JINGIAP".
FOR CHRIST WILL BE KING UNTIL HE HAS DEFEATED ALL HIS ENEMIES.LAST ENEMY – DEATH" 1 Korinth 15:25-26.
Namar kata – SUK UTA UBA IAIAP, BAD UBA KOT HADUH 1335th sngi!BLESSED ARE THOSE WHO WAIT AND REMAIN UNTIL THE 1335th DAY!" Daniel 12:12.
Kumta kiei kiei baroh ki iaid katkum ka Por jong u Blei bad katkum ka calendar jong u.
Amen.
Shillong: Ka jingialeh pyrshah hapdeng ki paidbah bad ki pulit, ka dang iai bteng mynta ka sngi ruh.
Haduh ba thoh ia kane ka khubor, la iathuh ba ki pulit ki la poi sha lad jong ka YMCA, Mawkhar, ha kaba ki la beh kylla ia ki paidbah kiba wan tur sha Motphran.
Nangta ki don sa shi kynhun ki pulit, kiba siat lyer sat khmat sha Mission Compound bad ka jing ia siat lyer sat khmat bad kawang maw, ka dang iaid na baroh arliang, ha kaba ki pulit ki la rung shapoh shnong Mission bad ka la don ruh ia ka jing ia siat lyer sat khmat bad kawang maw na phyllaw jong ka iingmane Mawkhar.
Ka jingialeh pyrshah pulit mynta ka sngi, ka long da ki kynthei kiba mih ha khmat ha khmat ban khanglad ia ki pulit kiba thmu ban rung sha ki shnong.
Kat haduh ba thoh ia kane ka khubor, la iathuh ba ki don kumba 11ngut kiba shah rah ha ki pulit, na shnong Mission bad na YMCA.Ka la don ka jingjia, ha kaba ki pulit ki la rah ia ki katto katne ngut ki samla, hynrei ki longkmie ki la khang pyrshah; wat la katta ki pulit kim shym la pynjem satia bad ki la tan beit beit ia kitei ki samla bad thep shapoh kali.
Shillong: U SP ka East Khasi Hills u Davies R Marak, u la ong ba ki don 5 tylli ki kali kynthup ki kali sorkar, kali shimet bad ki taksi saw kiba la shah thang haduh mynta ka sngi, halor ka jingmih ka jingiakynad na them Bimola.
Halor kane ka jingjia, la rah ruh saw ngut ki briew kiba la suba donkti ha ka kam ther maw kaba ka jia hynnin mynmiet, la ong u SP haba iakren hadien ba la wai ka jingiakynduh bad ki nongsynshar shnong kaba khot u DC mynta ka sngi.
“Haduh mynta, san tylli ki kali ba shah thang, saw ngut ki briew la rah da ki pulit kynthup uwei uba suba donkti ban shoh pynmynmaw ia ki lai ngut ki nongbud ka bos saw", la ong u SP.U la ong ba kawei ka kali kaba shah thang ka dei jong uwei u bym dei Khasi uba ioh lok Khasi, ba shah thang ha Caroline, Laitumkhrah.
Katkum ka jingong u SP, ka jingjia ka mih hadien ba ki kynthei na Them metor ki dang tong um bad ka la don ka jingiania bad u nongniah ka kali saw (STPS) kaba ieng ha katei ka jaka kham haneng ka jaka ba don hajan ka Petrol pump.
“Kine ki kynthei ki la kynnoh ba u nongniah bos saw u la pyndonkam da ka ktien ba khor ia ki bad hadien kane, ka la don ka jingiania bad iasoh iadat bad la kynnoh ba lai ki briew kiba dang khynnah kila mynsaw malu mala", la ong u Davies.
Hadien ba ka shah sumar, la pyllait noh ia ki na Shillong Civil Hospital.
Hynrei u SP u la ong ba ka la don ka khubor hamsaia kaba pur sted ha social media ba uwei na kine kiba shah shoh, u la khlad bad kane ka la wanrah ka jingialam bakla ia ki paidbah.
“Ha kata ka por, ka la don ka jing  ia ujor kylla kawei ka kynhun ia kawei pat hynrei la ia rai ban iasuk noh khlem ujor ejahar ha Cantonment police Beat House", la ong u SP.Ka dei ha ka por janmiet 5.30 pm eiei, ki paidbah kumba 5 spah ngut kiba dei ki dkhot kiba niah bad bud ha ki bos saw STPS, ki la lum lymbung ha Them Iew Mawlong bad tur sha Punjabi Line (Themmetor) bad hangne, la wan sa kiwei ki kynhun hynrei namar ka jingtuklar biang por ki pulit, la lah ban tem ba pynphai biang ia ki.
U SP u la ong hadien kane, ki paidbah kumba 200 ngut eiei ki la iaid sha Motphran bad tur biang sha Them metor.
“Ki don ki briew ha Them Metor kiba la rah da ki wait, ki khukri", la ong u SP.Ka la don ka jingsyier ba ka lah ban ialam sha ka jingjia kaba ma bad namar kane, ki pulit ki la sympat lathi ia ki paidbah ban pynpra.
“Ka jingsympat lathi ka la long ban tehlakam ia ka jinghuri hura bad la lah ban pynjai jai haduh 2.30 am", la ong u SP.U la ong ba namar kane ka daw, la pynjari da ka korphiw naduh ka por 4 baje mynstep hynrei ki dang don ki briew kiba ialum ha ka thain Mawkhar bad Motphran haduh mynta ka sngi.
“La ioh pdiang ruh ia ka ejahar mynta ka sngi, ba la ujor da ka seng ki nongniah bos STPS ha Sadar police station", la ong u SP.U la ong ban tehlakam ia ka suk ka sain, na ka liang ki pulit ki la shim ia ka lynti ban leh tyngeh ia kiba wanrah jingkulmar.
“Ngi la pynlong ia ka jingtohkit ia ka jingjia bad ia ki katto katne ki briew ruh la bat bad uwei u briew ba la shah kynnoh ban shoh ia ki nongkhrong pisa na ki bos, la kem mynta ka sngi", la ong u SP.“Ngi kyrpad ia ki paidbah ban jai jai ban kiar na ki kam ba wanrah ia ka jinghuri hura bad ka jingthut ha ka suk ka sain", la ong u SP.Halor ka jingrah ia ki briew mynta ka sngi, u SP u la ong ba um pat ioh jingtip bniah katno ngut la rah ia ki.
“Ngam pat ioh jingtip katno ngut kiba la shah rah bad katno ngut kiba la mynsaw", la ong u Davies.
U la ong ba ki don ar ngut ki pulit kiba mynsaw ha ka jingshah ther maw ha ki paidbah halor kane ka jingjia.
“Ngi la pyndonkam kumba 100 ngut ki pulit ha ki jaka ba don ka jinghuri hura ban tehlakam ia ka shongsuk shong sain", la ong u SP.U la ong ba ka la don ruh ka jingjia kawang maw ha ki jaka kum ha RR Colony, Nongmensong bad ha ki katto katne ki bynta ka nongbah.
Halor ka jingdawa ka KSU ban pyllait ia kito ba shah kem bad shah rah, u SP u la ong ba kam pat don satia kano kano ka jingioh pdiang halor kane.
Shillong:Hadien ka jing ia kynad  ha ki bynta jong ka Them Metor, Motphran, Mawkhar bad kiwei de ki bynta jong ka nongbah Shillong, myn hynnin ka sngi, ka la bteng biang ka jingialeh pyrshah hapdeng ki paidbah bad ki pulit ha ki bynta jong ka Mawkhar, Motphran, kaba la pur shaduh sha ophis jong U Syiem ka hima Mylliem bad shaduh shajan ka skul St Dominic, Mawkhar.
U nongthoh khubor jong U Rupang, uba don ban sakhi dalade hi, ula iohi ba ha ka por 11.30 eiei mynta ka sngi, ki don kumba  30,40 ngut ki briew kiba tur sha ki bynta jong ka Motphran bad kitei ki la shah khanglad ha ki pulit kiba la pahara bha ha sawdong jong ka Motphran bad ka dei ha katei ka por, ba ka sdang ka jing ia kawang maw, ka jing ia khynniat mar kylliang bad ynda haba ki pulit ki la siat lyer pynsat khmat, ki paidbah ki sdang ban kynran dien, ha kaba ki paidbah ki la poi shajan Syiem Mylliem bad ki pulit ruh ki la nang tur ban khanglad ia ki paidbah ban ia lum lymbung bad ban kawang maw sha ka liang jong ki pulit.
Hynrei kham hadien, ynda haba ki pulit ki la kynran noh, ki paidbah kiba la nang kham ia bun bad kiba don kumba 200ngut eiei,  kiba wan na sha ki lain Jaiaw, Mawlai, Mawprem, Wahingdoh, ki la sdang ban tur biang sha Motphran bad hangta ka la mih ka jing ia kawang maw, ka jing ia siat jri bad ki pulit ruh ki pynphai kylla da kaba siat da ka lyer pynsatkhmat bad hangta ki paidbah ki la kynran dien biang, katba ki pulit ki nang beh suki ia ki shaduh sha ki bynta jong ka skul St Dominic; hynrei ka dei ynda haba la kham janmiet ba ki pulit, ki la lut kitei ki tiar siat ba ki sdang ban kynran dien bad ki sa ieng skhem ha Motphran ban pahara.
Ha katei ka por ba ki pulit ki la kham kynran dien sha Motphran, ki paidbah ki don ha YMCA hynrei kynsan kynsan la mih da ki hajar ngut ki paidbah bad ki la tur puk sha ka jaka ba ieng ki pulit, hangtei ki paidbah ki la risa shaid bad ki nangtur nangtur sha Motphran bad ki pulit ruh ki nang kynran dien noh.
Dei haba la poi ha u mot (motphran) ba ki Majistor ki la pynbna tynghung ba ki paidbah kim dei ban tur shakhmat bad ba kin sa pyllait noh ia ki briew kiba ki pulit ki la kem ha ka por mynstep.
U paidbah ba bun u la ia tur tok shi tok na katei ka jaka bad hadien kumba katto katne minit ki paidbah ki suh wut sha ki thaiñ ka them Metor, hangtei ka la mih ka jingiapyni bor kaba shyrkhei hapdeng ki paidbah bad ki pulit kiba khanglad ia ki ban tur sha them Metor.
Kiba bun na ki paidbah kiba la tur shakhmat ki dei ki khynnah samla bad don kiba rah da ki dieng ha kti, don kiba rah da ki maw bad don kiba siat da ki jri siat sim.
Nongstoiñ: Myn hynnin ka janmiet ha ka por kumba 6:00 baje, kawei ka kali kaba don ia u number ML 05 R 2544 ia kaba la niah da u Kwar Rani (59)  ka la leit ban tynrah ia ki ar tylli ki kali, kynthup ruh ia ki paidbah kiba iaid lynti.
Katkum ka tyllong khubor na ki pulit la ong ba katei ka jingjia ka la jia ha ki thain Mairang West Khasiu Hills bad ha katei ka jingjia haduh kumba 5 ngut ei ei ki briew ki la mynsaw na katei ka jingjia aksiden kali.
Kitei kiba kiba la mynsaw na katei ka jingjia ki kynthup ia u Syrpailin Shangoi u ba dei ruh u nongniah kali jong u SDPO ka Mairang Police Station u ba dang iaid lynti ha katei ka jaka, bad kiwei pat ki ba shong hapoh ki kali ki kynthup ia ka kong Happiness Nongphod (23), ka kong Riehtngen Nongphod (21), ka kong Labetshisha Nongphod (16)  bad i khyllung Simon Nongohod I ba dang 1 snem tam bad kitei baroh ki dei na ka shnong Mawsynnam.
Ia kitei kiba la mynsaw la pynkit noh mar mar sha Hospital ban ioh ia ka jingsumar kaba kyrkieh bad ki ar tylli ki kali kiba la julor na katei ka jingjia ki kynthup ia kawei kaba don ia u   number ML 06 7565 kaba dei ka taksi kamai bad kawei kaba don ia u number ML 05E 5449 kaba dei ka kali shimet.
Ha kaba iadei bad katei ka bynta na ka liang jong ki pulit ka Mairang Police station ki dang pynlong ia ka jingtohkit kaba bniah khnang ban lap ia ka daw bad ki jingshisha baroh kiba la wanrah ia katei ka jingjia mynta ka sngi.
Shillong: U District Magistrate, East Khasi Hills District, ula pynjari ia ka korphiw ha kylleng ka nongbah Shillong, naduh ka por 10baje mynta ka miet, haduh ka por 5baje mynstep lashai ka 2tarik Jylliew 2018, ong ka khubor ba dang shu ioh lum mynta ka miet.
Also Read:.
Ex-Pastor K.Langrin(Loukas 9:57) Te katba ki dang ia leit ha kata ka lynti, don uwei uba la ong ha U, “Ko Trai ngan bud ia Me kat shaba Me leit".
Kine ki kyntien.
Ba la kren da utei u briew ki don jingiadei ne em bad kita kiba la phla Khristan ialade ha kine ki sngi ban bud ia u Jisu? Ha ka por jong u Jisu mynshuwa ki briew ki iabud ia U katba sha u leit kumba long kita ki 5000 ngut ba u Jisu u la bsa da ki san tylli ki kpu barli bad ki artylli ki dohkha rit.
Napdeng kitei ki 5000 ngut kiba la bud ia u Jisu, don kiba bud ban sngap ia ki jinghikai babha jong u, don kiba bud tang ban ioh kem daw, don pat kiba bud tang ban ioh jingbam ei.
Ka jinglong jong ki 5000 ngut kiba bud ia u Jisu ka hiar pateng haduh kine ki sngi ha ki Khristan kiba leit sha ki jingiaseng bah.
Ha kine ki sngi ki don kiba leit jingiaseng tang ban ioh ja ioh doh kiba bang namar bym ju ioh ha iing lajong, don pat kiba leit jingiaseng tang ban pyni ia la ki riam thymmai, don kiba leit tang ban iakynduh paralok, don kiba leit sngap lorni ia ki nongiathuhkhana, don tang khyndiat eh kiba leit da ka mynsiem ba la pynkhreh ban pdiang ia ka jingbam mynsiem.
Uei uba la ong ia kitei ki kyntien, “Ko Trai ngan bud ia Me kat shaba Me leit".
Uba kren ia kitei ki kyntien u dei u kynja nongthoh uba la shu kren kai tang da ka rymiang shyntur khlem da kyrsoi naduh ka dohnud kumba kren kai ki Khristan ha kine ki sngi.
Ngan ai da ka nuksa shaphang ki Khristan kiba kren kai ha kine ki sngi.
Kata ka long kumne – ki arngut ki samla kiba la pyndep ia ka jingiathoh shongkurim ki kloi ban kular da kaba ong, “La bha ne sniew, la koit ne pang, duk ne riewspah, ngan shong ryngkat bad phi haduh ba ka jingiap kan da pyniakhlad… Amen".
Hynrei tang na i daw ba rit eh ki prie noh ia ka jubanlak ba la iakhlei bad ki ia kiew sha District Council ban ia pyllait (divorce).
Don lei lei kiba leit pule Pastor noh hadien ba la ia pyllait san shyieng bad sa iathoh pat da kawei kum ka Ri Lyngngam Presbytery.
Kiba bun ki Khristan ha kine ki sngi ki shu kular kai ban bud ia u Jisu kumba la leh da uta u nongthoh uba la kular ban bud ia u Jisu kat shaba u leit.
Hynrei ha kaba khatduh pat u kylla long uwei na kiba la sahnarphna ia u Jisu.
Wat ia kita kiba la kular naduh ka dohnud, u Jisu u la iathuhlypa ba kaba bud ia u kat shaba u leit ka long kaba eh, bad bun kin ia phaidien noh.
Na kata ka daw u Jisu u la ong, “Ki myrsiang ki don la ki thliew, ki sim bneng ka jaka rieh, hynrei u khun u briew um don jaka wat tang ban buh ia la ka khlieh".
Ynda haba kita kiba la kular ban bud ia u Jisu ki la sngewthuh ba ka long kaba eh shisha ban bud ba ym dei shuh ban dang phaidien, ki la mih arjait ki jingaidaw (1) Ko Trai shah ba ngan leit noh shuwa ban tep ia la u Kpa.
Te u Jisu u la ong, ieh ia kiba iap ban tep ia kiba iap jong ki.
(2) Ko Trai  ngan bud ia Me, hynrei shah ia nga ban leit khublei shuwa ia kita kiba ha iing jong nga.
u Jisu u la  ong, ym don u briew haba u la buh ia la ka kti ha ka jinglur bad uba da kyrtiang dien uba bit ia ka hima u Blei.
Mynta nga kwah ban wanrah ia ka khubor kumno ba ngin long ki nongbud ba shisha jong u Jisu.
U Jisu u sdang ia ka jinghikai jong u da kaba u ong, “To bud ia nga".
kine ki kyntien jong u Jisu ki dang iai kren ha ngi mynta.
U Jisu u ong (Ioan 12:26) – Lada uno uno ruh un shakri ia nga, to ai ba un bud ia nga.
U ong ruh (Lk 9:23) – Lada uno uno ruh u mon ban wan nadien jong nga, ai ba un len ialade, bad un… bad un bud ia nga.
ka jingkylli mynta ka long – Kumno ngin bud ia u Jisu?1.
Ha ka jingjemnud:- Ban long ki nongbud ba shisha u Jisu to ngin bud ia ki nuksa jong u ha ka jingjemnud, jingsngewrit bad jingluilui.
Ha u Mathaios 11:29 u Jisu u ong, to shim ia ka lyngkor jong nga ha phi, to hikai ruh na nga, naba nga uba lui lui bad uba rit ha ka dohnud… Ha u Markos 10:44 u ong pat, uno uno ruh uba kwah ban long rangbah un long u mraw jong phi baroh.
Lada ngi duh ia ka jingjemnnud, jingsngewrit bad jingluilui ngim long ki nongbud jong U.2.
Ha ka jingieit:- U Jisu u pyni nuksa ia ngi shaphang ka jingieit ba u ieit ia la u Kpa, u ieit ia la ka balang, u ieit ia la ki jong, u ieit ia ki nongpop, u ieit ia ki khynnah bad u ieit ia ki nongshun.
Te lada ngi dang isih iano iano ka mut ba ngim pat long ki nongbud ia u Jisu.3.
Ha ka jingsngewsynei:- U Jisu u dap da la jingsngewsynei ia u paidbah (Mk 6:34) u ong, “Nga sngewsynei ia ki paidbah".
Ha u Ioan 9: U sngewsynei ia uba matlah bad u la pynkoit ia u.
Ha u Lk 15:3-7 u sngewsynei ia ka langbrot ba la jah.
Ha u Ioan 11:1 u sngewsynei ia ka Mari bad ka Martha haba ki iam na ka bynta u Lasaros.
Ha u Mk 5:12, 13, u Jisu u la sngewsynei wat ia ki ksuid haba ki la kyrpad ia u ban shah ia ki ba kin leit rung ha ki sniang.
Te kino kino ki bym don ka jingsngewsynei ia la ki para briew kim pat long ki nongbud ia u Jisu.4.
Ha ka jingshah shitom:- u Jisu u la wan ban shah shitom bad shah iap halor ka diengphna na ka bynta jong ngi ki briew.
Ha kajuh ka rukom u kwah ia ngi ba ngin shah shitom na ka bynta jong u bad na ka bynta ki para briew.
Ha u Math 10:22 u Jisu u ong, te phin long ia kiba la shun da ki briew baroh na ka bynta ka kyrteng jong nga, hynrei uta uba iaineh haduh ba kut, uta kein un ioh lait im.
Ha u Math 5:11, 12, u ong, suk ma phi haba ki ia kren bein bad pynshitom ia phi na ka bynta jong nga…….
To ia kmen to ia shad kmen ruh, namar kaba khraw ka bainong jong phi ha ki bneng.
Te lada ngim pat mad ne iakynduh ia ki jingeh, ngim pat long ki nongbud ia u Jisu.
To u Blei un kyrkhu ia phi ki nongpule baroh.
Amen.
Shillong:Ki nongialam jong ki lai tylli ki sengbhalang, kiba kynthup ia ka KSU, FKJGP bad ka HNYF, ki dawa ia ka sorkar ba kan kem mardor ia kitei ki kharmetor kiba ktah kti ia ki lai ngut ki samla Khasi bad la ai por ba kin kem hapoh 24 kynta.
Hynrei ha kajuh ka por la maham, ba lada kim nud satia ban kem ia kitei kiba ktah kti ia kitei ki samla, kumta ka sorkar kan hap kit khlieh hi, lada ka mih kano kano ka jingjia ba sngewsih hadien katei ka por ba la buh.
Ki khar Metor bad ki tiar pynmynsaw, ba ki rah ha ka por kowphiw, ha ka Sngi Thohdieng:Wlytan.
Shillong:U Bah Pratlynti Rynjah(35) uba na Laitlyngkot, uba dei u nongdie doh sniang ha Umsohsun, ula mynsaw mynta ka sngi, na ka jingshah kawang maw na ki bynta jong ka khlieh, katba u dang shong ha ka dukan die doh jongu.
Katei ka la jia ha ka por 12.30 nohsngi mynta ka sngi.
Ym tang katta, ynda haba ula mih na katei ka dukan, ula shah bat sa ha ki pulit bad ula shah bom, na sha ki bynta jong ka kjat bad la pynkit noh sha Civil Hospital, Shillong.
U bah Rynjah, u dei ban leit phai hynnin ka sngi sha la shnong, hynrei, namar ba um ioh kali shuh, kumta ula sah miet noh ialade ha katei ka dukan, ha kaba ula mad pynban ia katei ka jingjia ba sngewsih.
Ki paidbah kiba ia lum lang bad kiba dang hiar sha ki thain Mawlonghat, ha ka janmiet jong ka Sngi Thohdieng:Rupang.
Shillong: Ka jing ia kulmar hapdeng ki paidbah bad ki pulit, ka la saphred mynta shajan school St Dominic, Mawkhar, ha kaba ka jing ia siat jri, ka jing ia kawang bad siat lyer pynsat khmat, ka dang iai bteng haduh ha ka por ba thoh ia kane ka khubor.
Ki paidbah kiba don da ki spah ngut ha ki bynta jong ka YMCA bad marjan, ki dang iai bteng ban kawang maw sha ka liang jong ki pulit, katba ki pulit pat ki siat da ki lyer pynsat khmat sha ka liang ki paidbah.
La iathuh ba mynta ka sngi, ki don kumba 5,6 ngut kiba mynsaw na ka liang ki paidbah bad ki pulit ruh kumjuh bad haba khein lang bad kiba mynsaw mynhynnin ka sngi, baroh kiba mynsaw ki poi sha ka 14ngut.
Ha ka jing ia ther maw, ha Mawkhar, ka kali jong ka kot khubor Mawphor, ka la julor, na ka jingpait ki iit.
Ha kawei pat ka liang ki lai tylli ki sengbhalang, kiba kythup ia ka KSU, FKGJP bad HNYF ki la kyntait ban leit iakren ia U Deputy Commissioner, East Khasi Hills, hynrei ki dawa ban kem ia kito kiba shoh ia lai ngut ki samla Khasi hynnin ka sngi, hapoh ka 24 kynta.
uRupang.
com um shym la ioh ban buh ia ki dur jong ka jingjia, namar ba ka internet sha Mawkhar, Jaiaw kam trei kam satia mynta ka sngi.
Shillong: Ki pulit ka nongbah ki la kem ia uwei u briew halor ka jingsuba ba u don kti ban pyniap ia ka samla Manipur, ka Leiyaton Soro 27 snem kaba dei na ka shnong Chingjaroi kaba hap ha Ukhul district, Manipur bad kaba trei nurse ha Nazareth Hospital Shillong.
Ia ka met ka samla Soro la ioh tam na Ryngdang briew hajan Umiam ha kane ka sngi Nyngkong.
Haba kren bad u SP ka East Khasi Hills, u Davis NR Marak u la iathuh ba ki pulit ki la kem hynnin ka sngi ia uwei u briew na coraline, Laitumkhrah uba sah marjan bad katei ka samla Manipur.
Katkum ka jingong u SP, la lap ba kali jongu, ka don ka dak snam bad na ka liang ki pulit ki la kurup noh ruh ia katei ka kali.
U SP u la iathuh ka jingshah pyniap katei ka samla ka lah ban dei na ka jingbishni namar katei ka samla na Manipur ka mut ban iathoh shong kurim ha u bnai Naiwieng mynta u snem.
U la ong wat la ki pulit ki dang ap ia ka post mortem report, hynrei na ki dak ki shin ki ba paw kane ka samla, ka la khlad na ka jingmynsaw ha ki bynta jong ka khlieh namar ym don dak ha kiwei ki bynta jong ka met bad la suba ba la pyniap ia ka ha ka ïingsah bad leit bret pat sha Ryndang briew, Mawiongrim.
U SP u la kyntait ruh ia ka jingsaphriang ha ki social media ba kane ka samla ka la shah kit ha ka kali kamai bad shah leh be-ijot hashwa ban pyniap ia ka.
Ha kajuh ka por u la pynpaw ia ka jingsngewkhia jong ka jingstet ki khubor lamler lyngba ka internet ki bym shongnia satia.
:.
Shillong: Mynta ka step, ka la don biang ka jing ia pyni bor hapdeng ki pulit bad ki paidbah hajan YMCA bad ka daw, ka long namar ba ki riew paidbah lem bad ki longkmie, ha ryngkat ki dkhot jong ka KSU, ki leit tur sha Motphran.
Ki pulit ki la khang ia ki paidbah, ba kin iaid shakhmat bad ha katei ka por, ka la don ka jingsdang ia ktah kti hapdeng ki riew paidbah bad ki pulit.
Hynrei, ynda haba ki pulit, ki la siat kumba katto katne tylli, da ki bom plastik pynbtiar; ki paidbah, ki la sdang ban ia pra noh na katei ka jaka.
Kat haduh mynta ka jinglong ka suk ka sain, ka thanda, namar ba ka don ruh ka jinghap slap kaba jur bha, tangba ki pulit kim shym la lah satia ban iaid sha lyngba jong ka ophis Syiem Mylliem, namar ba la khang da ki maw kiba heh ba heh, ha kaba ki kali kim lah ban iaid lyngba jong katei ka jaka.
uRupang u dang buddien ia ka jingjia kumba ki long mynta ka sngi.
Shillong:Ka East Khasi Hills Local Taxi Welfare Association (EKHLTWA), ka pynpaw ia ka jingsngew sih kthang jongka, halor ka jing ujor jong ka seng Taxi na Smit ba ki taksi rong lieh rong jyrngam, ki Tourist bad ki Sumo, ba ki kamai ha ka nongbah Shillong.
Ka jing ujor jong ka seng Taksi na Smit, la shim ruh ba kan pynpoi sha ka jing ia shoh ia dat para nongniah kali, namar ka jing ia kdew kti hapdeng ki taksi kamai sor bad ki taksi kamai nongkyndong.
Ha ka kyrwoh sha U Deputy Commissioner Cum Chairman Regional Transport Authority, East Khasi Hills District, Shillong, ka seng ka pyntip ba ki Taksi sor lane ki taksi nongkyndong kim don satia ia u pud u sam uba shai ba kin iaid ban kamai bad la ong shuh ba ki bynta jong ka Shillong, kiba bun ki hap ha ki nongkyndong kum ka Mawlai, Mawpat, Nongthymmai, Madanrting, Lawsohtun, Mawpynthih, Laitkor bad ki bynta ka Upper Shillong.
Ka seng, ka ong ba ka kyndon jong ki taksi nongkyndong, ka long ba ki lah ban shang ia ka sor Shillong bad kam khang ruh ba kin kit ia ki nongleit jingleit na Shillong sha shnong, katba haduh mynta ki pulit bad ki taksi stem ki iai pynwit ban kit briew ki taksi jyrngam.
Nangta la ong shuh shuh ba ki trai kali ki dei ban set ia kitei ki taksi jyrngam ha la iing, hynrei ia kitei ki kali lah ban die kylla, ha kaba ki nongkyndong ki die ia ki kali sha ki nong Shillong bad haba ka long kumta ki kali kiba set ha Shillong, kin hap leit kamai sha ki nongkyndong.
Ka seng, ka ong shuh shuh ba ki Taksi stem ki kam trei ba baroh kawei ka East Khasi Hills, ka dei ka jaka ba kin leit kamai bad ka jingeh pat ka mih, ba lada ia phiah ia u pud u sam, ka pyni ba kiba bun ki jaka ki hap pynban ha ki nongkyndong bad lada ka long kumta, la ka nongbah Shillong, ka lah ne em ban pynbiang ia ki taksi stem, kiba don 6hajar tylli ba kin kamai tang ha ka nongbah Shillong.
U bah Wandonbok Jyrwa General Secretery East Khasi Hills Local Taxi Welfare Association, Shillong, u ong shuh shuh ba kham mynshwa ia ki kali rong pink, la ju tip ba ki dei ki kali kynthei, hynrei mynta pat ki shynrang ruh ki lah ban kamai bad ka seng ka dawa, ba dei ban ailad ia ki taksi jyrngam bad ki taksi pink ruh ba kin kamai lang ha Shillong bad ha nongkyndong ruh.
Shillong: Na ka jingthut ka suk ka sain ha ka nongbah Shillong, kaba la jia hynnin ka janmiet ha ki bynta jong ka Them Metor bad Motphran, kumta U District Magistrate, East Khasi Hills, Shillong, ula pynjari korphiw naduh ka por 4baje mynta ka step, ha ki bynta jong ka Jaiaw, Mawkhar, Umsohsun,Riatsamthiah, Wahingdoh, Mission, Mawprem, Lumdiengjri, Lamavilla, Quallapatty, Wahthapbru, Sunny Hill, Cantonment, Mawlonghat.
Ka korphiw kan nym treikam satia ha ki bynta kiba sha palat jong ka Jingkieng Umshyrpi, ong ka khubor sorkar.
Also Read:.
Shillong: Ka don ka jing ia kulmar mynta ka janmiet ha Them Metor, hapdeng ki Khasi bad ki Khar Metor bad ka daw, ka long namar ba u shah shoh uwei u khynnah ha ki riew runar, kiba la shim ba ki dei ki dkhar kiba sah ha Them Metor, ong ka khubor.
Utei u khynnah, la iathuh ba u dei u khun jong u nongniah bos saw.
Mar ia jia katei ka jingjia, ki bos saw, ki la ia sangeh kamai bad ia pynieng ia ki kali jongki ha ki rud surok sha Lum Survey bad shajan Rhino, kum ka jing pyrshah ia katei ka jingjia bad ka don ka jing ialum paidbah ban ia tur sha Them Metor.
Kat haduh ba thoh ia kane ka khubor, la sngewthuh ba ki bynta jong ka Iewduh, ka Motphran, ki don hapdeng ka jing bym shongsuk satia, namar ba ki don ki briew kiba ialum ha kitei ki jaka bad ki pulit ruh ki pahara skhem ha kitei ki jaka bad ha ki sawdong jong ka Them Metor.
uRupang.
com u dang buddien bha ia kane ka jingjia bad ki khubor kiba kham shai, yn sa pynmih lashai ka sngi ha U Rupang.
Also Read:.
Shillong: Hadien ka jing ia kynad ha Them Metor mynta ka janmiet, ka jing kulmar, ka la pur sa sha Motphran bad sha ki bynta ka Umsohsun bad Mawkhar ruh kumjuh.
Ka jingialum lymbung ki paidbah, ka la pynlong ia ki pulit, ba kin siat lyer pynsat khmat ha kiba bun ki jaka ha Them Metor, ha Motphran bad sha ki bynta jong ka thain Mawkhar ruh.
Ki lad khubor ki iathuh ba ka jingmynsaw jong kito kiba shah shoh ha Them Metor, ki long 3ngut, katba kiba mynsaw ha ka jing ia kawang bad siat lyer sat khmat ki pulit mynta ka miet ki long 6ngut.
Also Read:.
Shillong:Ha ka jingiapyni bor hapdeng ki paidbah bad ki pulit uwei u nongthohkhubor jong u Nongsaiñ Hima uba la tip kyrteng kum u Melquire Laitphlang u la mynsaw na ki bynta jong ka khlieh na ka jingshah ther maw bad u la shah suh 3 ksai.
Ka MEPA, ka pynrem jur ia ki riew shim kabu, kiba kawang maw pyn mynsaw, ia uwei u nongthoh khubor jong u Nongsain Hima, uba dang don ha la ka jong ka kam ban lum jingtip, halor ka jingjia kaba don ha Motphran bad ha Them Iew Mawlong mynta ka janmiet.
Ngi kitbok ba un iohbor noh, na katei ka jingmynsaw.
Ngi kyrpad jur ia ki riew paidbah lane ia ki bor pulit, ba kin long adkar bad husiar ban ailad ba ki nongthoh khubor, kin ioh ban iaid laitluid ia la ka jong ka kam, kane ka long katkum ka kyrwoh na u President MEPA bah R.M Shabong.
Also Read:.
Ki  lad khubor, ba dang shu ioh lum ki iathuh ba ka Miani D Shira, kandidet jong ka seng Congress, ka la jop ia ka elekshon shiteng samoi ha Ampati.
Kat haduh ba thoh ia kane ka khubor, ym pat shym la ioh jingtip kaba thikna bad ka jingkhein ka lah ban kylla, tangba la sngewthuh ba kan lah ban tam kumba shi hajar vote tam eiei pyrshah ia U Clement G Momin, kandidet jong ka seng NPP.uRupang.
Com, u dang ap ia ka jingtip kaba dang wan, haduh ban da dep niew lut ia ki vote.
Nongpoh: Kum ka dak ban pynpaw ia ka jingkynmaw burom ia arngut ki riew pawkhmat ka Ri Bhoi, kiba la nohsyniang ha ka ban kyntiew ia ki kam ialehkai hapoh ka District, ki nongialam ka Ri Bhoi District Sports Association (RBDSA), hynnin ka sngi ki la pynkup burom ia u Dr D.D Lapang, uba dei uwei na ki nongseng ia ka RBDSA lem bad u Bah Mayraldborn Syiem uba dei u MLA ba thymmai ka Nongpoh Constituency.
Ha kane ka jingpynkup burom kaba la long ha Umsning Auditorium Hall, nalor ka jingdon kitei ki arngut, la sakhi ruh da ka jingdon kiwei ki riew paw khmat ka Ri Bhoi, kiba kynthup ia u Bah R.B Shadap, u Bah Dipshon Ryntathiang, u Bah Bipul Thangkhiew, u Bah Dipul Ryntathiang, u Bah R.R Kynsai Makdoh lem bad kiwei kiwei.
Khyndiat haba batai halor kane ka jingpynkup burom ia kitei ki arngut, ki nongialam ka RBDSA, ki la ong ba ka nongrim kaba la pynlong ia ki ba kin pynlong ia katei ka jingpynkup burom, ka dei hadien ba kum ka synjuk kaba kyntiew ia ki kam ialehkai ha ka District, ka la lap bad shem ba u Bah Lapang, u la dei shisha uwei na ki riew rangbah uba la lah ban iarap na ka bynta ban kyntiew ym tang ia ki kam ialehkai, hynrei ia kiwei kiwei ki kam pynroi hapoh ka Distrik, katba ka jingpynkup burom ia u Bah Mayraldborn ka dei hadien ba u la shimti ia ka Kongstituensi kaba u Bah Lapang u la mihkhmat ha kine ki snem kiba la leit noh baroh.
Haba kren halor kane ka jingshah pynkup burom, u Bah Lapang, nyngkong eh u la pynpaw ia ka jingsngewkmen ba kine ki nongialam ka RBDSA ki la kynmaw bad pynlong syndon da ka jingpynkup burom.
Haba iathuh halor ka jingseng jong u la kiba bun ki kynhun, u Bah Lapang, u la ong ba ka daw kaba la pynlong ia u ba un seng ia ki seng bapher bapher hapoh ka Distrik, ka dei hadien ba u la lap ba kum ka Distrik ka dang don hapdeng shibun ki jingduna, khamtam eh haba iadei bad ka roi ka par.
“Watla nga la seng ia shibun ki seng, hynrei da shisha hi ngam pat ju pyndonkam lane shim kabu ha ka por ilekshon, ha kaba ka jingthmu jongnga ban seng ia kino kino ki kynhun ka long ban wanrah ia ka roi ka par, hynrei ym ban shim kabu na ka bynta ban pynjop ha ka por Ilekshon" ong u Bah Lapang.
Ha ka por ba nga long kum u nongmihkhmat ne Minister, nga shim jingkitkhlieh ym tang ia ka konstitwensi lajong, hynrei ia kiwei pat ki konstitwensi la ka long hapoh ka Distrik ne ha ka jylla hi baroh kawei.
Hynrei ka long pat kaba sngewkhia ban iohi ba ha kine ki sngi jan 90% na ki MLA ne ki Minister ha ka jylla, ki pyrkhat beit tang kumno ban wanrah ia ka roi ka par hapoh ka konstitwensi lajong bad kim ju don jingpyrkhat na ka bynta ban iarap kyntiew ia kiwei pat ki konstitwensi kiba dang don shibun ki jingdonkam haba iadei bad ka roi ka par, kren sngewkhia u Bah Lapang.
U la ai ka jingkhublei bad kitbok kitrwiang ia ki nongialam ka RBDSA ba kin nangtrei shitom shuh shuh, na ka bynta ban kyntiew ia ka kam ialehkai hapoh ka Distrik bad khamtam eh ban sei ia ki khynnah kiba lah ban iashimbynta ha kane ka National Games ka ban sa long ha u 2022, u la bynrap.
Shillong:Hadien ka jingleit pyniasoh jong U Bah SK Sun, kum u Associate Member jong ka seng UDP, ki la don kiba kynthoh, ba ka long beain bad ba ka don ka lad ban ujor pyrshah ia U bah Sun ha Kashari, namar ba ula pyniasoh ialade sha kawei pat ka seng, kaba um shym la jop elekshon.
U bah Charles Pyngrope, lamphang dorbar barim jong ka Meghalaya, u ong ba ki dkhot ki lah ban associate, hynrei kin iai neh ban long ki Independent haduh ban da kut ka por trei kam jongki.
“Ka jing pyniasoh ka long tang ban kham pynskhem ia ka jingiadei, lada mih biang ruh ym lah ban leh eiei" ong U bah Charles MLA jong ka Nongthymmai.
U Bah Pyngrope, u iathuh ba U Bah Sun, ula  shu pyntip sha U President jong ka seng UDP, ba un dei u associate member, hynrei, ha iing dorbar, yn iai ithuh ia u, ba un long u dkhot shimet bad ia mynta ka long ba un don noh ka jing ia shah jongu sha ka liang ba don bad ka sorkar.
Haba la kylli, ba lada jia ba U bah Sun, un rung ban long myntri sorkar, la ong U bah Charles, ba u lah ban long u myntri sorkar “Tangba un iai neh hi kum u myntri Independent".
Nongpoh: Ki nongialam ka Khasi Students’ Union, North Khasi Hills District, hynnin ka sngi ki la leit ban kynduh ia ka Deputy Commissioner ka Ri Bhoi, ka Kong RM Kurbah, na ka bynta ban dawa pynsangeh noh mardor halor ka jingthmu shim jaka ki shipai Border Security Force (BSF)ha ka shnong Umshaproh, Bhoirymbong hapoh Ri Bhoi District.
Haba kren sha ki Nongthohkhubor, u samla Ferdynald Kevin Kharkamni, President ka KSU NKHD, u la ong ba ha kane ka jingkynduh ia ka Kong RM Kurbah, ka seng ka la ioh ban pynpaw ia ka sur ban pyrshah bad ban pynsangeh noh mardor halor katei ka jingthmu shim jaka jong ka BSF ha katei ka shnong bad ha ka jingiakren bad ki Nongialam ka KSU, na ka liang ka Kong RM Kurbah, ka la kular ban shimkhia da kaba ong ba kan sa iakren bad ki bor bahalor jong ka sorkar jylla.
U la ong ruh ba ba katei ka jaka kaba la thmu ban shim da ki shipai BSF ka dei kaba la long trai da u Bah Twilington Marbaniang bad kaba don ia ka jingheh kaba 100 Acre, hynrei la thmu ban die sha ki shipai BSF ha ka kyrteng jong ka Kong Manosha Warjri, lyngba ka Power of Attorney.
Katkum ka jingtip kaba la ioh da ka seng, la ong ba ki ophisar ka BSF, kiba la kynduh ia ka Kong Monosha Warjri da kaba pynsngewthuh bakla halor katei ka jingthmu shim ia katei ka jaka ka long ban buh ia ka Hospital bad skul, hynrei katei kam long kaba shisha, namar ka seng ka la ioh jingtip ba ka jingthmu ban shim ia katei ka jaka ka long ban buh ia ka Batallion Headquarter.
Kumta, kumba ka seng ka la shim ia ka rai ban pyrshah halor katei ka jingthmu shim jaka ki shipai, ka seng ka kyntu ruh ia ki ki Nongialam shnong ka Umshaproh bad ki nongialam jong ka Raid Bhoilasa ba ki dei ban shimkhia ban nym ailad bad ban pynsangeh noh mardor ia ka NOC, pynkut u samla F.Kharkamni.
Ka Miani D Shira, kandidet jong ka seng Congress, ka la pynliem ia u kandidet jong ka seng NPP ha ka elekshon shiteng samoi ha Ampati, da kaba ka tam kumba 3hajar vote, ong ka khubor, kaba la pynmih ha ki telebishon channel jong ka India bad kumjuh ha ki kotkhubor heh jong ka India.
Kat haduh ba thoh ia ka result kaba bniah, ym pat shym la ioh satia, tangba la sngewthuh ba ka la pynliem ia U Clement G Momin, kandidet jong ka seng NPP, ha ka jingialeh kaba lai ngut ha katei ka Constituency.
Kine harum ki long ki jingioh vote jong ki kandidet –.
Shillong: Ka CoRP Umden Circle  hynnin ka sngi ka la lap ba ka North East Space Aplication Centre (NESAC) kaba don ha Umiam, Ri Bhoi District, ka la ai kam sha ki kontraktor bar jylla kiba khlem don satia ka trading lisence ne labour licence.
Mynhynnin  ka sngi Balang ka CoRP Umden Circle hapoh ka jingialam jong u President, Bah Ashok Khongsit ryngkat bad ki dkhot ka la leit iakynduh markhmat bad u Director ka NESAC, u PLN Raju bad hadien ka jingkynduh bad u Director ka seng ka la jurip ia ki jingtei ha katei hapoh katei ka ophis kynthup ia ka auditorium hall, ki jaka sah bad kiwei kiwei.
Ha ka jingjurip ka CoRP ka la lap ba kawei ka kompani bala tip ka M.A.A Corparation, na Christian Basti, Gawahati ka la pyntrei ia ka Renovation auditorium khlem ka trading license na KHADC bad la lap 11 ngut ki nongtrei bylla kim don labour license.
Ka CoRP ka la pyngsangeh mardor ban trei ia ka auditorium bad ia u kontraktor ba pyntrei ba la tip u D Basu na Guwahati,  Assam bad ki nongtrei bylla jongu ban leit phai noh sha la shnong ioh jia kano kano kaba sngewsih.
Ka CoRP ka maham ia ka ophis jong ka NESAC bad kiwei de ki ophis sorkar pdeng ba don hapoh Ri Bhoi District, ba ki dei ban ai ia ki trai shnong ia ki kam ba ki lah ban trei lait noh kiba heh ba kim kot bor shuh ban trei.
Shwa kane ka seng ka la lap ruh ha North East Police Academy (NEPA) ba ki bor ba dei  peit ki la iaid lait bad ai jingtrei ia ki bar jylla khlem trading license na ka KHADC tang ban ioh myntoi shimet.
Namar kumba lah ban sngewthuh ia kum kine ki kam la shu leh hi da ki tnad ba dei peit khlem ka jingtip ki bor ba ha khlieh ka ophis ban ioh kamai jem da shong.
Ka kyntu ia ka KHADC ban phikir bha ia ki ophis sorkar pdeng ha Ri Bhoi District bad ha Ri  lum Khasi, lyngba kine ki ophis ki bar jylla ki ioh ban rung bad kamai spah ban rah sha la shnong.
Ka kwah ban pynpaw ba lada ka KHADC kam lah khynra, na ka liang ka seng kan iaid shakhmat ban khynra ia ki ophis bad kiwei kiwei ha Ri Bhoi District.
Shillong: Ka jingiakhih ba khlem buh por jong ki nongtrei dak kiba trei ha ka kyrdan Gram Dak Sevak (GDS) kiba don hapoh ka lama jong ka seng All India Postal Employed Union (AIPEU) ki la nang pynjur shuh shuh ia ka jingiakhih jong ki mynta ka sngi da kaba iaid proseshon ryngkat ka jingrah pla kad.
Ki la sdang ia ka jingiakhih naduh ka 22 tarik mynta u bnai bad ka dang iai bteng haduh mynta ka sngi ruh.
Ki la dawa ba ka sorkar pdeng ka dei ban pyntreikam ia ka ripod jong ka Kamalesh Chandra Committee Report bad ki la byrngem ruh ba lada ka sorkar pdeng kam  sngap ia ka jingdawa jong ki kin sangeh ka jingleit sam shithi bad kumjhu ka jingleit sam Aadhaar sha ki jaka bapher bapher.
KI la pyntip ruh ba haduh mynta ka sorkar pdeng kam pat ai jubab ia ka jingiakhih jong ki ban pynkiew tulop noh bad ban ithuh ia ki kum ki nongtrei pura jong ka bad kiwei pat ki mat dawa.
KI la pyntip ba ki don haduh 2.70 lak ngut ki nongtrei GDS ha ka ri India baroh kawei katba hangne ha jylla Meghalaya pat ki don tang 600 ngut.
Shillong:U Superintendent of Police (Traffic), jong ka East Khasi Hills, ula pynmih ia ka kyrwoh mynta ka sngi, ba kito ki taksi kiba rong lieh bad rong jyrngam, ki iaid kamai ha ka nongbah Shillong bad ba kam dei ka jaka jongki, ba kin kamai ha ka nongbah bad kumta ki la pynkhein ia ka kyndon, kaba la batai ha ka permit kali jongki bad ki bor pulit, kin tian bishar ia ki, katba kum ki kyndon jong ka MV Act, ong katei ka kyrwoh.
Nongstoiñ: Ka jingjia aksiden kali ha shi lynter jong ka surok bah Nongstoiñ-Shillong katba nang mih ki sngi bad kipor ki la sdang ban jur bha ha kaba la pynlong ruh ia ki paidbah nongleit nongwan ban sngew syier mynsiem, namar ba ha kum kitei ki jingjia shibun bah ki mynsiem briew kiba lui lui kila shu duh ei noh bad shibun ruh kiba la mad ki jingmynsaw kiba jur.
Kumban shu pynkynmaw ba dang ha kine ki khyndiat taiew ba la lah ar ngut ki mynsiem briew kila duh noh hadien ba ka kali kaba ki shong kala iatyngkhuh bad kawei ka trok kaba la jia ruh ha katei ka surok bah Nongstoiñ-Shillong ha kawei ka jaka kaba don marpdeng bad ka shnong Manai bad Mawmaram WKHD.Kiba bun ki briew kim pat klet ia katei ka jingjia kaba la jia ha katei ka sngi, hynrei ha ka step jong ka sngi nyngkong mynta ka taiew sa kawei ka jingjia aksiden kali kala jia biang ha katei kajuh ka surok bah kham harum ka jingjia kaba dang shu jia shen ha kaba 5 ngut ki briew ki la mynsaw jur ha katei ka jingjia.
Katkum ka tyllong khubor bala ioh lum la ong ba kawei ka trok kaba don ia u number ML 02 L 8159 ba la niah da u Siatal Sing 57 snem ka arta kaba dang thmu ban leit sha ki thaiñ Mairang, mar iapoi ha kawei na ki jaka jong ka shnong Umdishit kala leit ban ia tyngkhuh noh bad kawei ka taksi kamai kaba don ia u number ML 06 5505 bala niah da u Esser Lyngkhoi 54 snem ka arta.
Kitei ki 5 ngut ki pasenjar kiba la mynsaw ki dei kiba shong hapoh jong katei ka taksi kamai bad hadien katei ka jingjia la pynkit noh ia kitei kiba la mynsaw mar mar sha TSM Hospital Mairang khnang ban ioh ia ka jingsumar kaba kyrkieh.
Na ka liang jong ki paidbah nongleit nongwan kiba ju shong kali lyngba katei ka surok kila pynpaw ia ka jingsyier ban leit ban wan namar ba la bun satang ki jingjia aksiden kali ba kbah khah bad na ka liang jong ki paidbah nongleit nongwan kila kyntu jur ruh ia baroh ki nongniah kali ba kidei ban long kiba phikir bad husiar khamtam ba kin nym pynher stet palat ia ka kali.
Ka Israel, ka maham tyngeh ba kan ther noh da ka thma ia ka Palestine bad katei ka dei hadien ba ki liengsuin iapom jongka, ki la khyrwit ia ki bynta jong ka Gaza.
Ka daw, ka long hadien ba ki namding kiba wan na ka thain Gaza, ki leit khyrwit ia ki jaka jong ka Israel, ha kaba la shim, ba ka dei ka jinghiar thma kaba shyrkhei haduh katta katta ba la ther da ki bor  jong ka Palestine, naduh u snem 2014.
Ka khubor shipai jong ka Israel, ka kam ba ki liengsuin jong katei ka ri, ki la ther 55 sien ha ki bynta jong ka Gaza Strip, ha kaba kiba la shah khyrwit ki dei ruh ki ktem jong ki shipai ha Gaza bad ki jaka hikai jong ki shipai jong kati ka Ri ba marjan.
Kham mynshwa, la iathuh ba ki lehnoh ki la siat 70 tylli ki roket bad ki bom sha ki bynta jong ka Israel, ha ka sngi hat majai, kaba la pynmynsaw ia 3ngut ki shipai bad ka Israel, ka la kren ban, ba ka don ha tmier jong ka thma ban iakhun pyrshah ia ki ehrang Hamas, kumba ka la jia ha ki saw snem mynshwa.
“Ngim shym la kwah satia bad kawei pat ka liang ruh kam kwah, tangba ngi don ia u lain saw jongngi".
ong u myntri iada ri jong ka Israel.
Na ki 55 tylli ki jaka ba la ka khyrwit da ka Israel, ki 25 tylli ki jaka ba la ther, ki dei ki ktem jong ki ehrang Hamas.
Ki ehrang Islamic Jihad, kiba dei kiba la kyrshan da ka Iran, ki kam ba ka don ka jing ia beit bad sangeh iasiat bad ka Israel, hynrei ka Israel, ka kyntait ia katei ka jingkam jong kitei ki ehrang bad ka Israel, ka kren shai ba kan nym lah shah ia kitei ki jingthombor, ong u nongaiktien u bym kwah ban pynpaw kyrteng.
Shillong: U MLA shimet na Mawphlang konstitwensi u Bah Syntar Klas Sun myn hynnin ka sngi, u la pyniasoh ialade bad ka party riewlum ka United Democratic Party (UDP).
Ia u Bah Syntar la pdiang sngewbha da u president ka UDP u Dr Donkupar Roy ha ka jingialang kaba lyngkot ha iing sah jongu.
U Bah Syntar u la iasoh sha ka UDP kum u Associate member.
U Bah Syntar u la jop kum u MLA shimet na Mawphlang ha kane ka elekshon MLA ba dang shu dep shen kaba long ha u bnai Rymphang.
Da ka jingiasoh u Bah Syntar, ka jingdon MLA ka UDP ka la kiew sha ka 7 ngut ha ka iing dorbar kaba 60 ngut.
Ka UDP ka don ha kane ka sorkar Meghalaya Democratic Alliance (MDA) kaba ialam da ka NPP (20) ryngkat kiwei ki party kynthup ka PDF (4), HSPDP (2), BJP (2), NCP (1), bad ar ngut ki MLA shimet u Bah Lambor Malngiang bad u Samuel  Sangma.
Haba iakren sha ki lad pathai khubor, u Bah Syntar u la ong ba ka daw ka jingiasoh jongu sha ka UDP, ka dei ka party kaba rim bad kaba don jingkyrmen ban ai ka jingshakri ia ka jylla.
“Napdeng bun kiwei pat ki party, nga la jied nyngkong ia ka UDP", la ong u Bah Syntar bad u la bynrap, “Haba nga pyrkhat bha, nga shem ba ka party kaba kham rim bad kaba kham biang ka dei ka UDP bad ki riewkhmat kiba kyrshan ia nga lyngba ka Lyngwiar Sain Pyrkhat Ban Ksan ka Lawei, ma ki ruh ki la mynjur ban don lang kawei ka sur ha ka jingialang kaba long ha ka sngi Saitjian".
U la ong ba kum u MLA shimet, kam long kaba suk ban wanrah ia ki kam pynroi ha ka konstitwensi bad khamtam ha ka jylla bad namar kane ka daw, u la shim ia kane ka rai ban iasoh bad ka UDP ban kyntiew ia ka roi ka par ha ka jylla baroh kawei.
Hynrei ha kajuh ka por, u la ong ba ka jingiasoh bad ka UDP, kam mut ba u kwah bor, hynrei, u la ong ba shwa ba un iakhun ia ka elekshon ruh, dei ki paidbah ka Mawphlang kiba la kyrpad ia u ba un shimti ia kane ka lyngkor ban iakhun ia ka elekshon tang hadien 45 sngi ba u la shong thait kum u ophisar ka PHE.U la ong ba naduh ba u long kum u ophisar ula iohi ia ka jingbym iatylli ki seng riewlum ka long u diengpynkiang bad ka long kaba donkam ban wan lang bad iatylli baroh ki seng riewlum ha ka jylla.
“Naduh ba nga dang long ophisar, nga iohi ba lada ym iatylli ka shem jingeh bad ka UDP ka dei ka party ban lum ban lang ia ki seng, ki MLA ban iawan lang ha kawei ka rynsan ban wanrah ia ka roi ka par", u la ong.
Halor ka jingkylli ba ka jingiasoh bad ka UDP ka dei ba u kwah ban don ha ka party kaba don ha ka sorkar, u la ong, “Ka don ka jingiakren ban iadon lang ha ka sorkar naduh ba nga jop hynrei nga kwah ba ngan pyni shwa ialade ba nga dei uba kren ha assembly", la ong u Bah Syntar.
Ki pulit pyniaid kali, ki pynbeit ba ka surok na Motphran sha Mawlonghat, kan dei ka surok ban iaid beit tang shi lain ki kali bad ki kali kiba mut ban leit sha Mawlonghat na Motphran, kin nym lah shuh ban iaid ha katei ka rukom, hynrei tang kito kiba wan na Mawlonghat kin iaid sha Motphran bad  nangto kin iaid beit sha Jeep Stand bad kim don ban phai pat sha ka  mon, ong ka khubor pulit mynta ka sngi.
Shillong: Kan don ka prokram ai jinghikai ia ki MLA jong ka Meghalaya ha ka 31 tarik u jymmang bad 1 tarik u jylliew ha Assembly Building kaba don ha Rilbong, katei ka prokram kan sdang naduh ka por 10 baje.
Katei ka dei ka prokram  ka ban pynlong da ka Bureau of Parliamentaries Studies & Training ( BPST) Lok Sabha kane ka long katkum ka jingpyntip u Andrew Simons Commissioner and Secretary Meghalaya Legislative Assembly.
Shillong: Ka FKJGP Mawlai Circle myn hynnin ka sngi ka la khang ia ki kali kit jaboh ba kin leit theh ia ki jaboh sha Marten bad ki la don da ki phew tylli ki kali ba katei ka seng kam ailad satia ba kin leit bret ia ki jaboh sha Marten.
Hadien ba la ioh jingtip ia kane u Chief Executive Officer ka Shillong Municipal Board u la hiar sha katei ka jaka ban ia kren bad ki nongialam ka FKJGP bad kham hadien u myntri sorkar ba peit ia ka tnad pynroi sor u bah Hamlet Dohling u la khot ia kren ia ki nongialam katei ka seng.
Ka FKJGP Mawlai ka la dawa ban pynkynriah noh ia ka Marten na Mawlai bad ka kwah ba ka sorkar kan wad jaka bret jaboh shawei pat bad ban pynkhuid ia ka Marten.
Ka FKJGP ka kwah ba ka sorkar kan buh ia ka jaka bret jaboh kaba biang katkum ki juk stad saian mynta ka ban lait na ki jingsma bad ki jingtuid jaboh shawei pat.
Katei ka seng ka la aid a ka jingthoh sha u myntri sorkar ban pyni ba katei ka jaka bret jaboh hangtei kumba ka long mynta ka ktah ia ka koit ka khiah ki paidbah bad ha katei ka jingthoh ba la soi da u bah Marbud Dkhar President bad u bah VP Lyngdoh Secretary ka FKJGP ka la ong ba lada ka sorkar kam sngap ia katei ka jingdawa jong ka kin shim da ki lad ki lynti kiba tyngeh nangne shakhmat.
Jowai: Hadien saw sngi ba u la ngam jyllop ha wah Umngot ha Shnongpdeng, ia ka metiap jong u Spainlious L Gadew (Lamin) la lap myn hynnin ka step ha ka por 8 shiteng eiei na ka wah Piyain ha Bangladesh kaba hap ha Sylhet District kumba 5 km na zero point.
Ki pulit na Dawki ki la iathuh ba ia ka met jong utei u rangbah uba dei na ka Shnongpdeng, West Jaintia Hills, la lap nyngkong da ki nong Bangladesh ba ka per ha sla um.
Ki la pyntip sha ki shipai iada pud ka Bangladesh bad na ka liang ki shipai BGD ki la aiti ia ka met sha ki BSF bad ki BSF sha ki pulit ha shwa ban aiti ia ka sha ki ba haiing hasem ban pyndep ia ka lehniam ba khadduh.
Kumban shu pynkynmaw, utei u maji u la ngam jyllop ha ka wah Umngot katba u dang ialam kai da ka lieng ia 5 ngut ki samla Nagaland kiba la wan shangkai sha katei ka shnong.
Ka lieng jong ki ka la ngam na ka jingwan kyndit ka umsaw ha kaba u la pyllait im ia baroh san ngut katba ia lade pat um shym la lah ban pyllait im.
Kane ka la jia ruh namar ba ma u um shym la phong satia ia ka jaket per um (life Jackets) katba kitei ki nongwan shangkai pat ki phong ia ki jaket ba la pynkhreh da ka shnong.
AIS SujaShwa ban poi ka LYIUR ne kata bala ong da u Daniel “Ka Shi Taiew Bakhadduh" Daniel 9:27, ne kata kaba u Jisu u ong ha ka Gospel u Mathaios 24:15-22, dei ban tip ba ngi im ha ka pyrthei KI IA KA BALANG jong kata ka Por Balait ha kine ki 2000 snem tam mynta.
Haduh mynta mynne hi ki long ki ia ka Balang.
Ki ia ka Balang ki dei BALAIT.Ka Por balait ka mut ka por ba Jlan tam (long Interval) naduh ba u Jisu Khrist u la wan ha ka jinglongdoh.
Haduh une u snem bad sha khmat, bad kane ka ia ym tip lano kan kut noh.
Ka por balait ne ka Por ba jlan ka sdang naduh ba la kut ki 69 Taiew.
Daniel 9:25.
Bad kane kan kut tang shu sdang ka 1 taiew Bakhadduh.
Daniel 9:27.
Kane kein long kata ka por ba u Blei u tyrwa jingiasuk hapdeng ki Jentil (Gentile).
Nong Rom 11:1-36; 2 Korinth 5:16-21.
Bad ka long ruh ka por ba u Blei u pynshitom ia ki Israel namar ki jingryngkang jong ki.
Bad ka long pat ka jingpynim ia ki Jentil.
Dei kane kata ka por kaba u Jisu u la wan sha la ki jong (ki Israel) hynrei kiba dei la ki jong kim pdiang ia u.
Ioanis 1:1.
Kumta u Jisu u phai sha ki Jentil hapoh kine ki por jong ki por balait ne ki por ba jlan kaba long haduh mynta.
Nong Rom 11:1-36; 2 Korinth 5:16-21.
Haba phai kumne sha ki Jentil, ka ktien u Blei ka ong ia ki Jentil, “Ba kat kiba la pdiang ia u, ha kito u la ai bor ban long ki khun u Blei kata kiba ngeit ha ka kyrteng jong u Jisu" Ioanis 1:12.
Lait noh na ki Jiw ne Israel, ka mut ki Jentil bad kine ki Jentil kiba la ngeit ha u Jisu ki long ki Israel ba kynja mynsiem, bad ki long ki khun u Blei hi.
Kata ka mut ia kito kiba ngeit ha ka kyrteng jong u.
Kumta naduh ka por ka jingsdang ka Por Balait bad hadien ki Apostol, ki la mih ki Balang: Ka Balang ha Ephesos; ka Balang ha Smyrna; ka Balang ha Sardis; ka Balang ha Philadelphia bad ka Balang ha Laodikaia" Jingpynpaw 2:1-29; 3:1-22.
Ka Balang ha pergamos, bad ruh ka Balang ha Thiatira.
Ia kine ki Balang la khot kyrteng ia ki ha ka ktien Greek, bad ki don la ki jingmut ha la ki kyrteng.
Ka Balang ha Ephesos, ka mut Badon jingitynnad (desired one).
Ka Balang ha Smyrna ka mut ka jingshah shitom (suffering).
Ka Balang ha Pergamos ka mut ka jingiathoh shongkurim (marriage).
Ka Balang ha Thiatira ka mut ka jingknia khlem sangeh (continual sacrifice).
Ka Balang ha Sardis ka mut Ba dangsah (remains).
Ka Balang ha Philadelphia ka mut Ieit kum shi para (brotherly love).
Ka Balang ha Laodikaia ka mut ka Mon u Paidbah (people opinion).
Kine ki kyrteng Balang ki thew ia ka jinglong ki Balang Khristan naduh mynshwa haduh mynta.
Kane ka thew ia ki Balang baroh kiba don ha ka pyrthei kiba kum kino ki Balang ki long, badno ki ia syriem khamtam ha ka pateng kaba mynta ka pateng kaba ha shwa ba ka ia ka Balang kan kut noh na sla pyrthei.
Ka Balang kaba khadduh eh dei ka Balang Laodikaia, (Balang Mon u paidbah) lane People opinion, bad ka long ha kine ki sngi.
Haba ka Balang ka iaid da ka Mon u Paidbah ne People opinion, kata hi ka pyni shai kdar ba dei ka jinghap noh ka jingngeit na ka ktien u Blei sha ka Mon u paidbah.
Ka daw ba ka Balang ka iaid ha ka Mon u paidbah dei namar ka jingbymtrei kam u Mynsiem Bakhuid ha kata ka Balang, te namar ba ka long ha ka Mon u paidbah te ym nud ban pynmong ia kaei kaba u paidbah u ong ne rai hapoh kata ka Balang ioh ba kan long kaba sngewsih ia ka Mon u Paidbah, lada u Blei u sngewsih te long beit.
Dei ynda kumta kein ba kata ka Balang kam iaid shuh katkum ka jinghikai ka Bible hynrei ka iaid katkum ka Mon u paidbah ne paid riewngeit kata ka Balang.
Dei hangne ba la pynduh noh ia ka hukum u Blei da kaba bud ia kata ka rukom kaba pateng la pateng.
Mathaios 15:3-6.
Ka por jong ki Apostol te kam long kumta namar kiei kiei ki iaid ha ka jingtrei u Mynsiem Bakhuid u Blei.
Hynrei ha ka Balang Laodikaia ne Balang Mon u Paidbah, la mih ki ain briew bad kyndat sharud ia ki ain Blei.
Dei hangne ka mih kata kaba ong u Blei – “Ki mane thala ia nga haba ki hikai ia ki hukum jong ki briew kum ka jinghikai" Mathaios 15:9.
Ha kane ka pateng la bun kiba long Balang Laodikaia, u Blei u ong ia ki – “Nga ithuh ia ki jingleh jong pha, ba pham long kaba khriat lymne kaba shit; ah Nga da kwah dik dik ba phan da long kaba khriat ne kaba shit, kumta naba pha long shu syaid khriat ruh em shit ruh em, te ngan sa prie noh ia pha na ka shyntur jong nga" Jingpynpaw 3:15-16.
Kumta haba ka Balang kam iaid shuh ha ka jinghikai tien Blei ka la dei ban iaid ha ka jinghikai briew kein.
Bad haba ka iaid kumta ka duh noh ka bor jingtrei u Mynsiem Bakhuid.
Haba u Mynsiem u Blei um trei, ka Balang ka shu long khriat ruh em shit ruh em, ka long kat ban shu syiad mem mem.
Bad kaba kum kata ka Balang u Mynsiem u Blei um ioh jaka ban trei laitluid namar ka long ka Balang Mon u paidbah ne People opinion, bad ka kylla long noh kum kata ka Institution.
Kata ka Balang Laodikaia Balang Mon u paidbah, ka sngew ba ka biang ha lade da kaba ong – “Nga kaba riewbha bad nga la pynman spah te ngam don jingkyrduh ei ei ruh em (namar ka kamai spah).
Hynrei u Blei u ong ia ka “Pham tip ba ma pha hi pha long kaba lanot khop, kaba jynjar sat, kaba duk, kaba matlah bad ba lyngkhuid" Jingpynpaw 3:17.
Ong u Blei – Lada pham tip te ngan pyni buit ia pha kein ba phan thied na nga ia ka ksiar ba la phrang ha ka ding ba phan da ioh man spah bad ia ki jainkup balieh ba phan ioh kup ialade ba kan ym paw ka rain ka lyngkhuid jong pha, bad ia ki jingsleh ruh ngan kyllain ia ki khmat jong pha ba phan iohi" Jingpynpaw 3:18.
Ha kane ka pateng ba mynta bun ki Balang Laodikaia ki sngew ba ki biang hynrei kim tip ba ki long kiba lanot khop bad jynjar sat bad duk bad matlah bad lyngkhuid ruh namar ki iaid ha kata ka lynti Mon u paidbah peoples opinion.
Namar kata u Blei u bitar da ka jingsngewsih u ong – “Ngan sa prie noh ia pha na ka shyntur jong nga" Jingpynpaw 3:16.
Ka Balang ha Laodikaia ka long kaba khadduh na ki Balang baroh bad kane ruh kan kut noh mar ia sdang ka LYIUR ne ka shitaiew Bakhadduh, hadien kane yn ym don Balang shuh.
ka Balang kaba iabeh spah ka long ka Balang Mon u paidbah naduh u barit haduh u khraw batri namar kaba don ka spah hangta don ka jingsngew skhem, bad sngew riewbha.
Kaba kum kata ka Balang kam niew ba ka ktien u Blei ka dei ka spah kaba kordor tam ban ia ka spah pyrthei.
Ka Balang Laodikaia ne Balang Mon u paidbah ha ka Mon u paidbah ka long ka Balang kaba don ia ka dur jingriewblei hynrei ka len pat ia ka BOR jong ka; na kine to phai noh.2 Timothy 3:5.
To phai noh wat ieng ialeh pyrshah ia ka jingshisha 2 Timothy 3:8.
Kine ki long ki juk ka Balang jingphaidien noh na ka jingngeit “Naba kata kan ym wan (kata ka LYIUR ne ka shitaiew Bakhadduh) lymda jia shwa kata ka jingphaidien" 2 Thessoloni 2:3.
Namar kata, kane ka long kata ka juk ka por jong ka Balang Laodikaia ka Balang Mon u paidbah, ha kum kane ka por, ong u Blei “To shim noh ia ka jingiada khlieh ka jingpynim bad ka wait u Mynsiem, bad to shim ruh ia ka stieh ka jingngeit" Ephesos 6:16-17.
Kumta shwa kan wan ka por LYIUR ne ka por ba u Briew ka pop un shong ha ka Temple ha Jerusalem, kan don shwa ka jingphaidien na ka jingngeit kiba bun bah, bad kane ka jia mynta hi hapoh ka Balang ba long Laodikaia ne Balang Mon u paidbah.2 Thessoloni 2:3-4.
Kane ka long katkum ka jingong ka ktien u Blei.
Shillong: Ka Khadsawphra College Mairang, kan plie mynta ka snem ia ka sobjek Physical Education lane ka Physical Sports na ka bynta ki samla pule kiba  don jingthmu ban nang pyntbit ha katei ka sobjek kaba dei ia ka lain ialehkai.
Katei ka sobjek, ka dei kaba la ioh jingbit da katei ka College, na ka Meghalaya Board of School Education, ha kaba kin hikai ia kito kiba dang leit pule ia ka Class XI,XII.La iathuh ba katei ka Kolej, ka don ki jaka ialehkai kiba biang na ka bynta ban ialehkai bad ki kamra sum kiba biang ia ki samla pule kiba ialehkai bor met ha ka por mynstep, ha shwa ba kin leit sha ki kamra klass.
Shillong: Mynta ka sngi ha ka por 12:30 baje shiteng sngi ki pulit ki la ioh tam ia kawei ka metiap kynthei ka bym shym la ithuh.
La ioh tam ia katei ka metiap na trai riat kaba don sharud ka surok bah Shillong-Guwahati najan Ryndang briew.
La antad ba katei ka kynthei ka dei kaba hapoh ka 30 snem karta.
Ki pulit ki la leit rah ia katei ka metiap ka bym shym la ithuh sha jaka buh metiap sha Civil Hospital,Shillong.
Ym pat shym la lap sabut satia shaphang katei ka metiap kumta la pyntip sha baroh ki OC jong ki thanad bapher ba ki dei ban pyntip lada ka don kano kano ka jingujor jah briew.
La lap ia katei ka metiap dei lyngba ka jingpyntip pulit ki briew kiba trei ha katei ka jaka kiba la iathuh ba ka wan ka jingsma iwtung bad haba leit wad ki pulit ki lap da ka metiap kynthei.
Hynrei kham hadien la ioh jingtip ba katei ka metiap ka dei ka jong kawei ka nos kaba trei ha Nazareth Hospital kaba la tip kyrteng kum ka Leiyatan Soro 28 snem karta kaba shong basah ha Nongrim Hills Shillong.
Katei ka la jah rngai na la ing naduh ka 26 tarik u jymmang.
Guwahati: Ka  United Liberation Front of Assam (ULFA), kaba don ha ka jingiakren iasuk mynta bad ka sorkar India, ka la byrthen ba kan weng noh ialade na ka jingiakren iasuk bad ka sorkar India, lada jia ba ki pyntrei kam ia ka ain buhai shnong ki poiwir lane ka  Citizenship (Amendment) Bill, 2016.
Ha ka jingshong shah thngan, kaba 11 kynta ba la pynlong da ka  All Assam Students’ Union (AASU) mynta ka sngi, U Anup Chetia, General Secretery ka  ULFA, ula kren shai ba ka ULFA kan weng noh ia ka jingiakren iasuk bad ka sorkar India, lada ki pyntreikam ia ka  Citizenship Amendment Bill.
“Ka jingthmu jong ka sorkar India, ban pyntreikam ia katei ka ain ha Parliament, ka pynlong ia kiba bun ki samla jongngi ba kin leit rung biang sha khlaw" ong U Chetia.
Ki don 28 tylli ki seng bad sa shibun ki riew khmat kiba shim bynta ha katei ka jingshah thngan ban pyni ba ki pyrshah jur ia ka jingthmu ban pyntreikam ia katei ka ain bad kaba la shim ba katei kan dei ka jingthmu ban pynduh jait ia ka ka bha ka miat jong ki jaitbynriew Assamese.
Ka AASU, ka la nang iaid shakhmat ban iakhih pyrshah ia katei ka ain jong ka sorkar India, ha kaba ka ia synrop lang bad ka  North East Students Organisation (NESO).
Na ka liang jong ka  Krishak Mukti Sangram Samity (KMSS), ka la pynlong ia ka jingiakhih paidbah kaba jur bha halor katei ka ain, na ka bynta ban pyrshah ia katei ka ain jong ka sorkar India, kaba thmu ban ai jaka sah ia ki jaitbynriew rit paid, kiba kynthup ia ki  Hindu Bengalis, Sikhs, Parsi bad kiwei kiba wan na  Bangladesh, Pakistan bad Afghanistan.
Shillong: U Conrad K Sangma, myntri rangbah ka Jylla, mynta ka sngi, u iaid kjat na ka shnong   Chandigre ha West Garo Hills sha ka shnong Daribokgre, kiba don ha kjat jong u lum Nokrek ha East Garo hills bad katei ka jingiaid kjat kaba 9 Kilometre, ka dei namar ba u myntri rangbah, u kwah ban pynroi ia ka kam shang pyrthei ha katei ka thain.
La synran ia U Conrad, da U Ram Singh, DC ka West Garo hills bad U SDO (Civil) ka Dadenggre,  U Swapnil Tembe, U  Raghuvendra Kumar, SP ka West Garo Hills.
Ha katei ka jingleit U Conrad, u iathuh khana ruh bad ki nongshong shnong bad u myntri rangbah, ula bthah ia ki bor sorkar, ba kin thaw ia ka lynti iaid kjat jong u lum Nokrek bad ban pyni ia ka lynti iaid ban khring ia ki nongshang pyrthei.
Ula iawer ruh ia ki nongshong shnong, ba kin sumar bha ia ka khlaw kaba don ha syndah U Lum Nokrek bad ba ki nongshang kai pyrthei, kin nym leh jaboh haba ki leit iaid kai bad u ai jingmut ba dei ban khang ia ki briew kiba kit ia ki bitor plastic bad ba ki trai shnong, kin die ma ki, ia ka um kaba khuid sha ki nongshang kai pyrthei.
Shillong: Ka sorkar India, ka don jingthmu ban pyniaid kam haduh T.2,500klur da ka pisa digital, na ka bynta u snem 2017-18 bad na bynta katei ka thong, ka sorkar India, ka la rai ban nym khein pisa na ka bynta ka jingsiew kaba T.2,000, kaba iaid lyngba ka Debit Card/BHIM lane kaba la tip kum ka   Merchant Discount Rate (MDR) bad katei kan trei kam na ka bynta ar snem, ka ban sdang naduh ka 1tarik Kyllalyngkot 2018.
Ka sorkar India, ka mynjur ruh ia ka skhim BHIM kaba pynphai pisa biang sha ki riew shimet, ka ban trei kam naduh ka 1tarik Iaiong 2018 haduh ka 31tarik Lber 2019.
Ka jingkiew ha ka jing pyndonkam ia ka pisa lyngba ka digital, ka long 1003 klur, ha u snem 2016-17 bad 2,600klur ha u snem 2017-18.
Shillong: Ka Seng Hynniewtrep Youths’ Council kum shi bynta ban pyntip bad pynshai paidbah halor ka Citizenship (Amendment) Bill, 2016 ka la pynmih ia ki kot lyngkdop ba la ai kyrteng “Ka Citizenship ( Amendment) Bill, 2016, ka Khlam Bamduh ia ka Jaidbynriew Hynniewtrep" bad sam ruh ia ki ha ka 28tarik Jymmang, da kaba sdang ban sam ia ki na khyrdop ka Secretariat, ha ki ophis sorkar kum ka DC ophis, MPSC Building, Chief Engineer PWD, Ophis District Concil bad kiwei kiwei ki jaka ha kane ka sngi.
Ka Seng hi naduh ba sdang ka ieng pyrshah ia kane ka jingthmu jong ka Sorkar India ban pynlong Ain ia kane ka Bill, namar kum ka Seng kam iahap ia ka jingmut jong ka Sorkar ban pynlong nong India jubor ia ki briew kiba dei na Bangladesh, Afghanistan bad Pakistan kiba dei na ka niam Hindu, Jain, Sikh, Buddhist, Parsi bad Khristan.
Kum ka Seng ka sngewthuh ia ka jingma kaba khraw ka ban wan hap wan jia ia kane ka  jaidbynriew ritpaid, lada  kane ka Bill ka kylla long ain.
Ka seng, ka ong ba lada tang shipawa na ki 1.4 klur ki Bangladeshi Hindu kin wan shong wansah hangne ha ka jylla  bad kin kylla long ki Nong India lyngba kane ka Ain, kumta ka Jaidbynriew ritpaid, kan sa hap ha ka jynjar bad khim khait bad lehse kan sa kylla long ki phet wir ha la ka Ri ka muluk.
Kumta kum ka Seng lyngba kane kane ka sienjam ka kwah ba ki paradoh parasnam, kin sngewthuh shuwa kaei kane ka Ain, kan ktah kumno bad kaei kaba kum ka Jaidbynriew ka dei ban leh ban pyrshah horkit hordang ia kane ka ain jong ka Sorkar India kaba thmu ban pynlong Nong India jubor ia ki Briew nabar Ri khamtam eh ki Hindu na Bangladesh.
Ka seng ka pynpaw ia ka jingsngew nguh ia ka Sorkar Jylla kaba lah rai lyngba ka Cabinet ba ka pyrshah ia kane ka Ain hynrei kum ka Seng ka sngew ba kam pat biang tang katne hynrei dei ban pass da ka Resolution jong ka Ing Dorbar Thawain hi baroh kawei ban pyrshah ia kane ka Ain.
Ka seng ka dawa ruh na baroh artylli ki District Concil  ka Khasi bad Jaintia Hills ba ki ruh ki dei ban shim ia kajuh ka rai lyngba ki iing thawain jong ki ban pynpaw ka jingpyrshah ia kane ka Bill bad phah jingthoh sha ka Sorkar India.
Ka Seng shen ka sa thoh sha u Myntri Rangbah ka Sorkar Jylla ban dawa ia kane bad ruh sha ki CEM jong ka KHADC bad JHADC.Ka Seng kan sa shong pyrkhat ruh kumno ban iaid shakhmat ban pyrshah ia kane ka Bill ba kan long ain hadien ba ngi lah iaid lynti ban pynsngewthuh shuwa ia ki paid nong shongshnong, ong ka kyrwoh na U bah Roy Kupar Synrem, General Secretary, HYC CEC.Nongstoiñ: Namar ba pynlong trei ha ka sngi shuti jong ka District, kaba dei ruh ka sngi shuti na ka bynta la Shad Suk Mynsiem jong ka Seng Khasi West Khasi Hills District, ka Seng Khasi Students Union (KSU) Nongstoiñ Circle, hynnin ka sngi ka la leit ban pynsangeh noh ia ka jingtrei kam jong  ki hynnriew tylli ki bank lem bad ia ki ophis treikam jong ka sorkar kmie kiba don hapoh ka sor Nongstoiñ.
Kitei ki bank kiba la shah pynsangeh ha ki dkhot jong ka KSU ki kynthup ia ka SBI, APEX, MRB, Canara, HDFC, bad ka Central Bank, kynthup lang ruh ia ka Iing dak (Post Office), ka BSNL bad kaba sngewtynnad ka long ba kitei ki tnad treikam kila ai ia ka jingiatreilang bad ki dkhot jong ka Seng.
Kum ban shu pynkynmaw ba ka ophis jong u Deputy Commissioner ka West Khasi Hills District kala dep ban pynmih ia ka jingpynbna ba baroh ki ophis ki skul hapoh jong katei ka District ki dei ban khang lut ha katei ka sngi Shad Suk Mynsiem.
U  Samla P.Lyngdoh Mawnai Environmet & Cultural Secy KSU Nongstoin Circle u la ong ba katei ka jingleit ban khang bad pynsangeh  jong ka seng ia kitei ki tnad trei kam ka long ban burom mar kylliang ia ki riti dustur tynrai  jong ka jaitbynriew Khasi.
Shuh shuh u la ong ruh ba na ka liang jong ka Seng ka kyntu ia ki bor ba dei peit ba ka rukom pynbna shuti kan long salonsar ia baroh ki tnad shakri paitbah kum ki bank, ki ophis jong ka sorkar kmie bad ki company kumba ka long ia ki ophis treikam ka sorkar jylla, ki jaka pule, ki college khnang kan ym buh ia ki paidbah ha ka jing bym sngewthuh namar ka dei ka shuti jong ka District baroh kawei.
Shillong:Ka Smriti Zubin Irani, myntri ka tnat thain jain jong ka sorkar India, kan wan poi ha Shillong mynta ka nohsngi.
Ka Irani, kan iakren bad ki nongthoh khubor ha ka por 12baje nohsngi, na ka bynta ban pyntip halor ki jingtrei ba radbah jong ka sorkar BJP, ha kine ki saw snem ba ladep, ong ka khubor sorkar na ka tnat PIB, Shillong.
Shillong:La pyntip paidbah ba ki Maxi Cab, kiba kit mar khia, kin nym lah ban iaid na Lower Lachummiere sha Dhankheti, namar ba kitei ki dei ki kali kiba iaid suki bad ki pynthut ia ka leit ka wan bad ki buh jingma ruh ia ki kali kiba iaid nadien, namar ba katei ka dei ka surok kaba sharing shibun bha, ong ka kyrwoh na ki pulit ka nongbah Shillong.
Shillong: U Chief Electoral Officer (CEO) ka jylla u Bah FR Kharkongor u la ong ba ka jingiathep vote na ka bynta elekshon shiteng samoi ha Ampati konstitwensi kaba long mynta ka sngi, ka la iaid beit iaid ryntih khlem kano kano ka jingthut, watla ka la don ka jingiaujor ejahar haduh san tylli hapdeng ki nongkyrshan ka NPP bad ka Congress.
Haba kren sha ki lad pathai khubor mynta ka sngi, u Bah FR Kharkongor u la iathuh ba ka jingthep ka la kot sha ka 90.42 percent na ki 39 tylli ki jaka thep vote ne polling station ha kane ka konstitwensi.
Mynshwa ka jingthep ka long 90.7 percent.
Ha kane ka jaka thep vote, la don ka crèche ne ka jaka ri ne buh khyllung ia ki longkmie kiba dang lung khun ban wan thep vote, bad ia kane, la leh ha ki jaka ba bun ki longkmie ba dang rit khyllung.
Ki don ruh 5 tylli ki polling station la leh web casting, kumjuh ia kiba duna dkhot met.
“Ngi la ioh jingtip na ki pulit, ba ki don 5 tylli ki ejahar ba la ujor ha kaba iadei bad ka elekshon", u la ong bad bynrap, “Ba watla ym pat ioh jingthoh ha kaba iadei ka jingujor ia kiba donkti halor ka jingjia hynrei na ka liang ka elekshon kan sa bishar halor kane".
Halor ka jingkylli ba bunsien ki jingujor ha ka por elekshon, kam don satia kano kano ka jingpynshitom ia kiba pynkhein ain bad kam ju por shano shano ruh bad ka election commission ka long tang ki khla kot ne paper tiger, u CEO u la ong ba kam dei satia kumta namar ba ka elekshon ka la pynshitom ia ki briew ha kiba bun ki jingjia kum ka jingkren ba wanrah jingsngew pyrshah niam.
“Ngam iahap ia ka jingong ba ka Election Commission ka dei tang kum u khla kot (paper tiger) namar ba ngi la shim kam ha kiba bun ki khep bad kumba jia dang shen, ngi la pynshitom ia ki briew ba kren wanrah jingshit ne iapher niam", la ong u CEO.U la ong ba la ioh kurup ruh ia ka pisa T.9.94 lak ha ki ar tylli ki jingjia ba ka ain elekshon ka treikam hynrei na ka liang ki pulit ki dang tohkit, la ka don ka jingiadei shisha ne em ka jingiadei bad ka kam elekshon.
Na baroh ki jaka thep vote, ka don tang kawei kaba thut ka mashin pynmih kot ne VVPAT ha ka Rongramgre kaba la bujli noh da kawei pat hynrei baroh ki biang lut.
Ka daw ka dei namar ba ki bakla ban thep bha ha kaba ka mashin kam shym la ot ia ki kot ha ka por ba knoit.
Ki don ar tylli ki jaka ba iatyngkhuh hapdeng ki briew bad ki hati khlaw ha Rongsakre bad Taburanbari bad na ka liang ka tnad elekshon ka la phah ar tylli ki kynhun ban tehlakam ia kane ka jingshah khang lad ki nongthep vote ha ki hati khlaw.
“Ka elekshon ka la phah ar kynhun ban peit ia kane ioh don ka jingjia ne ka jingwan khang ki hati khlaw", u la ong.
La buh pynap 61 tylli ki Control Unit, 61 tylli ki Ballot Unit, 65 ki VVPAT ioh don kano kano ka jingjia.
“Ym don eiei ka jingjia ha kaba iadei bad ka jingthep vote bad ka iaid beit iaid ryntih watla ka don ka jingkhluit bha ha ka jingialap elekshon shwa ban iathep vote", la ong u CEO.Ha kane ka elekshon, ka jingiakhun ka long hapdeng ka kyrtong ka Congress ka Miani D Shira kaba dei ka khun jong u Dr Mukul Sangma bad u kyrtong ka NPP u Clement Momin nalor u kyrtong shimet u Subhankar Koch.
Ka NPP ka dei kaba ialam ia ka sorkar ha ka jylla kaba la kyrshan lang ka UDP, PDF, NCP, BJP.Ka jingniew ia ka vote kan long ha ka 1 tarik u Jylliew ban wan, ban tip iano ki paidbah ki rai ha kane ka elekshon shiteng samoi.
Shillong: U Principal ka skul St George HS School Nongmensong, Shillong u la shah rah ha ki pulit hynnin ka sngi halor ka jingkynnoh ba u la shoh ia ki khynnah skul jongu bad leh kynshlein ia ka nonghikai jong ka skul.
Ia une u principal ba la kyrteng u Simon Joseph, la rah da ki pulit hadien ba ka President ka CSWO ka Kong Agnes Kharshiing bad u Bah Napolean Mawphniang ki la ujor ejahar pyrshah ia u hadien ba la pan jingiarap kiba iakynduh ia kane ka jingjia.
“Ngi la rah ia u mynta ka sngi bad ngi dang pynlong ia ka jingtohkit ban lap ia ka jingshisha", la ong u SP (city) u Bah SA Rynjah haba iakren mynta ka sngi.
U la ong ba haduh mynta, ym pat lah ban ong eiei namar ba ka jingsdang ban tohkit ia kane ka jingjia hadien ba la ioh ia ka jingujor.
“Na ka liang u Principal ruh, u la ai ka 		jingiatreilang bad ka tnat pulit, bad ngin sa ioh jingtip kaba kham bniah shen", u la ong.
Ki pulit ki la kem ia u Principal hadien ba la kynnoh ba une u principal u ju bud dien ia kawei ka khynnah skul, da kaba kren ruh ki kyntien kiba ktah.
Ha ka ejahar, la kynnoh ba u principal u la shoh ia ki khynnah skul, kaba long haduh ba ki shitom  jur na ka lbong, khohwah.
La kynnoh ruh ba kawei ka nonghikai kynthei, ka la iehnoh ia ka kam nonghikai dang shen, namar ba ka la iakynduh ia ka jingjia bym sngew tynnad bad ka jingleh u Principal.
“U ju ktah ia ki pung kjat teng teng bad u ong, ki kjat jong phi, kiba iskuin bad u pan doh, kaba sngew ktah jur kum u principal ban leh ia kane", la ong kawei ka nonghikai, kaba la iehnoh ia ka kam na kane ka skul.
Ka la kam ruh ba u Principal um ju shah ban rah mobile hapoh phyllaw ka skul namar ba tieng ioh shah ring ne shon dur ia ki kam jongu.
Lai ngut ki khynnah shynrang bad kawei ka khynnah, bad ka nonghikai la kit sha ka Shillong Civil Hospital ha kane ka sngi Saitjain ban leh ia ka jingeksamin.
La kynnoh ba tang shu slem shi minit ban poi skul, u Principal un sa tied ia ki bad tang shu bakla jubab shi kyntien, un ai eh.
Haba pynrem ia kane ka jing, ka president ka CSWO ka Kong  Agnes Kharshiing ka la ong ba ka la pyntip sha ka bor ka ain halor kane ka jingleh jong u Principal.
“Ngi kyrmen ba ki bor ka ain kin leh ia kaba donkam namar ba ki khynnah kim shym la thok bad ka jingmynsaw ka la paw", ka la ong.
Katba u principal ka St George HS School, u Simon Jospeh u la kyntait ia kane ka jingshah kynnoh pyrshah ia u bad ong ba ka jingmong jong ki khynnah ka lah ban dei na ka jinghikai ialehkai Karate ha skul.
“Kine ki jingkhynnoh kim don nongrim bad ki dei ba shu thaw ban pynjah burom ia jinglong jong u namar ka jingshun shimet", la ong u Joseph.
Jowai: Hynnin ka sngi Saitjain ha ka por kumba 1:30 baje nohphai sngi uwei u maji uba la tip kyrteng kum u Spain Lamin Gadew (37) katba u dang king ia ka lieng ha Wah Umngot ha Shnongpdeng ban ialam shangkai ia 5 ngut ki tourist kiba na Nagaland, kyndit ka la wan ka umsaw ban pynkylla ia ka lieng jong ki ha kaba utei u rangbah na Shnongpdeng u la ngam jyllop noh.
Ia ka metiap jong u ym shym la ioh sei haduh mynta ka miet sngi U Blei.
Ka khubor ka la iathuh ba hynnin ka sngi, katba u dang king ia ka lieng kynda ha ryngkat 5 ngut ki samla Naga kiba wan shangkai sha katei ka shnong, kyndit la wan ka umsaw bad ka la pynkylla ia ka lieng ha kaba baroh ki la hap shapoh um.
La iathuh ba kitei ki samla Naga ki la phong ia ki Jaket per um (Life Jackets) katba utei u Maji pat um shym la phong satia.
Hynrei wat la katta ruh u la trei borbah ban pyllait im ia baroh 5 ngut da kaba kyntait ia ki sharud ka wah hapdeng ka umsaw bad hadien ba u la pyllait im ia ki, u la ngam jyllop bad jahrngai syndon.
Ka Dorbar shnong, Shnongpdeng, ki nongshong shnong ha ryngkat ki pulit ki dang wad ia ka met jong utei u rangbah naduh hynnin ka sngi haduh mynta baroh shisngi, hynrei ym pat shym la lap satia ia u.
Nongpoh: Ka KSU Umktieh Unit, hynnin ka sngi Saitjain ka la leit ban pynsangeh ia kawei ka jaka tih maw kaba la tih beain da uwei u riew shimet ha kawei ka jaka kaba don ha Wah Umiam Ummsarang kaba don ha shnong Umktieh bad Khapmara Bhoirymbong.
Ha katei ka jingleit pynsangeh ia katei ka jaka tihmaw beain la ialam da u Samla Augustine Nongrum, president ka KSU Umktieh unit lem bad ki dkhot ka seng.
Hadien katei ka jingleit  pynsangeh ia katei ka jaka tih maw beain, ka seng nangne shakhmat ka maham ia kiwei ruh ki jaka tihmaw beain ba kim dei shuh ban bteng bad lada ka seng ka dang lap, kam banse ban aiti sha ki bor ka ain.
Shillong: Ka Shillong Lajong FC ka la rah ia ka nam lahduh ka U-18 Youth League National Championship hadien ba ka la pylliem 2-0 kol ia ka Kerala Blasters ha ka jingiaknieh ia ka nam lahduh kaba long ha ka sngi Saitjaiñ ha madan JN Stadium Polo.
Ia ka kol kaba nyngkong eh ka Lajong la thep hi da u rangïalehkai ka Kerala Blasters, u Lins P Poulose ha ka minit kaba 3 jong ka kylla step kaba la pynduh mynsiem shibun ia kane ka jingialehkai.
Ka kol kaba ar kol la ioh ban thep ynda jan poi artad shaba kut, da u Kynsailang Khongsit ha ka minit kaba 90+2 kaba la pyntikna syndon ïa ka Shillong Lajong ban jop donburom da 2-0 kol bad rah syndon ïa ka nam lahduh jong ka U-18 Youth League mynta ka samoi.
Ka Shillong Lajong ka dei ka kynhun kaba khlem shah rem satia wat tang shi wat ruh na ki 55 tylli ki kynhun kiba shim bynta ha katei ka lympung.
Nalorkata, katei ka kynhun na ka nongbah Shillong ka la ïoh ruh ban thep haduh 23 tylli ki kol bad shah thep pat tang lai tylli.
Ki rangïalehkai ka Shillong Lajong naduh ba sdang jong ka jingïakhun ki la ïoh ban tehlakam bad ïoh ruh bun tylli bha ki kabu ksiar hynrei ka ïoh pat ban pynurlong tang kawei ka kol.
Ha kajuh ka por ka Shillong Lajong ruh ka la nang ïai ïakhun tyngeh ban ïoh thep kol biang khnang ban pyntikna ïa ka jingjop pynban kim shym la ïoh lad.
Ka dor jong ka Petrol ka la kiewdor la 14sien kynthih mynta ka sngi U Blei, ha kaba ka dor jongka, ka poi sha ka T.78.12 shi litar ha Delhi.
Ka dor jong ka Petrol mynta ka sngi ha Delhi, ka poi sha ka T.78.12 shi litar ha Delhi, na ka T.77.97 shi litar ha ka Sngi Saitjain.
Mynta ka dor jong ka Petrol ha Mumbai ka poi sha ka T.85.93, katba ha Chennai, ka poi sha ka T.81.11 shi litar, na kaba long T.85.78 shi litar ha Mumbai bad T.80.95 shi litar ha Chennai ha ka Sngi Saitjain.
Ka dor jong ka diesel, ka la nang kiew sha ka T.69.06, T.71.61, T.73.53 bad T.72.91 shi litar mynta ka sngi ha  Delhi, Kolkata, Mumbai bad ha  Chennai.
Ka don ka jingkhmih lynti ba ka dor jong ka Petrol, kan kham hiar ha ki sngi ban sa wan, namar ba ka umphniang rew, ka hiar sha $76 na ka $78 shi barrel ha ka Sngi Thohdieng.
Shillong: Hynnin ka sngi, ka Miani D Shira, ka la ujor sha ki pulit ba U James Pangsang K Sangma myntri kam poh iing, ha ryngkat bad ka Agatha K Sangma MLA ka South Tura, ki leit sha ka shnong Taktaki, haduh shiteng synnia jong ka sngi thohdieng, na ka bynta ba tyrwa pisa ia ki nongthep vote jong katei ka shnong.
“Ki la poi ha ka shnong Tattaki, ha ka por 12.30 shiteng miet bad ki leit rung ha ki iing ki sem jong ki briew bad ki tyrwa da ka pisa, na ka bynta ba kin kyrshan ia u kandidet NPP" ong katei ka kandidet jong ka seng Congress.
Kiwei pat ki khubor ki iathuh ba kam don kano kano ka jingjia kaba sngewsih, ha ka sngi jong ka jing pynkut kanbas elekshon, hynnin ka sngi Saitjain.
Ka jingthep vote, kan long ha ka Lah Sngi U Blei ha Ampati, ha kaba ka jingiakhun kan long hapdeng ka Miani D Shira, kandidet jong ka seng Congress pyrshah ia U Clement G Momin, kandidet jong ka seng NPP.Shillong: Ka Kong Agnes Kharshiing, President jong ka CSWO ha ryngkat bad U bah Napoleon Mawphniang, ki la ujor sha ki pulit pyrshah ia U Simon Joseph, Principal ka St George School, Nongmynsong, ha kaba ki la kynnoh ba ula shoh beain ia uwei u khynnah skul bad nangta ba u leh jrong kti ia kawei ka nonghikai.
La ai ia katei ka jing ujor sha ki pulit jong ka Nongmynsong, hynnin ka sngi, ha kaba la kynnoh ba uwei u khynnah skul, uba sah ha katei ka hostel, ula shah shoh ha U Principal jong katei ka hostel da u dieng bad ym tang katta, la iathuh ruh ba ki  dang don sa arngut kiwei pat kiba la shah shoh bad kitei ki dei kiba pule Class IV bad Class X.Ym tang katta, la iathuh ba U Principal, ula jrong kti ruh ia kawei ka nonghikai, ha kaba ula ju ktah ieid ia ka met ka phad jongka.
Katei ka rukom leh jongu, kam dei tang ia katei ka nonghikai, hynrei ula leh wat ia kiwei ki khynnah kynthei kiba la khie samla.
La leit ialam ia kitei kiba shah kynnoh jrong kti sha Civil Hospital, na ka bynta ban eksamin bad pynshisha da ki doktor halor katei ka jingshah shoh.
U Simon Joseph, Principal katei ka skul, u kyntait ia katei ka jingshoh ia kitei ki khynnah bad ba um shym la jrong kti ruh ia katei ka nonghikai.
U Simon, u kynnoh ba ula shu mai ia ki katto katne ki khynnah, ha ka sngi saitjain, ha ka por ba ka don ka jingialehkai Karate bad u kyntait ba u ju ktah ieid ia ka nonghikai bad ia ki khynnah skul ruh kumjuh.
Shillong: Ka KSU ka la thoh sha ka Director jong ka tnad Arts and Culture ban pynpaw ka ingbym sngew iahap ia ka tamasa dro dur ha ka jylla ne ka Shillong Sreet Arts Festival (SSAF) kaba la dro da ki dur jong ki aktor actress ne da ka dur u Mithun Chakravorty bad kiwei pat.
Ka KSU ka la ong ba ka iaroh ia ka jingpynlong ia katei ka tamsa da ka jingthmu ban sei ia ki riew donsap jong ka jylla hynrei ka la ong ba ka dei ruh pat ban sei ia ki jinglong tynrai jong ka jylla lyngba katei ka tamasa dro.
Ka KSU ka la kyntu ia ka Director ba kan hukum ia ki nongpyniaid jong katei ka tamasa ba ki dei ban pynrung ia ki jinglong tynrai jong ka jylla ha katei ka tamasa dro.
Shillong:U  Yumnam Joykumar Singh Deputy Chief Minister ka Manipur lem bad U Letpao Haokip, myntri ka tnat ialehkai jong ka sorkar Manipur, ki la leit ban kanbas mynta ka sngi ia ka u kandidet jong ka seng NPP ha Ampati, U  Clement G.Momin.
U Singh bad U Haokip, ki la leit sha Latri bad ha Sonabil bad ha ki jingkren jongki, ki la pynsngew ba ka South West Garo Hills, ki dei kiba duk shibun eh bad kam don ki jaka pule kiba biang bad ki don tang khyndiat eh ki surok kiba bha.
U Singh, u ong shuh shuh ba U Mukul Sangma, um shym la plie ia ki jaka pule kiba biang, namar ba u tieng ba ki samla jong kane ka thain, kin ioh ia ka jingnang jingstad.
U Letpao Haokip, u la kynnoh ba U Mukul, ula shet kylla ia la ki jong ki paidbah, namar ba ula mih noh na katei ka Constituency bad kane ka dei ka por ban ai jingsneng ia u.
U Haokip, u ai jingiaroh ia U Conrad Sangma bad u khot ia u paidlang ka Ampati, ban ai jingjop kaba don burom ia U Sangma, da kaba pynjop don burom ia U Clement G Momin.
Nongstoiñ: Ki katto katne ki samla wad kam na kylleng ka West Khasi Hills District, kiba la trei ruh ha kawei ka kompani kaba la tip kum Maxwell Organisation kaba dei ka kompani die kot ha ryngkat ka jingia synran lang ki dkhot ka HYC WKHD, ki la ia mih paidbah mynta ka sngi, ban leit ujor syndon sha thanad Nongstoiñ pyrshah ia katei ka kompani kaba don ia ka tnad treikam ha Nongstoiñ da kaba ki la kynnoh ruh ba ki la shah thok shah shukor ha katei ka kompani.
Haba ia kren bad u nongthoh khubor kitei ki samla ki la kynnoh ruh ba katei ka kompani ka la shu thok bad shukor ia ki namar ha kapor ba ki leit ban rung ha katei ka kompani ki bor pyniaid jong katei ka kompani ki la ong ba ha kaba sdang eh kitei ki khynnah wad kam ki hap ban pyndep shwa ia ka jingshah pyntbit na ka bynta ban ioh long manejar (Manager) kaba 3 bnai bad 6 bnai bad hadien ba ki la ioh long manejar kin sa ioh ia ka tulop kaba T.35 hajar tyngka shi bnai.
Shuh shuh ki la ong ruh ba ki bor pyniaid jong katei ka kompani ki la kular ruh ba ha pdeng jong katei ka jingshah pyntbit kin sa ioh ruh ia ka staipen kaba long T.9000 tyngka marwei, hynrei katei ka jingkular ka jong ki kam shymla urlong satia namar ba na pdeng jong kitei ki khynnah ki don kiba la shah pyntbit palat ia ka 6 bnai ruh kim shym la ioh ia katei ka pisa ba ki bor pyniaid jong katei ka kompani ki la kular.
Haba pyrshang ban kylli na kitei ki khynnah ba ki leh kumno hadien ba kim shym la ioh ia katei ka pisa  ba la  kular da katei ka kompani na ka liang jong kitei ki khynnah ki la ong ba ki la leit ban pan ia ka hok ka jong ki kumba la kular pynban ki bor pyniaid jong katei ka kompani ki la ong ia ki ba kin siew beit ia ka staipen katkum ka jinglah ka jong ki ban die ia ki kot bad ki la kynnoh ruh ba ia katei ka kyntien kaba ong ba kin ioh staipen katkum ka jinglah ka jong ki ban die kot kim shym la ioh satia ia ka jingpynshai naduh kaba ki sdang ban rung sha katei ka kompani.
Ha kaba iadei bad kitei ki kynrum kynram na ka liang jong ka kong Pearly Mary Kurkalang, kaba long kum i Divisional Branch Manager ha ryngkat u heh ba dei peit ia katei ka tnad, ki la kyntait ia katei ka jingkynnoh da kaba ki la ong ba ha kaba sdang eh na ka liang jong ki bor pyniaid jong katei ka kompani ki la dep ban pynshai lut sha ki khynnah kiba thmu ban wan rung sha katei ka kam bad ki la dep ruh ban pynshai ba kaei ka Maxwell bad kumno ka treikam bad katei ka kompani kamdei satia ka kompani kaba thok, hynrei la ioh ruh ia ka jingithuh na ka sorkar.
Shuh shuh ki la ong ruh ba namar ka jingbym pat don jingtbit jong ki khynnah ha kaba iadei bad katei ka kam kumta na ka liang jong ki bor pyniaid jong katei ka kompani kin hap ban hikai shwa ia ki ba kin tbit bad ha ka jingshah pyntbit kidon lai bynta shwa ba ki khynnah kin poi sha katei ka kam manejar bad ba kin ioh ruh ia ka tulop kaba T.35 hajar tyngka shi bnai bad ki la ong ruh na pdeng jong kitei ki lai tylli ki jingshah pyntbit ar tylli na ki kin dei ka Marketing Management bad ka Managerial Management.
Ha kitei ki ar tylli ki jingshah pyntbit na ka liang ka kong Pearly Mary Kurkalang, ka la ong ba lada ki khynnah kiba don ha pdeng jong kitei ki jingshah pyntbit kin ioh ia ka staipen kaba sdang naduh ka T.15 spah shajrong bad ka shong ruh ha ka rukom tbit jong ki khynnah ban ioh die shibun ki kot kata da kaba ki pyndonkam ia ka buit katkum ba ki ioh jinghikai bad hadien ba ki khynnah ki la dep ban pynbit ia kitei ki ar tylli ki jingshah pyntbit kin sa kiew pat sa sha kawei ka jinghikai kaba lai kaba ki ong ka Administative management bad dei hangtei ki khynnha kin sa ioh ia ka tulop kaba T.6 hajar manla u bnai bad ban dep pat ia katei ka jingshah pyntbit kaba khatduh ka shong ha ka rukom treikam jong ki khynnah bad kin sa ioh ia katei ka kyrdan manejar ha ryngkat ka tulop kaba T.35 hajar tyngka shi bnai.
Hynrei kaba sngewlyngngoh ka long ba ia kitei ki jingpynshai jong kitei ki bor pyniaid katei ka kompani la kyntait ym tang da kitei ki khynnah hynrei da ki kmie ki kpa jong kitei ki khynnah ruh kiba la leit synran lang ia la ki jong ki khun ha kapor ba ki leit ban rung sha katei ka kompani bad hadien ka jingioh ban iakren bad kitei ki ar liang mamla la sngewthuh ruh ba katei ka huri hura ka mih hi na ka daw jong ka jingbymlah jong ki bor pyniaid katei ka kompani ban pynshai bniah ia ki khynnah wad kam.
Ha kaba iadei bad katei ka bynta na ka liang jong ki pulit kila ong ba katkum ki kot ki sla katei ka kompani kam dei ka kompani thok hynrei katei ka jingjia kala mih tang na ka jingia sngewthuh bakla bad ka jingbym ia shai ha pdeng kitei ki ar liang mala bad ha kajuh kapor na ka liang jong ki pulit kila bthah ruh ia ki bor pyniaid jong katei ka kompani ba kin buh ia ki rukom treikam kiba shai hapoh ka ophis bad ruh ban pynshai ia ki khynnah.
Shillong: Ki khubor ki la saphriang ba u MLA ka Umsning konstitwensi u bah Jason Sawkmie Mawlong u la phah ñiad  ia ka juti ba u phong ha u Peon jong u ha kine ki lai saw sngi ba la dep.
La ioh jingtip ruh ba ka don ka jingialang sop sop jong ki nongtrei Grade IV ka sorkar mynta ka sngi namarba ki la sngew bitar ia katei ka jingshah leh jot jong u nongtrei sorkar uba trei ha ka kyrdan kaba rit.
Utei u Peon jong u bah Jason u dei uba la tip kyrteng kum u M.K Sangma.
La ioh jingtip ruh ba u MLA ka Umsning u la pan map na utei u Peon halor katei ka jingleh jong u bad kim kwah shuh ban pynpaw ia katei ka kam shabar.
Haba ia kren pat bad u bah Jason lyngba ka telephone u la ong ba katei ka jingkynnoh kam dei kaba shisha bad kam shym la long kumtei.
Ex.Rev K LangrinBaroh ngi ia ngeit ba ka Ribaibal ha ri Khasi bad Jaintia ka la jia lai sien.
Kaba nyngkong ha ka snem 1906, kaba ar ha ka snem 1956 bad kaba lai ha ka snem 2006.
Ia ka Ribaibal ha ka snem 1906 bad 1956 ngam pat iohi namar ia nga ym pat kha; hynrei ia ka Ribaibal ha ka snem 2006 te nga la iohi da la ki khmat – ka Ribaibal kaba kumno ki ia ioh.
Kiba bun napdeng kiba ioh ribaibal ha ka snem 2006 bad ki kmie ki kpa jong ki ki sngew sarong namar ba ki la ioh ribaibal hynrei kim tip ka ribaibal kaba kumno ki la ioh.
Ha ka jingiohi jong nga, ban khein bein ia kito ki bym shym la ioh ribaibal ha u snem 2006 ka long kaba bakla katta katta.
Namar ia ka ribaibal kaba shisha kaba la jia ha ka jingim jongno jongno ym don ba lah ban iohi ne ban tip.
Ia ka ribaibal ha ka jingim jong nga ym don ba lah ban tip.
Namar ka ribaibal ha ka jingim jong nga kam dei kaba nga la kylla Khristan, kam dei kaba nga pdiang riewdkhot bad kam dei ba nga la leit pule theology ban long Pastor.
Hynrei ka ribaibal kaba shisha kaba la jia ha ka jingim jong nga ka lah ban long mynhynnin, mynta ne lashai ba u nongthaw jingrwai u ong.
Baroh ba nga la ieit, ki paw long ki jingbieit, I’u Jisu te nga jied.
Jisu jong nga.
Lada baroh napdeng jong ngi ngi la sngewthuh ia kane te ngi la ioh ia ka ribaibal kaba shisha.
Balei ba nga ong- ka ribaibal kaba shisha, namar ka don ka ribaibal kai ruh.
Kumba nga la kdew ba ki don arjait ki ribaibal kita ki long: Ka Ribaibal u soitan bad ka Ribaibal u Mynsiem Bakhuid.
Ha shwa ba ngan iathuh ia phi ia ka Ribaibal u soitan bad ka Ribaibal u Mynsiem Bakhuid, nga kwah ban batai shwa ia ka jingmut Ribaibal ne Revival.
Ribaibal ka mut (a) ka jingkylla (b) ka jingpynthymmai (c) ka jingpynim pat.
(1)	Ka jingkylla:- kane ka don ar jingmut (i) ka lah ban long ka jingkylla na ka jinglong babha sha ka jinglong kaba sniew (ii) ka jingkylla na ka jinglong kaba sniew sha ka jinglong kaba bha.
Ki don ki briew kiba mynshwa ki long kiba bha bad tip briew tip Blei, hynrei hadien pat ki kylla long ki riewkai bad kiba sniew.
Ki don pat ki briew kiba mynshwa ki long kiba sniew, hynrei hadien pat ki kylla long ki babha.
(2)	Ka jingpynthymmai bad jingpynim pat:- kine artylli ki iasoh lang.
Ka jingpynthymmai ka dei ka rai ba la mih na ka dohnud jong u briew ne ka briew ban iehnoh ia ki jingmlien ba sniew bad ban im noh ka jingim kaba bha.
Dei hangta ba ia ka mynsiem jong ki la pynim pat da ka bor u Blei.
Kumba kum kita ki la dei hok ban rwai: Khublei ri jingphohsniew, Jisu jong nga, Dam noh ko jingbha briew ba riam ia nga, Baroh ba nga la ieit ki paw long ki jingbieit, I’u Jisu te nga jied.
Jisu jong nga.
Lehse don ma phi ki bym pat sngewthuh ia kato ka ribaibal ba la dep.
Te shah ia nga ba ngan kylli ia phi kumne:- kato kaba kyllon, kren lamwir bad kaba khie bhur ha u snem 2006 ka dei kaei bad ka wan nangno?  Wat sngewsih ia nga, nga ong ia phi ba kato ka dei ka ribaibal jong u soitan.
Lada phim ngeit ia kane ka jingong jong nga, to ngin ia pynshisha na ka Bible kumne: (i) Loukas 9:42 – Te katba u dang wan, uta u ksuid u la pynkyllon sbak ia u, bad u la ring kyrthat eh…(ii) Math 5:1-13 – Ba u la don uwei u briew uba la don u mynsiem bymkhuid, uba ju shong ha ki maw jingtep, u da lynniar lympat ialade, u da ot ialade da ki maw…(iii) Math 8-32 – Haba u Jisu u la pynkhiah ia ki arngut kiba shong ksuid, kita ki ksuid ki la leit rung ha ki sniang… kita ki sniang ki la khie bhur bad khie lamwir haduh ba ki la leit nohiap ialade sha duriaw.
Kata ka long thik kum kito kiba khih ribaibal ha u snem 2006 kiba kwah ban leit sha riat sha ram, sha ki pung bad ki thwei ba jylliew.
Namarkata, ko phi ki samla kiba la kyllon, khie bhur, iapler, lamwir da kaba kren ruma bad kdew ia ki pop jong kiwei sngewbha wat sngewsarong namar dei u soitan uba la trei ia phi kumto.
Ko phi ki kmie ki kpa jong ki khun ba la ioh ribaibal ha u snem 2006 to duwai jur bad dumok ha ka kyrteng u Jisu da kaba ong, “Mih me soitan na kane ka khun jong nga, nga dumok ia me ha ka kyrteng u Jisu".
Balei ba haba pan ia u Mynsiem Bakhuid ioh pynban da u soitan? Dei namar ka jingbakla ban pan.
Baroh ngi tip ba u Mynsiem Bakhuid u la wan hair sha kane ka pyrthei ha ka sngi Pentecost bad um pat leit kiew sha bneng haduh mynta.
Hynrei ki nongduwai ban pan ribaibal pat ki duwai kumne:- “Ah Blei to phah ia u Mynsiem Bakhuid na bneng kumba Me la phah ha ka sngi Pentecost".
Wat u nongthaw jingrwai ruh u la bakla haba u thaw ia ki jingrwai ha ka KHB.Ka nuksa jong ka jingbakla ka long ba ngi shem ha ka KHB – 120(4) “Kumba Me kular Trai bakhraw, shah ba un hiar kloi.
U Nongpyntngen ha ri khlaw ha ngi ka dei b’un poi" kine ki kyntien jong u nongthaw jingrwai ki pyni ba u wat u nongthaw ia kane ka jingrwai um ngeit ba u Mynsiem Bakhuid u la wan hiar ha ka sngi Pentecost.
Kumta ba u sa dawa ia ka jinghiar kloi nangtei na bneng.
Lada ngi pule na ka shithi sha ki Ephesos 2:2 la iathuh ba u soitan u shong hangtei ha suin bneng “U syiem ka jingsynshar ka suin".
U soitan u long kum u khlieng uba peit suh ia ki khun syiar ha ka khyndew, ba tang shu ioh lad u wan ban kem niat ia ki.
Te kum u khlieng uba peit suh ia ki khun syiar na suin, u soitan ruh u peit suh ia ki briew.
Kino kino kiba bakla pan u soitan u wan ban kem niat.
Kumta ba sa jia ka jingkhie bhur, jingkyllon bad khie lamwir jong kiba khih ribaibal ha u snem 2006.
Kaba kum kata kam dei ka ribaibal jong u Mynsiem Bakhuid, hynrei ka dei ka ribaibal jong u bymman ba ngi khot ka ribalbal kai.
Bad kat kiba ioh ia kum kata ki la dei ki khun jong u soitan lada kim sngewthuh bad kylla bamut noh.
To ngin ia kren mynta sa ia ka ribaibal kaba shisha kaba long ka jingpynthymmai bad jingpynim pat lyngba da ka jingtrei u Mynsiem u Blei ia kaba baroh ngi dei ban ioh khnang ban ioh leit sha bneng.
Kata ka iapher bak-ly-bak na ka ribaibal jong u snem 2006.
Bad ki don tang khyndiat kiba sngewthuh ia kata.
Ka jingsdang jong kata ka long kumba u Jisu u la ong ha u Nikodimos (Ioan 3:3) “… lymda kha pat ia u briew um lah ban iohi ia ka hima u Blei".
U Nikodimos te u la jngan khak ban iohsngew ia kitei ki kyntien jong u Jisu kumba jngan ki nongialam Balang lada don ba ong ia ki, “To kylla bamut".
Shaphang ka Ribaibal kaba shisha to ngin ia peit katto katne ki nuksa na ka Bible.
(i)	Ioan 4:1-42 shaphang ka jingkylla bamut jong ka kynthei kaba klim ka Nongsamaria, kato ka kynthei ka long kaba la shah kyntait na ka imlang sahlang jong ki para kynthei hapoh ka shnong sikhar.
Kumta ka la leit trei leit ktah marwei, ka leit tong um marwei.
Hapoh ka shnong Sikhar ki don bun ki pukri ne pung tong um hynrei ki para kynthei kim shah shuh ia ka ban ia tong um lang.
Kumta kata ka kynthei kaba klim ka la dei ban leit tong um marwei na ka pukri u Jakob kaba jngai kumba lai kilometre na ka shnong Sikhar.
Dei ha kawei ka sngi katba ka dang mut ban tong ia ka um na kata ka pukri ba ka la ioh ia ka ribaibal kaba shisha lyngba da ka jingwan iakynduh u Jisu.
Kata ka kynthei wat haba ka la ioh ban iakren markhmat bad u Jisu hynrei kam pat sngewthuh shaphang ka jingmane Blei kaba shisha da kaba ka ong, “Ki Kpa tymmen jong ngi ki ia mane Blei halor une u lum".
Te u Jisu u la pynshai ba ka jingmane Blei kaba shisha ka long ha ka mynsiem bad ha kaba shisha.
Don bun kiba sngewthuh bakla ba ka jingmane Blei ka dei tang ha iingmane.
Bad haba la wai ka jingiaseng ha iingmane ki ong ba la wai ka jingmane Blei.
Kumta kim sheptieng shuh ban leh pop ynda la mih na iingmane namar u Blei um iohi shuh.
Ha ka snem 2006 ruh ngi iohi ba ia kiba khih ribaibal ha surok dei ban rah ha iingmane ban duwai namar ki ong ba u Blei u don hangta.
Ka ribaibal ba ka kynthei Nongsamaria ka la ioh ha kata ka por ka long ba ka la long ka jingthaw bathymmai bad ka la kylla long ka kynthei kaba nyngkong ban ialap shaphang u Jisu.
(ii)	Loukas 19:1-10 – Ka Ribaibal jong u Sakhaios uba long u nongbam klop uba shyrkhei.
U Sakhaios u la long u nongkhrong khajna uba la ioh bor na ki nongsynshar hynrei u ju khrong tam ia ka dor ba la buh.
Kumta une u briew u la kamai spah da ka jingleh klop bad tei iing da ka pisa bym hok.
Te ki para shnong jong u ki la isih lut ia u.
Hynrei haba u Jisu u la wan wad ia u u la pdiang sngewbha ha iing bad u la ioh ia ka Ribaibal kaba shisha kaba la pynthymmai ia ka mynsiem jong u.
Haba u la ioh pdiang ia ka ribaibal u Sakhaios u la ong, “Ha khmih ia kaba shiteng na kiei kiei ruh ki jong nga ngan sa ai ha kiba duk, bad lada nga la shim klop, ngan siew pat saw shah".
Te u Jisu u la ong ia u, “Ha kane ka sngi ka jingpynim ka la wan ha kane ka iing".
(iii)	Loukas 15:11-32 Ka Ribaibal jong ki arngut ki nongpop, uwei u nongpop uba paw bad uwei pat u nongpop uba rieh.
Kane ka pharshi shaphang ki arngut ki khun shynrang jong u Kpa ka thew ba baroh ki briew ki long kiba pop bad ki dei ban ioh ia ka ribaibal ba kynja mynsiem.
Kine ki arngut shi hynmen para ki ju ia bishni uwei ia uwei.
Hynrei namar ba u para um lah ban ialeh bad u hynmen, kumta u la shu pan noh ia ka spah na u Kpa ba u dei ban ioh.
Ynda u la ioh ia ka spah u la mih noh na iing bad u la leit pynpaw pyrthei bad thad madan ia la ki pop haduh ba baroh ki briew ki la tip ia ka pop jong u.
Uta u hynmen pat u la leh mynleh tipsngi ha khmat u Kpa da kaba u la thep khop khop hapoh synduk ia la ki pop.
Te ki briew kim ithuh ia u ba u don pop bad ki tharai ba u long shisha uba hok.
Hynrei ka pop jong u ka la paw pyrthei ynda u para jong u u la wan phai da ka jingkylla bamut.
Watla u Kpa u pdiang sngewbha pynban u hynmen u la sngewsih sat ia ka jingwan phai jong u para.
Lada u long shisha uba hok balei u smgewsih ia ka jingwan phai u para? Ka pop ba u hynmen u don ka long ba u kwah ba ia ka met jong u para yn wanrah sa ynda la sma iwtung ne u kwah ba ia u para jong u yn pyniap noh da ki riewsniew.
U Kpa u la sngewsih ban lap ia ki pop jong u khun nyngkong, kumta u Kpa u la hap ban da leit khroh leit kjor ba ma u ruh un kylla bamut.
Ha kaba khatduh u khun nyngkong ruh u la kylla bamut bad u la ioh ribaibal.
U Kpa hangne ka thew ia u Blei, u khun sarong awria ka thew ia ki riew paidbah bad u hynmen jong u khun sarong awria ka thew ia ki nongialam niam.
Kine baroh ki don la ki pop ba kim lah ban buhrieh na khmat u Blei.
Ha kane ka pyrthei ki lah ban buhrieh hynrei ha ka sngi ba khatduh ba u Jisu un plied ia ka Kitab ka jingim ia ki pop jong baroh yn sa pynpaw lut.
Balei ba ki nongiathuhkhana ki ju kren beit tang shaphang ki pop jong u khun sarong awria, katba ia ki pop jong u khun nyngkong kim ju kren? Ka daw ka long ba ki sheptieng ioh ki paidbah kin tip ia ki pop jong ki.
Ha kane ka pharshi uba la kylla bamut nyngkong dei u para uba la thad ha ka pyrthei ia la ki pop, katba u hynmen pat u la kylla bamut khatduh.
Kane ka mut ba ka kham jem ban pynkylla bamut ia ki riewpaidbah ban ia ki nongialam niam.
Wat u Nikodimos uba la leit da lade ban iakynduh ia u Jisu mynmiet bad uba ioh jingbatai shaphang ka jingkha pat pynban ka la shim por slem ia u ban poi sha ka jingkylla bamut.
Ia ka jingkylla bamut jong u ngi shem sa ha ka Gospel u Ioannis 19:39 ba u la iashim bynta ban pynhiar ia ka met u Jisu ban tep.
Ha kaba pynkut ia kane ka khubor nga don ban ong kumne: Baroh ngi donkam ia ka ribaibal naduh ki riewpaidbah haduh ki nongialam niam (Pastor).
Bad lada ka ribaibal kan trei tang ia ki riewpaidbah shano ki nongialam niam jong ngi kin poi? Ka ribaibal kam dei ban trei tang ha iingmane, hynrei to kan long ha ki briew shimet shimet, ha ki iing ki sem, ha ki shnong ki thaw, ha ki ophis sorkar bad ha ka jylla jong ngi ba ngin ym iohsngew shuh shaphang ka bam sap, ki nonglute, ki nongpyniap briew, ki nongbatbot kynthei… To u Blei un kyrkhu ia phi baroh kiba pule ia kane ka khubor babha.
Amen.
Nongstoiñ: Ka ophis jong u Deputy Commissioner, Incharge jong ka West Khasi Hills, District, kala pynmih jingpynbna ba ka Regional ophisar jong ka CDFC Guwahati katkum ka Cinematograph Act, 1952 jong ka Central Board of Film Certification (CBFC) ka la bthah ba baroh ki phlim kiba kynthup ia baroh ki jait jingring dur phlim la ka long ki jingpynbna ki jingrwai ki phlim bad kiwei kiwei shwa ban pyllait paidbah dei ban ioh shwa ia ka jingpynshisha na ka bynta ka jingbit jingbiang jong ki paidbah.
Shuh shuh la ong ruh ba kiba pynkhein kin hap ruh ha ka jingshah pynshitom da kaba shah set phatok ym duna ia ka 3 bnai bad lah ban bteng ruh haduh 3 snem ryngkat ka kuna kaba ym duna ia ka T.20,000/- kaba lah ruh ban poi shaduh kaT.1, 00,000/ lada lap ba dang pynkhein.
Ym tang kata la ong ruh ba ka ophis  ka la kyntu bad bthah ruh ia ka ophis jong u Superintendent of Police WKHD Nongstoiñ, ka ophis jong ka District Public Relations Officer WKHD Nongstoin lem bad ia baroh ki sordar shnong jong ki shnong bapher bapher hapoh ka District, ba ki dei ban khmih bniah ioh ka don ka jingpynkhein ia katei ka ain cinematograph   Act 1952 bad ia ka cinematograph (Certification) Rules 1983.
Shillong:Ka HYC- Central Body hapoh ka jingialam jong u General Secretary Bah Roy Kupar Synrem ryngkat ka jingdonlang u Education Secretary, Bah Wellesly Lyngkhoi bad Bah Isaac Basaiamoit, Asst Genl Secy, CEC, ki la leit ban ia kynduh mynta ka sngi, ia u Pro-VC, NEHU, Shillong U Dr Henry Lamin halor ka jingdawa ban thungkam ia ki Trai Ri Trai Muluk ha ki kam bapher bapher kiba lait ha kane ka Skulbah kaba don ha Mawlai, Shillong.
Na ka liang ka seng hadien ba la ioh jingtip ba na ka liang kane ka skulbah ki la khot ban pynlong ia ka Selection Committee halor ki kam bapher bapher naduh ki kam hikai bad kiwei kiwei de,  ka la leit ban kynduh bad buh jingthoh ha ryngkat ka jingdawa ban ailad shuwa ia ki Trai Ri trai muluk ban iohkam ha kine ki kam ba lait ha kane ka skulbah lada ki lah long kiba biang katkum ki jingdonkam jong kine ki kam ba la pyntip paidbah.
Ka Seng ka lah pynpaw lyngba ka jingthoh bad jingiakren ba ia ka NEHU hi lah shna katkum ka ain jong ka Sorkar India ha u snem 1973 ban ai jingshakri bad jingiarap ba kyrpang ia ki nongshong shnong ka thain Shatei Lam mihngi kaba kynthup ia ki jylla Nagaland, Mizoram, Arunachal Pradesh bad Meghalaya.
Hynrei hadien ba ki Jylla kum ka Mizoram, Arunachal Pradesh bad Nagaland ki lah ia don noh la ki jong ki skulbah, ka NEHU ka khmih bad peit tang ia ka jylla ka jong ngi bad kumta ka dei ban pyrshang ban iarap na ka bynta ka bha ka miat ki paid nongshong shnong ka Jylla Meghalaya mynta katkum katei ka Ain 1973, da kaba ailad ruh ban iohkam iohjam ha kane ka skulbah.
Ka seng ka lah dawa ruh ba ia ki kam ba lah mang kyrpang na ka bynta ki jaidbynriew ritpaid ne STs dei ban ai beit sha kiba dei na ka Jaidbynriew Khasi, Jaintia bad Garo, lada don kiba la long biang ka kyrdan karkum ka jingdonkam jong ki kam.
Ha ka jingiakynduh bad u Pro VC, u lah pyntip sha ki nongialam ka Seng ba na ka liang ki nongpyniaid kane ka skulbah ki sngewkhia hi kumjuh halor kine ki bynta bad kin ialeh katba lah ban iarap ia ki Kandidet ba dei ki Trai Ri Trai Muluk ba kin ioh ia ki kam bapher bapher ba lah khot hapoh kane ka skulbah kat kum ki kyrdan pule ki jong ki bad ki jinglah ki jong ki ban pynbiang ia ki jingdonkam ban shah jied ha kine ki kam, ong ka  kyrwoh na U bah  Marcos Myrthong, Publicity Secretary, HYC-CEC.Ka Meghalaya Board of School Education, ka la pynmih ia ka result jong ka SSLC bad ka HSSLC Examination.
Kiba pass ha ka SSLC, ki long 28,424ngut lane 56.76 percent, katba ha ka HSSLC (Arts) kiba ialeh ki don 17,318 bad kiba pass ki don 74.78 percent.
Ki 20ngut kiba wan ha khmat eh ha ka SSLC.1.
Anurag Tewari (E,M,S&T,SS,HEd,H) 581*Sherwood School,Tura2 46489 Trisha Seal Sharma (E,M,S&T,SS,HEd,H) 573*Sherwood School,Tura3 46432 Yash Khandelwal (E,M,S&T,SS,HEd,H) 569*Sherwood School,Tura4 46425 Pratyush Patra (E,M,S&T,SS,HEd,H) 568*Sherwood School,Tura5 23710 Ibarisa Thangkhiew (E,M,S&T,SS,HEd,Kh) 567*Christian Academy,Shillong6 45221 Shatabhisha Paul (E,M,S&T,SS,HEd,Ae) 566*St.Xavier’s Secondary School,Tura45866 Arime S Momin (E,M,S&T,SS,HEd,G) 566*Aeroville Secondary School,Tura7 19842 Wankerlang Sohtun (E,M,S&T,SS,CSc,Kh) 565*St.Anthony’s Higher Secondary School,Shillong46487 Siddhi Agarwala (E,M,S&T,SS,HEd,H) 565*Sherwood School,Tura59390 Aniket Modak (E,M,S&T,SS,HEd,B) 565*Mahendraganj Higher Secondary School,Mahendraganj8 20411 Amyca Marwein (E,M,S&T,SS,HEd,Kh) 563*Seven Set Higher Secondary School,Shillong9 20261 Arnold Leishangthem (E,M,S&T,SS,HEd,Ae) 562*Laitumkhrah Bengali Secondary School,ShillongPosition Roll No.Names of candidates and institutions Markssecured13 59551 Bikash Barman (E,M,S&T,SS,HEd,B) 557*of a Private Institution14 23721 Phibanbianglang Iadborne (E,M,S&T,SS,HEd,Kh) 556*Christian Academy,Shillong15 23898 Baphiralin Synrem (E,M,S&T,SS,HEd,Kh) 555*Synod Higher Secondary School,Shillong45229 Tengritchi K Sangma (E,M,S&T,SS,CSc,G) 555*St.Xavier’s Secondary School,Tura54129 Ellora Rabha (M,S&T,SS,HEd,As) 555*of a Private Institution16 20560 Athira Saji (E,M,S&T,SS,CSc) 554*St.Mary’s Higher Secondary School,Shillong17 18316 Muskan Thapa (E,M,S&T,SS,HEd,Ae) 553*Mawprem Modern Higher Secondary School,Shillong20580 Cordilia Kharkrang (E,M,S&T,SS,HEd,Kh) 553*St.Mary’s Higher Secondary School,Shillong30500 Synrangskhem Nongbsap (M,S&T,SS,HEd,Kh) 553*of a Private Institution41618 Rimiki Pohlong (M,S&T,SS,HEd,Kh) 553*Ka Syiem Jingsuk Secondary School,Amlarem18 20401 Santa Mary Khyriemmujat (M,S&T,SS,HEd,Kh) 552*Little Flower School,Shillong23924 Hilary Kynti Khongjee (E,M,S&T,SS,HEd,Kh) 552*Synod Higher Secondary School,Shillong46482 Gun Cassel R Marak (E,M,S&T,SS,HEd,G) 552*Sherwood School,Tura19 19448 Kyrmenskhem Dkhar (E,M,S&T,SS,HEd,Kh) 551*Brookside Adventist Higher Secondary School,Shillong20478 Disha Chakraborty (E,M,S&T,SS,HEd) 551*St.Margaret’s Higher Secondary School,Shillong29851 Phindarishisha Kharbangar (M,S&T,SS,HEd,Kh) 551*Pomlum Higher Secondary School,Shillong53166 Ummay Habiba Begum (M,S&T,SS,HEd,As) 551*Bhaitbari Higher Secondary School,Bhaitbari60801 Bianisa W Momin (E,M,S&T,SS,HEd,G) 551*Sacred Heart Higher Secondary School,Williamnagar20 19815 Sardonyx Herald Mylliemngap (M,S&T,SS,HEd,Kh) 550*St.Anthony’s Higher Secondary School,Shillong[ xxiii ]Position Roll No.Names of candidates and institutions Markssecured20 20596 Emeliana Celestine Nongrum (E,M,S&T,SS,HEd,Kh) 550*St.Mary’s Higher Secondary School,Shillong26161 Lapdiangkmenlang Khongsit (E,M,S&T,SS,HEd,Kh) 550*R.K.Mission Higher Secondary School,Cherrapunji29393 Mildaris Syiemiong (E,M,S&T,SS,HEd,Kh) 550*Stella Maris Secondary school,Wahlang.
Jowai: Ka shnong Namdong – A West Jaintia Hills District, ka la duh bording ha kawei ka kyntoit naduh ka 19tarik Kyllalyngkot 2018 bad katei ka shnong, ka la ai jingtip ha ka 21 tarik kyllalyngkot 2018 ha u SDO bad haduh kine ki sngi u SDO bad Engineer ba dei khmih ia kane ka jaka, ki la jubab  ba kim don transformer ha ophis.
Ka long kaei kaei ka ba jah burom ia ka ophis jong ka MeECL lada haduh saw bnai tam kam ioh tang u wei u transformer ban pynbiang ia ka jingdonkam ki paidbah, ong ka kyrwoh na U Rangbah Shnong.
Halor kane  ki bor shnong Namdong, ki la pynlong ia ka Dorbar Shnong ha ka 22tarik Jymmang 2018, ha kaba ki la rai ba kin nym siew shuh ia ka bai bor ding, lada ka ophis kam lah ban pynioh ia u transformer hapoh kane ka taiew bad kin leit ban ujor ruh ia ka jingkhein bai bording kulmar jong kane ka ophis  haduh u bnai.
Ka kyrwoh na U Rangbah Shnong, ka ong ba kane k ajingduh ding ka la ktah ia ki khynnah ban pynkhreh ia ki eksaminha kine ki bnai.
Shillong: Ha ka 23 tarik mynta u bnai ha ka por 7:30 baje mynmiet ki pulit ki la kem ia u Peter Lamare na thgem Metor (Punjabi Lane) kaba don ha Iewmawlong, Shillong.
Ki pulit ki la ioh kurup ia ki song ba la song ha kot kiba la suba ba ki lah ban dei ki drok Heroin, la kurup ruh ka pisa T.3500 tyngka bad ar tyll ki mobile phone.
Shillong: Mynhynnin ka janmiet ha ka por 4 duna eiei, la lap ia iwei i khyllung kynthei ba la bret harud nong jong ka shnong Mawkynrew.
Ia itei i khyllung la lap da ki ar ngut ki samla na ka shnong Umtong kiba dang leit khwai.
