Shillong: Ka Syngkhong Rympei Thymmai (SRT), ka la thoh sha u Lat ka jylla ban pynpaw ka jingpyrshah ia ka Khasi Hills Autonomous District (Khasi Social Customs of Lineage) (First Amendment) Bill, 2018.
Katkum ka kyrwoh khubor na u bah Lascretice Lyngdoh General Secretary bad u bah G.R.Pariong President, ki la ong ba ka Serial 4, Amendment jong ka Section 3 jong ka Principal Act, No.(1)(c), ka kdew ba uno uno u Khasi uba ai jait sha u kpa un ym dei shuh u Khasi bad ki khun ki kti jong u baroh kin duh lut ia ki jingmyntoi ba ki Khasi ki ioh wat la ki dei ki khun kiba khan a u kpa bad ka kmie Khasi.
Ka kyrwoh ka la ong ba katei ka bill ka long pyrshah ia ka hok jong u briew katkum ka Article 21 ka Riti synshar ka ri India.
Ka SRT ha katei ka jingthoh sha u Lat ka la ong ba ka kyrshan ia ka Ringbia ne ka Shaw Bhoi kaba la paw ha ka Serial 3, Amendment jong ka Section 2 ka Principal Act, No.(ii)(z)), kaba dei ka dustur jong ki Bhoi ha kaba la ailad ia ki khun ban ai jait sha u kpa.
Ka SRT ka la ong ba kane ka dei ka jingleh shilliang bad kaba lah ban wanrah ia ka jingiasngewpher hapdeng kajuh ka jaitbynriew bad ka pynkhein ruh ia ka Article 15 jong ka riti Synshar.
Shuh shuh ka SRT ka la ong ba katei ka bill jong ka KHADC ka wanrah ruh ia ka jingiasngewthuh bakla halor ka Niam bad ka jingngeit jong ki briew da kaba wanrah da ka Tangjait kaba la paw ha ka Serial 4, Amendment jong ka Section 3 ka Principal Act, No.(1)(b)) bad ka la ong ba ia ka Tangjait dei ban bujli da kawei pat ka rukom na ka bynta kito ki bym ju leh shuh.
Ka SRT ka la ong ruh ba katei ka bill kan ia pher na ki Bill jong ka JHADC kaba hap hapoh kawei ka jaitbynriew bad kane kan wanrah ia ka jingsngewpher bad ka jingiapait ia pra.
Ka la kdew ruh ba ha ka Serial No.11 Amendment jong ka Section 10 (g) jong katei ka Bill la ong ba ki khun ki kti jong ka kynthei Khasi lane u shynrang Khasi kiba pynkhein ia katei ka Bill kin ym dei shuh ki Khasi bad ka kyrwoh ka la ong ba ka kane ka dei ka jingiaid lait ia ka hukum jong ka Guahati High Court ha ka jingbishar jong ka ia ka mukotduma hapdeng u bah A.S Khongphai pyrshah ia u Stanley D.D Nichols Roy ha ka 26 tarik u jymmang, 1965 kaba u bah Khongphai u la ai mukotduma naba u D.D Nichols Roy u la shim jait na u kpa jong u -u Rev.Nichols Roy hynrei ka kashari ka la pynksan ia u D.D Nichols Roy.
Halor kitei ki jingkynthoh kiba bun ka SRT ka la kyrpad iau Lat ba um dei ban mynjur ia katei ka Bill jong ka KHADC naba ka donkam ban wanrah shuwa sha ki paidbah ban ia kren ia phylliew janai bha na ka bynta kiba bun ki jingai jingmut namarba kumba ka long mynta ka lah ban pynmih ka jingiapait ia pra hapoh ka jaitbynriew Khasi -Khynriam, u Pnar, u Bhoi, u War.
Shillong: Hadien ba ka hynriew bnai ka la kut, ka kompeni na Japan ka Japan International Corporation Agency (JICA) kan wan biang sha nongbah Shillong ban ia kren bad ka sorkar shuwa ba kan pyntreikam ia ki projek kiba ka la pynkhreh na ka bynta ban weng ia ka jingjubor ka dheng kali ha nongbah Shillong.
Haba ia kren bad u Chairman ka Meghalaya State Planning Board (MSPB) u bah Lambor Malngiang u la ong ba shuwa ban sdang pyntreikam ia ki projek bapher jong ka, ka JICA ka kwah ban tip na ka sorkar, kaei ba ka sorkar ka i donkam kyrkieh eh ban leh.
U bah Lambor u la ong ba ki don ter ki thup jingdonkam kiba ka sorkar ka la pynkhreh bad ia kiba donkam eh la buh shakhmat.
U la iathuh ba ka jingdonkam ba ka sorkar ka la buh hakhmat eh ka dei ban shna noh ia ka surok na Laitkor sha Pomlakrai ka ban mih sha Laitlyngkot bad katei ka surok ka jngai kumba 20 kilomitar.
Nangta kaba ar pat, u la ong ba ha sor Shillong ka sorkar ka la kdew ba donkam eh ban shna shuwa ia ka jaka ieng kali ha Barik, kaba la phah ripod da ka Planning Department.
Nalor kitei 2 tylli u bah Lambor u la ong ba ka surok na Umshyrpi sha Dawki ka dei ruh kaba hakhmat eh bad katei ka kam kan iaid beit kumba la thmu bad ka sorkar kan buh ruh ia ka Kad ia rung ia mih hapdeng ki ar tylli ki Ri.
Nangta u bah Lambor u la ong ba ka tnad Planning ka la buh ruh hakhmat ka sorkar ba ka dei ban shna noh ia ka surok na Sawlad sha Nongrah bad na Nongrah sha It Shyrwat bad katei ka surok ka dei ban mih sha Mawlai lane sha By Pass hynrei ka dei ban iaid lyngba ia ka NEIGRHIMS.U la ong ba ka jingmut jong katei ka surok ka long ba ki kali Tourist kiba wan shane kim donkam shuh ban rung hapoh nongbah Shillong bad katei kan lait na ka jingkhapngiah ka sor.
Lah ban kdew ba hynriew bnai mynshuwa ka la don ka jingiakynduh hapdeng ki nongmihkhmat na ka JICA bad ka tnad Planning jong ka sorkar Meghalaya bad ha katei ka jingiakynduh la rai ba ka kynhun ba 9 ngut na ka JICA kin sorbe ia ka nongbah Shillong kumno ban pynkhreh ia ki Projek jong ki kaba kin ai ia ka ripod hapoh ka hynriew bnai.
Hadien ba la kut katei kahynriew u bah Lambor u la ong ba shen kin sa mynta u bnai ban ia kynduh biang ia ka sorkar ban pyndep ia ki jingdonkam baroh na ka bynta ban sdang noh ia ka kam.
Shillong: U Chairman ka Khasi Hills Autonomous District Council (KHADC) u Bah Teinwel Dkhar u la ong ba ha kane ka Executive Committee (EC) ba ialam da u Bah HS Shylla kum u Chief Executive Member (CEM), ka la leh shibun ki kam tang hapoh san bnai bad ka don ka jingiapher bak ly bak haba ianujor bad ka EC ba ialam da u Bah PN Syiem, kaba don slem ha ka bor hynrei kam lah wat tang kawei ruh ka Bill.
Haba kren ha kane ka sngi Palei, kaba dei ka sngi kut ka dorbar tlang ka KHADC, u Bah Teinwel uba la shimti ia ka kam chairman ha ka 24-07, u la ong, “Ha kane ka jinglong chairman jong nga bad ka CEM u bah HS Shylla, lah ioh shibun ban pyndep ia ki kam ha ka Council.
La lah ban wanrah bad ban pas haduh 8 tylli ki bill, tang ha kane ka Dorbar tlang ha ka por ba lyngkot".
U la ong ban ianujor bad ka EC ba ialam da u Bah PN Syiem, ka iapher bah bak ly bak.
“Ha kane ka samoi san snem, dei tang ha ka por u bah Shylla, ba la wanrah ia ki bill, ha ka por u bah PN Syiem ym don eiei kaba wanrah tang iwei i bill ruh ba donkam", la ong u Bah Teinwel.
U Bah Teinwel u la ong ba ki don kumba 30 tylli ki bill, ba la phah sha u Lat bad don kiba la pynphai hynrei u CEM barim u bah PN Syiem um leh eiei bad dei ha kane ka por ba long CEM u Bah Shylla, ba la lah ban pynshai bad ban phai biang ia ki katto katne ki bill.
U bah Teinwel u dei u MDC na Shella, uba la jop lai sien na ka UDP bad u dei ruh u chairman ba 24 jong ka KHADC naduh ba sdang ha u snem 1952 haduh mynta.
U la ong ba ka long kaba kham sah kynmaw ha kane ka jinglong chairman jongu, namar ba tang ha ka por kaba lyngkot la lah ban pynlong ia ka dorbar kyrpang ruh, nalor ka dorbar kaba ju long.
Ka MDC elekshon ha kane ka jylla, ka lah ban long biang ha u Rymphang ban wan lashem snem 2019.
Lah ban kdew ba ka dorbar tlang jong ka iing dorbar jong ka KHADC kaba kut hynnin ka sngi hadien lai sngi lynter, kala pdiang 8 tylli ki Bill.
Ki Bill kiba la pynlait da ka iing dorbar jong ka KHADC mynta ka sngi ki long, ka jingpynkylla neAmendment ha kaba iadei bad ka Hima Mylliem, ka Bill ka Hima Khyrim, Mawmluh Sirdarship, ka Wahlong Sirdarship, ka Mawlong Sirdarship bad ka Sohbar Sirdarship kine ki dei ki bill kiba ia dei bad ki hima, ka Khasi Hills Autonomous District Council (Constitution and the Procedure and Conduct of Business) Rules, 2018 bad ka Khasi Hills Autonomous District (Khasi Social Custom of Clan Administration) Bill, 2018.
Kiwei pat kiba la pdiang ka iing dorbar ki long ka Mawdon Sirdarship, Hima Malai Sohmat Syiemship, ka Nobosohphoh Syiemship.
Nongpoh: Ha kaba pynkut noh ia ka Inter Dong hapoh ka shnong Nongmawlong, ka Tyllilang ka la ioh ban rah ia ka namlahduh hadien ba ka la lah ban pynliem noh pyrshah ia ka Nangkiew Shaphrang da 7-6, ha ka jingiakhun kaba la poi shaduh ka jingiashut Tie Breaker.
Khyndiat haba phai sha katei ka phainal, ha ha kylla step jong ka jingiakhun dei ka Nangkiew Shaphrang kaba la ioh ban lamkhmat ia ka jingiakhun lyngba ka shikol na u Ionifast Nongbet ha ka minit ba 44 bad ki la pynkut ia ka kylla step da 1-0.
Haba la bteng ka kylla miet, ki rangialehkai ka Tyllilang ki la sei buit bad bor na ka bynta ban pynphai sha katei ka shikol kaba ki la shah thep bad khamtam eh ban iaknieh rah ia ka namlahduh, dei ha kaba kum katei ka por ka Nangkiew Shaphrang ka la ioh ia ka kabu kaba biang ban pynphai lyngba u Kyrshan Nongbet ha ka minit 65 bad pyniakhaid ia ka jingiakhun da 1-1.
Na ka bynta ka rai jop rai rem ia kitei ki kynhun, ki nongpyniaid ki la rah noh sha ka Tie Breaker bad dei hangtei ba ka Tyllilang ka la lah syndon ban pynliem ia ka Nangkiew Shaphrang da 7-6.
Ha kaba pynkut ia katei ka Inter Dong, la sakhi ruh da ka jingdon u Bah Jason Mawlong, MLA ka Umsning kum u kongsan, ha ryngkat u Bah Ecoles Wahlang, Rangbah shnong ka Nongmawlong lem bad kiwei kiwei ki riew rangbah jong katei ka thain bad ha katei ka sngi, na ka liang ka Nongmawlong Sports Club ka la pynkup burom ruh ia u Bah Jason Mawlong kum u MLA ba thymmai ka Umsning Constituency.
Shillong:Ka Nongdawah ka kynhun ba khlain bor ha MGFL bad kaba la bat haduh sansien ia ka nam lahduh ha kane ka Tournament, mynta ka la pynkhreh bha ban ia khun ha ka jingialehkai ba nyngkong jong ka pyrshah ia ka Iaiminot ha ka por 3baje janmiet ha Mawryngkneng Stadium bad ka Nongdawah ka don ia ki player ba paw khmat jong ka jylla kum u Dibin Nongspung, Fulmoon Mukhim, Stephan Pale bad kiwei kiwei , bad ha ka por 1pm pat ka Mission kan ia khun pyrshah ia ka Thrangjingshai bad ha ka por 11baje Mynstep ka jing ialehkai jong ka Second Division ka Nongrim Pyrshah ia ka Sohlngei.
Ia kane ka kyrwoh la pynlait da u bah Kesmanful Nongpluh Chairman Tournament.
Shillong: Ka Langsning Football Club kan nym iashim bynta ha kane ka kynti ha ka lumpung 2nd division ka i-league.
Ha ka jingshisha, ka Langsning mynshem snem, ka la iakhun ha kane ka lumpung hynrei ka shah rem noh khlem ioh rung sha ka i-league kaba heh duh ha ka ri.
Ka Langsning ka dei ruh kaba bat ia ka nam lahduh jong ka lympung Shillong Premier League kaba pynlong da ka Shillong Sports Association (SSA), ka la rai ba mynta ka kynti kan nym ïashim bynta ha ka lympung ïaknieh rung sha ka Second Division I.League.
Ha ka jingshisha, ka executive committee ka AIFF ba la long ha ka taiew ba la dep, ka la pynbna ba ia kane ka lympung ialehkai la thmu ban pynlong ia ka naduh u bnai Nohprah u ban wan, kaba u paidbah nong shnong ka jylla u dang mutdur ba ka LFC kan long kawei na ki klob ban iakhun ha kane ka lympung.
Ka khubor na u Secretary ka klob bah Freddy Kharpran ka pynpaw ba mynta ka aiom, ka klob kan nym ïashim bynta ha kane ka lympung.
Ka jingiakhun hapdeng ka Shillong Lajong FC bad ka Minerva Punjab ka la kut ha ka jingiakhaid mar 2 kol kaba long mynta ka sngi ha madan JN Stadium, Polo, Shillong.
Ha ka kylla miet, ka Minerva Punjab ka la hap ban ialehkai 10 ngut namar ba ka la bakla ban sei 6 ngut ki nongialehkai bar ri kaba long pyrshah ia ka ain bad ka hap ban pynshong noh uwei bad sah sa tang 10 ngut ha madan hynrei ka dang lah ban pyniakhaid.
Ka jingiakhaid ka mut ba baroh ar liang, ki la hap ban iasam mar shi point na kane ka jingialehkai.
Ka jingiakhaid ka la pynlong ruh ia ka Lajong ban kham jem mynsiem namar ba ka la kiew sha ka 4 point na ki 6 tylli ki jingialehkai haduh mynta katba ka Minerva ka la kamai 5 point na ki 5 sien ialehkai.
Ha ka jingshisha, ka Lajong ka la lah ban kam trai ia ka jaka lajong ha kaba ka la ioh ban thep ia ka kol kaba nyngkong ha ka 24 minit lyngba u Phrangki Buam bad sa kawei, la pynbud sa u Allen Lyngdoh ha ka 43 minit.
Baroh kin ear tylli ki kol, la thep ha ka kyllastep hynrei syndet syndet shwa ban wai ka kyllamiet, ka Minerva ka la ioh ban pynphai kylla kawei lyngba u William Opoku Asiedu ha ka 45+3  minit.
Jin lada ka Lajong ka lah ban bat ia kane ka nam tam, ka la dei ban jop ha kane ka jingiakhun hynrei ha ka 75 minit, u Philip Njoku ka Minerva  u la ioh ban pynkhih jar biang ia ka kynhun, ban pyniakhaid syndon 2-2 kol.
Ka jingiakhun ka long kaba itynnad bha namar ba baroh ar liang mamla, ki la ialehkai bha hynrei lah ban ong ba ka jingbakla ka Lajong, kaba dei ban khur ia ka lai point, ka la pynduh nong ia ka, namar ba ha kaba kut ki la hap ban shu iasam mar kawei.
Lah ban kdew ba ha ki jingialehkai lai tylli shabar na la iing, ka Lajong ka la shah pynliem lut ploin bad ka la jop tang shisien ha ka jingialehkai ha la iing bad ka rem shisien ha la iing.
Ka la shah rem ha ka Indian Arrows, Gokulam Kerala bad ka Churchill Brothers Goa shabar na la iing bad ha la iing ka la shah rem ha ka East Bengal bad ka la jop tang shisien ia ka Aizawl ha ka iing.
Ha kane ka kynti, ka Lajong ka la sei bad iasoi tang ia ki nongialehkai na ka ri bad kiba bun ki dei na kane ka thain mihngi hi khlem da wanrah nongialehkai nabar ri kumba long ha ki snem ba la dep hapoh ka jingialam u coach u bah Alison Kharsyntiew.
U coach ka Lajong u la ong ba ka jingduna ka bor met bad ka rynieng haba ianujor bad ki nongialehkai, ka la donkam ia ki nongialehkai ban long kiba sted ha ka rukom ialehkai, namar katba nang suki kan pynioh kabu ia ki nongialehkai ba kham jrong.
Ka Shillong Lajong kan iakhun sa ia ka Neroca FC ha ka 2 tarik Nohprah por 5 PM ha Shillong.
Shillong: Ki nongialam jong Ka Hill Farmer’s Union HFU hapoh ka jingialam jong u bah Commander Shangpliang, mynta ka sngi ki la iakynduh ia u Counselor head of economic & trade mission, jong ka Embassy of Israel, u Barak Granot bad u Dan Alluf Counsellor International Development Corporation ha Meghalya house New Delhi.
Kane ka jingiakynduh jong u bah Commander Shangpliang bad ki dkhot ka HFU kynthup u General Secretary bah Allfondbirth Kharsyntiew bad kiwei ki dkhot jong ka Seng, ka long ban iakren bad iatai sani halor kumno ban kyntiew ia ka rep ka riang ha ha jylla hi baroh kawei.
Ha kane ka jingiakynduh kyrpang la  iakren kumno ba ka RI Israel kan iarap ban aibuit ha ha liang ki bor technology bad kumno ban pyniaid iew ia ki mar ba ju pynmih da ki Nongrep na ka jylla,  kum u soh trun u soh niamtra u lakadong bad kiwei kiwei.
Na ka liang jong u Barak Granot u la pynpaw ba u long uba la kloi ban iatreilang bad ka HFU bad kumjuh ruh bad ka Sorkar Meghalya  ban kyntiew ia ka  rep ka riang.
Shuh shuh a ka liang jong kine ki heh duh na Isreal ki la pynpaw ba  ki kloi wat haduh ban wan iuh kjat dalade sha ki Lyngkha jong ki Nongrep ha la jylla bad ruh ki long kiba kloi ban pynlut por bad ki Nongrep ban sngewthuh ia ki jingeh ba ki Nongrep ki ia kynduh.
Ha ka juh ka por u Barak u la khot sngewbha ia ki nongialam jong ka HFU sha Israel ban wan khmih bad ban sngewthuh khambniah halor ka rukom rep ha katei ka Ri.
U Myntri ka kam pynroi sor jong ka sorkar Jylla u bah Hamletson Dohling mynta ka sngi, u la hiar kyndit kyndit sha ka shnong Langpih bad katei ka jingleit hiar kyndit jong u tei u Myntri sha Langpih ka long na ka bynta ban leit jngoh kyrpang ia katei ka thaiñ bad ruh ban sngap ia ki jingeh ba ki paidbah nongshong shnong jong katei ka thaiñ ki don ban pynsngew ha u kum u Myntri sorkar.
U-bah-Hamletson-Dohling-Myntri-kam-pynroi-sor-ka-sorkar-Jylla-lem-bad-u-MLA-ka-Rambrai-bah-Kimfa-Marbaniang-ha-ka-jingjurip-ia-ka-Langpih.
Hadien ba u tei u Myntri u la dep ban jurip bad leit jngoh ia ka Iew ha Langpih, la ioh ruh ban pynlong ia ka jingialang kaba lyngkot  hapoh ka phyllaw jong ka skul Raidmynsaw UP School Langpih, ha kaba la wan ban iashim bynta lang da baroh ki nongshong shnong katei ka thaiñ, naduh u bah Hindro Samakha u ba long u wei na ki riew rangbah ba la paw khmat bha jong ka thaiñ Langpih, u Paiem P.Syiem Syiem ka Hima Nongmynsaw, ki Sordar shnong jong ki shnong bapher bapher katei ka thaiñ, ki Sengbhalang bad kiwei kiwei kiba la ioh ban pynsngew ia shibun ki jingeh ba kum ki nongshong shnong ki iakynduh.
Na ka liang jong u bah Hamletson Dohling haba ai jingkren ha katei ka jingialang u la ong ba ka jingwan ka jong u sha Langpih kam dei shuh ka sien kaba nyngkong, namar ha ki por kiba kham mynshwa u la ju wan sha Langpih kum u wei na ki nongialam jong ka Seng KSU, hynrei mynta pat u la wan poi biang kum u Myntri Sorkar ban wan jngoh ia ka thaiñ Langpih bad u la iathuh ruh ba ka jingwan ka jong u ha katei ka sngi sha Langpih kam shym don kano kano ka jingshah pynbor hano re hano lane ka jingshah khot sngewbha hano hano hynrei u la ong ba u kwah ban wan namar ba ka snam jong ki saw ngut ki para ri ki paradoh para snam kaba la jaw ha u snem 2010 ka ud ha u kum u nongialam.
“Ki saw ngut ki rangbah bad samla kiba la khlad noh ha u snem 2010 na ka jingsynreit kuli jong ka sorkar Assam bad kum u briew ba don ia ka ka jingieid ia ka Ri bad ka Jaitbynriew ngam lah ban shu sngap kumto bad katei ka jingiap ka jong ki, ngim kwah ba kan shu long leh noh ei bad ka wan ban pasiaw ha ka dohnud jong nga ha ki tyllong skhor ki jong nga ba nga dei ban wan shapoh Langpih namar nga tip ba ki nongshong shnong ha Langpih ki don hapdeng ka jinglynga jingpisa ka jingjynjar bad ka jingbym shong suk shong saiñ bad kam long ia nga ba ngan shu sngap kumto khlem da wan jngoh da la ki jong ki khmat bad ban shah skhor ia ki jingpynsngew jong ki paidbah ha kane ka sngi kaba mynta" ong u bah Dohling.
Shuh shuh u la ong ruh ba ka jingeh jong ka thaiñ Langpih kam dei shuh kaba dang thymmai, hynrei ka dei kaba la slem bah bad u la pynpaw ruh ia ka jingsngew donbok  ba u Blei nongbuh nongthaw u la plie lad ia u ban jop ia ka ilekshon bad long ruh kum u Myntri sorkar ban wan sngap biang ia ki jingeh ba ki paidbah ka thaiñ Langpih ki iakynduh bad u la ong ruh ba u la ioh sngew ia shibun kiei kiei ba la pynpaw da u wei na ki rangbah ka thaiñ Langpih u bah Hindro Samakha, kumta na ka liang jong u kum u Myntri sorkar u la kular ba un sa rah ia kitei ki jingpynsngew jong ki paidbah sha ka sorkar Jylla da kaba u lah ba lum u nongmih khmat u don ia ka jingiadei kaba jan bad ka thaiñ Langpih bad ym tang ia ka Langpih, hynrei ia baroh ki shnong khappud jong ka Jylla hi baroh kawei namar ha ka por jinglong nongialam jong ka KSU u la sakhi ia shibun ki jingeh jingjynjar ba ki paidbah ka thaiñ khappud ki iakynduh.
“U pud u sam u ba ngi ia ud baroh shi katta ym pat lah ban ia pynbeit bad 46 snem ngi la ioh ia la ka jong ka Jylla, hynrei ngim pat don ia u pud u sam u ba biang namar ban ia pynbeit ia u pud u sam u ba biang hi kidon shibun ki jingeh namar ki sohkyrdot kiba bun bad na ka liang jong ka sorkar ruh kan nym lah ban weng bad law noh ia kitei ki sohkyrdot mynta mynta bad nga ngam kwah ban ai ia ka jingkular ia kaba ngam lah ban leh hynrei nga kular ban shimkhia suki pa suki namar ban ia pynbeit ia u pud u sam kidon shibun ki lad ki lynti kiba ngi lah ban leh bad ban shu iakren paidbah yn nym lah ban pynpaw baroh bad ngi ruh ngim kwah ba kan shu long sah kumjuh shi kumjuh namar ba lada ym don u pud u sam u ba biang mih ki jingiaklumar mih ki jingia um snam bad ka jingiaiap briew bad ngi na ka liang jong ka sorkar ngin sa ia pynbeit ban khot ia baroh ki sordar bad riew rangbah ka thaiñ Langpih ha ryngkat u MLA ban iamir jingmut" ong biang u bah Dohling.
Ha kaba iadei pat bad ka roi ka par u la ong ba kala don ka jingiakren sngewthuh hapdeng ki ar sorkar kata ka Meghalaya bad Assam kaba la ong ba ym dei ban pynwit lada wan kino kino ki jingpynroi ha katei ka thaiñ la ka long na Assam ne Meghalaya, hynrei ngi ioh sngew pat lyngba ka jingiathuh jong ki rangbah bad ruh na u MLA ba ka don ka jingshah pynthut ha ka Assam haba pyrshang ban pyntrei ia kino kino ki kam pynroi ba wan na ka sorkar Meghalaya katba ia ka roi ka par kaba wan na ka sorkar Assam pat ka long kaba biang beit bad ha kaba iadei bad katei ka bynta u la ong ba lada ka sorkar Assam ka burom ia ka jingia pynbeit ngi ruh ngin burom lang bad lada ka Assam kam burom balei ngim burom tang ma ngi bad kane kam jia tang ha Langpih hynrei sha kiwei ki jaka khappud ruh ka jia bad ha kaba iadei katei ka jingshah pynthut ki kam pynroi, u la iathuh ba ma u ha ryngkat u MLA ka Rambrai kin sa leit ban iakren bad u DC jong ka West Khasi Hills.
Ha kaba iadei bad ka shong suk shong shngaiñ pat u la ong ba ia ki paidbah kiba im ha ki shnong khappud dei ban don ka jingiada kaba kham kyrpang bad ka jingkwah jong ki paidbah ki Sengbhalang bad kumjuh u MLA ka long ba ka Langpih kadei ban ioh noh ia ka Police Outpost kaba pura, namar kaba don mynta kadei tang ka iing dara kaba shipor bad ka Police Outpost kaba pura ka long kaba donkam palat ban don noh kumta u tei u Myntri u la kular sha ki paidbah ka thaiñ Langpih ba un sa leit ban iakynduh kyrpang ia u Myntri ka kam poh iing jong ka Sorkar Jylla ban ong ba ka Langpih kala donkam ban ioh noh ia ka Police Out Post kaba pura.
“Lada baroh ki MLA hapoh ka Iing Dorbar thaw aiñ jong ka Jylla ki ia tylli bad mynjur na ka bynta ka jingialeh ban ioh pynrung noh ia ka ktien Khasi ha ka khyrnit kaba phra bad kumjuh ruh ban ia pynbeit noh ia u pud u sam u ba biang kala donkam ba baroh ki nongmih khmat kin ai lang ia kajuh ka sur khnang ba kan suk ka long dien bad ka pateng ka ban wan" pynkut u bah Dohling.
Shillong: Ka Meghalaya ka la jop ia ka Ranji Trophy ha ka plate group da 6 wicket ia ka Nagaland  ha ka jingiakhun jong ka sngi kaba saw bad kaba kut mynta ha madan ka MCA, Polo Shillong.
Da kaba bteng na kaba kamai mynshwa 332/8, ka Nagaland  ka la shaniah ha u Abrar Kazi ban lehkai thikna pyrshah ia ki nongkawang bol ka Meghalaya ba kynthup ia u  Aditya Singhania uba la pynhap 5/52.
Ka Nagaland ka la shah rem ha ka jingbeh ia ka 371 kaba dei ban ioh 89 ban jop hynrei ki la shah pynhap noh ia ki wicket.
Kane ka dei ka jingjop kaba ar ia ka Meghalaya hadien ba ka la jop ia ka Arunachal Pradesh  bad iakhaid ia ka Puducherry.
Mynta ka la kamai 13 point bad kan iakhun sa ia ka Manipur ha Kolkata naduh ka 28 tarik Naiwieng.
Ha ka jingialehkai ka U-23 Col CK Nayudu Trophy ka plate group pyrshah ia ka Uttarakhand kaba long ha Dehradun, ka Meghalaya ka la shah pynhap lut ha ka 140 mynta ka sngi kaba beh ia ka 220.
U Rohit Shah u kamai bun eh ia ka Meghalaya haduh ka 27 ron.
Ka Uttarakhand ka la kamai 138/3 da kaba knieh nam tam 218 ha ka sngi baar jong ka jingialehkai.
U Lokesh Turaha u kamai (1/29), Md Nafees (1/32) bad u Akash Kumar (1/39).
Shillong:Ka FKJGP Sengkmie hadien shisnem tam ka jingiaid lynti haba iadei bad ka Socio-Economic Movement, mynta ka kynti ka la plie paidbah syndon ia ka ophis treikam jong ka East Khasi Hills Agriculture Cell ha shnong Mawlyngad ha ka 22 tarik Naiwieng 2018  kaba la jer kyrteng ia ka “Ka iing U Nongrep" da u bah Ronnie Wahlang (MCS) BDO jong ka Mawryngkneng Block, ha kaba  la wan ban ia shim bynta da ki spah ngut ki Nongrep na ka thain bad ki Shnong bapher bapher jong ka East Khasi Hills Districts.
Ka jing thmu jong ka Seng ban plie ia kane ka iing U Nongrep ka long hadien ba ka Seng ka la ioh ia ka jing ujor na ki paid nongrep na kylleng ka ri haba iadei bad ka jingeh kaba ki ia kynduh haba iadei bad ka kam ka jong ki khamtam ka jing hiar dor jong ki mar rep ban ia nujor bad ka jinglut jingsep  ka jong ki kam ia hap shuh.
Ka Seng hadien ka jing leit jurip bad tih bniah ia kane ka long ka daw tynrai, ka lap ba ka dei na ka  jing bym ia long kawei jong ki paidbah nongrep ha ka por ban leit die ia ki mar rep jong ki  kaba pynlong ia ka jingshah shim  kabu ha ki nongthied.
Ka Seng ka shem ruh ba ka jing bym shim khia ka Sorkar lyngba ka tnat Agriculture Marketing Board ia kaba la dei ban buh noh ia ka dor  jong ki mar rep bapher bapher kum ka Minimum Support Price bad ka Seng ruh ka shem ba la donkam ban wan rah ia ka rukom pyrkhat kaba thymmai kat kum ka juk ba mynta ia ka rukom die ne shalan ia kine ki mar rep na kane ka jylla.
Ka Seng lyngba kane ka iing kan lum kan lang ia ki paidbah nongrep bad btin lynti ia ki nangne sha khmat bad kane ka iing long kum ka Model project jong ka Seng bad lada kane ka jingthmu long ka ba sei soh ka Seng ka sa pyn pur pat sha kiwei ki District.
Ha kane ka jingialang la ia don ryngkat lang naduh ki Sordar shnong jong ki shnong bapher bad ki Nongialam jong ka FKJGP Sengkmie bad ki nongialam jong ki district bad ki circle bapher bapher.
Ha kane ka jingialang la ioh ka jingkren U Sordar jong ka Mawlyngad bah E.Kharbihkhiew, bah Marco Mitri Associate Professor UCC, Samla Daniel Ramsiej field supervisor Citizen foundation, bah Generous Warlarpih Vice President KJBWA,bah Dundee Cliff Khongsit General Secretary,bah Wellbirth Rani President jong ka Seng uba long u Symbud Kongsan ia kaba u la kyntu ia ki paidbah nongrep ba kim dei ban duh mynsiem ne duh jing kyrmen ka Seng ka don rynkat bad ki ha kino ki liang haba iadei ban kyntiew ia ki kam rep ka jong ki  bad la ioh ruh ka jingkren na u bah Ronnie Wahlang uba long u Kongsan ia kaba u la pynpaw ka jing sngewkmen ban iohi ia kane ka jing shim khia jong ka Seng ban kyntiew ia ki paidbah nongrep da kaba plie syndon ia ka iing u rep ha katei ka thain ban u kyntu ia ki paidbah nongrep ban shim ia kane ka kabu, ba la wan rah da ka Seng FKJGP bad kumno ma ki ruh ki dei ban shim khia ia kam kaba ki trei bad u la kular ruh ba na ka liang jong ka Block office jong ka Mawrynkneng kan ai ia ka jing kyrshan ba rad bah ia kane ka jingthmu babha ka Seng.
U Amit Shah, President ka BJP, ula ur hynnin ka sngi, katba u dang hiar khyndew na ka helicopter, ha ka jingleit kanbas elekshon sha Mizoram.
Katei ka jingjia, ka dei kaba la jia hynnin ka sngi, ha ka shnong Tlabung, jong ka  West Tuipui constituency.
La iathuh ba U Shah, ula kum kam bakla, ha ka por ba u hiar na ka helicopter bad ula ur  ha madan.
Ha ka elekshon ha Mizoram, hynrei ka dur ilekshon ba la buh ha ki jingtah kynroh, la shim da ki dur kiba na Meghalaya, kumta katei ka jingleh jong ka BJP, ka la ai daw ia ka Congress, ba kan wohnia ia katei ka seng.
Ha ka dur ilekshon, la iohi ba ka tuppia khlieh, ka dei da ka tuppia Garo, katba ka jymphong kaba u phong, ka dei kaba don da ki paila lane ka jymphong jong ki Khasi.
Katei ka dei ka dur, kaba la tah kynroh, ha kaba iadei bad ka prokram ilekshon kaba ha Lunglei jong ka Jylla Mizoram, kaba long mynta ka sngi.
Ka  kong Szarita Laitphlang, National media head jong ka Congress bad kaba peit mynta ia ka Mizoram, ka thoh ha ka twitter jongka,  “Sngew synei ba U Narendra Modi, u ioh da ka riam Paila kaba dei ka riam Khasi bad ka  Kotip – kaba dei ka tuppia jng ki Garo, na bynta ka jing kanbas ha Mizoram bad katta ruh ka BJP, ka kam ba ka niew brum ia ka dustur jong ki briew ka Mizoram".
Mynta ka sngi, U Modi, u leit sha katei ka Jylla, ha kaba ula kren ha shibun ki jingialang paidbah.
Jan palat ia ka mar shiteng na ki 209ngut ki kandidet, kiba iakhun ia ka elekshon ha Mizoram, ki dei ki dap million suba bad 9ngut na kitei ki dei kiba donkti ha ki kam pyntriem bapher bapher.
Ka  Association for Democratic Reforms (ADR), ka la pyllait hynnin ka sngi, ia ka thup jong 116ngut ki kandidet, kiba dei ki dap million suda.
Ha kane ka jingialeh, ka Mizo National Front (MNF) ka don 35ngut ki kandidet, ka Congress 33ngut bad ka  Bharatiya Janata Party (BJP) 17ngut ki kandidet.
U Lalrinenga Sailo, uba ia khun na  Hachhek ha Mamit district, u dei uba riew spah tam, ha kaba ka jingdon jingem jongu, ka palat ia ka T.100 klur.
Ki jingdon jingem jong ki kandidet, haba khein kyllum, ka long T.3.11klur, ha kaba ha u snem 2013, ka long T.2.31klur.9ngut ki kandidet, ki dei kiba donkti ha ki kam pyntriem bad bad ki long 3ngut na ka Congress bad ka MNF bad 2ngut na ka BJP.Na kitei kiba ialeh, ki don 142 ngut kiba la pule Graduate lane kiba la kham hajrong ka kyrdan pule bad 60ngut ki dei kiba pep skul noh bad uwei dei u bym nang thoh.
Na kitei ki don 18ngut ki kynthei kiba ialeh, ha ka elekshon, ha ka 28tarik Naiwieng, ban jied ia 40ngut ki dkhot jong ka iing dorbar Jylla.
Hadien ka jing ia poi kha jong ka  Deepika Padukone bad U Ranveer Singh, mynta ka la dei sa ka pali jong ka Priyanka Chopra bad U Nick Jonas, ha kaba kitei kin ia poi kha ha ka 2tarik Nohprah 2018.
U Nick, ula wan poi ha Delhi bad ka jing pynkhreh ia katei ka jing ia poikha, ka la nang iaid shakhmat bad la sngewthuh ba ka jing ia poi kha jongki, kan long ha  Umaid Bhawan, Jodhpur ha ka 2tarik Nohprah bad ka jinglehniam, kan sdang naduh ka 29tarik Naiwieng 2018 bad hadien kata, kan don ka jingpdiang sngewbha ia ki paralok parajor, ha Delhi bad ha Mumbai.
Ka jingpyndep ia ka niam ka rukom, kan long ha ka 29tarik Naiwieng, ha kaba U Nick, un shad bad un rwai ia ki jingrwai ba bang ka bollywood bad kitei ki kynthup ia ki jingrwai, ba la rwai da ka Priyanka, kum ka  Galla Goodiyan, Desi Girl bad Pinga.
Nalorkata, la iathuh ba U Nick, un rwai ruh ia ka jingrwai PeeCee.
U Nick bad ka Priyanka, kin don ar jait ki jing iathoh jongki, ha kaba kan don ka jing iathoh Khristan bad nangta ka jing ia thoh hindu ruh, ha ka 2tarik Nohprah 2018.
U Salman Khan bad ka iing jongu, U Ranbir Kapoor, ka Alia Bhatt, ka Katrina Kaif, U Farhan Akhtar bad U Siddharth Roy Kapur, ki dei kiba la shah khot sngewbha na ka kynhun ki nong ak phlim Hindi.
Bah Monarch ShabongDei ban ai burom ia ki nongniah taksi sha Sohra, ba ki pynpeit mat ia ki khmat jong kiba bun bah ki nongniah taksi, kiba la sur da ki eit mat jong ka jingbieit bad kale, ha kaba iadei bad ka jingwan thombor ki khar Assam sha ki jaka shang pyrthei jong ka Ri Khasi Jaintia jongngi.
Ki hajar tylli ki kali jong ki khar Assam, ki wan hiar sha Sohra, sha Dawki, sha Mawlynnong; hynrei ym don wat uwei ruh, uba nud ban ang ia ka shyntur jongu ban pynpaw ia ka jingma kaba ap ia kitei ki kali jong ki briew kiba nabar, kiba wan iaid sahuh sha ki surok jong ka Ri Khasi.
Ki la don bun ki briew kiba iap, kiba mynsaw bad ki kali kiba la ia tyngkhuh sharum shaneng bad kitei ki don ia ki daw jong ka jing bym tip ia ka jinglong jong ki surok, ki jaka jong ka Ri Khasi bad ka jingleh meng bad thurmur jong kitei ki nongniah taksi kiba wan na shabar jong ka Jylla.
Kitei ki don beit tang kawei ka thong bad kata ka long ban shna pisa ialade bad ban ioh kit briew smam smam bad lait na kata, kim salia ia uba eit uba jung, uba iathiah ha ki rud surok, uba ia bret kondom, uba ia bret bitor kyiad bad bun phew jait ki jaboh kiba har rukom bad ka daw, ka long namar ka pisa ka dei ka jongki bad ka jaboh, ka dei ka jong ki trai shnong jong ka Thain Dawki bad ka Thain Sohra.
Ka jingwan jong ki briew kiba nabar ka la nang jubor man la ka sngi, hynrei kat haduh mynta, ngi iohi ba ka sorkar Jylla, kam pyrkhat eiei satia, hynrei la iohi pynban, kumba ka shim ba ka jingleit kai sha ki lum ki wah, ka long kumba leit kai sha Park lane sha Nan Polok bad katei ka dei ka jing mutlop, kaba da palat shisha.
Ka jingthmu jong ki nongniah taksi na Sohra, ka long kaba da bha tasam bad kaba mangi na ka Ri Khasi, ngi dei ban ai jing kyrshan tylli bad ka daw ka long ba kin im, ba kin nym shu long ki nongpeit kai narud ia ka jingheh kamai jong ki kali na Assam.
Hynrei kam dei tang katta, ki nongniah taksi na Sohra, ki dei ban long kiba la khreh ban long kiba don burom, don akor, kiba tip briew tip blei bad kiba lah ruh ban hikai bad ban ai jingmut ia ka suk ka shngain jong ki nongwan shangkai, namar ba lada bha ruh, kin ioh burom ki nong Sohra bad lada sniew ruh kin shah tim hi ma ki.
Shillong: U Bah DD Lapang, nongialam ba rim jong ka seng Congress, ula pynpaw ba um sngew babe eiei satia, haba ula mih noh ialade na ka seng Congress.
Ha ka jingkren jongu, ha ka kotkhubor The Shillong Times, u kynthoh halor ka jingkren jong U Mukul Sangma, ha kaba u Mukul, u da maham tyngeh ia U Bah Lapang, ba un leit pyniasoh ialade sha ka seng NPP.Na ka liang jong U Bah Lapang pat, ha ka jingkren jongu, ula ong ba ka seng Congress, ka dei ban sngewnguh ia u, namar ba ula iai bteng ban don bad katei ka seng, hapdeng shibun ki dieng pyngkiang.
U Bah Lapang, ula ong shuh shuh ba kham mynshwa, ka la don ka jingthmu ban pyniasoh ia ka Congress bad ka APHLC, hynrei, u iathuh ba ha ryngkat bad U Bah PG Marbaniang, ki la ieng ban pyrshah halor katei ka jingthmu.
U Bah Lapang, ula pyn kynmaw ruh, ba ha ka por ba u long u myntri kam poh iing jong ka Jylla, ka la mih ka jingiakhih pyrshah ia ka sorkar Congress  bad ki paidbah, ki la thang ia ka iing jongu ha Jaiaw bad ia ka dukan jong u khun jongu, hajan Dinam Hall, hynrei u iai bteng hi ban don bad ka seng Congress; nangta ula ong shuh shuh, ba haba ka AICC, ka kwah ban bujli noh ia u kum u nongialam bad ban aiti sha U Bah JD Rymbai bad U Mukul Sangma, hangta ruh, u iai long uba iai neh bad katei ka seng bad ula ong shuh shuh ba ula iai bteng ban shakri bad ka seng Congress ha ki 50snem ba ladep.
U Bah Lapang, ula ong shuh shuh ba ki jingjop jongu ha ki phew snem ba ladep, kim dei kiba la shu ai lut da ka AICC, hynrei, u pynkynmaw biang ba ka Congress, ka kwah ia ki nongialam barim, ba ki dei ban shong noh sharud bad U Bah Lapang, u iai pynkynmaw ba U Rahul, um kwah ba un iai  bteng kum u nongialam jong ka MPPC, haduh ban da kut ka elekshon dorbar Jylla, kaba la long ha u Rymphang 2018.
Shillong: Ka Seng Khasi Kmie Shillong kan rakhe ïa ka Seng Kut Snem ba 119 ka jong ka ha ka 23 tarik u Naiwieng 2018.
Ka jingrakhe kan sdang da ka jingdwai kaban long haka por 8 baje mynstep ha Ïing Seng Mawkhar bad jingkyntiew ïa ka Lama Seng.
Hadien kane kan don pat ka ka ‘ Ïaid Pyni Riti’ kaban sdang na madan Ïewrynghep haduh lympung Weiking Jaïaw kaban sdang naduh ka por 10 baje mynstep.
Ka prokram ba kyrpang kan dei naduh ka por 1 baje nohphai sngi ha Lympung Weiking, Jaïaw, ha kaba ki ar ngut ki nongkren mynta ka snem ki long Rgh S.Kharshiing dkhot JPK Seng Khasi Kmie bad Rgh Puramon Kynjing Dolloi Elaka Jowai.
Nalor kata kan don ruh ka jingpynkup burom ïa ki khun samla kynthei bad shynrang kiba la pass bad wan shakhmat ha ki kyrdan pule bapher bapher.
Ka prokram ban pynkut ïa ka jingrakhe ïa ka Seng Kut Snem kin dei da ka jingïashim bynta ki khun samla kiban kiew rynsan ban ai ïa ka rwai ka siaw ka put ka tem bad phawar.
Halor kane, ka Seng Khasi Kmie ka kyntu bad wer ïa ki parakur para kha na kylleng ka Bri Hynñiewtrep ba ïa mih paidbah ha kane ka sngi ban ïashim bynta shit rhem bad ban pynphuh pynphieng ïa kane ka sngi.
Shillong: U Rahul Gandhi, President ka All India Congress Committee, u pynrem tyngeh, halor ka jingshah shoh jong ka kong Agnes Kharshiing, ha ki nongtih dewiong bad ki draibar trok.
Ha ka shithi, kaba  ula phah sha U Dr  Celestine Lyngdoh, President jong ka MPCC, U Rahul, u pynpaw ia ka jingsngew khia jongu, ba ka kong Kharshiing, ka dang don ha ka jing shitom kaba jur bha.
U Rahul, ula pynpaw ia ka jingsngewkhia halor ki kam pynkhein ain jong kitei ki nongtih dewiong bad u pynsngew ba kitei ki nongtih dewiong, ki la pynkhein ia ka ain bad ha kajuh ka por, ki long ruh ki nong pynjot ia ka mariang.
"Nga kyrpad iaphi, ba phin sngewbha ban ai  jingiarap ia ka, katba don ka lad, ba kan nang ioh bor kloi noh nangne shakhmat" pynkut ka shithi jong U Rahul Gandhi.
Nongpoh: Myn hynnin ka sngi ka la don ka jingialang na ka bynta ban ia kren ia ki khappud ha ka Meghalaya bad Assam ha Block I bad Block II, katei ka jingialang kaba la long ha Circuit House Nongpoh, ka la long ha ki ar bynta.
Ka bynta kaba nyngkong ka dei ka jingialang hapdeng ki Deputy Commissioner (DC) jong ka Ri-Bhoi District, West Jaintia Hills District bad ka West Karbi Anglong District, Assam.
La don ruh ki SP na kitei ki 3 tylli ki District ryngkat ki ophisar sorkar.
La pyniaid ia katei ka jingialang da ka DC jong ka Ri-Bhoi ka kong R.M Kurbah.
Ha ka bynta kaba ar pat la don sa ka jingialang bad kitei ki bor sorkar jong ki 3 District ryngkat ba ka kynhun na Karbi Anglong Autonomous District Council ( KAADC) kaba la wan mihkhmat da u Executive Member jong katei ka District Council u Rupsing Teron ryngkat ki ophisar, na Khasi Hills Autonomous District Council la wan mihkhmat ki EM bah Latiplang Kharkongor bad u bah James Sylliang ryngkat ka jingsynran ki nongiasaid ain u bah Robertjune Kharjahrin bad u bah Erwin Sutnga, na Jaintia Hills Autonomous District Council pat la wan mihkhmat da ki ophisar jong ka.
Ha katei ka jingialang la donlang ruh u MLA jong ka BJP na Assam u Dr.Man Sing Rongpi u MLA ka Baithalangso ka konstitwensi kaba don ha khappud katba na Meghalaya pat la wan mihkhmat da u MLA ka Congress na Umroi u bah George B Lyngdoh.
Haba kren sha ki nongthohkhubor hadien ba la wai katei ka jingialang u MLA ka Assam, u Dr.Man Sing Rongpi u la ong ba ka dei ka jingialang ban ia kren ia ki jingeh kiba mih ha khappud ka Meghalaya bad Assam hynrei u la ong pat ba kam dei satia ban ia kren ia ka kam pud kam sam naba katei ka dei ka kam jong ka sorkar Meghalaya bad ka sorkar Assam.
“Ngi sngewthuh ia ki jingeh, ngi tip ba ki jaka ki dei kiba long trai da ki district Council hynrei ka kam pud kam sam pat ka dei ka sobjek jong ki ar tylli ki sorkar" u la ong.
U Rongpi u la ong ruh ba ha katei ka jingialang la shim ia ka rai ban ia hun ia suk ban pyntyllun ia ki kam pynroi ha ki khappud khlem da pynthut bad khlem da ia kam trai ban ong ba ka dei ka jaka ka Meghalaya ne Assam, “Ki thain khappud ki dei ki jaka kiba sahdien bha, ngi la mynjur ban iaid shakhmat ban pyntyllun ia ki kam pynroi bad ka shongsuk shongsain khlem da ia tharai sniew ia ka jingiakam jaka" u la ong.
Utei u MLA na Assam u la ong ba ka jingiakam trai ka don beit na ka liang ka Assam ne na ka liang ka Meghalaya ruh bad lada ym lah ban pynbeit ia katei ka kam hap ban tuklar da ka sorkar India.
Halor ki jingjia kiba la jia ka jingshah pynpra ing ha Umru ha ki pulit Assam bad ka jingthaw ktem pulit jong ki Assam ha Umru, u Rongpi u la ong ba katei ka lah ban dei tang ka jingkynnoh bad hap ban tohkit bha, “Ki jingkynnoh ki don beit hynrei hap ban tohkit pat ia kum kita ki jingjia" u la ong.
Shillong: Ka Executive member ka Khasi Hills Autonomous Distroct Council (KHADC) ka kong Rona Khymdeit kaba dei peit ia ka tnad ain, ka la ong ba ha u snem 2017-2018 kiba la ia pynlait san shyieng lyngba ka iing bishar ka District Council ki don 277 jur.
Haba jubab ia ki jingkylli ba la wanrah da u MDC ka Mawkyrwat u bah Hadrian Lyngdoh ha ka dorbar tlang ka KHADC kaba kut myn hynnin ka sngi, ka Kong Rona ka la ong ba ia ki daw ym lah ban tip namar ia kane ka jingpynlait san shyieng la leh hapoh ka iing bishar.
Ka District Council ka shu ai ia ka Laisen, katkum ka Christian Marriage Act 1954.
Halor kawei pat ka mat, u CEM u Bah HS Shylla u la pyntip ba ka Council ka la ioh khajna T.15,05,250/- na ki bhah jong ki hima kaba ju siew ne ai sha ka Council 1/8 bynta na ka jingmih.
Kane ka bhah ka dei jong u snem 2017-18 na ki Hima ba kynthup ia ka Hima Sohra, Nongstoin, Rambrai, Langrin Jirang bad Nongjri.
Tang ka Hima Nongstoin marwei ka la siew 11 lak.
U CEM u la ong ba ka Executive Committee kala thoh sha ki Hima ba kin siew bad lada ki hima kim lah ban siew, kin ai da ka jingthoh sha ka KHADC, ki don ruh ki hima ba kala bun ka jinglut ban ia ka jingmih na ka daw ba kim lah ban siew.
Pdiang ka KAHDC 8 tylli ki BillKa dorbar tlang jong ka iing dorbar jong ka KHADC kaba kut mynta ka sngi hadien lai sngi lynter, kala pdiang 8 tylli ki Bill.
Ki Bill kiba la pynlait da ka iing dorbar jong ka KHADC mynta ka sngi ki long, ka jingpynkylla ne Amendment ha kaba iadei bad ka Hima Mylliem, ka Bill ka Hima Khyrim, Mawmluh Sirdarship, ka Wahlong Sirdarship, ka Mawlong Sirdarship bad ka Sohbar Sirdarship kine ki dei ki bill kiba ia dei bad ki hima, ka Khasi Hills Autonomous District Council (Constitution and the Procedure and Conduct of Business) Rules, 2018 bad ka Khasi Hills Autonomous District (Khasi Social Custom of Clan Administration) Bill, 2018.
Kiwei pat kiba la pdiang ka iing dorbar ki long ka Mawdon Sirdarship, Hima Malai Sohmat Syiemship, ka Nobosohphoh Syiemship.
Hadien ba la kut ka iing dorbar kala don ruh ka jingai khublei kyrpang na ki para dokhot jong ka iing dorbar namar kane ka dorbar kaba la kut mynta ka sngi ka dei ka iing dorbar kaba khatduh jong kane ka iing dorbar kaba mynta.
Ia ka jingkren ai khublei iaki para dkhot la kren da u bah HS Shylla CEM bad kiwei kiba la ia shim bynta lang ki long, u bah J Tynsong, Bah A War, Kong Telinia Thangkhiew, bah Ricky Shullai, bah Lamphrang Blah, bah D Wanlang, bah M Mawsor, Bah H Lyngdoh, Bah Albinus Lyngdoh, Bah Adelberth Nongrum, Kong Grace M Kharpuri.
Shillong: U Myntri ka tnad pule puthi ka jylla, u Bah Lahkmen Rymbui u la ong ba um shym la don jingtip eiei halor ka jingpynmih hukum ban bat klas bad ia ka result jong ki khynnah skul, kaba la pynbna da u Deputy Commissioner ka East Khasi Hills ia kito ki khynnah ki bym pat ai injek Niangpyrshit german ne Rubella bad Niangpyrsit (Rubella & Measles).
Haba kren myn hynnin ka sngi, u Bah Lahkmen u la ong ba ka hukum kam dei kaba mih na ka tnad pule puthi hynrei ka dei kaba la leh hi da ka bor synshar district ka East Khasi Hills.
“Ka dei ka bor u Deputy Commissioner bad, ka tnad pule puthi kam don bynta", la ong u Bah Lahkmen bad bynrap, “ia mynta ka jingtip bniah halor kane lah ban ioh na u DC".
Hynrei ha kajuh ka por, u la ong ba lada ka donkam na ka liang ka tnad pule kan sa bishar ia kane ka kam ha kine ki sngi.
“Ka sorkar lada donkam kan sa peit ia kane ha kine ki sngi namar ba ka tnad pule puthi kam don eiei halor kane, kaba la leh hi da u DC katkum ka jinglap jongu hapoh ka district", la ong u bah Lahkmen.
Ha kawei ka liang, u DC ka East Khasi Hills u Bah PS Dkhar haba pyrshang ban twad jingmut halor kane, u la ong ba um pat kwah ban ong eiei, hynrei u la kubur ba u la pynmih ia kane ka hukum kumba la paw ha ki lad pathai khubor.
“Ia mynta ngam pat kwah ban ong eiei, ngin sa shong jingialang ha kane ka taiew ban wan ban iakren", la ong u DC.Lah ban kdew ba u DC u la pynmih ia ka hukum lyngba u District School Education Officer (DSEO) ba dei ban bat ia ka klas bad ka result jong kito ki khynnah kiba khlem pat shah injekshon ia ka Rubella bad Niangpyrshit.
Ia kane ka hukum la sam sha baroh ki skul ha ka district, na ka bynta ban pynbor ia ki kmie ki kpa ban ai injekshon ia ki khun bym pat pyndep ia ka.
Hynrei la ioh jingtip ruh ba ha kane ka jingai injekshon, napdeng baroh ki district, dei tang ka East Khasi Hills kaba duna bha ka jingai injekshon jong ki khynnah, kaba la poi tang kumba 60 percent eiei.
Ia ka jingai injekshon la leh na ka bynta kito ki khynnah kiba hapdeng 9 bnai haduh kiba la 15 snem.
Shillong: Myn hynnin ka sngi ka Sohra Taxi Owners Association ka la plie pyrda ia ka jingrakhe ia ka jingdap 25 snem jong katei ka seng ki Taxi Sohra ha ka jingialang kaba la long ha Mawmihthied, ia katei ka seng la seng ha ka 22 tarik u jymmang, 1994.
La plie ia katei ka jingrakhe da u MLA ka Sohra u bah Gavin Mylliem ha ryngkat ka jingdonlang jong u SDO ( Civil), SDPO Sohra, ki Rangbah Shnong na ki shnong bapher, u Secretary ka East Khasi Hills Local Taxi Welfare Association u bah Donbok Jyrwa, ki President /Secretary barim jong katei ka seng bad la wan ruh ban pynshngain da ki nongseng ia katei ka seng ki Taxi.
Katei ka jingrakhe 25 snem kan neh baroh shisnem bad kin don bun ki prokram kiba katei ka seng ka la pynkhreh hapoh kane ka shisnem.
Ha katei ka jingrakhe ia ka jingdap 25 snem, ka Dorbar Shnong Mawmihthied ka la ai sngewbha ia ka jaka kaba heh 5000 Sq.
m sha ka seng ki Taxi bad ka jingthmu ba la ai ia katei ka jaka ka long ban tei ia ka Inter State Parking kaba dei na ka bynta ban pynbit pynbiang ia ki jaka ban pynieng ia ki kali kiba wan nabar kum na Assam bad ban bat ia ki hangtei bad nangtei pat yn ialam ia ki nongwan jngohkai sha kylleng ka thain Sohra da ki Taxi kiba na katei ka thain.
Haba ia kren bad u Rupang, u Secretary jong katei ka Association u bah F.S Lyngdoh u la ong ba ia ka jaka ka Association ka la ioh hynrei kin dang hap ban iaid ia ki kyndon kiba bun shuwa ban sdang ia kane ka kam bad u la ong ba yn hap ruh ban pynbiang shuwa nadong shadong ia ka jingtei ia ki jaka ieng kali, ki kamra ban shong ki nongniah kali, ki jaka leit bar bad kiba bun ki jingdonkam , la khmih lynti ba ia katei ka kam yn pyndep hapoh shisnem bad hadien kata yn sdang ban bat ia ki kali kiba nabar hangtei.
La antad ba ha katei ka jaka kin rung kumba 500 tylli ki kali ban pynieng.
U bah Lyngdoh u la ong ba u MLA ka Sohra u bah Gavin u la kular ba un iarap ban pyntyllun ia katei ka kam haduh ba kan da long kam namarba kane ka dei ruh ka thong kaba hakhmat jong u.
Utei u nongialam ki Taxi na Sohra u la ong ba kumba ka long mynta ki don kumba 185 tylli ki Taxi ha ka thain Sohra sdang naduh Lad Mawphlang -Sohra bad kham sharum jong ka Sohra.
U la ong ba kitei ki Taxi kim shym la ioh jingmyntoi eiei na ki nongwan jngohkai kiba wan sha ki thain Sohra hynrei ki im kamai da kaba kit ia ki briew jong katei ka thain hi kiba leit ba wan man ka sngi.
U la iathuh ruh ba ki nongwan jngohkai kiba wan sha katei ka thain ki wan beit da ki kali Assam bad da ki spah tylli ki Assam ki tuid sha Sohra ha ka shisngi.
Ka seng ki Taxi ha Sohra ka la ong ba lada lah ban pyndep ia katei ka thong jong ki kan long ka jingkyrkhu ia ki nong Sohra naba kan wanrah ia ka ioh kam ioh jam, kan kiew ka kamai kajih hynrei kumba ka long mynta u Secretary u la ong ba ia ka pisa na Sohra la wan khat da ki kali Assam.
U la buh thong ruh ba katei ka jaka ieng kali kaba yn shna hangtei kan ialeh ban pynbiang ia ki kali katkum ka jingdonkam jong ki nongjngohkai bad watla ki kwah da ki kali ba rem ruh hap ban leh kumta katkum ka jingiaid ka por.
Shillong: Ka Executive Committee jong ka seng ki nongtrei ASHA ha kane ka jylla kaba la tip kum ka Meghalaya ASHA Workers Union (MAWU) ka la shim ia ka rai ban shong shah thngan naduh ka 27 tarik mynta u bnai ha Parking Lot kaba don ha Addl.Secretariat ha nongbah Shillong.
Katei ka jingshong shah thngan ka dei kaba khlem pud bad miet bad sngi tad haduh ba ka sorkar kan sngap ia ka jingdawa jong ki.
Haba ia kren bad ka General Secretary jong ki ASHA, ka kong Mirajune Myrsing ka la ong ba ka EC mynta ka sngi ka la shim ia ka rai ba naduh ka 27 tarik mynta u bnai yn sdang ban shong shah thngan khlem pud ha Addl.Secretariat.
Ka la iathuh ba ha katei ka jingshah thngan kin don da ki spah sngut ki ASHA ki ban wan ban ia shim bynta.
Ka la iathuh ba ym shym la pan jingbit satia hynrei la shu pyntip sha ki bor District.
Ki ASHA ki la shim ia ka rai ia khih da kaba shong shah thngan namarba ka sorkar kam shym la sngap ia ka jingdawa jong ki watla ki la kyrpad na ka por sha ka por.
Lah ban kdew ba ki la sdang ia ka jingiakhih jong ki da kaba sangeh treikam hynrei kim shym la ioh jubab na ka sorkar bad mynta ki la shim da ka rai ban shong shah thngan.
Katei ka jingiakhih jong ki ka dei halor ka jingdawa jong ki ban ioh ia ka bhah la jong kaba kim shym la ioh la katto katne snem mynta.
Nongstoiñ: U bah Blanding Warjri u ba dei ruh u MDC ka Mawthadraishan Konstitwensi, myn hynnin ka sngi u la leit ban rung bad pyniasoh noh ia lade lem bad ki nongbud sha ka Seng Congress.
Ia katei ka jingleit pyniasoh Congress u MDC ka Mawthadraishan lem bad ki nongbud jong u la pdiang sngewbha ruh da u President ka DCC u bah bah B.Nonglang ha ka jingialang kaba la long hapoh Congress Bhawan ha Nongstoiñ.
Ha katei ka jingialang pdiang burom la ia donlang ruh u bah James S.Lyngdoh Working President ka MPCC, lem da baroh ki nongkitkam jong ka DCC lem ki president jong ka NBCC kiba kynthup ia u bah Gabriel Wahlang, bah Kimfa S.Marbanniang MLA/MDC ka Rambrai Jyrngam Konstitwensi ha kajuh kapor kum u President BCC, u bah S.Rashir President MBCC, bah Phamdarsis L.Nonglait President Mawthadraishan BCC bad u bah Rasor Rani President Mairang BCC.Haba ai jingkren ha katei ka jingialang pdiang burom u bah James S Lyngdoh u la kyntu ia ka Party hapoh ka District ba kan nang pynkhlain ia ka party bad ba kin don ia ka jingia tylli hapoh ka Seng bad u la ong ruh “Kum ki kyrtong jong ka party haba ki jop na ka party ki dei ban iai neh ha ka party ym dei ban ryngkang diengkpher".
Na ka liang jong u bah Blanding Warjri haba kren ha katei ka sngi u la ong ba ka jingrung ka jing u sha katei ka party ka long hadien ba u la peit bad bishar bniah ba dei tang ka party Congress kaba don ka jingkyrmen hapoh ka Jylla.
Katba na ka liang jong u bah B.Nonglang President DCC pat u la kyntu kynpham ban ia treilang bad ka party bad ba yn leit ban pynkhlain ia ka party ha Mawthadraishan bad kyrmen ban ioh ruh ban jop ruh ha kine ki MDC ilekshon ki ban sa long shen.
Nongstoiñ: Uwei u rangbah uba la tip kyrteng kum u Jelegis Ryntong 34 snem ka arta u ba dei ruh u nongniah taksi u la leit ban ujor da ka ehajar ha thanad Shahlang pyrshah ia u wei u briew halor ka jingkynnoh ba u la wan ban byrngem byrsit ia u tei u nongniah taksi.
Kat kum ka jingujor jong u tei u rangbah u la ong ba ha ka 7 tarik mynta u bnai katba u tei u rangbah u dang kit passenger ban leit sha Iew Shahlang hynrei kyndit kynsan kynsan u tei u briew u ba la tip kum u Donbokstar Ryntong na ka shnong Riangkhain u la wan ban byrngem siat ia u tei u rangbah da ka pistol khlem kano kano ka daw.
Shuh shuh ka tyllong khubor ba la ioh ka iathuh ruh ba u tei u briew u bala leit byrngem siat ia u tei u rangbah u dei u ba la bna nam bha halor ka jingdakaid ka jong u ha ka jinglong jingim ka jong u bad ki pulit hadien ba kila ioh pdiang ia katei ka jingujor ki la rejistar ruh ia ka case bad ka jingtohkit ka dang iaid shakhmat.
Nongpoh: Haba kren sha ki nongthohkhubor, hadien ba la wai ka jingialang hapdeng ki 3 kynhun kaba la long myn hynnin ka sngi ha Circuit House-Nongpoh (Ri-Bhoi District), u MLA ka Umroi u bah George B Lyngdoh, u la ong ba ka jingialang ka dei beit ban ia kren thik tang na ka bynta ka roi ka par bad ka shongsuk shongshngain jong ki briew kiba shong basah ha khappud ka Meghalaya bad Assam khamtam eh ia ka Block I bad Block II katba ia ka kam pud kam sam pat u la ong ba la ieh ha ki bor sorkar bad ha ka bor jong ki Chief Secretary ka jylla Meghalaya bad Assam kiba dang don mynta hapdeng ka jingiapynbeit.
U bah George u la ong ba ha kine ki khyndiat bnai ki la mih ki jingiakynad bad ki jingbym ia sngewthuh jingmut ha khappud bad ka la poi ruh sha u pud ban mih ka jingpynpra ia ki ing briew kiba la dep shna.
U la ong ba kane ka kynrum kynram ka mih na ka daw ba ka don ka jingbym biang ha ka rukom pyniaid ia ki kam ki jam bad ba ka don ka jingiapher ha ka rukom treikam.
U la iathuh ba hapoh Karbi Anglong ki kam pynroi ki tuid sha ki paidbah lyngba ki District Council bad ka District Council kam ju pyntip sha ki bor sorkar ia ki kam pynroi lane ki projek ba ka leh ha kaba u DC jong ka Hamren ruh um don jingtip eiei ia kane.
U la ong ba kane ka jia kumjuh ha KHADC ne JHADC haba ki leh ia kino kino ki kam pynroi ki bor district kim ju don jingtip bad haba jia eiei pat ha ki jaka ba ki ai skhim ka mih ka jingeh naba ki ar tylli ki bor District kim don jingtip eiei ia kane bad hap ban ia tohkit bniah ban lap ki dei ki kam pynroi jongno.
Ha katei ka jingialang u bah George u la ong ba la ia mynjur lang ba dei ban thaw da kawei ka kynhun kaba hakhmat eh ban lum ia kitei ki jingtip haba don ki kam pynroi bad dei katei ka kynhun ka ban lum ia ki jingtip baroh bad ki District Council ruh kin pyntip sha katei ka kynhun ym ban pan jingbit hynrei ban shu pyntip khnang ba haba don ki kam pynroi kan suk ia ki bor District ban tuklar ia ki kam ki jam baroh.
Nangta u la ong ba ka long ruh kaba donkam bha ia kitei ki District Council ba kin ia kynduh lang na ka por sha ka por ban ym mih ka jingiasngewthuh bakla.
Na ka liang ka KHADC, u bah Latiplang Kharkongor u la ong ba nangne shakhmat haba don ki kam pynroi ha Block I bad Block II, ka District Council kan ym donkam shuh ban pan jingbit nangno nangno ruh, hynrei kan shu pyntip sha ka Assam tangba kan tip ba kan ym mih kano kano ka jingshah pynjulor.
Katba u nongiasaid ain ka District Council u bah Erwin K Sutnga u la ong ba na ka liang ka District Council ki la pynpaw ha ka jingialang ba kim shaniah ia ki pulit Meghalaya ne ki pulit Assam kiba don ha khappud, kumta la dawa ba ka sorkar India ka dei ban buh da ki shipai ki swar lane ki CRPF ban shong ha katei ka jaka.
Shillong: Ki nongpyniaid mobile telephone ha ka Jylla, ki la ia kynduh myn hynnin ka sngi, ia U Bah Prestone Tynsong, myntri rangbah ba ar ka sorkar Jylla, ha kaba ki la iakren ia ka jingeh jong ki paidbah, ha kaba iadei bad ka jingtreikam jong ki mobile phone.
Hadien ka jingiakren, ki bor pyniaid mobile, ki la mynjur ba kin ai jingmut sha ka sorkar Jylla, ia ki jaka ba ki pynleit jingmut ha kaba pynbiang ia ki mobile network jongki, ha kaba ka sorkar kan sa pyrkhat ban pynbiang ia ki jingdonkam ba ki thmu.
Ha ka jingiakren, U bah Tynsong, ula kyrpad ia ki kompeni mobile, ba kin ai jingtip sha ka sorkar, halor ka rukom trei kam jongki, kaba long shisien man la ka lai bnai, khnang ba ka sorkar kan ioh jingtip kaba shai, halor ka jingshakri jongki ia u paidlang ka Jylla.
Shillong: Ki kmie ki kpa, kiba don ha ka lama jong ka  All Meghalaya School Parents Association, ki sngewkhia jur halor ka hukum, kaba la pynmih da U  Deputy Commissioner, East Khasi hills District, kaba 2tarik Naiwieng 2018, ha kaba ula bthah ia ka  DSEO, East Khasi Hills, ba dei ban bat ia ki result jong kito ki khynnah skul, ki bym shym pyndep ia ka injekshon jong ka Rubella, kaba la leh ha ki khyndiat taiew ba ladep.
“Kane ka pyni kumba ngim don shuh ha ka synshar paidbah, hynrei ba ngi im ha ka synshar thombor bad ba ka dei ka jingbym lerkam jong ka tnat ka koit ka khiah, ba kan ai ia ka jingtip kaba biang bad kaba shai sha ki kmie ki kpa bad ka dei na katei ka daw, ba ka hiar shibun katei ka jingleh injekshon.
Ka long kaba ym lah ban sngewthuh ba kumno ka jingpheil jong kawei pat ka tnat, kan iuh noh ia ka hok jong ka tnat pule puthi lane ka  Right to Education Act" ong shuh ka khubor.
La ong shuh shuh ba ha ka ain jong ka RTE, ba kito kiba khanglad ban pynkiew klas ia ki khynnah, ki dei kiba pynkhein ain bad kumta kin shah pynshitom bad la ong ba mynta ka dei ka kamram jong ka sorkar Jylla, ba kan pynshitom ia utei u ophisar, uba pynkhein ia katei ka ain bad uba byrngem ban bat ia ki result jong ki khynnah skul, ong ka kyrwoh na U bah Banshai Marbaniang, President jong katei ka seng.
Ka  A’chik Holistic Awakening Movement (AHAM), kaba dei ka seng, kaba la ialam da U  Champion R Sangma bad kaba dang shu mih pyrthei shen, ka dawa ba dei ban siew noh mardor ia ka tulop ba lai sngi jong ki nongtrei ka Garo Hills District Council, hapoh jong U Nohprah, lane katei ka seng, kan pynlong da ka jingshah thngan, kaba khlem buh por ban pynkut ha khmat ka iing sah u myntri rangbah bad U Chief  Executive Member jong ka GHADC.Ka kyrwoh khubor, ka dawa ruh ba dei ban pyntrei kam noh ia ka ain jong ka  Garo Customary Law (GCL), ka bym pat treikam satia haduh mynta.
Aizawl: “U Blei, u don ia ka plan na bynta ka seng NPP bad u don ia ka plan, kaba khraw bha na ka bynta jongngi" ong U Conrad Sangma, ha ka jingialap elekshon mynta ka sngi ha ka nongbah Kawnpui jong ka Tuirial Constituency.
U Conrad, ula kynnoh ba ka seng Congress, ka la pynduh tiket  ia U MLA ba mynta, U Hmingdailova Khiangte bad katei ka jingleh, ka dei ba ka shet kylla ia ki nongjied jong ka Tuirial Costituency.
“Nga kular ba hadien jong kane ka elekshon, ngin dei ka bor kaba kongsan bha ban thaw ia ka sorkar bad U Pu Khiangte, un don ha ka kynhun myntri" ong shuh U Conrad.
U Conrad, ula ong shuh shuh ba ka seng Congress, ka la pheil, ha kaba pynurlong ia ka jing angnud jong u paidlang ka Mizoram bad kumta katei ka jing bym larkam jong ka seng Congress bad ka jingshet kylla jongka ia u paidlang katei ka Jylla, ka dei pynban ka kabu ksiar ia ka seng NPP.Ka NPP, ka iakhun 9 tylli ki Constituency, ha ka jingdon ka iing dorbar kaba 40ngut ha katei ka Jylla.
Haba kren shuh shuh halor ka nongrim, ba ka ieng na ka bynta ki rit paid bad ki Khristan, U Conrad, u ong “Haba ki paralok kristan jongngi, ki shah leh bein, ka dei ka NPP, kaba ieng ban iasaid na bynta jongki bad haba ka pyrthei baroh kawei ka sngap jar bad ka leh mynthi, hynrei ka NPP, ka ieng ban kren na bynta jongki, kaba kynthup ruh haduh ha Parliament.
U Conrad, u ong shuh shuh ba ula wan sha Mizoram, ban pyn ia tylli ia ki jaitbynriew rit paid bad u da kyrpad ia ki paidbah ba kin jied namarkata ia ka seng NPP.Hadien ba la shah ialam ha ka Meghalaya kaba kamai 389, ka Nagaland ka la kamai 332/8 da kaba knieh 49 ha kaba u Abrar Kazi u tied 129 katba u Nitesh u kamai 38 ron, bad u Sedezhalie u kamai 68 ron.
Ha kawei ka jingialehkai, ka U-23 Col CK Nayudu Trophy ka plate group pyrshah ia ka Uttarakhand, ka Meghalaya ka la kamai 27/2 haba beh ia ka Uttarakhand  kaba kamai 220 ha ka jingiakhun kaba long ha Dehradun.
Ka Meghalaya kaba jop ia ka jingkynting pisa, ka la ap ktem ha kaba u Arbin Singh u kamai da 3/59.
U Kartik Pawar u kamai (2/26), u kapten Akash Kumar (2/27), Lokesh Turaha (2/55) bad u Md Nafees (1/43).
Ki phew hajar ngut ki nongrep, ki la wan tur mynta ka sngi ha Mumbai, ha kaba ki la ia kynduh ia U Devendra Fadnavis, myntri rangba ka Jylla bad dawa ba u dei ban map noh ia ki ram jong ki nongrep.
Katei ka jing ia kynduh jongki, ka long hadien phra bnai ba ka sorkar BJP, ka la kular ban peit ia ka khia ka shon ki nongrep ha katei ka Jylla, hynrei katei ka jing kular, kam shym urlong satia haduh ha kine ki sngi.
Ki nongrep, ki dawa ba dei ban pyntrei kam pura ia ka jingmap ram ia ki nongrep, kumba la kular da U Fadnavis ha u snem ba ladep bad ban pyntreikam pura ia ka jingmynjur jong ka  MS Swaminathan Commission, ha kaba ka sorkar ka dei ban siew tam 50% na ka dor kaba la pynlut da ki nongrep bad nangta sa ka hok ia ki nongrep, ba kin don la ki jong ki jaka rep jaka riang bad ban siew bai lutksan ruh ia ki nongrep, kiba mad ia ka jingrang tyrkhong.
U Pratibha Shinde, General Secretary ka Morcha, u iathuh ba ki nongrep, ki rah lang ia 2 kilo u khaw bad shi kilo u dai bad kitei kin shong sah ha Mumbai, haduh ba kin da ioh ia ki mat jingdawa jongki.
Kitei ki nongrep, ki wan ialum lang ha ka lama jong ka Lok Sangharsh Morcha, ha kaba ki iaid da ka kajt na Thane, haduh 13 kynta, haduh ban poi ha Mumbai.
Kane ka dei ka jing ia kynduh ha ka sien kaba ar, ha kaba ki nongrep, ki la wan ia kynduh bad u myntri rangbah hapoh ka phra bnai.
Kham mynshwa, ki la don 35hajar ngut, kiba wan ban ia lum lang ha ka 12tarik Lber 2018 bad ha katei ka jing ia iaid paidbah, ki la ioh ia ka jing kular na ka sorkar BJP, na bynta ki jingdawa bapher jongki, hynrei ka mih ka jing kulmar jingmut jongki, namar ba tang kawei ruh ka jing kular, kam shym la urlong satia haduh ha kine ki sngi.
Kane ka dei ka jingthoh kaba rit ban tang shu puson khyndiat ha kaba ïadei bad kane ka Ri Hynñiewtrep Hynñiawwasa jong ngi kaba ngi shait sngewtynnad ban khot ieit kum ka –bad.
Ha kane ka jingpuson, ngin phai khyndiat sha ki por kiba la leit kiba ngi khot ki aïom ksiar aïom rupa ha ka por ki sotti juk, bad ruh ka juk diengïei ha ka por ki phareng.
Kaba ar pat, ka dei ka por kaba mynta kaba ngi dang ïa im, bad kaba lashai ka dei kaei kaei kaba ngi ngin sa pynwandur ïa kaba mynta.
Ki khraw pyrkhat jong ka jaidbynriew kum u myllung Soso Tham, Sohblei S.Sngi Lyngdoh, H.O.Mawrie, L.G.Shullai bad kiwei kiwei de ki thoh, ki kren ba ma ngi ngi dei ki pateng jong ka Bri U Hynñiewtrep Hynñiawwasa bad ma ngi ruh ngi long ki bynta jong kita ki jaidbynriew  Khadhynriewtrep Khadhynriewskum.
Kumba u ma L.G.Shullai u ong “ki Thaiñ ki lumlang, ka kur ka tehsong, Jaidbynriew kawei ngi long.
"Ki don ki briew kiba ong ngi dei ban klet noh ïa kiba lah dep namar kim lah ban wanphai shuh lane ki shu pynkulmar ïa ka jinglong kaba mynta, ki don pat kiba ong ym dei ban klet ïa kiba lah dep namar ki dei ki jinghikai kiba ngim dei ban leh shuh arsien lane ban mad shuh arsien.
Hynrei ha ka jingshisha pat, ngi dei ban shim ïa kine baroh ar namarba ki long kiba donkam, bad dei lyngba ka bor jong kine kiba ktah ïa ka jinglong briew man briew jong ngi kaba mynta.
Kum ka nuksa, hato ki thma kiba la ïa umsnam da ki paradoh parasnam jong ngi ha ki por mynshuwa kim donkam shuh ïa ngi ban kynmaw? La dei ïa ngi ba ngin klet noh, namarba ka histori ka lah dep? Hynrei, ka don jingktah ne em pat ha jingim jong ngi kaba mynta lane ha ka Jaidbynriew jong ngi kaba mynta? Ki Khla Wait ka Ri jong ngi lane kita ki Khyndai Bah-Ryntieh kum u Tirot Sing Syiemlieh, Kiang Nangbah, maieit Hopingstone Lyngdoh bad kiwei kiwei de kiba la pha ïa la ka jingim khlem da paw satia ha ki sla jong ki kot histori, kaei kaba la pyllong ïa ki ba kim kheiñ shuh wat ban shah ïa kata ka jingïap ka ban sa bam duh ïa ki na ka bynta jong ka Jaidbynriew jong ngi? Hato ym dei na ka bynta jong phi jong nga? Hato ym dei da ka jingjaw snam jong ki ba ngi lah ïoh ban lehtrai hapoh kane ka Ri Hynñiewtrep Hynñiawwasa jong ngi? Lada Ym don maki ban pyllait ïa ngi ha ka por ki phareng, phi tharai ba ka Sorkar India kan pyllait? Haba ka sorkar India ka dang khreh ban klun lut ïa ki jaka ki puta jong ngi lada ka ïohlad wat haduh mynta ruh.
Ngi ong ba ka pyrthei ka la kylla, ïa kata te ngim lah ban len, hynrei kita ki bor kiba pynlong ïa kata ka jingkylla kim ju kylla pat.
Lada ngi ïit bad peit sani bha ïa ka jinglong jong ka imlang sahlang jong ngi mynta, kata ka jingshisha (reality) kaba ngi la lap mynshuwa haduh mynta kam pat kylla, hynrei ka pher tang ha ka dur ka dar jong ka, hynrei kaba pynlong ïa ka pat kam pat kylla tang khyndiat ruh.
To ngin peit ïa kita ki bor kiba la pyllong.
Balei ki phareng ki buhai shnong hangne hapoh ka Ri Hynñiewtrep Hynñiawwasa, lada ym dei ïa ka spah kaba ngi don.
Tharai lada ka ri jongngi ka dei ha ri shyiap lane ri thah, tharai don hi ban wan ïaleh thma pyrshah ïa ngi? Ki wan ïa leh na ka bynta kaei? Kane ka jingbuhai shnong kam pat sangeh haduh mynta ha kane ka Ri jong ngi, namar balei ngi don ka umpohliew-spah ka ban ym rngad shuh, ngi don ka suiñbneng kaba thiang kum ka umngap, ngi don ki briew kiba bha bad jemnud kum ki paro, ngi don ki briew ruh kiba tynneng matlah khlem tip tynrai lajong, bad kumta ter ter kaba pynsuk bha ïa kita ki suri kup snieh langbrot ban leh katba mon ha kata ka pyntha ba ngi don.
Kita ki briew kiba wan buhai shnong shane shapoh kane ka Ri jong ngi ka dei ka juh hi ka jingmut kum ki phareng, ba ngi don spah ngi don ka dud ka ngap, bad ngi dei ruh kiba bha bad jemnud.
Lada ngim dei kiba bha, hato ka dorbar jong ka Hima Nongkhlaw kan shah hi ïa u Iskat Sahep (David Scott) un pom surok? Ha kajuh ka por ruh ha kaba ïa dei bad ka por mynta lada ngim dei kiba jemnud hato ngin buh jingkylli hi ba “balei ngin khang lane ban buh kyndon ïa ka/u khun ka/u kti lane ka/u kur ka/u jait ba kin shongkha pathar kat shaba lap lane balei ban khanglad ïa kata ka jingsngew parabriew"? Hato ka jingtei kynroh jongphi sawdong jong ka ïing jongphi ka pyni ba phi isih ïa ki paramarjan jong phi lane phi isih ïa kiwei? Hato kamut ba phim don shuh ka jingsngew parabriew ne ba phin ïada ïalade na ki nongshun? Ka jingbuhai shnong kaba mynta lei ka long kaba ma bha, namar ka long kaba jar-jar, kaba sop-sop, kaba long kum ka sarang kaba sop ïa u nar, wat lada u heh sa katno katno ruh lada u trai lane ki trai kim sumar ïa uta u nar un lwet beit hi ploiñ ha ba kut.
U phareng u wan ha ka por mynshuwa tang ban tuh, da dep tuh pat u phet.
Nyngkong u long kum u paralok, hadien pat, u da bishar bha ïa ka jinglong jingman jong ka jaidbynriew jong ngi, bad ynda u la tip u pyntreikam ïa ka buit-tuh jong u, long kum u lok jong ngi uba dei u nongtuh uba ngim pat tip hynrei uba swait pat ïa ka ïing jong ngi kaba u thmu ban tuh.
Ynda u lah ïoh ban tuh u phet noh um wanphai shuh.
Kata ka jingbuhai shnong u phareng ka long kumba shu wan troh lut katba don katba ngat ha kata ka por ba u troh, lada dei khyndiat ne shibun ruh.
Ka jingbuhai shnong kaba mynta ka long ba ym dei shuh kum ki phareng, mynta ka long ba ym dei tang ban buhai, hynrei ban long trai ruh syndon.
Uta uba wan buhai un sa long trai bad uta uba long trai lypa un sa kylla long u mraw pynban ha u nong buhai shnong ba tang shipor.
Ki don ruh ki bor kiba don jingma kiba wan rung hangne hapoh ka Ri jong ngi ha kine ki kyndiat por kiba la leit, bad ki dang treikam haduh mynta ruh, ki dei kiba nabar kiba pyrshang ban pynkulmar jingmut ïa kata ka jingngeit tynrai jong ngi ïa la ka jinglong kyrpang jong ka jaidbynriew jong ngi.
Kine ki bor ki la rung wat ha sor ne ha nongkyndong ruh ban pynrung da kawei ka jingmut jingpyrkhat ka ban thaw jingkulmar ïa kata ka jingngeit tynrai ïa la ka jong ka jaidbynriew.
Kine ki bor ki kham ïohlad bha ban pynbieij ïa ki briew jong ngi kiba khlem tip bha ïa la ka jong ka tynrai lajong, lane ïa la ki jinghikai tynrai lajong jong ka jaidbynriew jong ngi, bad ruh ïa ki shnong ki thaw kiba dang sah ha ka dum ka synñia.
Ka jinghikai jong ki ka ktah bad ka pynkulmar jingmut bha ïa ka jingmut jingpyrkhat jong ki para Ri para Jaidbynriew jong ngi, bad kane, ym ba ka ktah tang ïa ka jingmut jingpyrkhat jong ki, hynrei tad haduh ki thied ki trai jong ka jinglong briew jong ngi kaba ngi khot ka riti bad ka dustur.
Bad kaba la thikna ka dei ka jingthmu ban pynsynjor ïa ka jinglong tylli bad jinglong ryntih jong ka jaidbynriew jong ngi.
Kane ka long kum ka tiar barieh (secret weapon) jong ki phareng kaba la khot “pynbynta lane pynlamwir (ïaki) bad sa synshar (pat hadien)", kum ha ka phareng, “divide and rule" policy.
Kumba la kdew haneng ba ka jingtynneng ruh kadei kawei na kiba sniew, ba kane ka jingtynneng kam dei eh ïa ka riam ka beit, ka niam ka rukom, ka bam ka dih, ka rukom leh rukom thew bad kumta ter ter, hynrei ka thew ruh ha ka liang ka thoh ka tar bad ha ka pyrkhat pyrdaiñ.
Ngi ïohi ba wat ha kaba ïadei bad ka thoh ka tar bad ka pyrkhat pyrdaiñ ruh ki don ruh ki khep ki khep ba ki nongthoh kiba batai lamwir lane khlem nongrim ha kaba ïadei bad ka kolshor, ka imlang sahlang, riti dustur, ka jingmut ba shalyndet jong ki jingleh jong ngi (meaning of action) bad ki jinghikai jong ngi, bad ha kaba ïadei bad ka rukom pyrkhat rukom pyrthew ha ka liang ka ktien ka thylliej bad ka jingjylliew jong ka jingmut jong ki bad ka jingkren ba shalyndet jong ki.
Kine ki nongthoh ki dei kiba tynneng na ka jinghikai bad ka jingbatai (theoretical expalanation) jong kiwei bad ki pynïahap bad kane ka jaidbynriew jong ngi, bad haba ki thoh lane ki ring jingmut ha kaba ïadei bad kane ka jaidbynriew jong ngi, ki ring jingmut lane ki pynwandur na kita ki jinghikai kiwei, ym kumba ngi kwah da ka jingmut jong ngi hi, nangta pat bad kin sa batai pat kumba kita kiwei ki batai ïa ka imlang sahlang jong ki (Westernisation/Modernisation).
Haba kine ki nongthoh ki batai da ka jingstad jong kita kiwei, ym da ka jong ngi, hangne ruh ngi sngewthuh ba ym tang ba ki batai, hynrei ha kajuh ka por ruh long kumba ki pynngeit jubor ba ngi long kumba long kita kiwei bad ruh ki pynbor ïa ngi ba ngin leh kumba leh (practice) kita kiwei, namar la kheiñ ba ka jingstad lane kaei kaei kaba ka jaidbynriew jong ngi ka leh lane ka don, long kumba ngi leh khlem don jingmut lane khlem don nongrim, kaba shu leh bieij.
Kum ki para jaidbynriew jong ngi, ngi dei ban kynmaw ba kymba ka jinglong kyrpang jong u Shynrai Lakadong hapoh kane ka Bri jong ngi, ngi ruh ngi dei ban long kumta.
Une u jingthung u dei uba la ai kyrpang da U Blei Tre Kirot ïa ngi ba u da long kyrpang shisha tang ha kane ka Bri jong ngi.
Hooid, lah ban thung sha kiwei pat ki jaka hynrei ym lah ban pynïaryngkat bor ïa kata ka jingkhlaiñ jong u ha kaba ïadei bad ki bor dawai ba u lah ban pynmih kum hangne hapoh ka Bri jong ngi, ha kita kiwei ki jaka ym lah ban ïoh ïa kajuh ka bor dawai kaba u sei kumba u sei hangne hapoh Bri jong ngi.
Lada ma ngi ruh lada ngi mut leit long trai sha ka Ri jong kiwei tharai kan eh hi ïa ngi ba ngin lah ban ïoh ïa ka hok longtrai kumba ngi ïoh hangne ha Ri lajong kumba long u Lakadong, namar ba um dei trai ïa ka khyndew, kumta ban san ruh um lah bha.
Ka jinglait jong ngi na ka jingshah leh donbor ha kiwei kam pat da slem than hi ruh, na kti jong ki phareng la kumba 60 snem tam, na ki Assamese pat kumba 40 snem tam eiei.
Ngi sngewthuh ba wat kita ki rang bad ki thei ïaleh laitluid ha kine ki por khamtam ha ka por ka Assam, kim pat da ïoh bha hi ruh wat tang ka jingjah thait lane ka jingjah jrem, hynrei ki la ïohi shuh sa da kiwei pat ki jingma, hato kin kmen hi ban ïohi ïa kane? Ka juk jong ki ka la kut, ka sah sa tang ka jong ngi pat.
Ka jingieit kaba ki kaitor ki shait rwai ba ka dei kaba lah ban pynmadan lut, ka lah ban pynjngi wat sha shilliang duriaw, kaba pynmatlah ruh.
Kane ka dei kaba shisha, dei na ka daw ka jingieit, ki khlaw ki btap, ki dieng ki maw, ki lum ki wah, wat ïa ki shnong ki thaw bad ïa ka mariang khamtam ruh ki la madan shisha.
Kane ki ong ka jingieit spah.
Sa kawei, dei na ka daw ka jingieit, ka jinglong kyrpang ka kheiñ kur khein kha, ka tip-kur tip-kha, ka kamai ïa ka hok, ki kyndon jong ka riti ka dustur, ka hok long trai jong ka jaidbynriew ruh kiba la ïeng rasong naduh kulong kumah ki la madan bad ki la khyllem lut mynta dei na kata ka jait jingieit kaba ngi khot ka jingieit matlah lane ka jingieit ba pynmatlah.
Hooid ka jingieit ka pynlah ruh ban pynjngi sha shilliang duriaw, dei na kata ka daw ki dkhar kiba na sha shilliang duriaw ruh kim salia ban jngi ban poi sha kane ka ri jongngi namar ba ki ieit eh ïa ka.
Sa kawei ruh ki paro jong ngi ki long kiba jemnud ki pdiang sngewbha ïa kita ki jait jingieit.
Baroh hi ngi donkam ïa ka spah, namar khlem ka spah ruh ngim lah ban pynkiew ïa ka jaidbynriew, hynrei kaba sniew ka long ka dei ba ka jingkwah jong ngi kaba la palat kaba ngim ithuh ithaw shuh kaba pynmatlah ïa ngi haduh ba ngim ithuh shuh ba la kumba batbor lane ksihbor ruh ïa ka mariang.
La long kum uto u briew bad ka syiar ba kha pylleng ksiar, ban ïohnoh ïa kata ka pylleng, u pynïap syndon ïa kata ka syiar.
Hynrei kaei kaba jia ïa u, kata ka spah kaba u ïoh da kaba u pynïap ïa kata ka syiar ka duh noh.
Bad ka mariang jong ngi ruh ka long hi kumjuh, kam lah ban kha hangta hangta, kane ka jingleh jong ngi ka pynïap ïa ngi dalade ïalade hi.
Ngi die ïa ki jaka ki puta jong ngi mynta sha kiwei pat ki jaidbynriew, hynrei ngim pyrkhat pat ba hadien ki pateng la pateng kin sa dei ki khun ki pyrsa jong ngi hi ki ban sa thied kylliang na kita kiba ngi la die.
Ngi die sha ki bar jylla san shah na kata ka dor ba ki para jaidbynriew jong ngi ki pan, lashai pat yn sa thied kylla ma ngi sa na ki, ngi lah hi tharai? Haba tang mynta ruh ngim lah, dang don jingkyrmen hi sa lashai?Ka jingma mynta hapoh ka Ri lajong jong ngi ki dei ki para Ri jong ngi hi kiba ïa die ïa la ka jong ka Ri dei na ka daw ka jingkwah lane rhah spah bad kwah burom eh, hynrei ha kaba khatduh ka pynpoi sha ka jinglong mraw.
Kita ki nongdie Ri ki dei kita kiba die ïa ka jinglong trai jong ki halor ka khyndew ka shyiap, namar, ka khyndew ka shyiap ka dei ka thymmei jong ka jinglong trai (identity) jong ka jaidbynriew jong ngi hapoh kane ka pyrthei kaba ngi im.
Ka jingrhah spah rhah burom eh jong ngi kam ai eiei ïa ngi, khamtam ïa ngi kum ki jaidbynriew ritpaid.
Lada ka spah bad ka burom ka lah ban ai nam ïa ngi bad pynkiew kyrdan ïa ngi nga tharai ba U Sing Manik uba la shet kylla bad uba la die ïa u Syiem Tirot Sing Syiemlieh lane U Long Sutnga uba la die ïa U Kiang Nangbah sha ki Phareng kin jin da lah ïoh ïa ka nam kaba khraw bha na ki phareng lane kin tei mot ïa ki ruh, namar kat ka jingleh jong ki ban pynsngewbha ïa kata ka jingkwah jong ki ban ïoh kem kat ïa U Syiem Tirot Sing bad ïa U Kiang Nangbah kam dei kaba kai lada ngi pyrkhat katkum ha ka juk jingai burom (military ranking) kaba mynta.
Hynrei ki ïoh aiu kum U Sing Manik bad Long Sutnga? Lada dei ki kur ki jaid dang sngewtynnad hi wat tang ban kam kur ïa ki kiba la nud ban die kat ïa kine ki syiem bad ïa ka jaidbynriew? Kaba donkam ïa ngi mynta ka long ka jinglong tylli kawei ka jaidbynriew, ka jingpynneh pynsah ïa kiei kiba la don, lada dei ki mar jong ka mariang, lane kiei kiei kiba ngi thaw hi kum ka riti ka dustur, ka kolshor, ka jingnang jingstad tynrai, bad ka jinglah jong ngi ban pyntyllun lang ïa ka imlang sahlang jong ngi ryngkat bad kita kiwei ki imlang sahlang ha kaba ïadei bad ka jingkylla ka por.
Katkum ha ka jaidbynriew jong ngi, ka jaka ka dei ka nongpynithuh ïa ngi bad kita kiwei ki jaidbynriew, bad ha kajuh ka por ki briew jong kata ka jaidbynriew jong ngi kiba pynithuh ïa kata ka jaka lane ka Ri jong ngi.
Mar sien ong Ri Khasi lane Ri Hynñiewtrep Hynñiawwasa, ki briew ki lah sngewthuh ba dei ma ngi kita ki briew kiba shong ba sah ha kata ka Ri lane jaka, bad mar sien ong ruh ba ngi dei ki khun Hynñiewtrep Hynñiawwasa lane khun Khasi Khara, ki briew ki la tip ba kata ka jaka kaba ngi shong ngi sah ka dei ka jong ngi.
Namarba la ai kyrteng kajuh ïa ka jaidbynriew bad ïa kata ka jaka lane ka Ri jong ngi kumjuh.
Kamut ba ka jaidbynriew bad ka jaka kim don jingïapher.1.
Kaba donkam eh ïa ngi mynta ka dei ba ngin lah ban leh eiei na ka bynta ka Ri bad ka Jaidbynriew jong ngi ba ngi dei ban don ka jingsngew ïatylli kawei hapdeng jong ngi, ka Jingïaieit para ri para Jaidbynriew, kiar na ka jingsngewïapher ha  kaba ïadei bad ka jingwan jong ngi na kino kino ki thaiñ, ha kaba ïadei bad ka ktien ka thylliej kaba ngi ïakren, ha ka niam ka rukom, ha ka jinglong duk ne riewspah, ha ka jingnang jingstad, ha ka kyrdan kaba ngi don, bad kaba khatduh eh ka dei ka Jingïatylli kaba khlem kheiñ poh iwei ïa iwei.
Hynrei to ngin long kum ki syntiew kiba san ha la ki jong ki rong bad kiba suhsieng ha la ki jong ki jingiwbih bad kiba pynitynnad da kata ka jingbunrong bad da ka jingbun jait jong ki hapoh kata ka kper ba ki san.
To kita ki jingïapher kiba la kdew haneng kin long kiba suhsieng bad kiba pynitynnad ïa kane ka Ri bad ka Jaidbynriew jong ngi.
To ngin pynsma iwbih noh ïa kane ka kper da la ki jong ki sap ki phong jong ngi kiba la ai da U Blei Tre Kirot kum kata ka sap kaba kita ki syntiew ki skud ki don ha la ki jong ki jong.2Kane ka juk kaba ngi don mynta kam pher eh na kata madan thma kaba ngi hap ban ïaksaid bad ïaleh ban ïoh ïa ka hok bad ka jinglait na ki jingma ki ban sa wan ha ka lawei jong ngi bad wat ïa kaba mynta ruh.
Mynta ngi hap ban don ka mynsiem ieit jaidbynriew, kam pher lada ngi don ha kano kano ka kam, lada dei naduh ki nongkhrong haduh ki nongsynshar hima lane jylla ki dei ban ong ngan trei na ka bynta ka ri, ym dei shuh na ka bynta ïalade lane na ka bynta kata ka kam ban pyndep ïa kaba ki bat, hynrei ka jingkut jingmut bad ka jingsngew kyrkhu ïalade ba dei lyngba kata ka kam kaba ki la ïoh ka dei ka lad ban leh eiei na ka bynta ka jaidbynriew.3.
Ngi hap ban sdang naduh tynrai, naduh na ïing, haduh ha skul, ha kolej, unibarsiti bad kumta ter ter shaduh ki kyrdan baheh bahaiñ.
Kum ïa ki kunlung khynnah ngi dei ban thep ïa ka jinghikai tynrai kiba kongsan ban tip bad ban sngewthuh bad ieit ïa ka jaidbynriew, hikai bha shaphang kita ki riewshlur lane ki khla wait ki la leh aïu na ka bynta ka ri bad ka jaidbynriew, bad ha ïing ha sem ruh dei ban hikai ïa ki akor khasi, lane kino kino ki akor ki ban tei ïa ki.
Ki kmie ki kpa ruh ki dei ban pynshlur ïa ki khun ha kaba ïadei bad ka kam pule puthi bad ban long kum ki khraw pyrkhat.
Ha skul ruh dei ban shut bha ïa ka jabieng jong ki bad hikai ruh ïa ki suki pa suki ba kin tip ïa ka jingkitkhlieh dalade ïalade hi, kumba la leh ha ri Japan.
Dei lyngba kane kin sa roi ha ka jingmlien jong ka jingkitkhlieh bad ka jingtreihok.4.
Kum ki samla ngi dei ban don ka mynsiem kaba kut jingmut ban trei shitom bad smat bad sting ha ka kam pule puthi bad ruh ban ym sngewpoh ban trei ha kano kano ka kam.
Namar lada ngi trei hi ïa kano kano kam, kiba nabar kim don jaka shuh ban kam ïa kita ki kam kiba don hapoh kane ka Ri jong ngi.
Mynta lei katno ka jingikmen haba ïohi ba ki para jaidbynriew ki la mih madan ban die wat ïa u shana khleh ruh.
Da ka jingtrei shitom hi jong ki ïa kane ka kam ka la pynduna ïa kita kiba na bar ban wan trei ïa kata ka kam namarba ngi la don hi kita ki nongtrei jong ngi.5.
Kum ki samla pule, lada long katba lah, pyndep beit sha ki kyrdan kiba shakhmat lane kiba heh.
Hooid ka jingduk ka lah ban khanglad ban jam sha ka thong khamtam lei sha ki thaiñ nongkyndong, hynrei to ki kur ki kha, lane ka kur ka jait kan peit lang ïa kane ka jingduna.
Namar, da ka jingïaraplang la lah ban pynkiew lane ban shan na kata ka jingduk jingduna.
Ym dei ban pyrkhat sniew da kumne kumtai da kaba ong “lada ki nang ki stad kin ïa ai aïu hi ïa ngi?" Hynrei dei ban don ka mynsiem nohsynnianglang khlem da khmih lynti ba uta/kata ba kin ai aïu ynda ki la ïoh ban kheit ïa u soh.6.
Ka kur ka jait ruh ka dei ban batskhem bha ïa ka riti ka dustur tynrai bad dei ban peit bniah bad husiar bha ha kaba ïadei bad ka jingshongkha shongman, khamtam ha ka jingshongkha khleh.
Nyngkong kan pynthohbria ïa ka ïing ka sem, kaba ar ïa kan pyntngit ïa ka kur ka jaid, kaba khatduh ïa ka jaidbynriew hi baroh kawei.
Dei na ka daw ka jingtlot jong ka kur ka jait jong ngi ban teh lakam ïa kita ki nongshim kabu ka sa ban khia ruh ïa ki district council jong ngi.7.
Ka ïing ka sem ruh ka dei ban pynshlur ïa ki khun ki kti ba kin trei shitom bad ban jam sha ki kyrdan kiba heh.
Kim ju dei ban pynduh jingkyrmen ïa kita ki khun kiba kwah ban ïoh ïa kata ka kyrdan bad ka burom kaba sha khmat, lane ban ong ba kin ym ïoh kam wat lada ki pass ïa ki kyrdan kiba heh ruh.
Ki kmie ki kpa kiba leh kumta ki dei kiba sah dum lane ki dei kiba shu pynleit skul ïa ki khun tang ba kin ïoh pisa ban bsa kylla ïa ki bad ki bym kheiñkor ïa ka jingkordor jong ka jingnang jingstad.
Lada ngi ïa kren ïa ka pisa, ngin khuslai aïu? Lada long nongkhrong ruh ïoh pisa beit, bad ka tulop jong ki nongkhrong pynban kaba kham heh ban ïa ka bai bylla sngi mynta.
Hynrei ngi donkam ka jingstad ban pyllait na kata ka kam khrong, namar ka dei ka kam kaba poh.8.
Kumba la ong ba kane ka dei ka madan thma kaba ngi ïaleh mynta, ngim dei ban pynïapher iwei ïa iwei para jaidbynriew, namar ha madan thma, ym ju don ba pynïapher ba phi dei na ka niam aïu, lait tang ha ki thma niam, ym don ba pynïapher phi dei na ka ïing kaba kumno, ka jingduk ne riewspah, phi bam daei, phi dih daei, thaiñ naei, kur aïu lane jait aïu, la phi long engineer ne phi long nongthoh kotkhubor ne, la phi long ki nongtong dohkha lane ki nongtong briew ruh (kum ha ka ktien khristan) bad kumta ter ter, ngi hap hi ban ïa mih madan lang ha ka juh ka lama.9.
Lehse kata ka jingsdang jong ngi kam lah ban jia noh hangta hangta, hynrei kan bam da ki rta briew pateng la pateng.
Dei lyngba ka jinglah ban weng ïa kita ki nongwei na kawei ka pateng (generations) sha kawei pat lada dei ha kano kano ka kam lyngba da ka jingtrei shitom jong iwei pa iwei hapdeng jong ngi da ka jingnang jingstad bad ban kiew sha ki kyrdan baheh baheh bad ban trei lut ma ngi hi ïa ki kam baroh kiba don hapoh kane ka Ri jong ngi.
Lah ban dei naduh ka kam die shana khleh shaduh ka kam Governor.
Bad kaba donkam ruh ban husiar na ka kam shongkha khleh.
Lada ngi lah ban leh shuwa tang ïa kine ka mut ka Ri jong ngi kan sa long kum ka Ri Japan.
Ki Japanese ki trei hi ïa kano kano ka kam, ta ka daw kim long mraw hano hano ruh.10.
Khie thiah noh ko para Ri para Jaidbynriew katba ka umsaw kam pat wan, mynta ka dang dei tang ka um nala jong no re jong no kaba shu pynsma iwli ïa kane ka shnong jong ngi, dei na ka daw ka jingbym leh khuid lane ka jingbym phikir hi ma ngi ban pynkhuid.
Lada dei da ka umsaw te kan rat lut naphang.
Phi tip ba katba ngi dang biang u khaw ha ïing mynta ngim khuslai, ngi im sadhai pahuh pahai khlem pyrwa, lada ngi ïoh ngin dang troh ruh wat na ïing jong kiwei ruh.
Ngi ïashrut ruh para ma ngi hi, ngi ïa knieh bor synshar ruh para mangi hi, ngi ïa beiñ ïa khoh ruh para mangi hi bad kumta ter ter, ngi pyndonkam bakla ruh ïa ka riti ka dustur, ïa ka ktien ka thylliej bad ïa ka kyrteng jong ka ka jaidbynriew tang ban pynngop paidbah, hynrei ngim ïohi ba ka pynjot pynpra bad ka pynïapher, ka phiah ïa jaidbynriew pat hadien namar ka jingmut jong ngi ka ïapher na ka jingmut ki longshuwa ki manshuwa jong ngi.
Hynrei ynda lah wan da kata ka umsaw kaba heh kaba nabar ka ban sa bam duh, hangta te ngin sa ïatylli.
Hynrei ka jingïatylli ym ban ïada, hynrei ban lait na ka ïap, lane ngin hiar thma ma ngi dalade ïalade hi hapdeng para mangi namar ka jingkyrduh lane ka jingshah synshar hano re hano ki ban sa pynbynta ïa ngi.
Te ko para Ri to ngin ïa pyrkhat thymmai noh ban ïatylli lang kawei ka jingmut kawei ka thong lane ha kajuh ka lama kumba ki longshuwa manshuwa jong ngi ki la leh ha ka por mynshuwa por ba dkut U Sohpetbneng da kaba lum lang ïa ki paid Hynñiewtrep Hynñiawwasa ha ka dorbar ban wad ïa ki daw ki nia kiba la pyllong ïa ngi hapoh ka jingdum, bad ban wad noh da kawei ka nongrim ka ban sa ai ka jingshai bad ka ban sa  teh sa khum biang ïa ngi ha kajuh ka lyngwiar ka shlem jong ka jingmut ban tei biang pat ïa kane ka jaidbynriew ba la sakma jong ngi ka ba la ïaid matlah mynta khlem ki nonglam lynti ba shano  kan poi.
Te ha shuwa ba kata ka umsaw kan poi lane kan tap ïa ngi, ngin ïatylli noh ban ïatreilem ban pynbha noh ïa kane ka Ri bad ka Jaidbynriew jong ngi, khnang ba ngin lah ban ïada ïa ka ha ka jaka ba ngin ïaksaid na ka ïap.
Khublei Chi Hajar Ngooh.
Ka Shillong Lajong FC kan iakhun pyrshah ia ka lahduh ka I-League  mynshem snem ka Minerva Punjab FC lashai ka sngi ha JN Stadium ha Shillong por 5 PM.Ka tiket lah ban ioh na The Mobile Centre Khyndai Lad bad na Counter ka SSA ha Polo.
Ha ki jingialehkai lai tylli shabar na la iing, ka Lajong ka la shah pynliem lut ploin bad ka la jop tang shisien ha ka jingialehkai ha la iing bad ka rem shisien ha la iing.
Ka la shah rem ha ka Indian Arrows, Gokulam Kerala bad ka Churchill Brothers Goa shabar na la iing bad ha la iing ka la shah rem ha ka East Bengal bad ka la jop tang shisien ia ka Aizawl ha ka iing.
Ha kane ka kynti, ka Lajong ka la sei bad iasoi tang ia ki nongialehkai na ka ri bad kiba bun ki dei na kane ka thain mihngi hi khlem da wanrah nongialehkai nabar ri kumba long ha ki snem ba la dep hapoh ka jingialam u coach u bah Alison Kharsyntiew.
Hapdeng kine ki jingshah rem, u coach u bah Alison um shym la kubur ba ka dei ka jingbym biang ki nongialehkai hynrei u la ai daw ba ka dei na ka jingbakla.
“Nga sngew hun iaka jingialehkai ki khynnah jong nga ha kiba la dep hynrei ki don ki jingbakla ka jingshah rem jong ngi khamtam ha ka rukom ap dien", la ong u coach u bah Alison.
Halor ka jingduna ka bor met bad ka rynieng bad ki nongialehkai nabar ri haba ianujor bad ki khynnah na kane ka thain, u bah Alison u la ong, “Ia kata, ngi dei ban long kiba sted ha ka rukom ialehkai, namar katba ngi dang suki kan pynioh kabu ia ki nongialehkai ba kham jrong".
Ha kawei ka liang, u kapten u Samuel Lalmuanpuia u la ong ba ka klob, u la kyntait ba ka kynhun ka tlot hynrei u la ong ba ha kaba iadei bad ka aiom ba la dep, ba don lang ki nongialehkai bar ri, kane ka kynhun kaba mynta ka kham biang hynrei kaba donkam ka long ban ialehkai kham satar.
“Ki sing kim ju thiah, ha kano ma ka por kin khie thiah.
Kumba long kiwei ki klob, ngin khie khlieh biang bad kane kan long ha kane ka sngi Thohdieng.
Ngi donkam ban khur lai point na kane ka jingialehkai lashai ka sngi", la ong u kapten ka Lajong.
Ha kawei ka liang, ka Minerva Punjab ka la pynliem dang shen ia ka  Aizawl FC da 2-1, ka iakhaid ia ka Churchill Brothers 0-0 bad ka shah rem ha ka Real Kashmir FC da 1-0.
U coach ka Minerva u Paul Munster u la ong ba kum ka lahduh kam donkam ban sdang, bad ka donkam ban sdang naduh bas dang.
“Kum ka kynhun lahduh, ngi donkam ban sdang naduh ba sdang.
Ka jingialehkai sdang kam dei kumba ngi kwah bad ka jingjop ka dei kaba donkam", u la ong.
U Munster u la ong ba ka itynnad bha ia ka rukom ialehkai ki nongialehkai ka Lajong haba peit ha TV.“Ki don ki nongialehkai na ka jylla, kiba ialehkai da ka jingthrang bad jingangnud ban lehkai bha.
Ka dei kaba sngew tynnad ban iohi ia kane ka jingialehkai kaba ka klob kaba la ialehkai tang da ki nongialehkai na iing lajong".
Jowai:U President jong ka “Chankylliang Development Society" u ma Chanki Lyngdoh, uba long ruh u MDC jong ka Jaintia Hills Autonomous District Council  ha ka jingpyllait khubor mynta ka sngi ha Jowai, u pyntip ba kan don ka jingiakop pynher Kotkudi, ki jingshad, ki jingrwai tynrai (Traditional Sings and Dances), ka jingiakop ialeh Moopoin bad ka iakop tem jingtem tynrai  ha kane ka 7 bad 8 tarik Nohprah ha Madan Wahsalu, Sabah-mooswang, West Jaintia Hills District.
U ma Chanki Lyngdoh u ong ruh ba ha baroh kine ki ar sngi naduh ka nohphai sngi yn don ka jingiakop tem jingtem na ki kynhun bapher bapher napoh ka Rilum Jaintia bad nabar kum na Calcutta, Guahati, Kohima, Imphal bad ia kane ka Concert la pynlong da ka jingiatreilang ka Rympei.
Com Company Private Limited ha ryngkat ka Chankylliang Development Society, West Jaintia Hills District.
Nangta  u ma Chanki Lyngdoh u ong ruh ba kane ka ia put ia tem, kan long kawei na ki Tamasa kaba heh ha Rilum Jaintia, naba tang na kiba nabar Jylla Meghalaya ki la booklypa ia kumba 150 tylli ki iingjain sahmiet ha sawdong kane ka Madan Wahsalu, Sabah-mooswang bad ia ka dor ka tiket ka long Rs 250 shi khlieh briew, pynkut u ma Chanki Lyngdoh haba kren ha ki Nongpathai khubor hynne ka sngi ha Jowai.
For the implementation of National Health Mission in the State of Meghalaya, the office of the Director of Health Services (MCH&FW) Meghalaya, Shillong invites application from eligible and interested candidates for the following posts on Contract Basis as per detailed below.
No of posts:- 1 (One)Place of posting:- Directorate of Health Services (MCH&FW), Meghalaya, ShillongUpper age limit:- up to 35 years.
Essential Qualification:- Bachelor’s degree in any field.
Experience:- 5+ years experience in the field of Public Health Programmes or any health-related.
No of posts:- 1 (One)Place of posting:- Civil Hospital, ShillongUpper age limit:- up to 35 yearsEssential Qualification:- Should be a Medical graduate (MBBS) with 5 years of experience in clinical care preferably related to infectious diseases.
No of posts:- 1 (One)Place of posting:- Directorate of Health Services (MCH&FW), Meghalaya, ShillongUpper age limit:- up to 35 years.
Essential Qualification:- Bachelor’s degree in any field.
Experience:- 5+ years experience in the field of Public Health Programmes or any health-related.
Salary:- AS per NHM Meghalaya norms.
NHM Meghalaya Recruitment 2018- How to applyApplication complete with Bio-Data should reach the office of the Director of Health Services (MCH&FW), Upper New Colony, Health Complex, Laitumkhrah, Shillong-793003 on or before the 5th December 2018 up to 4.00 P.M.The envelope containing the application should be super scribed with the name of the post applied for.
Applicants should apply on plain paper/Standard Form with complete Biodata along with attested copies of all testimonials indicating the following information in a structured manner:- (1) Post applied for (2) Name (IN BLOCK LETTERS) (3) Date of Birth (4) Permanent Address (5) Address of communication (IN BLOCK LETTERS) (6) Qualification in detail (7) Two Passport size photographs (One duly attested and the other unattested) (8) SC/ST Certificate (9) Contact No, Email address (10) Experience Certificate from relevant authority (11) Signature.
Advertisement No:- No.DHS/MCH/NRHM/Appt-Advt/Pt/56/2014/6078For more details, Please check the.
Ha ki kynta ba khadduh ha shwa ba un iap, U John Alley Chau, ula thoh shithi sha la ki kmie ki kpa, da kaba ong “Wat dom ia ki lane ia u Blei".
U Chau, u samla uba na America, u leit rung sha ka dew lynnong jong ka Andaman and Nicobar, kaba dei ka dewlynnong kaba dang sahdien shibun eh bad kaba ki briew, ki im ha la ka jong ka pyrthei bad kitei ki briew, kim ju ia khleh ruh bad ki briew kiba nabar.
U Chau, u leit sha katei ka dew lynnong, namar ba u kwah ban pynkylla ia ki sha ka niam Khristan.
Ha ka 16tarik Naiwieng 2018, ula thoh shithi sha la ki kmie ki kpa, da kaba u ong “Ma phi Mei Pa, phi lah ban mutdur ba nga wan shane da ka jingsngew shongshit, hynrei nga kwah ban pynbna ia ka kyrteng jong U Jisu sha kine ki briew.
Wat ju dom ia ki lane ia U Blei, lada nga shah pyniap".
U Chau, ula sot ruh ia ki kyntien jong ka Baibl, na ka Jingpynpaw 7:9-10, ha kaba u ong ba ki dei ban sngew hun ialade bad long kiba kohnguh bad ba kin sa ia shem biang, ynda kin ia kynduh ha ka Khet jong ka Jingpynim.
“Ki don ar tylli ki sum kiba jrong bha bad ki la nang wan shajan jongnga bad nga la pyrta bad ong “Ka kyrteng jongnga, ka dei U John.
Nga ieid ia me Jisu" ula thoh shuh shuh.
“Nga sngew diaw pynban, ba nga pyn kyndit ia ki, nga iohi ba ki dang pynap bha ia ki sum jongngi.
Nga kem ia ka dohkha bad nga kawang sha ki, hynrei ki nang wan tur hi shajan jongnga".
“Ani nga la shah siat da ki sum, ha uwei u khynnah rit uba dang kumba shiphew snem antad bad uba lyngkot ka rynieng jongu bad u la siat ianga bad u sum, ula ngam ha ka Baibl, kaba don ha ka kti jongnga" ula ong shuh shuh.
Ha ka 15tarik Naiwieng, U Chau, uba la shu siew da ka dor ia ki nongtong dohkha, ban leit ialam ia u sha katei ka dew lynnong, ula shah siat ha kitei ki jaitbynriew Sentinelese.
Ha ka sien kaba nyngkong, ula wan phai noh na katei ka dewlynnong, hynrei ha ka sngi kaba bud, haba ula leit biang, ula shah siat pyniap bad kitei ki jaitbynriew ki la rah krong ruh ia ka met iap jongu.
Shillong: Mynta ka sngi, ki nongshong shnong jong ka Raid Marwet, ki la wan tur sha ophis jong U Syiem ka Hima Mylliem bad katei ka long, halor ka jingsngew pyrshah jongki, ia ka jingthmu ban die jaka sha ki bor shipai.
Kat haduh ba thoh ia kane ka khubor, ym pat ioh jingtip bha kaba shai bad U Rupang.
Com, un dang buddien ia katei ka jingjia.
Shillong: Mynta ka sngi, la pynlong ia ka jingialang jong ki Deputy Commissioner lem bad ki Superintendent of Polie jong ka Ri Bhoi District lem bad ka West Karbi Anglong District, West Jaintia Hills na ka bynta ban iakren ia u pud u sam ha Block I & Block II.La pynlong ia katei ka jingialang ha Circuit House, Nongpoh.
Ka kong RM Kurbah DC Ri Bhoi District lem bad ki bor District na Assam ha ka jingialang ha Nongpoh.
Kat haduh ba thoh ia kane ka khubor, la iathuh ba katei ka jingialang jong ki bor District, ka la wai bad ka dang shu sdang pat mynta sa ka jingialang, kaba ar, ha kaba la wan ia shim bynta da ki MLA, ha kaba U bah George B Lyngdoh, u wan shim bynta na ka liang jong ki MLA Ri Bhoi bad na ka liang ka Khasi District Council, la wan shim bynta da U Bah James Sylliang bad U bah Latiplang Kharkongngor, kiba dei ruh ki Executive Member jong ka KHADC.La iathuh ba na ka liang jong ka Assam, la wan mihkhmat da U Dr Mansingh Rongpi, uba dei U MLA ka BJP na Baithalangso Constituency bad nangta sa U Executive Member jong ka Karbi Anglong District Council.
Kat haduh mynta, ym pat shym la ioh satia ia kano kano ka rai, kaba mih na katei ka jingiakren, hynrei la iathuh ba ki bor District na Ri Bhoi, na West Jaintia bad na Karbi Anglong, ha ryngkat ki MLA, kin sa kren hadien ba la wai kitei ki jingialang baroh ar tylli.
Shillong: Myn shisngi, ha ka por 12 baje shiteng sngi, ka la pynkyndit ia kiba bun ki paidbah ha nongkyndong bad ha sor ha kaba la don ka jingkhih kaba jur bad ka jingsawa kaba jam kaba la sngew shyrkhei bha kaba la jia kyndit kyndit.
Katei ka jingjia ka la pyntieng bad ka pynher syrngiew ia kiba bun ki paidbah khamtam ki khynnah skul kiba dang thoh eksamin.
La iathuh ba ha kiba bun ki jaka ki la don ki jingjulor kiba malu mala kum ki jingpait iit, ka jingor pait ki kynroh bad kiwei pat.
Kawei na ki jingjia ka dei kaba la jia ha ka skul Lam Jingshai RMSA Secondary School , 12 Mer Mylliem.
Katei ka skul ka la or pait naba ka la don ka jingsawa kaba jam bha kaba la jia ha ka por 12 baje mynsngi kaba dei ruh ka por ba ki khynnah skul ki dang thoh eksamin.
Haba ia kren bad ka Headmistress jong katei ka skul ka kong Darilin Kharumnuid ka la ong ba ha ka por ba jia katei ka jingjia ka skul baroh kawei ka la khih, ki khynnah ki la kyndit bad ka de ika por ba dang iaid ka eksamin, ka la ong ba ki khynnah klas IX pat ki la mih lut shabar bad ka dei ha ka por 12 baje eiei.
Lah ban kdew ba hynnin ka sngi, ka la don ka jing sawa kaba jur ha ki bynta bapher jong ka nongbah Shillong, kaba la pynlyngngoh shibun eh ia ki briew.
La iathuh ba katei ka jingsawa kaba long, kumba don ka jingbthei aiu re, ka la jia ha ka por 12 baje shiteng sngi eiei.
Na ka liang jong ka NASA, hynnin ka sngi, ka la maham lypa ba ki don ki asteroid, kiba tur shajan ka pyrthei, ha kaba uwei na kitei, u iaid lynti ha ka por 7.29 AM GMT bad uwei pat ha ka por 7.49 AM GMT.Ka NASA, ka kam ba u asteroid, uba nyngkong, U VQ6, u dei uba heh, kumba 12 meter haduh 35 meter ka diameter, katba uwei pat U Asteroid VP7, u don ia ka jingheh kaba 12 meters haduh 28 meter ka diameter.
Kine ki met bneng, kiba iaid lynti sawdong jong ka sngi, la iathuh ba ki wan tur sha ka pyrthei, ha ka jingjngai kaba 2.72 million mile; tangba wat la ki don ha katei ka jingjngai, hynrei ha ka bor jong u briew, ka la dei ka jingwan tur kaba shyrkhei shibun eh.
Jowai:Ki lad khubor, ki iathuh ba ki pulit, ki la kem ia ka kong Skemlang Dkhar (44), kaba na ka shnong Iongkaluh bad kaba shong ba sah ha Jowai.
Ka kong Dkhar, ka dei kaba trei kam dewiong ha Kongong jong ka East Jaintia hills District.
La iathuh ba la kem ia ka kong Skem na Mooralong, Jowai, na ka iing sah wai jongka, da ki pulit jong ka East bad West Jaintia Hills.
Haba la phone bad whatsapp ruh U SP ka East Jaintia Hills, U bah S Nongtnger, um shym la jubab satia.
Da ka jingkem ia ka kong Dkhar, kumta baroh kiba shah kem, ki la don mynta hynriew ngut.
La iathuh ba ka kong Dkhar, kan shah tohkit san sngi, ha ki pulit.
Haduh mynta ki dang don ruh kiba jahrngai kynthup ia ar ngut ki Rangbah Shnong bad President ka Trok Owner Association ka Jaintia Hills.
Shillong: Ha ka 19 tarik mynta u bnai ha ka por 3 baje janmiet, kawei ka khynnah kaba dang 2 snem karta kaba la tip kyrteng kum ka Rosemary Thubru, ka la ngam jyllop ha kawe ika pung kaba don marjan bad ka ingsah jong ka, katei ka jingjia ka la jia ka shnong Namdong-B (WJH).
Ia ka metiap ki pulit ki la aiti sha kiba haing hasem.
Shillong: Ki nongtrei ka karkhana shna dewbilat ka sorkar, ka Mawmluh Cherra Cement Limited Employees Union (MCCLEU) ki la ai por 14 sngi ia ka bor pyniaid, ba kin siew noh ia ka tulop kaba rim bad kumjuh ia ka bai trei tam ia ka por (over time), ioh ba kin sa pynlong ia ka jingiakhih.
Haba kren mynhynnin ka sngi, u president ka MCCLEU u Bah Shanlang Diengdoh u la ong ba ka bor pyniaid kam pat siew ia ka tulop kaba rim jong ki bnai naduh u Nailar 2015 haduh Lber 2016 bad ruh ia ka bai trei palat ia ka por ne over time kaba naduh u 2013 haduh 2018.
“Ngim pat ioh ia ka tulop naduh u Nailar 2015 haduh Lber 2016, nalor ka bai trei tam ne Overtime kaba naduh 2013 haduh 2018", la ong u bah Shanlang haba kren sha ki nongthoh khubor mynta ka sngi.
Ka jinglut na ka bynta kane ka jingsiew jong ki nongtrei kam duna ia ka T.8 klur.
U la ong ba nalor kine, ki dawa ruh ba dei ban pynbeit bha ia ka rukom pynkiew kyrdan ia ki nongtrei namar ba don kiba la kham rim, kim ioh kiew kyrdan katba kiba kham shipor ki ioh kiew kyrdan, bad ban pynbiang ia ki tiar kiban ai jingshngain ia ki nongtrei namar ba ka lah ban jia ryngkhat haba ym donkam ki jingiada kiba biang, bad ban air uh ka bai sumar ia ki nongtrei kiba haiing hasem kumba ka dei.
Kumba la iathuh kine ki nongtrei kane ka karkhana ka sorkar kaba rim bha, ka jingthut ka jingpynmih ia ka dewbilat ka dei namar ba ki briew kiba iadei bad ki kam ki kor ki bor ne ki enjiniar kiba trei kim don ka jingtbit kaba biang ia ki mashin thymmai.
“Haduh mynta, ka dry process kaba thymmai, kaba dei ban pynmih 600 ton ka dewbilat shi sngi, la lah ban pynmih tang 200 ton shi sngi bad kane ka la pyndap ram", la ong kine ki nongtrei ka MCCL.Ki la kyntu ba ka sorkar ka dei ban thung da ki enjiniar kiba tbit katkum ka kor ka bor kaba thymmai.
“Ngi la buh ia kane ka jingai por hadien ba ki bor ba dei peit, kim shym la leh eiei ia ka jingdawa kaba ngi la iakynduh bad ai jingthoh man ka por", la ong u Bah Shanlang.
Shillong: U M Ngaihte, Chief Manager, SBI, Jowai Branch u la ujor pulit ba u Uttam Kumar uba dei u ophisar uba dang shah hikai u la pyndonkam bakla ia ka pisa kaba haduh T.6,55,000 tyngka kaba dei ka Fixed Deposit jong ki briew.
Katei ka jingjia ka la jai hapdeng ka 7 tarik u naiwieng 2016 haduh ka 9 tarik u jylliew, 2017.
Shillong: Ka Khasi Hils Autonomous District Council ka la mang T.7.50 klur tyngka na ka bynta ban shna ia ka Traditional Cultural Centre ha jingkieng Kalong bad ka kam ka dang iaid shaid shaid, ong u Executive Member ka KHADC u bah Donkupar Sumer haba jubab ia ka jingkylli ka kong Grace Mary Kharpuri ia ka jingtei jong ka District Council ryngkat ki jingpynlut.
Kiwei pat ki jingtei kiba kham heh ki long ban shna ia ka ophis ha Garikhana kaba T.7.50 klur tyngka bad ka kam ka dang iaid mynta.
Nangta T.1.50 klur ban shna ia ka District Court ha Nongstoiñ, T.1 klur ban shna ia ka iew dielang ha Iewduh, T.2,93,38,000 klur tyngka duna ban shna ia ka Khasi Traditional Museum ha Khasi Heritage Village kaba don ha Mawphlang, T1,61,51,000 ban shna ia ka kamra u Addl.Judge, Magistrate bad nongiasaid ain hajrong jong ka district Council Court, Shillong.
T.1.69 klur ban shna ia ka Legislative Building jong ka KHADC, T.1,32,56,000 klur ban shna ia ka tnad ophis ha Mawkyrwat, T.1,12,66,000 klur ban shna ia ka Guest House kaba don hajrong jong ka MDC Hostel bad ia katei ka kam la pyndep mynta.
T.5,77,92,000 klur tyngka ban shna ia ka Traditional Medicine Institute ha Ri-Bhoi district bad kane ka kam la ong ba ka dang iaid shaid shaid.
Shillong: U myntri ka tnad rep ka jylla, u Bah Banteidor Lyngdoh u la byrthen ia ki mahajon ban pyndonkam syndon da ka ain, lada kin dang bteng ban ot kilo beain ia ki mar rep, khamtam ha Iewduh, Shillong.
Haba kren myn hynnin ka sngi, u Bah Banteidor u la ong ba u la dep bthah ia u Deputy Commissioner ka East Khasi Hills, ba un leit tohkit ia ki mahajon kiba ot kilo beain ia ki mar jong ki nongrep ha Iewduh.
“Nga la bthah ia u Deputy Commissioner ban leit tohkit mardor ban lap ia ki briew kiba ot kilo beain ia ki mar jong ki nongrep ha Iewduh bad lada kane kam long kam, ngan leit ban jurip hi ha kawei ka sngi", la ong u Bah Banteidor.
U la ong biang, “Lada lap ia kiba ot kilo beain ia ki mar jong ki nongrep, dei ban kem syndon ban aiti sha ka ain".
Haba pynpaw ia ka jingpyrshah jur ia ka jingshah ot kilo ki mar rep, u myntri u la ong ba ki mar jong ki nongrep kiba thep ha ki byrni, haki kriah ki la shah ot kilo haduh 5-10 kilo.
“Hato ka byrni, ka kriah kan khia haduh 5-10 kilo?", u la buh jingkylli ia ki mahajon.
U Bah Banteidor ula kren ruh ia u Syiem ka Hima Mylliem bad kumjuh ia u CEM ka KHADC u Bah HS Shylla, ba kin leh eiei ia ki nongrep ba kin lait na ka jingshah ot kilo haki mahajon.
U Bah Banteidor u la ong ialade ruh u la long u nongrep bad u sngewthuh bha ia ka jingeh jong ki nongrep bad un trei na ka bynta ban bha ban miat.
Ha kawei ka liang, dang shen, ka Hima Mylliem ka la rai ba ki nongthied ki dei ban khate ia ki mar katkum ka jingkhia, da kaba thew ia ka kriah, ka byrni, ka khoh hadien ba la pynlait ia ki mar rep khnang ban tip katno ka jingkhia bad ym ban shu ot pathar 5-10 kilo khlem da thew ia ka jingkhia.
Ka hima ka la ong ba ka la maham ba ki nongthied kiba leh pyrshah yn sa leh da kaba tyngeh.
Nongpoh: Haba pynkut noh ia ka lympung ialehkai phutbol kaba la tip kum ka 1stInvitation Football Tournament, kaba la pynlong da ka CE Society ha Madan ialehkai Umdihar, ka Rongdop FC ka la ioh ban rah ia ka nam lahduh, hadien ba ka la lah ban pynliem noh ia ka Nartap FC da 5-4, ha ka jingiakhun phainal kaba la long ha ka sngi Saitjain ha Umdihar.
Ha kaba pynkut ia katei ka lympung phutbol, la sakhi da ka jingdon u Bah Donkupar Sumer MDC ka Umsning Constituency kum u kongsan, ha ryngkat ka jingdonlang u Tbn.S.S Lapang, u samla Aibor Lapang president ka CE Society Balang Umdihar lem bad kiwei kiwei ki riew rangbah jong katei ka thain.
Ka Rongdop FC, kaba la ioh ban rah ia ka nam lahduh, ka la ioh ban rah ia ka song pisa kaba long T.10,000, katba ka Nartap FC kaba la rem noh ha katei ka phainal ka la ioh ban khur ia ka song pisa kaba long T.5000.
Ha katei ka lympung ialehkai, na ka liang ki nongpyniaid jong katei ka lympung ialehkai, ki la sam ruh ia ki khusnam shimet ba kynthup ia ka nam Best Goaalkeeper ia kaba la ioh ban rah da u Secondpillar Sylliang na ka Umdihar CE Society, Best Player la rah da u Hollyjune Karo naka Rongdop FC bad ka nam Top Scorer la rah da u Lurmangkara Lyngdoh naka Mawjong.
Shillong: Ka jingialehkai phutbol ba pyllong da ka Tuber Kmai Shnong Social Cultural & Sports Club (TKSCSC), Tuber Kmai Shnong ka poi sha kaba kut ha ka 5 tarik mynta u bnai.
Ha ka jingialehkai ki Shynrang 14-snem, ka Nongsyntoin UP school ka la jop ia ka Robinson Memorial Sec.
School lyngba ka Tie Breaker da 5-4.
Ia ka nam Player of the Tournament la ioh da u Pul Phawa (Nongsyntoin UPS), Goal Keeper la ioh da u Haudamanki Lyngdoh (Robinson Memorial Sec.
School), bad ia ka nam Discipline la ioh da ka Tep Kyndait Govt.
UP School.
Ha kawei ka jingialehkai ki TEAM-B, ka Dranage FC ka la jop ia ka Khliehpynthor SC da 1-0.
Ha kane ka sngi u Bah Kerbhami Dkhar u la long kum u Kongsan.
Ha ka jingiakop Marathon por 6.00 baje mynstep, la wan shim bynta haduh 82 ngut.
Na ka liang ki shynrang, ia ka nam nyngkong la ioh da Rubi Sana, baar Loinmi Phawa, balai Wanbha Sana.
Na ka liang ki kynthei, la jop nyngkong ka Nimon Phawa, baar Beauty Phawa, bad balai la jop da ka Rukini Dkhar.
Ha kane ka sngi, ha ka jingialehkai phutbol ki kynthei, ka Kordeinlin Sport Club ka la jop ia ka Nongsyntoin UP School lyngba ka Tie Breaker da 4-2 katba ha kawei ka jingialehkai, ka Neinshnong-B SC ka la jop ia ka O.K United FC da 3-0.
Ia ka nam Player of Tournament la ioh da u Shainki Dkhar (Neinshnong -B SC), Goal Keeper la ioh da u Pharki Ryngkhlem (Neinshnong-B SC), bad ia ka nam Best Discipline la ioh da ka Kordeinlin Sport Club.
Ha kane ka sngi, la wan sakhi da u Honey Bareh (Wahehshnong Lumputhoi) kum u kongsan bad kane ka long ka kyrwoh na u Sport Secretary Shri.Pynshngain Phawa.
Shillong: Ka Sawmer ka la shah pynliem noh ha ka Nangkiewirat da 1-0 kol ha ka jingiakhun kaba long myn hynnin ka sngi jong ka lumpung Shillong Premiere League ha madan Polo, Shillong.
Ia kane ka kol ka jingjop ia ka Nangkiew Irat la thep da u Dame Syih ha ka kyllastep jong ka minit kaba 26, kaba dei ruh tang kane hi ka kol.
Ka jingjop, ka pynlong ia ka Nangkiew Irat ban khur lai point na kane ka jingialehkai.
Ha ka jingialehkai ka 2nd Division, ka Nongthymmai ka la pynliem ia ka Laitlyngkot da 2-1 kol.
Ia ka Nongthymmai la thep da u A Marbaniang ha ka 22 minit bad u R J Nongbet ha ka 78 minit katba ia ka Laitlyngkot la thep da u B Rynjah ha ka 56 minit.
Ha ka jingiakhun ka 3rd Division, ka Umphrup ka la shah pynliem ha ka Mylliem da 0-3 bad ia kine ki kol ka Mylliem la thep da u D Kurkalang ha ka 18 bad 62 minit bad u D Nongsteng ha ka 58 minit.
Shillong: U MLA ka seng Congress na Salsella konstitwensi u Clement Marak u la khlad noh mynta ka miet ha New Delhi.
U Clement 58 snem karta u la khlad noh hadien ba ka jingpang ka la ban jur ia u la katto katne bnai.
U la khlad noh ha ka por 8:15 baje mynta ka miet ha kawei ka Hospital shimet Max Super Speciality Hospital kaba don ha Shalimarbagh ha nongbah Delhi.
U Clement u dei u myntri ba peit ia ka tnad bor ding jong ka sorkar kaba rim bad u la jop biang ha ka elekshon MLA 2018 na Salsella konstitwensi.
Hadien ba la jingshitom ka la ban ia u la kham slem u la leit ban shah sumar ha Amerika ruh.
U Soitan, u trei bor bah ha kine ki sngi bad u dang im ruh bad utei u trei ban pynjot ia ka Balang Catholic, ong U Pope Francis.
U Pope, u ong ba dei ban kynnoh ia U Soitan, halor kane ka kam shait kynthei, kaba jia ha ki nongialam ka Balang Katholik ha kylleng ka pyrthei bad U Pope, u khot ruh ruh ki riewngeit ka Balang Katholik, ba kin duwai shitrhem man ak sngi ban pynduh bor noh ia U Soitan.
“Dei ban iada ia ka Balang na ki bor bymman, ong ka khubor na U Pope, kaba ha ka 29tarik Nailur 2018.
Shillong: U myntri rangbah ba-ar ka jylla u bah Prestone Tynsong u la bitar ia u Chief Executive Member ka KHADC u bah H.S Shylla na ka daw ka jingshim rai jong ka KHADC ban ym ai jingbit lane NOC ia ka sorkar ba kan shna surok na Nongstoiñ-Wahkaji-Phlangdiloin-Ranikor.
Haba ia kren bad ki nongthohkhubor mynta ka sngi u bah Prestone u la ong ba katei ka jingshim rai u CEM ka KHADC ka dei kaba la shu leh kyrkieh , ha ka jingshisha u la ong ba ka KHADC ka la dei ban ia syllok shuwa bad ka sorkar bad lada donkam ban ia kren markhmat bad ki sengbhalang ruh ka sorkar ka kloi na ka bynta ban ai  jingshai ia ki.
“Ngam lah sngewthuh shuh, u CEM ka KHADC um dei ban shim ia ka rai kaba kut, u la dei ban wan ia kren shuwa bad ka sorkar ngin shong jingialang, balei un shu shim hi ia ka rai halade marwei, um dei ban leh kumtei" ong u bah Prestone haba ia kren bad ki nongthohkhubor.
Shuh shuh u la ong ba kham mynshuwa ka sorkar ka la kynthup ia ka Mawthabah-Domiasiat kaba dei ka jaka ba don Uranium hynrei hadien la weng noh bad ia katei ka rai ban weng noh la shim ha ka jingialang jong u myntri rangbah ka jylla u Conrad K Sangma bad ki ophisar ka National Highway and Infrastucture Development Corporation Limited ( NHIDCL) kaba la long ha ka 25 tarik u nailur.
Katei ka dei ka surok kaba 68 kilomitar kaba la mang na ka SARDP-NE kaba haduh T.470 klur tyngka.
Shillong: Ka Khun Hynniewtrep National Awakening Movement (KHNAM), ka la thoh sha U Chief Executive Member, ha kaba ka pyntip ba ka  la dep ban pynlong ia ka jingkhynra labour licence jong ki bar jylla kiba kamai taxi ha Shillong bad ha kane ka jingleit khynra la lap ba ym don uwei ruh u bar jylla u ba kamai taxi u ba don ia ka labour licence na ka KHADC.Kane ka jinglap ka thew shai kdar ia ka jingtlot jong ka rukom treikam ka tnat labour jong ka KHADC.La bsuh lang hangne ia 139 tylli ki kali number bad ki kyrteng jong ki bar jylla ki ba kamai khlem ka labour licence ha ki thain Polo, Khyndailad, Mawprem, Laban bad kiwei kiwei.
Ka KHNAM (Youth Wing), ka ong shuh shuh ba ka jingioh lad jong ki bar jylla ban khaii laitlan kan wanrah ka jingma ka ba khraw ia ka jaitbynriew rit paid, khamtam haba ki la iohi lupa ia ka jingrung kyrthep jong ki bar jylla ha ka kyrteng ka khaii ka pateng.
U Bah Thomas Passah, President ka KHNAM Youth Wing, u ong ba ka Trading by non-tribal Regulation 1954 section 3A(b) “la batai shaikdar ba ka Executive Committee kan hap khmih bniah shwa ban ai ia la trading/labour licence, la u Khasi u la lah ne em ban trei ia katei ka kam bad la dawa namarkata ba ka KHADC ka dei ban pynmih noh da ka hukum ban khanglad noh mardor ia ki bar jylla ban kamai taxi bad ban pynshitom ia kito kiba leh pyrshah katkum ka ain.
Ki kyrteng jong ki dkhar, kiba kamai Taksi ha Shillong –.
U Shambhu Singh Khetasar, myntri ka sorkar Rajasthan, u leit pi  ha kawei ka kynroh, kaba don ruh bad ka dur jong ka Vasundhara Raje, myntri rangbah jong katei ka Jylla bad katei ka jingleit pi jongu, ka la khluit shibun ha ka jing ia pynmih ha ki social media.
Katei ka jingjia, ka la jia hajan ka jingialang paidbah jong ka seng BJP ha Ajmer, ha ka Sngi U Blei.
U Khatesar, u iada ialade, halor katei ka jingleh jongu, da kaba ong ba ka dei ka rukom leh, kaba naduh hyndai bad u kyntait ruh ba ka jingleit pi, ka pynjaboh ia ka mariang.
Utei u myntri, u kyntait ruh ba u leit pi, hajan ka poster jong ka Vasundhara Raje, hynrei, u iathuh ba katei ka dur, ka don kham sha pajih bad ula ong shuh shuh, ba u hap ban pi hangtei ha kynroh, namar ba kam don ka jaka leit pi paidbah shajan jong katei ka jaka, katba ialade pat, u la sam pi palat, namar ba u bunkam naduh mynstep, ha kaba iaid na kawei ka jaka sha kawei pat.
Shillong: Ka jaka ieng Taksi jong ka Jhalupra  bad ka Bishnupur, kaba don ha Yog Maya, yn pyn kynriah noh sha Keating Road, ha pyrshah ka  Goenka Workshop.
Ka surok na Bamboo Hut sha Kali Mandit, Keating Road, yn nym shah rung kali shuh bad nangne shakhmat, ki kali kin iaid noh da pyrdet, ha kaba kin wan na Kali Mandir sha Bamboo Hut.
Ka surok na  Khan Tyre Shop, Keating Road sha MESEB, yn nym shah rung kali shuh bad ki kali kin iaid noh na MeSEB ophis sha Khan Tyre, Keating Road.
Ka surok na City Panda, hajan SP office sha  Saigal Shop Keating Road, yn nym shah rung kali shuh bad yn pyniaid noh da pyrdet, ha kaba ki kali kin iaid na Holiday Home Civil Hospital sha Saigal Shop Keating Road.
Katei ka long katba kum ka kyrwoh ba la pynmih da U Superintendent of Police, East Khasi Hills, Shillong.
Da U Bah Philip MarweinKa Inner Line Permit lane ka I.L.P kam dei shuh ka subjek kaba dang mih thymmai hynrei ka la don naduh ki snem kiba rim bha.
Mynshuwa ia kane ka ILP la khot ruh ka Bengal Eastern Frontier Regulation 1873.
Ka jingmut jong kane ka long ban ym ailad ia ki heh paid bad ki paidbhur poi-ei kiba dei na kiwei pat ki bynta jong ka Ri India ban rung katba mon sha ki jaka jong kane ka thain shatei lam mihngi, khamtam sha ki jaka riewlum ritpaid kum ki jaka jong ka Sikkim, Arunachal Pradesh, Assam, Meghalaya, Manipur, Nagaland, Tripura bad Mizoram.
Ka jingthmu bakongsan jong kane ka long ba ka jingrung katba mon jong ki heh paid ha ki jaka ritpaid na ka bynta ki jingthmu bapher bapher, ka wanrah shibun ki jingeh.
Ki jingeh ki long ba ki ritpaid kin jah klep na ka jingwantyllep jong ki heh paid, ym dei tang ba ki shah tyllep bad duhjait hynrei, ki duh ia ka kam ka jam, ka kamai kajih bad ka trei ka ktah, ki duh ia ka ktien ka thylliej, ka riti ka dusture, ka niam ka rukom bad baroh ki jait riti dusture; ka khyndew ka shyiap ruh kan leit noh sha ki heh paid bad yn ym iohi ritpaid riewlum shuh.
Kine ki dei ki jingma ba la iohi naduh ka por ba la shynshar ki phareng dohlieh.
Dei na kata ka daw ki la buh ia kane ka Eastern Frontier Regulation.
Ka jingthmu hi ka long ban ym shah katba mon lane shah laitlan hynrei ka dei ban don ka jingteh lakam.
Ha katai kawei ka taiew ba la lah ka HYC ka la leit iakynduh ia u Chief Executive Member jong ka KHADC, u Bah H.S.Shylla bad la ai ruh ha u ia ka dorkhast ba ka District Council kan shim noh ha lade ban pyntreikam ia ka Innerline Permit, namarba ka sorkar ka la aiti ha ki District Council ia ka ILP ban khmih halor ka jingwantuid laitlan jong ki bar jylla bad ki mynder ri ha ki Autonomous Areas ba dei khmih da ki ADC.Dang hynnin ka ka sngi ha Madan Student, Jaiaw, ba u CEM, u Bah H.S Shylla, u la kyntu ia ki khlieh nongsynshar jong ki hima bad ki shnong ban iarap kner lem ki kti jong ki, ban khanglad bad ban phikir bha ioh wanrung ki bar jylla, ki khyllah jait poi-ei ha ki shnong ki thaw jong ka Ri Khasi, namar ki dei maki kiba tip bha ia la ki jong ki shnong ki thaw bad ki it ki hima.
U la kyntu bad kyllur jur ruh ia ki Syiem, ki Lyngdoh, ki Sirdar, ki syiem Raid bad ki Sordar shnong, ki Rangbah shnong, ki Secretary shnong bad kiwei kiwei ki khlieh nongsynshar,ban sumar sukher bha iala ki jong ki pud ki sam jong ki it ki hima, ki Raid bad ki shnong lajong.
U da kyntu ruh ban da ban ker bha ioh wan tam pud ki mynder ki poi-ei bad sa mih jingeh kiba har-rukom hadien habud, kumba la dep jia ha khap-Bangladesh bad khamtam ka jingknieh pud kaba khah khah jong ki briew na Assam.
Ha kaba iadei bad kane ka ILP ka la dei shisha ba ka sorkar jylla ka la hab ban aiti ia kane ka kam sha ki Autonomous District Council ban iakhmih lem halor kane ka bynta, namar ki District Council ki don ka bor ba la pynkup ia ki ka ki ain jong ka sorkar India lyngba ka Riti synshar jong ka Sixth Schedule bad kumjuh da ka Bengal Eastern Frontier Regulation 1873 ruh.
Namarba shuh shuh, bun bah na ki jaka jong ka jylla hi ki hap hapoh ki Autonomous Areas ba dei khmih da ki District Council bad ki District Council ki don ka bor halor ki Syiemship, ki Lyngdohship, ki Sidarship, ki Wahadadarship, ki Rangbah shnong, ki Sordar shnong, ki Syiem Raid, ki Doloiship, ki Nokmaship bad ki shnong ki thaw.
Ki D.C bad ki SP ki donbor tang halor ka Law and Order hynrei ban synshar ki dei hi ki District Council.
Lada ki Syiem, ki Lyngdoh, ki Sirdar, ki Wahadadar, ki Syiem Raid, ki Doloi, ki Nokma, ki Rangbah shnong, ki Secretary shnong, ki Nongkitkam shnong bad ki paidbah ki iarap lem ia ka District Council ban peitngor, phikir, talasi bad khang ia ki bar jylla bad ki mynder Ri ban rung ha ki shnong ki thaw jong ki, ka kam jong ka ILP ka long kaba jop thiaw, ia kaba ka sorkar jylla lyngba kita ki pulit kim kot bor bad kin ym lah satia lano lano ruh.
Ha shu bishar bniah kaei kaba la dep jia ha kine ki 46-50 snem ba la lah seh.
Ngi don kita ki Pulit kiba ap ha ki Check-gate.
Kim shym la lah ban thaw pyrthei ei ei ruh bad kim lah ban teh lakam ia ka jingwan tyllep jong ki bar jylla, ki khyllah jait bad ki mynder Ri.
Ki Seng trei monsngewbha kum ki jong ka KSU, FKJGP, HNYF, HYC, HANN.SSSS, KWADA, JSU bad kiwei ki la dawa na ka sorkar jylla ban pyntreikam ia ka ILP hynrei ka sorkar ka shu kular kai da kumne kumtai naduh ki por jong ki sorkar barim haduh mynta, hynrei kim lah satia.
Ki sorkar ki ong ban buhkai sa kita ki Entry bad ki Exit Point (E&EP) hynrei kine baroh kin ym urlong bad, lada urlong ruh hadien katno phew snem? Bad lada kin don kita ki E&EP ruh kin ym poi sha ka thong ba lah ban pyntreikam thikna ia ka ILP hynrei ki shu long kam kai.
Kin shu long tang kum ki Bula (scare crow) khlem dondor bad donbor ei ei, namarba ia kine ki E&EP ruh yn ap hi da ki Pulit bad kumba ki leh ha ki Checkgate kin leh kumta hi.
Shu pynlutksan ei ei ka pla tyngka jong u paidbah ban shim jaka shibun ban tei ia kita ki E&EP.Ki Distrioct Council pat, shuwa ban pyntreikam ia ka ILP, ki hab ban da plan janai bha kumno ban leh da kaba iashong pyrkhat bha bad saindur janai kumno ban leh.
La ka hab ban buh da ki Khyrdop ne tip kin leh kumno bad mano ban shong ha kine ki Khyrdop bad hato kin long pynban ki ktem thaw peisa kumba thaw ki Pulit ha ki Checkgate.
Tangba ka jingiarap ban pyntreikam ia ka ILP ka dei ban wan na ki Khlieh Nongsynshar- Ki Syiem, ki Lyngdoh, ki Sirdar, ki Syiem Raid, ki Rangbah shnong, ki Sordar shnong, ki Doloi, ki Nokma bad baroh ki shnong ki thaw.
Ngi shu shaniah ba ki ADC bad kine ki khlieh nongsynshar jong kine ki Traditional Institution kin ym pynlong ia ka ILP kum ka lad thaw peisa, kumba la leh da ka Trade Enforcement ha ki District Council.
S.A.KurbahKa Mukotduma hapdeng u Bah A.S.Khongphai pyrshah ïa u Bah Stanley D.D.Nichols Roy, kaba la kyllur ha ka 26 tarik Jymmang, 1965, ba la bishar da ka Gauhati High Court.
Petitioner: U Bah A.S.Khongphai u la ujor pyrshah ia u Bah Stanley D.D.Nichols Roy ban ïaleh elekshon na Cherrapunji (L.A.24) namar ba u Bah Stanley D.D.Nichol Roy u shah pyrshah ba um dei u Khasi, kumta um lah ban kyllur ban ïeng elekshon namarba um don ïa ka Jaid.
La ujor ruh ba katkum ka (Khasi Customary Law) ka Aiñ Khasi Dustur kaba shim jait na ka kmie (kynthei), u briew uba mih na kata ka jaidbynriew kaba la ithuh da ka Jaid Kmie.
Kumta, u Khasi u dei ban shim ïa ka “Jaid" na ka kmie jong u.
Um lah ban shim ïa ka “Jaid" na u kpa jong u.
La kdew ruh ba ki khun kiba kha na u kpa Khasi bad na ka kmie bymdei Khasi kim dei ki Khasi.
La sngewthuh shai ba u kpa jong u Bah Stanley D.D.Nichols Roy, u la long u Khasi bad ka kmie jong u kam dei satia ka Khasi ka dei ka Mem na America.
# Repondent No.1.
U Bah Stanley D.D.Nichols Roy u hap ban pynshisha ba u dei bad u long u Khasi.
Katto katne ki mat ki pung jingpynshisha da ki Rangbah Khasi.
# P.W.2.
U Bah Mowoon Lyngdoh uba long u Lyngdoh jong ka Sohïong, u la ong: “Ba ki bun ki rangbah khasi kiba shongkha ïa ki kynthei bymdei khasi bad ïa ki khun kiba mih na katei ka jingïashongkha kim dei satia ki khasi wat lada ki shong ki sah hapoh ka Ri Khasi katno katno pateng ruh.
"# P.W.7.
U Bah Hadwickton Nongsteng, u ong: “Ba ka shim por haduh 4 bad 5 pateng ba ki ki khun kiba mih na ka kmie bymdei khasi ba kin sa ïoh da ka Jaid Khasi.
"# P.W.8.
U Bah Keni Nongbsap, u ong: “Ba ki khun kiba kha na u bymdei Khasi u dei satia u Khasi.
# P.W.9.
U ong: “Ba u tip bha ia u Respondent No.1, kata ia u Bah Stanley D.D.Nichols Roy, bad u pynshisha ba u dei u Khasi.
"# P.W.1.
Bah A.S.Khongphai u ong: “Ba ki “Jaid Khar" ki dei kiba hiarpateng na ka kynthei (kmie) bymdei Khasi.
"# P.W.2.
Bah Mowoon Lyngdoh, u pyntikna: “Dkhar" ka mut bymdei Khasi (non-Khasi).
# P.W.3.
Goes to deny that the “Jaid Dkhars" are descendants on non-Khasi women.
# P.W.5.
U ong: “Ba ki khun kiba hiarpateng na ka ka kynthei bymlong Khasi kim dei satia ki Khasi.
"# P.W.10.
Norman Singh Syiem, u ong: “Lada ka Mei-tymmen ka long ka “Jaid Dkhar" ka la long ka “Dkhar", kata ka dei na Ri-dkhar.
"*******# R.W.2.
Prof.R.S.Lyngdoh, Head of the Department of Khasi Language and Culture jong ka St.Anthony’s College, u la ong: “Ki don ki briew jong ki Shnong War kiba long ki Khasi, hynrei kim ju don Jaid.
"# R.W.3.
Dr.S.R.Laloo, u la ong: “Ba ki briew ha Ri War kim don “Jaid.
""# R.W.4.
Phritson Kharkongor, u la ong: “Ba ka Kur jong u ka long “Jaid Dkhar" bad kata ka Mei-tymmen jong u kam dei satia ka kynthei Khasi ba la tip kyrteng “Mohkhynhong.
"# R.W.6.
Jebuni u ong: “U la long u Nong-Wahadadar kumba 27 snem bad ba u tipbha ïa u Respondent No.l kata ïa u Bah Stanley D.D.Nichols Roy ba u dei u Khasi na War Shella bad ba ki Khasi na War Shella kim ju don “Jaid.
"# R.W.8.
Hamlet Bareh u dei u Professor jong ka History ha St.Edmund’s College, u la ïoh D.Phill degree na Gauhati University halor ka Thesis “The Origin and History of the Khasi People.
" He says that: “There cannot be a Khasi without a “Jaid" but adds that now-a-days the matter of taking a “Jaid" has become a matter of choice, i.
e.
, one can have the “Jaid" of the father or of the mother or he may not take any “Jaid" at all.
"# R.W.10.
Lokendro Syiem u ong: “Ba u long u Syiem jong ka Jirang Syiemship.
" U ong biang: “Ba ki don shibun ki Khasi ha ka hima Syiemship jong u: Ba ki kpa ki dei ki Khasi bad ki kmie kim dei ki Khasi (non-Khasi).
Kine ki briew ki shim “Jaid" na ki kpa jong ki.
"# R.W.11.
Oniram Nongrum, u la long u Nonghikai Skul.
U kyllur “Ba lada ka Mei-tymmen ka dei na ka “Jaid Dkhar" ka dei ka non-Khasi ka bymdei Khasi bad kine ki “Jaid Dkhar" mynta la kheiñ ba ki dei Khasi.
# R.W.12B.Wellington u ong: “Ba u la lum jingtip shaphang ka dustur ki Khasi tynrai naduh ki snem 1960.
Kawei ka Seng “Cultural Organisation" ka la kyrpad ïa u ban ai jynthoh halor kitei ki mat haneng bad u la leh kumta.
Ka Sheila Presbytery ruh ka la thung ïa u (appointed) ban lum jingtip halor ka phang ‘ka History ka Balang Shella’.
Kat kum ka sakhi jong u: “Ba ki briew jong ka Shella, Mustoh, Nongwar and kiwei ki thaiñ War kim ju don “Jaid" (According to this witness, the people of Shella, Mustoh, Nongwar and the War area have no “Jaid").
Ka Jingpynkut (Conclusion).
Gurdon also mentions (vide page 90) three clans which are descended from three men and goes on to say “it being remarkable that in this case descent is traced originally from male ancestors and not from females.
"It appears, therefore, that although it may be true that so far as the original Khasis are concerned, every Khasi must have a Jaid and he or she can take only the Jaid of his or her mother, this does not appear to be so in the case of some other tribes like the Wars, Lyngngams or Bhois.
When the witnesses depose about the Khasi custom of having a Jaid and taking of a Jaid from the mother only, it is not clear whether they mean the Khasis only or also the other tribes like Wars, Bhois, Lyngngams and Syntengs who are reckoned as Khasis but are different from them.
In the result therefore the contention that every Khasi must take the Jaid of his or her mother only is not proved and cannot be accepted.
Exhibit 3 simply states the fact that the Election Tribunal decided that Bah Stanley was a Khasi and that an appeal was filed before the High Court by Bah Clifford and that the said appeal was dismissed.
All these are facts and there is nothing false in it.
The Objection was over-ruled.
The election took place and Shri Stanley D.D.Nichols Roy polled 12,728 votes against the respondent No.1 Sri Nichols Roy was declared elected.
Ka kyllur pynshai ha ka ktien Khasei – da u S.A.Kurbah (04.10.18).
Shillong: Ka jingiakhun jong ki ar tylli ki kynhun radbah ka Rangdajied United bad ka Langsning ka la kut ha ka jingiakhaid khlem don ba lah ban thep kol ha ka jingiakhun ha kane ka sngi Saitjain ha madan Polo.
Ka jingialehkai ka long kaba iakhaid bha bad kaba shongshit bha namar ba naduh bas dang ka jingialehkai, ki la iakhun satar bha baroh ar liang.
Ka jingiakhaid ka mut ba ki la hap ban shu iasam mar shi point ha kane ka jingiakhun.
Ha ka jingiakhun ha ka 2nd Division, ka Nongumlong ka la pylliem ia ka Mawkhar da 2-1 kol.
Ia ka Nongumlong la thep da u Anthony Kharkongor (25) bad u B Nongneng (89) katba ia ka Mawkhar la thep da u Micky Stone Wahlang (40).
Ha ka jingiakhun ka 3rd Division, ka Mawreng ka la pylliem ia ka Umlyngka da 3-1 kol.
Ia ka Mawreng la thep da u K Sohlang (16), u B D Roy Sohlang (36) da ka shut bol bad u N Rani (54) katba ia ka Umlyngla la thep da u B Lyngdoh (8).
Shillong: Ka Seng Samla Seng Khasi Seng Kmie Shillong, ka pynbna sha baroh ki nongiashim bynta napoh ki Tnat Seng Khasi bapher bapher jong ka Bri u Hyññiew Trep u Hyññiew Skum ba ka la pynkynriah noh ia ki prokram iashim bynta kumba la pynbeit ha kaba iadei bad ka jingpyni jingsngeng Tymmen kaba la buh ban pynlong mynta ka sngi 6 tarik hapoh Ing Seng Khasi Mawkhar sha ka 19 tarik mynta u bnai ha kajuh ka jaka bad ka por kumba la buh bad kapor bad ka jaka kan long hi kumjuh.
La pynkynriah noh shuwa iaka jingiakop kyntip bad iatainai kaba la buh ban pynlong ha ka 13 tartik mynta u bnai sha ka 19 tarik hi kumba la pynbeit ha kajuh ka jaka bad ka por, la ong ka kyrwoh na Bah Kyrshan Marbaniang Genl.
Secretary u Seng Samla Seng Khasi, Seng Kmie, Mawkhar Shillong.
Nongstoiñ: Ka kynhun ialehkai jong ka Shillong Lajong FC mynta u snem kala hap ban leit phai ïing noh dang kloi na ka lympung Rani Motor’s Knock out Football Tournamement (RMKOFT) bala pyniaid da ka Laitkseh Sport Club (LSC) hadien ba kala shah pynliem noh ha ka jingiakhun kaba nyngkong eh ka jong kata ha ka wat kaba nyngkong kaba la long ha ka sngi Saitjain jong ka taiew bala lah ha ka madan Mawkynjoin Laitkseh.
U rangapkol ka Marbisu u bala pyrshang ban khynrup ia ka bol kaba la rung shapoh ka kol.
Ka kynhun ialehkai jong ka Shillong Lajong FC kaba dei ruh ka lahduh jong katei ka lympung ha u snem bala lah bad kaba dei ruh ka kynhun kaba don ha ka Super Division jong ka Shillong Premiere kala shah pynliem noh na ka lympung RMKOFT 2018 ha ka kynhun ialehkai jong ka Marbisu FC ka kynhun ialehkai kaba don ha ka kyrdan 1st Division jong ka Shillong League da 2 kol la 1 kol.
Haba phai sha katei ka jingiakhun jong kitei ki ar tylli ki kynhun kala long shisha ka jingialehkai kaba itynnad haduh katta katta bad kaba la pynhun hi jrut ia baroh ki paidbah namar ka jinglah jong ki rang ialehkai ka Marbisu ba iakhun tyngeh bad ban ialehkai khambha ban ia ki rang ialehkai ka Shillong Lajong kaba la pynlong ruh ia ka Marbisu ban lam khmat da 1 kol ha ka minit kaba 19 jong ka kylla step lyngba u Banpynsngain Nongsteng.
Shuh shuh haba wan phai biang sha ka jingiakhun jong ka kylla miet ka jingiakhun kala nang kham i hun bad itynnad shuh shuh namar la sakhi ba ki rangialehkai ka Shillong Lajong kila durut tyngeh ban ioh pynphai noh ia katei ka 1 kol hynrei kim shymla ioh lad satia namar ka jingtbit ki rang apdien ka Marbisu bad na ka liang jong ka Marbisu ruh kala iakhun tyngeh ban ioh pynkhih jar biang ha kaba kala ioh ruh ia ki katto katne tylli ki kabu hynrei bun ba kila shu sepei noh na ka jingbym lah ban pynrung bha ia ki bol sha jan ka kol.
Katba ka jingiakhun ka dang khluit bha u rang ialehkai khmat ka Shillong Lajong u Parvaj Bhujia ha ka minit kaba 64 u la ioh ia ban rah shakhmat ia ka bol kaba lah ruh ban long ka kabu ksiar ia u ban ioh thep kol hynrei u rang ialehkai ka Marbisu u Banpynsngain Nongsteng u la patan bad pynur noh ia u tei u rang ialehkai ka Lajong kaba la pynlong ruh ia u nongpyniaid ban sei syndon da ka red card ia u Banpynsngain bad ai free kick ia ka Lajong bad khlem da pynsep ei ia katei ka kabu u Allan Nongbri u bala shut ia ka bol bad kala rung beit jlang shapoh ka kol.
Hadien katei ka jingshah dei red card bad ka jingshah pyniakhaid ka Marbisu Kam shymla rit mynsiem hynre kala iakhun tyngeh watla ki don sa tang 10 ngut ha madan bad ka jingiakhun ha kitei ki khyndiat minit shwa ban kut ka jingialehkai kala nang kham itynnad shuh shuh namar ba baroh ar kynhun kila pyrshang ban ia wad sa ia u nam tam bad la sakhi ruh ha ka minit kaba 83 u Parvaj Bhujia ka Shillong Lajong u la ioh ban khalah da kaba tyngeh ia ka bol hynrei sniew bok ba kala leit ban tyngkhuh noh ia u nar jong ka kol bad ka bol kala lait noh sharud.
Ka Marbisu ruh kala ioh biang ia ka kabu ban pynkhih jar sa ha ka minit kaba 88 bad khlem da pynsep ei ia katei ka kabu u Gasper Langstieh u la khyrwit ia ka bol bad kala rung jlang shapoh ka kol bad lyngba katei ka kol bala thep da u Gasper Langstieh kala pyntikna syndon ia ka kynhun ban ioh rah ia ka jingjop bad ruh ban jam pat sa sha ka wat kaba ar jong katei ka lympung ha Laitkseh.
Ha katei ka sngi ia ka nam rangialehkai ba kynsai tam la ioh ban khur da u Orestar Sad jong ka Marbisu FC u ba dei ruh u wei na ki rangialehkai u ba dang khynnah tam bad na ka liang jong ka LSC kala pyntip ba ka jingialehkai ka ban bud kan long sa ha ka 13 tarik hapdeng ka Kith United FC pyrshah ia ka Thongni FC.Shillong:Ka Supreme Court, ka la shim bishar ha ka Sngi Thohdieng ba ladep, halor ka rai jong ka National Green Tribunal (NGT), kaba dang iai bteng ban khang tih dewiong ha ka Jylla.
U Ma Lber Laloo, ula ujor ha Supreme Court, ha kaba u dawa ba dei ban pyllait noh ia ka jingtih dewiong ha ka Jylla.
Halor katei ka phang, la iakren ruh halor ka jingthoh jong ka sorkar India sha ka sorkar Jylla, kaba ki la iai thoh bunsien, halor ka jing pynkhreh jong ka Jylla, ia ka jingtih dewiong, kaba da ka buit saian ba mynta, hynrei haduh mynta ka sorkar Jylla, kam pat shym la phah jubab satia.
Halor kane ka phang, ka Supreme Court, ka la rai ban shong bishar biang ha ka 12tarik Naiwieng 2018, na ka bynta ban iakren halor ka rai ban weng noh ia ka jingkhang tih dewiong ha ka Jylla.
Nongpoh: Ki Paidbah nongshong shnong ha Killing, Ri Bhoi, ki la pynpaw ia ka jingbitar bad sngewkhia kaba jur halor ka jingbymbiang ka Network mobile ha katei ka thain.
Katkum ka jingiathuh da ki nongshong shnong ka Killing, la iathuh ba mynta la jan Ar Bnai tam, ka Network mobile ha katei ka thain kam shem la long kaba thikna, ha kaba katei ka jingthut ka Network, ka la pynjynjar shikatdei eh ia ki paidbah kiba don ha katei ka shnong, khamtam eh ha ka por ba ki donkam ban phun briew na ka bynta ki kam ba kham kyrkieh.
Ki la iathuh ruh, ba kumba ka long mynta bun na ki briew ki pyndonkam da ka Vodafone bad Airtel, hynrei kumba ka long mynta ki Network jong kitei ki company kim shem la treikam bha satia.
La ong ruh ba wat ha ka por ba don Network, hynrei kam long ban iakren phun bad ym ju don ka jingiakren kaba lah ban pynkut, namar ka jingbymbiang Network.
Shillong: Ka jingriew spah ka thain Riwar ka la nang paw shuh shuh ha ka kam jngohkai pyrthei, hynrei wat la kiba bun kim pat lah ban pynwan dur ha ka rukom kaba janai ban khring ia ki nongjngohkai pyrthei.
Ha kane ka kynti, kawei pat ka shnong ha thain Riwar (Pynursla) kaba la lah ban ong ba kan dei kawei ka jaka jngohkai kaba don ki jingbuh bad jingthaw ka mariang ba itynnad, ka dei ka Shilliangjashar, kaba jngai tang kumba 13 km eiei na Pynursla.
Hapoh u pud u sam kane ka shnong, ki don ka jingkieng jri, u maw puri, krem mawblang, ki ksaid ba itynnad nalor kiwei ki jingitynnad ka mariang, ban khring ia ki nongwan jngohkai pyrthei.
Ia kine ki jaka jngohkai pyrthei la peit bad pynbha da ka Shilliangjashar Eco Tourism Cooperative Society lem bad ka jingiatreilang ka shnong.
Kane ka shnong ka don kumba 168 tnum iing bad 850 ngut eiei ki nongshong shnong, kiba kwah ban ithuh noh ia kane ka jaka kum ka jaka jngohkai pyrthei.
