Ioanis 1:10.
Nakata kadaw ka ktien u Blei hangne ka ong – “Hynrei kat kiba la pdiang ia u KTIEN ha kita u la ai bor ban long ki KHUN U BLEI, kata ha kiba ngeit ha ka kyrteng jong u.
ka kyrteng jong u kadei u Jisu u Nongpynim ka pyrthei.
Jesus the salvation of the world, u ba long uta kein u KTIEN JONG U BLEI.Shillong: Kawei ka khynnah rit, kaba 4 snem ka rta, ka la duh noh, ia la ka jingim, haba ka iing, kaba buh dukan, ka la pluh mynta, dang step phyrngab, ha ka por 3 baje mynstep ha Bakur, West Jaintia hills.
Ka jingpluh ding, ka la jubor shi katdei bad kiba don ha katei ka iing, ki la ia phet bak shabar, ban lait na ka jingma, hynrei, kim shym la ioh shuh ban iarap ia katei ka khynnah rit, kaba la iap ha katei hi kajuh ka jaka, ong ka khubor.
La iathuh ba katei ka iing ruh, ka la ingkhong lut khait.
U Bah Daniel Khongsit, Rangbah Shnong ka Bakur, u iathuh ba katei ka jingjia, ka dei ha Khliehshnong Bakur, kaba don harud ka surok bah, ban leit sha Jowai.
Ym shym la tip satia, ia ka daw jong ka jingpluh noh katei ka iing, ong U Rangbah Shnong bad ka dorbar shnong, ka phah ia ka jingsngew lem sha katei ka long iing bad la kyrpad ia ka sorkar lem bad U MLA, ban iarap khnang ia katei ka iing kaba shem lanot.
Ka Maharashtra, hynnin ka sngi, ka la kiew shibun, ha ka jingdon kiba ioh pang covid 19 bad katei ka kiew kynsan, hadien ba ka jylla, ka la hiar, na ka bynta 75 sngi kynthih, na ka jingdon katei ka jingpang.
Ka jingdon kiba pang covid ha ka sngi thohdieng, ka long  6,112 ngut, ha kaba ki don 823 ngut na Mumbai, ha  Pune 1,015; nangta ki don 493 ngut kiba jem na ka jingpang bad sa 6 ngut kiba iap bad baroh kiba iap ha ka jylla, ki la poi sha ka 9,171 ngut.
Ka jylla, ka don ia 6 hajar ngut kiba ioh pang ha ka shisngi, ha ka 30tarik Risaw 2020 bad hadien kata, ki sa nang hiar suki suki.
Ha ka Ri baroh kawei, ki don 14 hajar ngut kiba ioh pang ha ki 24 kynta ba ladep bad mynta ki la poi sha ka  1,09,77,387, katba kiba jem, ki la poi baroh sha ka  1,06,78,048, ong ka tnat ka koit ka khiah ka sorkar India bad kiba iap, ki don sa 101 ngut ha ki 24 kynta ba ladep.
Shillong: Ki MDC jong ka BJP na JHADC ki la ong ba ka jingkren jong u Chief Minister, U Conrad Sangma ba ka don ka jingiapait hapoh ka party BJP Meghalaya, ka long kaba bakla, namar kane ka kam ka dei ka kam ing kam sem jong ka party BJP, ym dei ka kam jong ka NPP.Kane ka lah ban dei ba u Chief Minister ka Meghalaya u klet ba u dei u National President jong ka National People Party NPP ba u poi kren syndon sha ki kam ing jong ka party BJP Meghalaya, da kaba ong ba ka party BJP Meghalaya ka la don ha pdeng ka jingiapait ia pra bad shiteng na ki dkhot jong ka party ki la kwah ban weng ia u Bah Arnest Mawrie kum u president ka BJP Meghalaya.
Ki MDC, ki ong ba katkum ka jinglong mynta kam don kano kano ka jingiapait ia pra hapoh ka party BJP, kumba la kren da u Chief Minister jong ka Meghalaya uba dei ruh u National President jong ka NPP bad kumno ruh u tip ia ki kam ing ka party BJP haba um dei u dkhot jong ka party BJP bad la ong shuh ba kane ka jingkren jong u Conrad Sangma ka long kumba kren kai ki khynnah ia ka kam ing kiwei.
“Katkum ka jingshem jong ngi u Bah Arnest Mawrie President jong ka BJP u long u ba biang tam ban ialam ia ka party BJP hapoh Meghalaya mynta, u ba kren ia ka jingshisha bad u ba nud ban pynpaw pyrthei ia ki jingleh tuh ha GHADC bad JHADC, ha ka juh ka por halor ka jingkhaii dewiong beain hapoh ka jylla u president u la kren ia ka jingshisha khamtam ia ka jingbamtuh hapoh GHADC & JHADC da kaba kren lyngba ki sakhi sabut kiba la ioh lyngba ka RTI" ong ki MDC bad la ong ba  ha kaba ia dei bad ka jingkhaii dewiong beain, la iohi lang baroh man ka sngi ki jingshisha ki paw pyrthei khamtam ka jingiap jong ki hynriew ngut ha Elaka Rymbai kiba la tih dewiong bad ka jingkylla jong ki trok kit dewiong khah khah hapoh ka jylla, ka la pynshisha ia ka jingkren jong u President jong ka BJP ba ka jur ka jingkhaii dewiong beain (Corruptions).
U Dr.A.K.Nongkynrih, uba dei u nonghikai Sociology jong ka NEHU, ula khlad noh mynta ka step, ha ka jingshah sumar ha Bethany Hospital, Shillong.
U Dr Nongkynrih, ula thoh ruh shibun ki kot ha ka Khasi bad ka English.
Mar kumta hi ka Niakha ka ieng noh na jaka shong bad ka khreh ban leit noh.
“To, Rida sa khreh ngan wan lashai dang step mynta ngan leit noh shuwa mo…" La kren pynkut ktien ka Niakha“To Niakha.
" La jubab ka RidaKa Niakha ka mih noh syndon nangta.
Hadien ba mih ka Niakha, la mih ka jingiania bajur, ha iing hapdeng ka Kmie bad ka Rida halor ka jingkohnguh ban leit hospital.
U Panah ruh u la iakren lang.
“Kumno Rida phi treh ban leit haba nga la wan shim dawai kumto ruh.
Long phin leit leh aiu kein sha hospital.
?" La buh jingkylli u PanahKa Rida shiphang ka la shu sngap.
Hynrei namar ba u Panah u iai kylli shi kylli ka la jubab noh“Te i Niakha namar ba i ieid ia nga bad i la kitkhlieh ruh ia nga nadong shadong ngan ym kohnguh kumno.
" La phai ktien ka RidaKa jingiapyni nia kaba jur bha ka la mih.
Ka Kmie jong ka bad u Panah ki la pynbor ba kan ym leit shuh.
Hynrei ka Rida pat ka ieng marwei ban leit beit jia katba jia.
Ha kata ka miet namar ba ki la byrthen than, ka Rida ka la leit thiah noh khlem bam khlem dih.
“Ah! Balei ianga… Kumne mo ngan ngat…" La bynniaw ka Rida marwei ha jingthiah.
Ka Rida kam nang iohthiah shuh baroh shimiet.
Kumjuh ruh u Panah um nang thiah nang dem baroh shimiet namar la ban ka jingsheptieng bajur ioh lehse ka Niakha jong ka Rida kan shim kam ia kaei kaba u la leh pyrshah ia ka khunkha jong ka.
Kum kine ki rukom pyrkhat ki la pynjakhom ia ka jabieng u Panah.
Ha ka step babud, dang kumba phra baje ei ei, la wan ka Niakha ban pyrta,“Rida o Rida, nga la wan…" Ka la iathuh“O phi la wan Niakha… Ale ale.
" La wer ka Rida ban rung hapoh iing.
Ka Niakha ruh ka la rung bad ka la shong bhek halor ka mula.
Kham shiphang eh la Rida ka la wanrah sha bad ka Kmie jong ka, ka la shong ryngkat bad ka Niakha ban dihsha hangta.
“Khie khun khreh noh phi, ngin ia leit noh.
" La ong ka Niakha“Phin leit lang ong Nia…?" La buh jingkylli ka Niakha ha ka Kmie ka Rida.
“Biang ngan leit lang.
" La ong ka Kmie ka Rida“To ap ngan khreh noh nga ruh …" La ong ka Kmie ka RidaKumta ka ruh ka dih khohreh ia ka sha bad ka ieng nangta ban leit khreh leit khrum noh.
Haba baroh ki ar ngut ki la dep khreh ki sa ia mih nangta ban leit sha Robert Hospital, kaba don ha Jaiaw.
Ki poi ha Hospital 9:30 baje bad ki sa ioh ban ieng kham ha khmat.
Haba la rung sha ka Doctor, kaba khmih hangta, marsien ktah ka Doctor ka shu ong“Phi la shim dawai teng nangno nangno… Phi tip em ba phi la jan dap bnai artat.
"Ka Rida ka ong“Ngam tip Doctor…" Ka la saw kyrang ka dur ka dar namar ba ka Niakha ruh ka don hangta“U shong ong u Lok jong phi…" la bniah ka DoctorKa Rida ka la jnang ban jubab namar ba don lang ka Niakha.
Haba ka Rida kam iathuh ka Doctor ka shu sngap noh.
Ka phai pat sha ka Niakha ban kylli" phi dei khun ?"“Nga dei khunKha Doctor " la jubab ka Niakha“O ine i khun jong phi i la armet lah jan dap bnai tat.
" La iathuh ka Doctor“O phi ong Doctor, ka jingarsap kane ka khynnah pleng, ngam tip ei ei.
Ka ud pang ta ka daw nga wan noh shane…" La iathuh ka Niakha“Ani ka eh hi, ki khun mynta te Kong, kumne beit…" La bynrap ktien ka DoctorKa Doctor ka thoh dawai bad ki sa ia mih noh nangta.
Marsien mih nangta ka Niakha ka shu ong“Pleng pha la arsap ar phong bha mynta… Iathuh uei u Lok jong pha.
" La kren dom ka Niakha.
Shillong: U Conrad K Sangma, myntri rangbah ka Jylla, u iathuh ba  ka jingshalan ia u dewiong u ba la dep ban tih ha ka jylla Meghalaya, kan sa sdang biang hadien ba ka National Green Tribunal(NGT) ka la mynjur ban kyntiew ia ka dor die ia u dewiong.
Haba kren sha ki lad pathai khubor, u Myntri Rangbah ka Sorkar jylla, u Conrad K Sangma, u la ong,"Ka la don ka jingthut ha kaba iadei bad ka jingduna eh ka dor jong u dewiong, dang shen ka dor jong u dewiong ka la hiar palat haduh ka lah ban pynduhnong ia ki trai jong ki par tih dewiong,  namar ka dor ba la duh da ka Coal India Limited(CIL) ka la duna shaba palat hynrei ka NGT pat mynta ka la pynbna ban pynkiew noh ia ka dor jong u dewiong bad kata kadei kaba ngi kwah.
Te mynta lyngba ka jingpynbna jong ka NGT ngin iaid shakhmat ban pyllait noh ia u dewiong ba la dep ban tih".
Shillong:U Chief Executive member (CEM) jong ka Khasi Hills Autonomous District Council u bah Titosstarwell Chyne u la ong ba kam shym don kano kano ka jingleh bakla, ha kaba iadei bad ka tang jait ia ki san tylli ki jait, kumba la pynpaw da ka seng Hynniewtrep Youth Council, Sohiong Circle.
Haba iakren bad ki lad pathai khubor na ka liang u CEM ka KHADC, u la iathuh ba ka jingbakla ka long ba ka ophis Public Information Officer (PIO) kam shym la ai lut ia ki kot ki sla sha ka seng HYC Sohiong.
Ka seng HYC Sohing Circle hapoh ka jingialam jong u bah Purningstar Shabong, ki la buh ia ka jingujor halor ka Tang jait ia ki san tylli ki jait bad ha kane ka jingiakynduh u la kular ia ki dkhot ka seng ban sa shim khia ia kane ka kam.
U bah Chyne u la iathuh ba namar ka dei ka kam kaba kyrkhieh na ka liang jong u, kum u CEM u la bthah ia ki ophisar ba kin pynioh ia ki kot ki sla kiba ia dei bad kane ka kam hapoh shi taiew ban lap ia ki jingshisha, hynrei ka seng HYC ka la da pynmih noh ha ki lad pathai khubor ha kaba ka la wanrah ia ka jingkynthoh ia ki EC barim bad ia u phadar Sngi (bam kwai ha dwar u Blei).
U CEM u la ong ba ki Executive Committee kiba la leit noh kim shem la leh bakla, ha kaba tang ia ki san tylli ki jaid, ki la bud ia ki kyndon jong ka ain kaba ka KHADC ka don, ha ka juh ka por ym lah ban ong ba ka jingkam jong ka HYC kat kum ka jinglap na ki RTI ki khlem bakla.
Haba la wat bniah na ki file, la shem ba ka jingtang jaid ki san jaid ka long katkum ka kyndon ain ha kaba u kpa dei u khasi bad ka kmie kim dei ka khasi, ka jingbakla hangne ruh ka long ha ka por ba pyndap ia ka phom khlem pyndap ia ka kyrteng bad jait u kpa wat la ka la don ha ka aplikeshon.
Ka jingtang jaid ia ka Alisha Khardoh u kpa dei u bah Phlestar Lyngdoh, ka kmie ka dei ka Nijara Rajbongshi, Mawlai Umjaiur, ka jingtang jaid ia ka Giyanca V Kharheli u kpa dei bah Helius Khorkongor bad ka kmie ka dei ka Suba Mery Biswa na Mawshabuit Nongrim.
Ka jingtang jaid ia ka Derise Davia Kharlongngap, u kpa dei u bah Wallambor Mylliemngap bad ka kmie ka dei ka Neetu Longkumer na Cleve Colony, ka jingtang jaid ia u bah W.K.Marwein u kpa dei u bah N.Marwein bad ka ka kmie dei ka Uma Chetrri na Nongjri, ka jingtang jaid ia ka Juliana Kharliiu u kpa dei u bah Liiu Pathaw bad ka kmie ka dei ka Marureth Ainp.
Halor kane ka jingdon ka jingia bakla na ka liang jong u CEM jong ka KHADC u kyntu ia ka seng HYC bad kum juh ia CEM barim ba kin ia pynbeit ia kane ban nym ia thew, namar na ka liang jong ka EC ha kato ka por shym la leh bakla.
Ha ka juh ka por ka HYC ruh ka kren kumba la lap na ka RTI, namar kim shym ioh lut ia ki kot na ophis jong u PIO bad ha ka juh ka ka don ka jingbakla ha kaba pyndap ia ki phom namar kam shym long kumba la thoh ha ki aplikeshon.
Ha kaba ia dei bad kane ka jingbakla, kaba la wanrah ia kane ka jingkynrum kynram na ka liang jong u CEM un khot ia ka jingialang jong ki PIO baroh ban peit ba kum kine kiei kiei kin nym jia shuh ha ki por ban dang wan.
“Jinglongbriew bym biang ba khah ki jingbakla.
to mab ia ki lait ki let ka bha ka miat kan kiew artet" , Waroh Pde.
Shillong: U District Transport officer u bah R.Hinge, u la ong ba mynta ka dei hi ia ki paidbah ban wan shakhmat ban ujor ia ki nongniah kali kiba shim tam ia la bai shong kali na ka dor ka ba kaba ka sorkar ka la pynbeit.
Haba iakren bad ki lad pathai khubor, u bah Hinge u la ong ba na ka liang jong u, u kyntu ia ki nongniah kali ba kim dei ban shim kabu halor ka dor shongkali hynrei ki dei ban shim katkum ka jingbthah jong ka sorkar jylla.
U la kyntu ruh ia ki paidbah ba mynta la kynti ka la dei hi ia ki paidbah ba kin wan shakhmat ban ujor halor ka jingshim dor ka ba tam jong u nongniah kali kamai.
U bah Hinge u la ong ruh ba lada uno uno u nongniah kali u shah ujor na ka liang kan khot ia u bad kan bishar bha shuwa ia baroh ar mamla.
“Lada lap ba ki nongniah kali ki shim tam ia ka dor na kaba buh ka sorkar, kine ki nongniah kali kin shah knieh shi por ia ki kot kali lane ia ki lisence kali bad lada dang lap ba u dang pynkhein ka DTO kan pynduh noh syndon ia ka licence lane ki kot kali jong u" u la bynrap.
U bah Hinge u la ong ruh na ka dor ka ba la pynbeit da ka sorkar ka dei ha ka 13 tarik u Kyllalyngkot 2020 bad mynta kane ka dang shismem kumta ym pat i donkam ban kyntiew bad kan dang long kumjuh.
Ka Bai Kali Shillong -jowai Kala rem Shaba palat namar ki shim haduh 200 tyngka ,sngewbha phah da ki bus saw,shillong -jowaiKabadei kane ka jingong mo.
Ha East Jaintia ruh kakiew haduh 50 bad haduh 70 nakador barim ba ha shwa ka Lockdown.
Ka Sorkar kan sngewbha ban leh ei2.
Kadei kane ka jingong mo.
wat ha East Jaintia ruh 50 bad haduh 70 ka kiew na ka dor rim ba ha shwa Lockdown.
Shillong: U Myntri Rangbah ka Jylla, u Conrad K Sangma u la ong ba ka baroh ki seng sainpyrthei ki don ia ka hok ban iakhun ia ka election bad ki don la ki jong ki rukom pyrkhat bad rukom treikam ha ka synshar paidbah.
Ia kane u Myntri Rangbah uba dei ruh u president rangbah ka NPP u la ong haba kylli halor ka jingiakhun pyrshah jong kiwei ki seng sainpyrthei ba iasynrop lang ha ka Sorkar MDA, ia ka election MDC sha Garo Hills Autonomous District Council.
U la ong ba ka jingiakhun pyrshah ha ka election MDC kan nym ktah ia ka jingiadei ha ka Jylla, bad bynrap ba ka jingiadei paralok ha ka Sorkar Jylla baroh ki sengsainpyrthei ki ia tylli bad treilang.
Ka NPP kan jop bun ngut ki MDC ha ka election sha Garo Hills Autonomous District Council, bad kan ioh ban thaw ia ka EC ba thymmai.
U Conrad K Sangma u la ong ba ka jingslem jong ka tulop ne ka jingbym ioh tulop ki nongtrei ka Garo Hills Autonomous District Council ka dei kaba la iaid da ki snem mynta, shwa ban shimti ka Sorkar MDA, da kaba u la kam ba hadien ba ka NPP ka la shimti ban ialam ia ka Sorkar la lah ban siew teng ia ka tulop ki nongtrei ka Council.
Lah ban kdew ba ki nongtrei ka GHADC hapoh ka lama jong ka Non Gazetted Employees Association (NGEA) kila pynlong ïa ka jingïaid paidbah hynnin ka sngi palei ha Tura ban pynbor na ka bynta ban siew noh ïa ka tulop jong ki kaba la pynsahteng mynta la 3 snem bad ruh ka Sorkar ka dei ban pyllait noh ïa ka khajna ba T.55 klur sha ka Council.
Kine ki Nongtrei ka GHADC kiba dei na ki Tnad bapher bapher, ki la byrngem ruh ban nym iashimbynta ha ka elekshon GHADC ka ban long ha ka 9 tarik Ïaiong lada ka Sorkar kam pyntreikam ïa ki jingdawa jong ki.
U Myntri Rangbah myn hynnin ka sngi, u la ong ba kane kam dei ka kam ba lah ban leh noh mynta mynta, bad ka Sorkar ka dang wad ia ki lad ban siew ia ka tulop ki nongtrei ka GHADC, da kaba u la pynkynmaw ruh ba hashwa jong ka Christmas ka Sorkar ka la iarap ban siew 2 bnai ka tulop.
Ha kaba ia dei bad ka jingkynnoh ba ka don ka jingbamsap ha GHADC, u la ong ba ka Sorkar ka la dep thung ia ka kynhun ban wad ia ki jingkhein jingdiah bad hadien ba la ioh ia ka kaiphot ka Sorkar kan sa leh ia kaba donkam.
Nongpoh: Ha kaba sdang ka U-23 Inter District Cricket Tournament Test Cricket Zone (I), kaba la pynlong da ka Meghalaya Cricket Association (MCA), ha ryngkat ka jingiatreilang bad ka Ri Bhoi District Cricket Association (RBDCA) ha madan Cricket ka RBDCA kaba don ha shnong Pahamsning Nongkhrah, ki rangialehkai ka Shillong Cricket Association (B), ki la lah ban tam pyrshah ia ki rangialehkai ka East Khasi Hills Cricket Association.
Ha katei ka lympung ki rangialehkai kiba hapoh ka 23 snem, la pynialehkai ha ka dur jong ka jingiahkai Test ha ka Cricket bad haba phai sha katei ka jingialehkai, ka long ba ki rangialehkai ka Shillong Cricket Association (B), ki la ioh ban tied nyngkong, ha kaba ki la lah ban kamai haduh 385 run na ki 55 overs ha ka 1st Inning, da kaba hap tang 4 ngut ki wicket.
Ha ka 2nd Innings ne ka pali ban tied sa ki rangialehkai ka East Khasi Hills Cricket Association, ki la lah ban kamai tang 75 runs da kaba hap lut baroh ki Wicket tang ha ki 28.2 overs.
Lah ruh ban kdew hangne, ba ha kane ka U-23 Inter District Cricket Tournament la phiah ha ar-tylli ki group, kata ha ka group A bad B, ki kynhun kiba don ha poh kine ki ar tylli ki group ki kynthup ia ka Shillong Cricket Association (A), Shillong Cricket Association (B), East Khasi Hills Cricket Association, East Jaintia Hills District Cricket Association, All Jaintia District Cricket Association bad ka Ri Bhoi District Cricket Association.
Katba ki kynhun kiba hap hapoh ka Zone II la pynlong hapoh ka jingpeit jong ka North Garo Hills District Cricket Association ha Mendipathar, Garo Hills.
Ia katei ka Lympung ialehkai, la wan ban plie paidbah da u Pa’iem Wanphrang Syiem Nongshai, Sirdar ka Nongpoh Elaka, ha ryngkat ka jingdon u Bah Rayonald Kharkamni, President ka RBDCA lem bad kiwei kiwei ki dkhot bad ki riew rangbah jong ka thain Nongpoh.
Shillong:U lamphang ka Lok Sabha, U Om Birla, un wan jngoh ia ka jylla, ha ka 25tarik Rymphang 2021.
Ha ka 25tarik mynta u bnai, U Birla, un kren ha ka iing dorbar jong ka Jylla, ha ka por 11.30 mynstep, nangta ha ka por 12.30 nohsngi, un leit jngoh ia ka iing dorbar thymmai, kaba dang tei ha kine ki sngi bad hadien kata, kan don ka jing ia bam ja sngi, ba la pynbeit, da u lamphang dorbar jylla.
Ha ka 26tarik, kan don ka jing ialang, ha kaba yn pyni ia ka dur jong ka Parliament of India bad nangta ia ka iing thymmai jong ka Parliament, ha kaba yn don lang, U Om Birla, lamphang dorbar Lok Sabbha, nangta U Conrad K Sangma, myntri rangbah ka Jylla, Jitendra Singh, myntri Development of North Eastern Region, U Bah Metbah Lyngdoh, lamphang dorbar jylla bad nangta U Ma Lahkmen Rymbai, myntri ka tnat District Council Affairs, ka sorkar Jylla.
Ha ka por 12 baje nohsngi, kan don ka jingialang, ban iakren halor ka mat “Indian Parliament and Grass Root Level Institutions:Potential and Challenges – Stepping stone towards leadership" ha kaba yn shim mynta da U Jitender Singh, myntri DoNER, U Rameshwar Teli, myntri Food Processing Industries bad Ka Queen Oja, MP, Lok Sabbha.
Ha ka por 1baje nohsngi, kan don ka jingiakren halor ka Leadership of Local bodies for the tribal welfare in the North Eastern Region, ha kaba yn don lang U Ma Lahkmen Rymbui, myntri District Council Affairs, ka sorkar Jylla, nangta U Tokheho Yepthomi, MP Lok Sabbha, U Indra Hang Subba, MP Lok Sabbha, U Rebati Tripura, MP Lok Sabha, U Rajen Gohain, MP bad ka Chhavi Rajawat, ka Sarpanch barim, na Rajasthan.
Ha ka por 3 baje nohsngi, kan don ka jingiakren halor ka mat Natural Resources of North Eastern States and Role of local & traditional bodies in its preservation and conservation, ha kaba yn shim bynta da U Ma Vincent Pala, MP ka Trinity Saio, Padmashri, U Nanadro B Marak Padmashri, ka Theilin Phanbuh, Padmashri, U Maling Gomb Chairman Youth Action for Social Welfare bad yn pynkut, ha ka por 4baje nohsngi, ha kaba yn don lang U bah P Tynsong, Deputy Chief Minister, U Mukul Sangma, leader of opposition bad U Timothy Shira, Deputy Speaker ka iing dorbar Jylla.
Shillong:U Chief Justice (retd), T Vaiphei, uba dei U Chairperson ka Meghalaya Human Rights Commission, ula leit jngoh ia ka Shillong District Jail.
La synran ia u, da ka kong B Giri, kaba dei ka dkhot jong ka komishon.
La pdiang ia ki dkhot, da U Bah M Kharkrang, Inspector General of Prisons, Asst Inspector General of Prisons and Jail Officers.
La peit ia ka jaka sah jong ki koidi bad la iakren ruh bad ki koidi, ban sngap dalade hi, ia ki jingeh jong ki koidi.
Ki don shibun ki mat, ba la kdew da ki koidi ha khmat ka komishon.
Shillong:Ka KSU Lapangap unit myn hynnin ka sngi, ka la leit ia kynduh ia u Chief Forest Officer jong ka JHADC halor ka kper sla sha jong ka tnad Forest JHADC kaba lah sdang ban pyntrei naduh u snem 2006-2014.
Ia u slasha lah thung lah rep ha Moo rangtung Khanduli ha ka jaka kaba heh kumba 15 hectare ha Mookyn tian Khanduli bad sa ka jaka kaba heh 5 hectare katba ha Riat Siatmuid Khan duli ka jaka kaba heh 12 hectare bad ia ka jinglut baroh ban pyntreikam ha kine ki jaka lah bei pisa da ka sorkar pdeng haduh T.2,69,07,309.
Hynrei kaba phylla pat ynda ka seng ka leit wat jingtip balei ym shym la pyntreikam hok ia kitei ki kper slasha, kumba lah mut da ka JHADC ban ai jingmyntoi ia ki paidbah Khanduli-Lapang ban iohkam iohjam; u CFO u la jubab kylla da kaba ong ba ka ia katei ka jaka la ieh noh namar ba u slasha uba ki thung um dei u symbai uba bha.
Kaba lynggoh shuh shuh, ka longba balei kat ka tnad Forest jong ka JHADC kam shym la thung da ki stad ban jied ia ki symbai ban thung ha kitei ki jaka.
Kane ka pyni ba ka tnad Forest jong ka JHADC kam don jingthmu ban iarap ne ban ai jingmyntoi ia ki paidbah jong kitei ka thain lane ba ka JHADC ka shu kwah tang ban syrwa kai ia ka pisa tang na ka bynta ban ioh jingmyntoi ia ki katto katne ngut ki Officer.
Na ka liang jong ka KSU Lapangap unit kan nym shong kli kti bad kan iai buddien ia kane ka kam tad haduh ban da lap ia ka jingshisha.
Namar kane ka jaka ka don ha  border bad ka Assam barabor ka Assam ka shait klun ia kitei ki thain.
Lada ka JHADC kam lah ban pyntreikam ia kitei ki jaka ka seng ka dawa ia ka ban pynphai biang ia  kitei ki jaka sha ki shnong ba la ai sngewbha naduh ki por ba mynshuwa.
Nongpoh:Ki kam leh thurmur ka Megha laya Electricity Co-orporation Limited (MeECL) ban ot bording kulmar ia kito ki longiing kiba sahram kaba T.2 hajar tam ka bai bording ha ka tnat MeECL, ka la pynbitar eh ia ki nongialam ka FKJGP ha Ri Bhoi.
Ka nongrim kaba la pynbitar eh ia ki nongialam ka FKJGP ha Ri Bhoi ban bitar halor katei ka jingthmu ka tnat MeECL ban ot bording ia kito ki longing kiba la sahram palat T.2 hajar tam, ka dei hadien ba ki la ioh shibun ki jingujor na ki paidbah na bun tylli ki shnong, kiba la ujor sha ka seng, da kaba kynnoh ba katei ka jingthmu ot bording ka MeECL, ka la bakla shaba palat, namar ki don bun ki iing kiba ki nongtrei ka MeECL ki la thmu ban ot bording, hynrei ki dei pat ki longing kiba ju siew thikna ia ka bai bording sha ka MeECL.Haba kren sha ki lad pathaikhubor, u Samla Shanlang Diengdoh, General Secretary ka FKJGP ha Ri Bhoi, u la pynrem jur halor kitei ki kam thurmur da ka tnat MeECL, ha kaba u la ong ruh ba katei ka sienjam da ka MeECL, kan sa ktah jur ia ki paidbah nongpyndonkam bording bad khamtam eh ia kito kiba sahram tang khyndiat khynsoit.
Utei u heh nongialam ka FKJGP, u la ong ruh ba ka seng ka la ioh shibun ki jingujor na ki paidbah, kiba la pynpaw sha ka seng ba ki la dep ban siew dep ia ka bai bording, hynrei watla katta ki dang shah byrngem ha ki briew ka MeECL ba kin ot-bording ha ki iing jong ki.
Haba kynthah halor ki kam thurmur ka tnat MeECL, utei u heh ka FKJGP, u la ong ba ki don ki longiing kiba pyndonkam bording bad ka bai bording ka shait poi T.6 spah ha ka shi bnai, pynban tang namar ki kam thurmur da ki nongtrei ka MeECL, kiba kum kitei ki longiing ki ioh pat ia ka jingthoh na ka MeECL, ba ka jingpyndonkam bording jong ki, ka la palat ia ka phew hajar ha ka shibnai.
“Ki nongtrei ka MeECL ba ki dei ban rung thliew iing hashwa ba ki buh ia ka dor ha ka jingpyndonkam bording, namar lada shu khien kulmar na ka jaka kaba ki trei lane na iing, ka long kaba bakla palat bad kaba pynjynjar ia ki paid nongpyndonkam bording" bynrap u Bah Shanlang Diengdon.
Halor kine ki kam thurmur da ka tnat MeECL, ka seng ka kyntu ia ki nongtrei ka MeECL ba kim dei ban leh thurmur shaba palat, ha kaba u la bynrap ruh da kaba ong ba ka seng kan sa leit ban wad jingtip na ki heh kiba deipeit bad lada lap ba don ki kam thurmur ne ki jingthmu ban pynkamai iano re iano, na ka liang ka seng kan nym mab satia.
Ngi kyrshan ia phi.
Shillong:Ka CoMSO myn ha 18 tarik mynta u bnai ka la pynlong ia ka jingiakynduh lang ha Nongbah Tura, West Garo Hills District ban ia shong pyrkhat kam halor ki mat jingdawa jong ka kynhun.
Ha kane ka jingialang ba la ia don ryngkat da ki nongialam jong ki Seng ba pher bapher hapoh Ri Lum Khasi-Jaintia bad Ri Lum Garo, ka kynhun ka la shim ia ka rai ban nang pynjur shuh shuh ia ki jingiakhih ha baroh kawei ka Jylla khamtam eh ba kaba iadei bad ka jingdawa pyntreikam noh mardor ia ka ILP.Ka CoMSO ka la rai ban pynlong ia ki prokram iakhih ha kylleng ki jaka da ka ba ki paidbah kin ia mih lyngba ki jingiaiaid paidbah bad jingialang ban pynpaw sha ka Sorkar India ba kum ka Jaidbynriew bad ka Jylla, ki da thrang shish ban ioh noh ia ka ILP.La ong shuh shuh ba kine ki jingiaiaid bad jingialang paidbah ha man ki jaka jong ka jylla kin dei ki dak ki shin ban pynpaw ia ka sur u Paidbah halor ka ILP bad ruh ban pynpaw ba ka jingiakhih kam dei shuh kaba tang jong ki Sengbhalang ne ki Seng Sain pyrthei ne jongno jongno, hynrei ba kan dei ka jong u Paidbah.
Hadien kine ki prokram ka CoMSO kan sa pynbna ia kiwei ki pat ki lad jingiakhih ba kham tyngeh ban nang pynbor shuh shuh ia ka Sorkar India bad Sorkar Jylla.
Nalor ka ILP, ka Jingialang ka lah rai ruh ban buddien bad ban jur ia ka Sorkar India ba kad ei ban kynthup noh ia ka Ktien Khasi bad Garo ha ka Khyrnit ba Phra jong ka Riti Synshar ka Ri India; ban pynkloi noh ia ka jingwanrah ia ki kyndon jingpynkylla ha ka khyrnit ba hynriew kaba iadei bad ki District Councils bad kumjuh ruh ban pynbeit noh ia u Pud u sam ba tikna jong ka Jylla.
Ka CoMSO ka khot ka wer ia baroh u paidbah ka Jylla ban ia snohkti lang ha ki prokram jong ka kynhun khnang ba ka sur bad ka jingthrang u paidbah kan pynlong ia ki nongialam ka Sorkar India kin iohsngew bad sngap bad kumjuh ban ai noh ia ngi ia ka ILP lem bad kiwei kiwei ki mat kiba lah kiew haneng, pynkut ka kyrwoh na U Bah Roy Kupar Synrem, Secretary , CoMSO.Shillong:Ki nongtrei jong ka Garo Hills District Council, ki la thoh shithi sha u myntri rangbah ka Jylla, ha kaba ki la pyntip, ba ha ka 18tarik mynta u bnai, ki la pynlong ia ka jingiaid paidbah, lem bad kiwei de ki nongtrei jong ka GHADC, na ka bynta ban pyrshah halor ka jing bym siew ka sorkar jylla, ia ka bhah jong ka Garo District Council bad nangta, sa ka jing bym siew ia ka tulop ki nongtrei, kaba 32 bnai.
Ha katei ka jingialang, la rai ruh ban dawa ba ka sorkar jylla, kan siew noh ia ka bhah jong ka GHADC, kaba long T.55klur, katba kum ka shithi, ba la phah da katei ka Council, ha ka 29tarik Nailur 2020 bad nangta la dawa ruh ban pyn donkam noh ia ka pisa kaba T.18.20klur, ba la mang da ka sorkar India, na ka bynta ban siew ia ka tulop ki nongtrei jong ka GHADC bad la dawa ruh ban weng noh ia ka Rikse R Marak, kaba bat mynta kum ka Secretary jong ka GHADC.La ong shuh shuh, ba lada u myntri rangbah, um lah ban pynbeit ia kine ki jingdawa, ki nongtrei jong ka Council, kin nym shim bynta satia ha ka jingthep vote MDC, ka ban long ha ka 9tarik Iaiong 2021 bad la byrngem ruh ban khang syndon, ia ka um, kaba mih na phyllaw jong ka GHADC.La ai por ban pyn urlong ia kitei ki jing dawa ha shwa ka 22tarik mynta u bnai; hynrei, lada kitei kim larkam, ki nongtrei kin sangeh lut na ki kam jongki bad kin khang syndon ia ka um, kaba ju sam sha ki paidbah, lyngba ka tyllong jong ka GHADC.Shillong: Halor ka jingshah kynthoh kaba man la ka por jong ka Sorkar ha u President jong ka seng Bharatiya Janata Party(BJP), u Bah Ernest Mawrie, na ka liang u President jong ka seng Natonal People’s Party u ba dei ruh u Myntri Rangbah jong ka jylla, u Conrad Sangma.
Haba kren sha ki lad pathai khubor mynta ka sngi ka 19 tarik u Rymphang 2021, u Conrad K Sangma u la ong, “Nga la dep ban iakren bad baroh arngut ki MLA jong kane ka seng BJP bad kine baroh arngut ki MLA jong ka seng BJP ruh ki la kiar ialade na ki jingkynthoh jong u Bah Earnest.
Kine baroh arngut ki MLA ki la iathuh ianga na ka liang jong ki, ki la kwah ban weng noh ia u Bah Earnest Mawrie na ka kam President jong ka BJP ba u bat.
Nga la dep ban iakren bad ki nongialam jong ka seng BJP jong ka BJP Meghalaya Unit bad kine baroh ki la don ia kajuh ka jingkwah.
Nga la dep ban iakren shaphang kane bad ki nongialam jong ka Sorkar Pdeng ruh bad na ka liang jong ki ruh ki la pynpaw ia ka jingsngewsih halor ka jingleh bad ka jingkren ka jong une u President ka BJP.Ka shong pat sa ha ka seng BJP, hynrei nga shu iathuh ia ka jingsngew kaba napoh jong ki nongialam jong seng BJP khamtam eh ia ka jingsngew jong ki nongmihkhmat jong ka seng BJP kiba long pyrshah ia u Earnest Mawrie".
Ha ka Sorkar khlem khawlang, namar lah ia kyrsum lang ha ka bam ka dih lah sngew kum shipara shiiing shisem, kum klet bym dei na ka juh ka party  kumta la kum tuklar la ka tuklar ….
Nongpoh: Ha kawei ka jingjia aksiden kali kaba la jia mynta ka sngi ha surok Umsning By-pass hajan ka shnong Ladumpih, kawei ka samla ka la khlad noh hashen, katba arngut kiwei pat ki paralok kiba shong ha kajuh ka kali kiba dei ki kynthei, ki la mynsaw jur na katei ka jingjia aksiden.
Ka tyllong khubor na ki Pulit, la iathuh ba katei ka jingjia ka la jia ha ka por 12: 30 baje ei ei shiteng sngi, ha kaba katei ka kali (Alto K-10) kaba don ia u number ML-05-P-6559, kaba la shong da kitei ki Laingut ki samla kynthei, ka la leit ban tynrah beit dainik nadien jong kawei ka trok kaba ieng harud katei ka surok.
La iathuh ruh ba katei ka kali Alto K-10, ka dei kaba thmu ban hiar sha ki thain Nongpoh, hynrei haba la poi ha katei ka jaka, ki la iakynduh ia katei ka jingjia kaba khlem poi pyrkhat, kat haduh ba kawei na ki paralok kiba shong ha katei kajuh ka kali ba kan khlad noh hashen.
Tang mar ia tip halor katei ka jingjia aksiden, ki pulit ka Umsning Police Outpost, ki la leit mar mar sha katei ka jaka bad kiba la iarap ban pynkit sha ki jaka sumar ia kitei kiba la mynsaw, hynrei haba la poi ha jaka sumar, ki doktor ki la pynbna ba kawei na kitei ki Laingut ka la dep khlad lypa, katba kawei ka la mynsaw jur ia kaba la pynkit noh mar mar sha ki jaka sumar ha Nongbah Shillong.
Shillong: Ka Synjuk ki Waheh Shnong War Jaintia, Amlarem, ka khot jing ialang ia ki seng pyniaid kali bad ia ki trai kali, kiba kamai hapoh u pud u sam ka War Jaintia, Amlarem, ha ka 22tarik Rymphang 2021 ha Enowell Hall, Amlarem, ha ka por 11 baje mynstep.
Ka jingthmu jong ka jing ialang, ka long ban pynbeit ia ka jingrem palat ka bai kali, ha kaba baroh ki paidbah, ki la ud lut ia kane, ong ka khubor na U bah  Daniel Khongsit, President Synjuk ki Waheh Shnong warjaintia AmlaremKaba dei eh ban pynbeit ia kane namar ha kiwei ki District kum ha East khasi, ki jaka ne ki thain kiba pynkiew, ki pynkiew tang 20/- kaba heh eh na ka dor rim ba ha shwa ka Lockdown.
Ka seng Congress, ka don mynta ia ia ka jingmut kaba kham thymmai bad katei ka paw shai, ha ka mat ilekshon jongka, na bynta ka  Vadodara Municipal Corporation, ha ka jylla Gujarat, kaba dei ban long ha ka Sngi U Blei, ka ban wan bad katei ka jingmut, ka long ba ka seng, kan thaw ia ki jaka ia kynduh samla, kiba don bad ki dukan dih coffee, ia ki samla bad ki shijur kiba sngew donkam.
Nalor kitei ki jaka ia kynduh samla, kiba don bad ki dukan dih kophi, ka tyrwa ia ki skul ban hikai English bad sa kiwei de ki jing  hikai ba thymmai jong kane ka juk.
Ka BJP, ka la sangah tyngeh, ia katei ka mat ilekshon jong ka Congress, da kaba ka ong, ba katei ka dei ka buit thaw sha, ki nong Italy bad ka dei kaba thmu ban pynduh noh ia ka jinglong kyrpang jong ka Vadodara, ong U Vijay Shah President ka BJP ong ka Vadodara.
“Kane kan plie lad ia ka love jihad bad ngi pyrshah jur".
U Prashant Patel, President jong ka Vadodara Congress, u ong, ba kane ka dei ka jingthmu ban iarap ia ki samla, kiba wan na ki longiing baduk, ba kyrduh, ha kaba kim ioh lad ban leit ia phylliew jingieid sha ki dukan dih kophi, kiba remdor shibun ha kine ki sngi bad ula ong shuh shuh, ba tang kito kiba riew spah, ki lah ban leit ia shongkai sha kitei ki dukan remdor, hynrei, kiba duk, kim don jaka, tang ban ia shongkai shi samla ruh.
Shillong:Ki skul, ki la plie, ki iew ki la plie, ki iingmane, ki la nang plie, hynrei ki hospital, ki dang don ha ka jingkhang dam ha kine ki sngi.
Ki nongpule jong U Rupang, ki la pynpaw ia ka jingsngew jynjar, kaba khraw, namar ba lada leit buh nongpang ha hospital, uba dei ban ap ia u/ne ka nongpang, un dei beit u juh u briew, lada dei ban sah shi taiew ne shibnai bad kumta ter ter.
Kam dei tang katta, la pynsngew ruh, ba lada u nongpang, u dei uba pang jur, kumta, ka long kaba eh shibun ia uwei u nongpang, ban ap baroh shi sngi shimiet, lane ban pyn biang ia ki jingdonkam jongu.
Kam dei tang kata, ka mih sa kawei ka jingeh bad kata ka long ba kat kiba leit sha hospital, ha kine ki sngi, ki hap ruh ban shah test corona bad ki hap ban siew ha ka dor kaba rem bad kaba shimpor shi sngi, ban ioh ia ka result jong ka test.
Haba iakren ia U Dr A War, Director of Health Services (MI) u iathuh ba ka kyndon jong ka sorkar lane ka SOP, ka dang bteng haduh ha kine ki sngi ha ki hospital bad kawei na kitei, ka dei ka jingap pang jong iwei i nongap ha ki hospital, ka dang iaid ha kine ki sngi; hynrei, ula ong “Ia katei ka kyndon, yn sa pynbeit noh shen hi, ynda ka la kham duna ka jingpang".
Katba halor ka jingtest corona, ia kito kiba leit shah sumar ialade, la iathuh, ba katei ka shong ha ki hospital, ha kaba ki lah ban test, ia kito kiba ki don jingsuba; tangba la iathuh, ba kam don satia ka jingbthah na ka sorkar jylla, ban test corona, ia baroh kiba leit shah sumar sha ki hospital, ha ka jylla.
Shillong:Ka sorkar jylla, ka la pynmih mynta ka sngi, ia dor bai kali, kaba la dep rai, naduh ka 13tarik Kyllal yngkot 2020.
Ka dor ba la pynmih, ka dei ia ki taksi kamai ha ka nongbah Shillong, ha kaba la pynmih, da ka tnat ka kit ka bah, lyngba ka hukum jong ka sorkar, kaba Government vide Notification No.TPT.91/80/749, dated 13th January , 2020.
Katei ka bai taksi, ka long T.26.00 na bynta ka jingleit kaba sdang kaba shi kilometre bad hadien ka shi kilometre, yn shim tang sa T.13 lane kaba mut, ba lada u nongleit jingleit, u leit ar kilometre, un hap ban siew bai taksi, kaba long T.39.00, na bynta ka taksi baroh kawei.
Ka dor ban siew, haba phah ap ia ka taksi, ka long T.7 ha man ka san minit lane katba nang jlan ka por, ba phah ap ia ka taksi.
Ha kajuh ka por, ka sorkar jylla, lyngba ka hukum, kaba 13tarik Kyllalyngkot 2020, ka pynmih ia ka hukum, lyngba ka jing pynbna jong ka sorkar, kaba Government vide Notification No.TPT.91/80/749, dated 13th January , 2020, ba ka bai auto rickshaw, ka dei ban long T.14 na ka bynta ka jingleit kaba shi kilometer bad nangta sa T.6 lada bteng ia ka jingleit, hadien ka shi kilometer lane kaba long T.20, lada bat ia ka auto rickshaw, ha ka jingleit kaba ar kilometre.
Ban phah ap ia ka auto rickshaw, dei ban siew T.6 na ka bynta san minit lane lada nang pynjlan shuh shuh, hap siew tam katba kum katei ka dor sorkar.
Ka hukum, kaba la pynmih da U District Transport Officer, East Khasi Hills, ka kren shai, ba katei ka dor, ka trei kam, na ka bynta ki nongshong kali, kiba hapoh saw ngut, ia ki taksi bad 3 ngut ia ki auto rickshaw.
Kane te ka dei ka dor meter system imat ym ka dor passenger.6KM ka poi katno ka bai kali.
Namar ngi ba shong kali tang 6KM ki shim bai kali 40 tyngka, yn leh kumno haba ia dei bad kane hap ujar sha police department ne kumno ne?.
Ka bai kali na ka bynta 6 km kan long 91 tyngka katkum ka dor sorkar.
Shillong:Hadien ka jingiakhih jong ki seng hapoh ka lama jong ka Meghalaya Joint Action Committee of Commercial Vehicles(MJACCV) halor ka jingkiewdor eh ka petrol bad diesel ha ka jylla, kumta na ka liang ka sorkar ruh ka la sngap thuh ia kane ka jingdawa jong kine ki nongniah kali kamai bad ka la rai ban pynhiardor noh ia ka petrol bad diesel ha ka jylla baroh kawei.
Hynrei na ka liang kane ka seng ka la dawa ruh na ka Sorkar ba ka dei ban map noh da 50% ia ka khajna jong ki kot kali, halor ka jingbym ioh kamai ka jong ki na ka daw ka jingwan lynshop jong ka khlam Covid 9 ha u snem uba dang shu dep shen.
Haba kren sha ki katto katne ki lad pathai khubor, u Bah Sniawbhalang Dhar u ba long u Myntri ka tnad Transport jong ka jylla, u la ong ba na ka liang ka Sorkar kam pat iakren eiei ruh em ha kaba iadei bad kane bad  ia mynta hi ka Sorkar ka dang iai pynneh beit ia ka rai ban nym daiñ ia kito kiba siew slem  ia ka khajna ne ia kito kiba hap ban pynthymmai ia ki kot ki sla kali.
U la ong ba ym dei tang ki nongniah kali kamai kiba mad ia kane ka jingeh ha ka jingwan lynshop jong kane ka khlam hynrei baroh hi ki hap ban mad ia ki jingeh bad lada map ia ki nongniah kali kamai ka mut hap ban map lem sa ia kiwei pat bad ka Sorkar hi ka hap ban pyrkhat sani bha hashwa ban shim ia kano kano ka rai namar wat ka Sorkar ruh ka iakynduh shibun ki jingeh.
Haba kylli ia une u Myntri halor ka jingpynkiew shuh shuh jong ka Sorkar ia ki khajna, u la ong ba ka Sorkar ym tang ba ka la pynkiew tang ia ka khajna ki kot kali, hynrei wat ia ka bai kali ruh ka Sorkar ka la dep ban pynkiew ha u snem ba la dep hadien kumba 10 snem ba khlem pynkiew ia ka bai kali.
Haba kylli shuh shuh na une u Myntri ba ka Sorkar ka lah ne em ban map la kumno kumno khyndiat ia ka khajna lada ym dei 50% ruh, na ka liang une u Myntri u la ong ba ka Sorkar kan sa bishar bniah shwa ha kaba iadei bad kane.
Nongpoh:Myn hynnin ka sngi Balang, ki Longkmie na ka Shnong Umiam ha ka lama jong 8 tylli ki SHG, ki Nongniah Auto lerm bad ka jingkyrshan da ka Dorbar shnong Umiam, ki la mih paidbah ban leit pynkhuid ia ki katto katne ki bynta ba la jaboh eh hapoh ka wah Umiam bad ki bynta ka surokbah, kata na Jingkieng Dam sha Umiam Police Station.
Ka nongrim kaba la pynlong ia ki Longkmie, ki Nongniah Auto lem bad ka Dorbar shnong ban shim ia katei ka sienjam, ka dei hadien ba ki la iohi ba kitei ki bynta jong ka Wah Umiam bad rud surok, ki la jaboh shaba palat, namar ka jingbret pathar ki paidbah ha surokbah bad ruh ha wah Umiam, ha kaba ka jingbret pathar ki briew ka la wanrah ia ka jingjaboh bad kaba la pynisaitmet ia ka shnong ka thaw.
Haba iadei bad katei ka jingleit pynkhuid ia ka Wah Umiam bad surokbah, u Bah Twinkle Buhphang, Rangbah Shnong ka Umiam, u la pynpaw ia ka jingkmen kaba khraw ban iohi ba ki longkmie lem bad ki Nongniah Auto na ka shnong, ki don ia kata ka mynsiem bad ka jingkitkhleih ban wanrah ia ka khuid ka suba ha shnong ha thaw bad dei namarkata, kaba la pynlong ia ka shnong ba kan kyrshan ia ki.
U Bah Twinkle Buhphang, u la ong ruh na ka liang ka Dorbar Shnong ka maham jur ia ki paid nongleit nongwan sha katei ka shnong bad ruh ia ki paidbah ka shnong ba kim dei ban bret klumar ia ki jaboh jabain ha surok ne hapoh ka wah Umiam bad lada ki bor ka shnong ki lap, kim banse ban pynshitom katkum ki kyndon ka Ain shnong.
Nongpoh:Haba iadei bad ki huri hura kiba shait mih ha ki Toll Gate ne ki jaka khrong khajna ka NHAI, U Karge Kamki Project Director ka NHAI, Shillong, u la pynshai paidbah da kaba ong ba ka jingpyntreikam ia ki Fastag ha ki kali, ka dei kaba la pyntreikam katkum ka hukum kaba la pynmih da ka sorkar India lyngba ka Ministry of Road Transport and Highway, ha kaba ka jingpyntreikam ia ka ki Fastag, ka la treikam ha baroh ki jylla kiba don ha ka ri.
U Karge Kamki, u la ong ba bun ki paidbah hapoh ka jylla, ba kat haduh mynta ki dang don shibun ki paidbah kiba ym pat sngewthuh halor ka jingtreikam ka Fastage bad dei halor kata ka nongrim, kaba la pynlong ba kin mih ki huri hura ha ki Toll Gate ka NHAI kiba don ha ka jylla.
Shuh shuh, u la ong ruh ba ka la don ka hukum ban pyntreikam ia ki Fastag ha ki kali kamai ne ki kali ki riew shimet, ka la dei ban treikam naduh ka 16 tarik u Kyllalyngkot, kata katkum ka jingpynbna da ka Ministry of Road Transport and Highway bad ka dei ruh ka hukum ba kito ki kali ki bym don Fastag, ki hap ban siew ar-shah ka pisa haba ki hap ban iaid lyngba jong kano kano ka Toll Gate.
Kumta na ka bynta ban lait na ki huri hura ne ka jingsahkut kali ha ki Toll Gate, utei u heh ka NHAI ha Meghalaya, u la kyntu ia baroh ki paidbah ha Ri Bhoi ne ha kiwei ki Distrik kiba don Toll Gate, ba ki dei ban ka Fastag ha ki kali jong ki, khnang ba kan pynsuk ia ka leit ka wan bad ruh ban lait na ka dheng kali ha ki Toll Gate ka NHAI.Shillong:U MLA jong ka Congress u bah HM Shangpliang, u kyntu ia ka sorkar jylla, ba ka dei ban ai por shuwa ia ki paidbah ba kin pynbiang ia u Fastag bad nangta kin sa pynjari biang ia ka jingpyntrei kam ia u fastag ha ka jylla.
Haba ia kren bad ki lad pathai khubor, na ka liang u bah Shangpliang, u la ong ba ha ka jingshisha u Myntri ka tnad Transport u la dei ban mih sha khmat bad pyntip ba ka sorkar jylla kan pynjari noh da u fast tag ia ki kali, hynrei ym shem la don kum kane ka jingpynbna ha kaba kynsan kynsan ki paidbah ki mad jingeh ha kito ki sngi.
U la ong ba ki paidbah ki ba iaid lyngba ka tollgate ki la mad jingeh namar ba ka NHAI kynsan kynsan shiteng mied ka la pyntrei kam ia u fasttag ha ka ba ki kali ki bym don ia u ne u fast tag ki la shah bat ha ki magistrate bad ki la shah dain kuna ruh.
U Bah Shangpliang, u la ong ba na ka liang ka congress kam shem la pyrshah ia kane ka hukum jong ka sorkar pdeng, hynrei ka sorkar jylla lane ki District Administrations, ki la dei ban pynmih da ka jingpynbna ia ki paidbah ba kin ioh por ban pynbiang ia u fastag ha ki kali jong ki bad kane ka jingsngap mynthi ka sorkar ka la wanrah ia ka jingeh ia u paidbah u ba hap iaid lyngba ki tollgate.
“Ha kato ka sngi bun na ki paidbah kiba iaid lyngba ka tollgate ki la shu shah ha ka umdum namar ka jingpyntreikam kynsan kynsan ia u fastag ha ka ba ki la mad ia ka jingdheng kali ka ba jur,ka jingshah dainkuna namar kim don ia u fastag ha ki kali,"u la ong.
U bah Shangpliang u la kyntu ia u myntri ka tnad Transport ba u dei ban pyntip bad ai por ruh ia u paidbah shuwa ba kin pyntreikam ia u fast tag ha ka jylla khnang ba u paidbah ka jylla yn ym mad ia ki jingeh.
Guwahati: Ka Assam, ka la pynbna ban sngewlem na ka bynta lai sngi kynthih, halor ka jingiap U Tarun Gogoi, myntri rangbah barim ka Assam.
U Sarbananda Sonowal, myntri rangbah ka Jylla, ula pynbna ia kitei ki lai sngi jong ka jingsngew lem ia U Gogoi bad u ong ha ka jing pynmih khubor jongu.
“U nongialam jongngi, u myntri rangbah barim, U Tarun Gogoi, ula iehnoh ia ka jylla, ha ka jingdiaw mynsiem kaba khraw.
Ngi don ha ka jingsngewsi kaba jur.
Na ka bynta jongnga, nga sngew kumba nga la duh ia u kpa lajong bad u ju hikai ia ngi bad hukum ia ngi, kumba u kpa u leh ia u khun lajong.
Mynta ngi la duh noh ia ka jingieid na u kpa" ong U Sonowal.
U Sonowal, u iathuh ba hadien ba ula shah jied kum u myntri rangbah ka Jylla, ula leit ban pan jingmut na U Gogoi, haba ula kular, ba un iarap bad ai jingmut, halor ka jing kitkhlieh jongu, kum u myntri rangbah ka Jylla.
Shillong: Ki longshuwa ki ong ka aiom ot (kharsa) ha kum kine ki por kadei ka aiom kaba wanrah ia ka jingkyrkhu bad ka jingkmen ia ki nongrep ha baroh kawei ka jylla.
Phewse ha kine ki snem ba la leit bad une u snem bs mynta, ki ‘nemsniew ki shu wan lap jan man la u snem lyngba ka bor mariang ha kiba bun rukom.
Ha ka jingiakren jong u Rupang bad u Bah Lumlang Kharsyiemlieh uba dei u General Secretary jong ka Hill’s Farmer’s Union, West Khasi Hills District, la ioh ia ka jingkdew shai khyndiat halor ki jingeh ki nongrep hapoh West Khasi Hills District.
Ha ka jingiathuh jong u, u la ong ba ha u snem 2018, ki nongrep kba ki shem jingeh lyngba u phria, ha u snem 2019, ka jingmih u kba ka kham pdeng bad ka biang ka die ka thied, hynrei mynta u snem 2020, ka apot ka wan lynshop ia ki ha kaba naduh u phankaro namar ba jur eh u slap mynta snem kim bha, u phan ruh mynta ba ka slapjur ki iap stai noh bad u pyut naduh tynrai bad baroh ki jait jhur lada thung ki shu pyut namar ba jur eh u slap.
“Kiba ri jingri, kum ki pung dohkha ki twa noh namar u slap, ki dohkha ki shu tuid sha thwei ne ki poi lut hapoh wah kynshi, bad ka jingduhnong ia ki nongri ki la poi da ki phew hajar wat haduh da ki lak, kiba ri syiar, ri blang, ri sniang bad ri masi ki iap noh namar ka jingjur slap bad ka jingduhnong ia ki ka la kot da da ki lak ki lak," ong u Bah Lumlang.
Kiba rep biskot uba dei u wei na ki jingthung ba kongsan hapoh West Khasi Hills ruh u la shu tlor noh namar ka jingngam ka um slap uba jur haduh tyllong.
Haba phai sha ka jingrep kba, na ka liang u Bah Lumlang u la iathuh ba kiba rep kba uba dei u jingthung uba man kawei pa kawei ka thliew iing hapoh West Khasi Hills, mynta u snem namar ka jingdap um, ka rat naduh dang lung ki kba ha kaba ha u bnai May haduh u bnai July, la bam um ia ki kba, nangta sa ha U bnai August bad September ka shlei um biang ha ka por ba U kba u dang pun ne syntiew.
U la ong shuh shuh ba lada dap um kum mynta u snem u bha tang u tynrai ne u jyntang kba, hynrei u soh pat u iapstai noh ne kylla kba shiteng, kaba mut um pura shuh ha ka jingseisoh.
“Kum u Nongialam ka HFU West Khasi Hills District, nga la pyrshang ban wad bniah ha kaba nga lap ba ki nongrep kiba don pynthor ha Madan Umyiap bad ha Madan Wahblei, kiba hajan ka wah kaba jur ka jingdapum, kiba ju ioh 10 byrni mynta ki ioh tang 3 bad 4 byrni, kiba ju ioh 30 byrni ki ioh tang tang 5 ne 6 byrni, kiba ju ioh 40 byrni ki ioh 10 byrni mynta ka snem kumta ter ter, hynrei kiba don ha ki jaka ba kham jrong lum ne jngai na ki wah ba ju shlei um ne dap um ki shu ioh marshiteng ia kaba ki ju ioh bad ha kajuh ka por ka jingtwa ki rudktieh ki nala um ka da palat mynta u snem, bad ka long sangsot ia ngi ki nongrep, bad dei tang U Blei uba iohi lait nangta ym don ba iarap bad ba iohi lem," kren bynniaw u Bah Lumlang.
Ki nongrep, ki nongri jingri, hadien ba ki Rangbah Shnong ki la ai ia ka kaiphod sha ki tnad sorkar, mynta ki ap khmih lynti na ki ia ka lad jingiarap lyngba ka Relief Fund.
Ha ka jingpynkut jong u ia ka jingkren, u la ong, “Ka Sorkar haduh mynta ki ong da jot ki mar rep kam dei eh ka kam ba hap ban leh wut wut ban iarap, kumta nga buh jingkylli ia ka sorkar ba lada iap thngan ki nongrep hato kam dei ka kam Im kam iap bapli? Kumta ngi kyntu ba lada jot ki mar rep ki jingri, ki dei ban iarap kloi, ym ban pynslem bad ai khyndiat kumba ju leh kumba ka Sorkar mynta lyngba ka MDA ba la ialam da u Myntri Rangbah ka Jylla, u Conrad K.Sangma uba la pyrshang ban phai ban kyntu ia ki nongrep.
Kumta ngi kyrmen ba un kham phai khmat lem kham janai ia ki jingeh ki nongrep khamtam mynta u snem ha kaba ngi kum ki nongrep ngi mad jingeh ha kaba khlem poi pyrkhat, ngi la shah lyngshop noh ha kane ka khlam COVID 19.
"Kumba ka Sorkar ka la buh ia u snem 2020 kum u snem ki nongrep, hynrei lyngba une u COVID-19, ka la pulom noh.
Kumta na ka liang ka HFU, ka buh jingkyrmen bad ka dawa jur ba ia u snem 2021, ladei ban pyntikna ba un dei u snem ki Nongrep.
Shillong: Ka Dorbar Shnong Kut lem bad ka Seng Longkmie Kut ha ryngkat bad ka HYC Mawryngkneng Circle ka ai khublei bad ka ai jingiaroh ia ki pulit jong ka Mawryngkneng Police Station ia ka jingtrei shitom jong ki ha kaba ki la ioh ban kem noh ia u Mebanshemphang Mawthoh, uba dei u runar u ba la nud ban thombor bad lehbor ia iwei i khynnah ba dang 14 snem ka rta ha ing jong i ha ka shnong Kut bad u laioh ban rongtuh haduh arlak tyngka ka pisa ha ryngkat bad ardeng ka sohshkor kaba la jia ha ka 17 tarik Naiwieng 2020.
Ha ka jingialang kaba la long ha ka 23 tarik Nsiwieng 2020, kine ki laitylli ki seng ki la pynremjur ia kane ka kam thombor une u runar ha kaba ka la wanrah ia ka jingdawa ba dei ban pynshitom da kaba tyngeh ia une u runar khnang ba kum kane ka jingjia kan ym jia shuh hadien habud namar kane kam dei shuh ka sien kaba nyngkong ba une u runar un thombor ia ki kynthei khynnah ha kane ka shnong.
Ka jingiadei ka party BJP bad ka Sorkar MDA ba la lamkhmat da ka seng NPP ha Meghalaya ka la nangjngai nangjngai katba nangmih ki sngi ki por.
Ka jingpynmih issue jong ka seng BJP pyrshah ia ka sorkar MDA ka la pyndom bad pynbitar ia ka seng NPP kaba la lamkhmat ia ka sorkar ha Meghalaya.
Ha ka jingshisha,ka BJP ka dei kawei na ki party ba donbynta lang ha ka sorkarMDA, hynrei ka la shah kyndat(sideline) sharud shakiar na ka committe ia treilang ha ka sorkar( MDA coordination committee).
Ki don bun bah ki daw ba ka seng BJP ka la shah ieh sharud(sideline) ha ka MDA.Kawei na ki daw bah kalong,ka jingpyrshang jongka ban khyllie bad kyndang ia ka bamsap ha ki Executive Committee ba la lamkhmat da ka NPP ha Garo Hill Autonomous District Council bad Jaintia Hills Autonomous District Council.
Sa kawei pat kadei ka jingia khaii beain bad khaii tuh ia u dewiong ha ka jylla bad kiba bun hi ki nongkhaii tuh kidei kiba heh bad ki nongpyniaid jong ki party kiba don lang bad nong pyniaid ia kane ka sorkar MDA hi.
Ka jingpyllut phut ka sorkar ia ka pisa haduh Rs 399/ klur tyngka ia ka jingiakhun pyrshah ia kane ka jingpang Covid-19 ruh ka la long ka jingpynwit pynthut ia kane ka sorkar MDA namar sha kiwei kiwei ki state kiba kham jur bad kham bun kane ka jingpang ruh, ka jingpyllut kam pat palat ia ka Rs100/ klur.
Sa ka rai ka sorkar ban pynkylla ia ka rukom khaii kyiad ne kata ka Bonded Ware House tang ban pynmyntoi tang ia ki katto katne ngut ki nongkhaii kyiad kiba iajan bad ia ioh jingmyntoi lang bad ki politician kiba don bad pyniaid ia kane ka sorkar ruh ka la long u maw jynthud(blocking stone) ia kane ka sorkar MDA.Ym tang kita,hynrei ka jingpynmih issue ka BJP ia ka bai thang ding(electricity bill)ruh ka pynkhuslai shi katdei eh ia ka sorkar MDA.Mynta lei lei,ka BJP ka la pynmih syndon ba, pleng! ka Khaii tuh ia ki masi sha Bangladesh ruh kadei ka jingleh bad don kti lang kine ki politician kiba don mynta ha ka sorkar kat haduh ba ka doh masi ka la rem dor shaba palat ha iew ha hat lajong.
Kane lei lei ka la nang duhthiah duh dem ia kiba heh bad ki nongpyniaid jong kane ka sorkar MDA kaba synshar ha Meghalaya haduh ba ka NPP kan da rai syndon ban nym khot shuh ia ka party BJP sha kano kano ka jingialang jong ka Coordination committee jong ka sorkar MDA wat la ka BJP kalong kawei na ki paralok ne partner jongka ruh.
Ka jingkyrshan ka party ia ki issue ki seng Bhalang kum ka jingshukor ka sorkar ia ka rai(resolution) ia ka ILP,Entry bad Exit points bad MRSA ka la pynlong syndon ki dieng pyngkiang kiba khraw ia ka sorkar MDA ba lablamkhmat da ka party NPP.Ym tang kine ki kam bamsap hynrei lada don kiba tih bniah bha,imat, dang bun ki bam sap bam pong ha man la ki Department ka sorkar.
Ka jingsniew ki surok kylleng ki jaka khlem repair ne pynbha shuh ia ki, ka la buh jingeh shisha ia ki paidbah bapli ym tang ha nongkyndong hynrei wat ha sor ruh kumjuh.
Shaei kata ka roi ka par u paidbah? Lano pat kan urlong kata ka jingkwah bad jingangnud u paidbah?Shano kita ki kular election bad ki ktien jali jaum ha ka por election 2018? Hato kin wan pynbiej biang ia ki paidbah shwa u snem 2023? Lada ka BJP ka don shisha ka thong ban rat dyngkhong ia ka bamsap bam pong,ka thok ka shukor bad ka buit tuh buit shukor bad leh thok jong kane ka sorkar MDA,kam dei ban tieng ban riej, hynrei ka dei ban iaid shakhmat ban iai kyndang naphang man la ki Department khnang ba ki kam barieh baroh jong kane ka sorkar kan paw pen ryngkew ha kawei ka sngi bad ba ki paidbah kin iohi bad tip shai kdar ba kin ioh bishar ia kine ki party kiba bat ia u shabuk synshar ha Meghalaya(MDA) shwa ka election 2023.
Nongpoh: Kawei ka Trok kaba don ia u number NL 01 AC – 4992, kaba la dei trai da u Sagir Alam na Jorobat, Assam bad ba la niah da u Bah Welbert Son Syiem, uba shong basah ha Iewmawlong, ka la jan ingkhong hi khait hadien ba ka la shah wiangding bad thmu thang dusmon da ki katta katne ngut ki briew ki bym lah satia ban ithuh.
La ioh jingtip ba katei ka trok kam shym la julor eh haduh katta katta eh, namar tang hadien katto katne por ba kitei ki runar ki la thang ia katei ka trok, la lap noh da u draibar bad ki paidbah, kiba la leit ban pynlip noh ia ka ding, pynban wat la katta katei ka trok ka la julor ha ki bynta jong ka trok bad najan ka taiar.
Haba iadei bad katei ka jingjia, u trai jong katei ka trok, u la leit ban ujor Ejahar ha Nongpoh Police Station bad ki Pulit ka Nongpoh mynta ki dang pynlong ia ka jingtohkit ban lap ksai ia kito kiba la donkti ha kaba donkti ha kaba thmu thang dusmon ia katei ka trok.
Shillong: Ha ka jylla mynta ka sngi, ki la don 58 ngut kiba ioh thymmai ia u khñiang jingpang iabit COVID-19.
Ha East Khasi Hills ki don 22 ngut kiba kynthup 5 ngut ki high risk, 4 ngut na Laitumkhrah cluster, iwei na Madanryting cluster, iwei na Mawlai Mawroh cluster, iwei na Mawprem cluster, 7 ngut na Pynthorbah cluster bad 3 ngut na Sunny Hills cluster.
Ha South Garo Hills ki don 20 ngut kiba dei baroh na Siju Damikgittim Cluster.
Ha Ri Bhoi District ki don 9 ngut kiba dei ki high risk contact.
Ha West Garo Hills ki don 6 ngut kiba kynthup 5 ngut ki high risk bad iwei i health worker.
Ha South West Garo Hills i don iwei iba dei i driver.
Kiba la koit mynta ka sngi ha ka jylla ki la don 57 ngut.
Ha East Khasi Hills ki don 30 ngut kiba kynthup 21 ngut ki high risk, iwei na Laitumkhrah cluster, iwei na Lapalang cluster, 2 ngut kiba wanphai na shabar, 3 ngut na Khyndailad cluster bad 2 ngut ki SARI case.
Ha Ri Bhoi District ki don 11 ngut kiba kynthup 10 ngut ki high risk bad iwei na NEPA cluster.
Ha South Garo Hills ki don 10 ngut kiba dei ki high risk bad ha West Garo Hills ki don 6 ngut kiba kynthup 5 ngut ki high risk bad iwei i  health worker.
Shillong: Ka Khasi Students’ Union (KSU) ka la phah ia ka dorkhas sha u Myntri Rangbah duh ka Ri India u Narendra Modi ba dawa ban pyntrei kam noh ia ka inner Line Permit (ILP) ha ka jylla Meghalaya bad ban pyllait noh ia ka jylla Meghalaya na ka soskular Indo-Nepal Friendship Treaty.
Ha ka dorkhas la kdew ia ki katto katne ki mat kiba la sahteng ha ka jylla Meghalaya kum ka jingpyndam noh ia ka CAA, ka jingdawa ban pyntrei kam ia ka ILP,  ka jingpyllait ia ka Meghalaya na ka soskular jong ka Indo-Nepal Friendship Treaty, ka jingpynbeit ia u pud u sam bad ka Jylla Assam, ka jingpynrung ia ka ktien Khasi ha ka khyrnit kaba phra jong ka riti synshar jong ka Ri India.
Na ka liang ka KSU ka la kdew ruh ha kaba ia dei bad ka Central Agricultural University ha Meghalaya kum ba la kular ha ki snem ki ba kham mynshwa.
Ka seng ka la kyntu ia ka sorkar pdeng ba kan shah shkor ia ki jingud jingnam ki trai ri trai muluk ka jylla, namar la don da ki phew snem ha kaba kiba bun na kine ki mat ki dang  sahteng.
Shillong: Wat hapdeng ka saw ka sian jong ka khlam ka ngoh, ka Seng khasi ka la ioh ban rakhe ia ka lyngkhuh snem kaba 121 jong ka Seng Kut Snem, kaba la sdang naduh ka ingseng khasi Mawkhar bad pynkut ia ka jingrakhe ha Madan Weiking ,Shillong.
Namar ka jingwan lynshop jong ka khlam Covid -19, ka jingrakhe ia ka Seng kut Snem kaba 121 la rakhe  tang ha ka jingdon ki 300 ngut ki briew katkum ka  kyndon ki ba la buh da ka tnad ka koit ka khiah jong ka sorkar jylla.
Ka dei ha ka 23 tarik u Naiwieng 1899, ki 16 ngut ki kynrem ki lyndan, ki khraw pyrkhat khraw jutang ki khyndai bah ryntieh, hapoh ka jingialam jong u rangbah Rajmohon Roy Nongrum kum u Chairman bad u President ba nyngkong eh jong ka seng khasi bad kumjuh bad u Rangbah Chandranard Dkhar u Secretary lem bad ki 14 ngut kiba la pynlong doh long snam ia ka Seng Khasi.
Ka jingseng jong ki 16 ngut ki rangbah jong ka Seng Khasi ka long hadien ba ki la ioh i jngai ia ka jingwan lynshop  jong ki bor na Ri sepngi ban pynduh pyndam ia ka Riti Dustur jong u Khasi bad ban teh lakam ia ka jingwan lynshop jong ki bor na ri sepngi,  ki la seng ia ka Seng Khasi.
Ka jingrakhe ia ka Seng Kut Snem ka long ruh kum ka dak ban ai burom ia ki 16 ngut ki rangkynsai ki rangdajied ki ba la long ki nongbtin lynti ki nonglam lynti kiba long ki mawkhrum, ki nongpynwan dur ia ka Seng khasi kum ba ka long mynta.
Ha kane ka sngi la ia don ryngkat u Syiem ka Hima Mylliem u Paiem Ainam Manik Syiem,u Dr W.Kharshiing,Dr R.Thangkhiew,u MLA ka Shillong West u bah M Rapsang, ki seng longkmie bad kiwei kiwei.
Shillong: Mynta ka sngi,  ha ka jylla ki la don 58 ngut kiba pang na u COVID-19 bad ki la don 57 ngut kiba koit ha ka shisngi.
Ha East Khasi Hills District kiba pang mynta ka sngi ki don 22 ngut, ha South Garo Hills ki don 20 ngut, ha Ri Bhoi District ki don 9 ngut, ha West Garo Hills ki don 6 ngut bad ha South West Garo Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 57 ngut.
Ha East Khasi Hills ki don 30 ngu, ha Ri Bhoi District ki don 11 ngut, ha South Garo Hills ki don 10 ngut bad ha West Garo Hills ki don 6 ngut.
La iathuh ba ha ka jylla haduh mynta ki don 895 ngut kiba dang pang na u COVID-19, ha East Khasi Hills ki don 433 ngut kiba kynthup 37 ngut ki Armed Forces bad 396 ngut ki riewpaidbah, ha West Khasi Hills District ki don 27 ngut, ha Ri Bhoi district ki don 30 ngut kiba kynthup 2 ngut ki Amred Forces bad 28 ngut ki riewpaidbah, ha West Jaintia Hills district ki don 11 ngut, ha East Jaintia Hills district ki don 19 ngut, ha West Garo Hills district ki don 234 ngut kiba kynthup 3 ngut ki armed forces bad 231 ngut ki riewpaidbah, ha South West Garo Hills district ki don 35 ngut, ha South Garo hills ki don 51 ngut, ha East Garo Hills district ki don 45 ngut bad ha North Garo Hills district ki don 10 ngut.
Tad haduh mynta ka sngi, ki la don haduh 10,392 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 110 ngut.
U Tarun Gogoi, myntri rangbah barim ka Assam, ula khlad noh mynta ka janmiet, ha ka por 5.34 baje janmiet ha ka jingshah sumar ha  Gauhati Medical College & Hospital (GMCH).
U Gogoi, u don 86 snem ka rta.
U Gogoi, u leit shah sumar ha  GMCH, ha ka 1tarik Naiwieng, 2020 ha ka sien kaba ar, hadien ba ula mih na katei ka hospital, ha ka 25tarik Risaw,  hadien ba ula shah sumar la 60 sngi kynthih.
U Gogoi, u leit shah sumar nyngkong, ha ka 26tarik Nailar 2020, na ka jingpang covid 19.
La kha ia U Gogoi, ha ka 11tarik Risaw, 1934 ha ka Rangajan Tea Estate, kaba dei mynshwa ka Sivasagar district, kaba dei mynta ka Jorhat district, ha kaba u kpa jongu, u dei U  Dr Kamaleshwar Gogoi, u doktor sumar briew bad ka  kmie jongu, ka  Usha Gogoi.
U Gogoi, ula sdang ia ka kam sain pyrthei ha u snem 1968  bad ula long mynta rangbah ha Assam, na ka bynta lai sien kynthih, naduh u snem 2001 haduh u snem 2016.
U Gogoi, ula long U MP sha Lok Sabbha, na ka bynta hynriew sien kynthih.
U Gogoi, u ia poi kha bad ka   Dolly Gogoi, ha ka 30tarik Naitung 1972 bad ki don ia ka khun kynthei, ka Chandrima Gogoi bad u khun shynrang, U  Gaurav Gogoi, uba dei U MP na Kaliabor Lok Sabha constituency.
Ka dei ka jingjia, kaba kham pher bad kata ka long ba ki don da ki bun spah ngut ki kynthei, kiba thiah pyllup ha madan bad kitei ki dei ki kynthei lyngki.
Kine ki kynthei ki kwah khun palat bad kumta ki thiah ialade ha madan bad ki sadhu, kin iaid halor met jongki, kaba long kum ka jing kyrkhu ba kin sa ioh khun shen.
Katei ka jingjia, ka dei ha Dhamtari district jong ka  Chhattisgarh.
Ka khubor jong ka  New Indian Express, ka iathuh ba katei ka jingjia, ka dei ha  ka  ‘Madhai Mela’ (Madhai Fair) bad la ju pynlong ha ka taiew kaba nyngkong eh, hadien jong ka Diwali, ha kaba ki riewniam, ki wan sha katei ka jaka ban ioh ia ka jing kyrkhu jong ka blei kynthei, ka  Angaarmoti.
Katei ka jing lehniam, ka la iai bteng la 500 snem kynthih bad la kam ruh, ba ki don bun bah ki kynthei, kiba ju ar met, hadien ba ki shah iuh ha kitei ki sadhu ne ki lyngdoh niam hindu.
Ha ka dur, la iohi, ba ki don haduh 200ngut ki kynthei, kiba thiah pyllup bad kine ki lyngdoh ki ioh na sha ka bynta ba shadien jong ka met, nangta ki da kren kum ka jing duwai bad ki bat ia ki lama ha ki kti jongki.
Shillong: Ha ka jingjia kaba la jia hynnin ka janmiet, uwei u runar ba la tip kyrteng kum u Peter Snaitang na ka Shnong Photjaud Rangthong u la byrngem ban pyniap ia ki ar ngut ki samla nongialam ka KSU Photjaud Rangthong Unit kata ia u samla Donaldstone Thongni uba dei u Vice President bad ia u Everwell Robin Thongni uba dei u president ba rim kane ka unit bad uba bat mynta kum u Disciplinary Secretary jongka KSU Photjaud Rangthong Unit.
Kane ka jingjia ka la jia ha ka por 8 baje janmiet eiei, ha kaba une u runar u la pyrta ha surok Shnong hajan ing jong u Samla Everwell Robin Thongni ba un pyniap ia une u dkhot ka Seng ryngkat ki jingbyrngem byrsit ba un pynjot bad thang ia ka ing ka sem jong une u samla lem bad iaki jingdon jingem baroh.
Ym tang katta, u la byrngem Lang ruh ia kiba haing hasem jong une u samla kaba mynta ki la don hapdeng ka jingshong syier bad ka jingsheptieng.
Hadien kata, une u briew u la leit sa ha ing jong u samla Donaldstone Thongni bad pyrshang ban rung jubor ruh ryngkat bad ki tiar pynmynsaw, da ka jingthmu ban pyniap ia une u samla nongialam ka seng hynrei donbok ba um shym la don ha ing ha kata ka por.
Haba um shym la lap ia u, u la byrngem byrsit sa iaki para kynthei jong u kiba dang rit bad ia kiwei kiwei kiba haing hasem.
Kumba long mynta kine ki longing ki don hapdeng ka jingshong syier bad mar mar kine ki samla ki la leit ban buh da ka ejahar ha Mawkyrwat Police Station pyrshah ia une u runar uba la buh ia ka jingim jongki ha ka jingma.
Ka KSU South West Khasi Hills District lyngba ka kyrwoh na u samla Dusterwell K.Lyngdoh, Organising Secretary, ka pynrem jur ia kane ka kam riewkhlaw jong une u briew bad la dawa ruh na ki bor jongka ain ba kim dei ban lehsting namar lada lada jia eiei kaba sniew ki bor pulit hi ki hap ban shim jingkitkhlieh.
Ka seng ka kyntu ia ki pulit ba ki dei ban kem mardor namar ka kam byrngem pyniap briew, ka kam ba thmu rung jubor ha ki ing ki sem bad ka kam ban byrngem ban pynjot ia ki mar ki mata bad ki jingdon jingem ka dei ka kam ba ki pulit kim dei ban khein kam kai ne khein dewthala.
Shillong: Myn hynnin ka sngi, U Bah MK Dkhar, IPS, DIG (E/R) ula leit jngoh ia ka Khliehriat, East Jaintia, ban peit ia ka jinglong jingman jong ka District, hadien ka jing pynsngew paidbah, kaba long hyn shisngi ha katei ka nongbah.
U bah Dkhar, ula ia kynduh ruh ia ki ophisar bad ki nongtrei jong ka District, ban iakren halor ka jinglong jingman kyllum jong ka thain.
U DIG (E/R), ula ia kynduh ruh ia ka pulit WP/BNC, kaba la mynsaw ha katei ka jingjia jong ka jing pynsngew paidbah bad ula kular, ba yn iarap ia baroh ki jingdonkam jongka bad u la ai khublei ruh halor ka jingkit khia bad jingshlur jongka, ha la ka jong ka kam ba ka trei.
Ha kawei pat ka khubor, ka KSU Jaintia hills, ka la thoh ha ka peij jongka, ha kaba ka la pyni ruh ia ka dur jong utei u heh pulit, uba leit sha Khliehriat, da kaba ong “Bym Urlong ka Public Hearing ka Star Cement, wan hiar U DIG naduh Shillong".
La ong shuh shuh ba haba shah thombor ki paid Khasi ha Lapangap, Khanduli, Moojem, Moolber , Psiar ter ter pat wat tang U SP ruh ym ju don ba wan hiar bad la ong shuh shuh “Kane ka pyni ba ka Star Cement ka la control ia ka High Command jong ka Sorkar u Conrad".
Shillong: Ka KSU Mairang Circle kan pynlong ia kane ka jingsam khusnam kum shi bynta ban pynshlur bad ai mynsiem ïaki khynnah pule kiba wan sha khmat ha ka jingpule jong ki.
Ka jing pynkup burom kan long ia kito kiba pyndep iala ki jingpule (pass) jong u snem 2020 ha ka klass 10 & 12.
Ka tarik kaba khatduh ban pynpoi iaki syrnod (marksheets) kan long ha ka 27tarik Naiwieng 2020.
Ka Seng ka la buh ban pdiang bad shim tang iaki samla kiba ioh ia ka percentage kiba long kumne harum:Class 10 – 70%Class 12 – 65% (Arts, Science bad Commerce)Ki samla pule kiba ioh katkum katei ka jingbuh percentage kin sngewbha ban pynpoi iaki syrnod (marksheets) jongki ha ophis treikam jong ka Seng lane ban phone ha kine ki number harum +91 80144 31092 bad +91 70854 88985.
Ïaka por bad ka jaka ban pynlong yn sa pyntip kham hadien ynda la ioh pdiang iaki nongioh khusnam.
Ka Seng kumba ka ïeng hi na bynta ki samla pule bad ban kyntiew ïaka pule puthi ka ai lyngba kane ka khusnam ban pynshlur bad ai mynsiem namar lyngba ka jingtrei shitom kan wanrah ia u soh ka jingjop bad ka nam ka burom iaka dong ka thain khamtam iaka Jaidbynriew, ong ka  kyrwoh na U Bah Robin N.Nongrem, Education Secretary, KSU Mairang Circle.
Shillong: Ka State Task Force Meeting for COVID-19 Vaccine, ka la ia kynduh ha ka 19tarik Naiwieng 2020, ha kaba la pyniaid da U  Sampath Kumar IAS, Commissioner & Secretary Health & Family Welfare jong ka sorkar Jylla.
Ha ka jingialang, la iakren halor ka jing pynkhreh, ia ka injekshon Covid, ka ban sa sdang ha ka Jylla.
Katei ka jing pyndonkam ia katei ka injekshon pyrshang, kan iaid ha ki bun kyrdan bad ka sorkar Jylla, ka la  nang pynkhreh shakhmat ia ka kam bad la iathuh ba ki don mynta 25 hajar ngut ki nongtrei ka koit ka khiah, kiba la jied, na bynta katei ka injekshon ka ban sa long shen.
“To, kpa kin tang shu wan skul bad dep dihsha ngan phah iaid wut wut ioh lap ba slap" la ong ka menkmie.
Kumta u kpa u la leit bad rah artat ia ka wait-khmut u tan smuk pui shi pui katba u dang iaid lynti.
Tang shu poi ha lum khlem da pynslem shuh u la sdang ia kata ka kam kaba u la thmu lypa.
Shi kynta la iaid ka por, hynrei kita ki khun kim pat wan.
Katba u dang korbar mynsiem ia ka jingslem ki khun u da lah iohsngew noh ia ka jingwan jong ki.
Ka ju long ka rukom ba ki khynnah dang khie dangsan dang khluit ka ka snam ban rwai ha lynti ha syngkien khamtam haba duna ki nongiaid nongieng.
Ki tang shu poi, u kpa u la thep pynstet ia kita ki dieng ha ki artylli ki ratap – kawei ia u bad kawei ia u Ksan.
Ia u Bhalang pat u shu phah bah ia ki dieng rit artylli kiba jrong um duna ia ka 3 pruh ban sieh dieng thad jain.
Ba ki la kit bun, kine ki arngut ki la hap ban iaid suki bad ka shim por haduh shikynta shiteng ba kin poi iing.
Ki tang shu poi harud nong hynrei la lap ba ther noh u lapbah.
La u kpa u iohi ia ka jingkohnguh sneng, ka jingtipsngi bad ka jingproh jabieng u Ksan hynrei u hap pyndem toin ha ka bor ka jingkut lad bad jingduk.
Tang shitaiew hadien ka jingiakren bad ka kmie, u la kren bad pynsngewthuh ia u Ksan ba kin nym lah shuh ban kyrshan skul ia u.
U la pyni shibun ki j ingeh ba ki iakynduh ha iing ka sem.
Tang shu iohsngew ia kita ki kyntien na u kpa, u Ksan bapli ha ka jinglong khynnah lud bad dang kwah leit skul eh, u la leh sngewsih bad khni iam.
U kpa u la pynshai shuh ba jin da la don high school hangta hi ha shnong un nym jin da shlan phah pep hynrei un bteng ka jingpule bad yn shu ia bam saphit-maphit kam rat la lei lei eh.
U la iathuh shuh shuh ba kin nym kot bor ban phah skul sha Nongstoin ne sha Sor Shillong.
Watla ka la pynsngewsih ia u, hynrei u Ksan haba u phai sawdong wat ha ka jingiohi khynnah jong u u hap ban pdiang namar u la iohi da la ka khmat bad mad hi da lade haduh katno ka long kaba eh shisha.
Um ai nia ne ai daw da kumwei pat, hynrei kum u khun ba la iohi nyngkong ia ka sngi u bnai u long uba la kloi ban ia tynrong ia ka jingkit jong ka iing.
U la shu pynhun noh ialade ha kita ki daw ba shongnia.
Kii khun nyngkong ki long kum ki kmie ki kpa ba-ar ha iing ha sem.
Ki hap shah bad ia kit lang ia ka lyngkor ki kmie ki kpa.
Ka mynsiem isynei jong u ia la ki kmie ki kpa kam ailad ia u ban saitlah ia ki.
La u Ksan u la tip lypa ba un hap ieh noh tang shiteng ia ka jingpule hynrei u iai minot hi thop ban pule kot ban dup pas bha ha kane ka egsam kiew klas ka ban wan.
Um pur khana hano-hano ruh ia kane ka jingaiksai lypa na iing hynrei u kun beit jar hapoh la ka mynsiem.
Ka aiom synrai ka la wan – kane ka dei ka aiom ba kmen bad ba thiang tam na baroh ki saw aiom.
Naduh u bynriew haduh u laiphew mrad katno ki kmen haba kane ka khun khadduh jong ki saw aiom ka la wan.
Ki la sngew laitluif phar na ka aiom slap kaba la lynsher.
u jingjaw bneng miet la bad sngi.
Tang shu kyllait kane ka aiom la sngewpyngngad ka jabieng ba la lait u lapbah lapsan.
Ka long ruh ha kajuh ka por kum ka jingpynkhreh na ka bynta ka aiom khriat (ka Tlang).
Ha kane ka aiom ki briew ki la sdang sa ban pynkhreh sa ki rwiang khwai bad tynsong ban hiar sha ki um ban khwai bad ban tong dohkha ha ki wah kiba heh ne kiba rit.
La iohi ruh ba wat ki mrad, ki masi ki blang bad kiwei kiwei de ki ia shad ia mastieh sngewtynnad, ki mareh kdom-kdom shane shatai bad jingiamastieh ha madan phlang kum ka dak ka jingkmen.
Kim nang ban kren hynrei ka jingleh jong ki ka thew shata.
Ha kane kajuh hi ka aiom, tang shu kynjat shai la iohsngew ia ka jingiamareh step ki samla dang khie dang san ban pynsting ialade bad ban kilan met khamtam kito kiba ialeh ….
Shillong: Ka Ministry of Development of North Eastern Region (DoNER),  hynnin ka sngi, ka la pynbna ba ia ka jingkieng, kaba jrong 18 kilometre, yn tei na Assam ban pyn iasoh bad ka Meghalaya bad kane kan dei kawei na ki jingkieng kaba jrong tam ha ka Ri hi baroh kawei.
La iathuh ba ka  Larsen and Toubro, ka la mynjur ban trei ia katei ka jingkieng, kaba shongdor T.3, 200klur.
Katei ka jingkieng, ka dei kaba iaid saw kali bad kan iaid halor ka wah Brahmaputra, ha ka  National Highway 127 B, na Dhubri ha Assam sha Phulbari ha West Garo Hills district.
Ynda la dep tei ia katei ka jingkieng, kan pynduna ia ka jingjngai jong kitei ki ar jylla, da 204 Kilometre.
U Conrad Sangma, myntri rangbah ka Jylla, ula thoh hynnin ka sngi, ha ka tweet jongu, ba katei ka jingkieng kaba 18 kilometre kan dei kawei na ki jingkieng ba jrong tam ha India bad kan pyn iajan hapdeng ka Assam bad ka Meghalaya bad kan pynstet ia ka kit ka bah ha ka thain hi baroh kawei.
Meanwhile, Chief Minister, Conrad Sangma tweeted, “The proposed 18 Km-long bridge will be one of India’s Longest Road Bridges that will connect Meghalaya closer to Assam.
A major boost to NorthEast’s transport connectivity.
".
Shillong: Kiba ioh pang corona virus mynta ka sngi, ki don 70 ngut.
Na kitei ki kynthup ia 45 ngut ha East Khasi Hills, ha kaba ki riew paidbah, ki long 44 ngut.
Ha West Garo Hills, ki don 10 ngut ki riew paidbah, ha South Garo Hills 5 ngut, South West Garo Hills 4 ngut, Ribhoi District 3 ngut, East Garo Hills, North Garo Hills, West Jaintia Hills mar iwei.
Kiba la jem ki long baroh 99 ngut bad kiba iap, ki long 2 ngut, na East Khasi Hills.
Kiba dang don ha ka jingpang, ki long 894 ngut baroh bad na kitei ki kynthup ia 441 ngut na East Khasi Hills, Ribhoi District 32 ngut, West Jaintia Hills 11, East Jaintia Hills 9, West Garo Hills 239 ngut, South West Garo Hills 34 ngut, South Garo Hills 41 ngut, East Garo Hills 45, North Garo Hills 10 ngut.
Baroh kiba la jem ki long 10,335 ngut bad kiba iap, ki long 110ngut.
Shillong: Ka HNLC, lyngba U bah Sainkupar Nongtraw, ka pyntip ba U Bah  Junel Tongper ula pyn iasoh biang ialade bad ka seng HNLC, ha ryngkat bad ki katto katne ki paralok jongu.
U Bah Junel, ula shah kem ar sien bad ula shah pyndik shi katdei ha ki pulit, da kaba leit talasi ia ka iing sah jongu  bad nangta, ha kaba un hap ban leit khot hajir ha thanat, katba ki sngew donkam ki pulit.
La iathuh ruh ba U bah Junel, ula ia dkhat ka jing iadei jongu bad ka HNLC, hynrei namar katei ka jing shah pyndik, ka la pynbor ba un rung biang sha ka seng bad la iathuh ruh ba ki mukotduma barim jongu, la sdang ban khyllie biang bad la ong ba katei ka dei ka kam kaba eh, namar ka jinglut ha kaba siew ia ki nong iasaid kam dei kaba kai bad la dawa ruh ba ka jing pyndik ia ki dkhot barim, ka HNLC, ka dei ban sangeh shi syndon.
Kane ka rukom leh jong ki pulit, ka pynbor ia kiba bun ki samla kiba la mih, ba kin wan phai biang sha ka HNLC bad la ong shuh shuh ba ki don bun ki samla, kiba kwah ban pynioh ILP, ki la pyn iasoh mynta bad ka HNLC.Ka kyrwoh na U bah Sainkupar Nongtraw, General Secretary bad Publicity Secretary ka HNLC, ka ong shuh shuh “Lada jia ba ki don ki dkhot jongngi, kiba shah pyndik, ngi pdiang sngewbha ia ki, ba kin wan phai biang sha ka HNLC bad ka HNLC, ka pdiang sngewbha ia baroh, kiba la pynkhreh ban mad jingeh bad ban shakri ia ka jing donkam ka ri  Hynñiewtrep".
“Ngim pynthikna ia ka jingim pahuh pahai, hynrei ngi pynthikna ia ka jingim kaba don ka jing ialeh, na bynta ka lashai jongngi, ka ban sa wan" pynkut ka kyrwoh.
Ka jingialang ba nyngkong ka kynhun myntri ban iakren halor ka jing sumar kyrpang ia ki masi, lane kaba la tip kum ka gau cabinet, la pynlong mynta ka sngi ha  Madhya Pradesh.
Ha ka jing ialang, ba la khlieh da U Shivraj Singh Chouhan, myntri rangbah ka Jylla, la rai ba ki myntri sorkar lem bad ki Principal Secretary, kiba dei peit ia ki tnat kiba iadei bad ki mrad, ba kin thaw ia ka kynhun kaba kyrpang, ban iada ia ki masi.
La iathuh ba ki myntri jong ka tnat  Animal Husbandry, Forest, Panchayat bad Rural Development, Revenue, Home bad Farmers’ Welfare departments, kin don lang ha ka kynhun myntri jong ka jing sumar ia ki masi.
La rai ruh ban thaw ia ki jaka ki ban pule kyrpang, shaphang ka jinglong jingman ki masi, ban pynbiang kyrhai ia ki jingdonkam jong ki masi, ha ki jaka sah jongki, ban shna pahuh ia ki jaka sah jong ki masi ha kylleng ka jylla, ban wad jingtip na ki stad, na ka bynta ban pyniaid kam ia ka eit masi  bad ka umjung masi ruh.
Shillong: Ki pulit ka Jylla, ki la register case halor ka jingjia hynnin ka sngi, kaba la poi sha ka jing ia kynad bad jing ia kawang maw bad siat lyer sat khmat ha ka jaka pynsngap paidbah ban pynheh ia ka Star Cement.
Ka kyrwoh khubor, na U bah GK Iangrai, Assistant Inspector General of Police, ka iathuh ba ki la don bun ki riew paidbah na ka thain Narpuh, Shymplong, kiba kynthup ia ka seng EJNC – CEC, HYC, STIEH, KSU bad FKJGP bad kitei ki la dawa ba ki dkhot jongki, kin ioh ban don bynta ha katei ka jing pynsngew paidbah, jong ki bor District ka East Jaintia Hills; hynrei namar ba ym shym la shah, kumta ka la don ka jing ia pyni bor bad ka la poi sha ka jing pyndonkam da ka bor malu mala, ban pyn thanda ia katei ka jing ia pyni bor.
La iathuh ba hynniew ngut ki pulit lem bad bun ngut na kawei pat ka liang, ki la mynsaw ha katei ka jing ia pyni bor kaba malu mala.
Ki bor distrik, haba ki iohi, ia katei ka jing ia kynad, ba kan lah ban nang jur, kumta ki la pynbna ban pynsangeh noh ia katei ka jing pynsngew paidbah, ong ka khubor pulit hynnin ka sngi bad la iathuh ruh ba mar ia dep pynbna, ki paidbah, ki sa sdang ban ia pra noh na katei ka jaka.
U Arsene Wenger, uwei na ki nonghikai phutbol ba pawnam jong ka pyrthei, u iathuh ba ka jingjop jongu, ha kam hikai phutbol, ka dei namar ba u dei uba don ha ka balang katholik, ka balang kaba donkam ia ka jing kitkhlieh kaba khraw, kum u dkhot jong ka.
U Wenger, uba dei u nonghikai jong ka Club ba pawnam ha London, ka Arsenal, u iathuh ha ka jingiakren ia ka BBC Radio 4’s ba u long ruh uba trei shitom shibun, ha la ka jong ka kam, ha ka jinglong khynnah jongu, ha ka shnong Dettlenheim, kaba don hajan Strasbourg ha France bad katei ka la hikai, ba un long uba kitkhia ha kam hikai phutbol ruh.
U Wenger, uba don 71 snem ka rta,  ula pyniaid ia ka Arsenal, la 22 snem kynthih, haduh u snem 2018 bad  u kren shai ba ka dei lyngba ka niam Catholic, kaba u don kaba btin lynti ia ka jingim jongu, ha ka jingtrei kam kaba man ka sngi.
“Nga ngeit ba ka jingktah ia ka, ka dei namar ba phi sngew kumba phim ju suk mynsiem pura satia, namar ba phim pat ju lah ban leh kaba bha tam" ula ong.
“Ka niam ka pynlong ba phin sngew, kumba phi ju iai long uba pop, namar ha ka niam katholik, ka long hi kumta".
U Wenger, kum u khynnah, u ju hap ban leit sha ka lehniam Mass man ka sngi bad da ka jing bym banse, ula ju hap ruh ban phla pop, da kaba shu thok, ha ka taiew phla pop, kaba ju long shisien shi taiew.
“Ngi hap ban phla pop man ka taiew bad teng teng, ka pynlong ianga,  ba ngan shu thok, namar  ba  ngam kynmaw shuh ia kaei kaba nga la leh bakla" ula ong.
“Hadien ba phi la mih nangtei, phi la sngew hun mynsiem, ba U Blei,  ula map bad nga iaid da ka jingim ba thymmai".
U Wenger, ha ryngkat bad ki kmie ki kpa jongu, U   Alphonse bad Louise, ki shaniah ia ka jingim, da kaba plie ia kawei ka restaurant, ka  La Croix d’Or bad u ong ruh ba ka jingtrei ha restaurant, ka dei kaba bam shibun ia ka jingim kaba man ka sngi jong u briew.
Hynrei ka dei pat lyngba jong ka jingtrei jongu ha Restaurant, ba u iakynduh paralok ban ialehkai phutbol, na katei ka shnong.
“Ha ka por khynnah jongnga, ym pat don telebishon ha shnong, kumta ban leit peit kai phutbol, ngi hap ban leit sha skul ban peit ia ka telebishon  black and white bad ngi ioh ban peit phutbol, tang shisien ha ka shisnem bad kata ka dei ka  FA Cup Final" ong U Wenger.
Nangne shakhmat ia u dpei jong kiba iap, yn sa leit tep ha u bnai bad  katei ka dei ka thong jong ka NASA.Ka kompeni, kaba ju pyniaid ia ka kam, ban leit tep briew, ka Celestis, kan pynbiang ia kitei ki dpei, kynthup ia ka DNA, ban leit tep sha u bnai.
Katei ka mishon, la ai kyrteng Dubbed Luna 2, kan sdang trei kam naduh U Naitung 2021 bad yn leit buh ia u dpei jong kiba iap ha kawei ka jaka, kaba la tip Lacus Mortis, kaba dei kawei na ki jaka, kaba don ha u bnai.
Haduh mynta, u dang don dang uwei u briew, uba ia u dpei jongu, la leit tep ha u bnai, U  Eugene Shoemaker, uba dei u stad haw haw.
Ka Celestis, ka iathuh ba ka jingbuh ia u dep ha u bnai, ka dei ka jingleh burom, ia ka mynsiem ba la khlad noh, kaba ju don man ka por shatei sha ki khlur bad sha u bnai.
“Man ka por, ynda phi peit bnai, phin kynmaw ba iba ieid jongphi, i don ha katei ka jaka".
Uwei na ki ban leit noh la shem snem, un dei uwei na ki nonghikai Mathematics jong ka England, ha kaba yn leit rah ia ka dpei jongu, ha ka jingleit ka ban sdang la shem snem.
Ka Mareta West, kaba dei hi ka nongtrei jong ka NASA, kan sa leit lem sha u bnai, ha  kaba yn buh ia u dpei jongka ha u bnai.
Ka jingkit ia u dep, kan dei da ka liengsuin, kaba kyrpang kaba la tip kyrteng da ka Astrobotic Pregrine Lander.
Ia U Shoemaker, la tep ia ka dpei jongu ha u bnai ha u snem 1998, ha ka jing pynbeit jong ka kompeni Celestis.
Ia kane ka mat puson la sot na ka Gospel u Mathaios 4:4 bad ngi kynmaw kyndiang ba ha shuwa ba u Jisu un sdang ia ka jingiakhun bad leh ia ki kambah, la ialam ia U sha ri khlaw ban pynshoi ne tynjuh.
Kane ka khana ka don la ka jong ka dor namar ba dei hadien ka jingpynshoi ne jingtynjuh ha ri khlaw ba u Jisu u la mih kum u riewiakhun uba jwat bor, uba satar mynsiem, uba shemphang bad uba skhem jingmut.
Ha ri khlaw ka dei ka por jong ka jinglynga jingpisa kaba jur bad ka dei ka jingiaksaid kaba shyrkhei bad dei ha kane ka khep ba u Jisu u la saindur bad pynkhreh bha ia lade na ka bynta ban iakhun bad trei pyndep ia ki kambah ban pynim bad pynlait luid ia ki briew na ka jingshah ban bein bad ruh ban ai ha ki ia ka jingim bathymmai bad ba pura.
Ha ri khlaw u Jisu u dem pynleit jingmut bad san ha ka sainpyrkhat ban tei ia ka Hima u Blei, ka Hima jong ka hok bad jingshisha hangne ha khyndew.
Kane ka sainpyrkhat ka suhthied bad ka pynskhem ia ka rai kut ba wat ka jingiap halor ka diengphna ruh kam shym lah ban pynkhih, pyntieng bad pynartatien ia U bad ia ki synran.
Ki kyntien “ym tang da u kpu u briew un im" kiba u Jisu u kren ha ri khlaw, ki long kiba maian.
Ngi pule ruh ha ka kitab u Amos 8:11 kumne, “Ha khmih ki sngi kin poi…ka jingkyrduh ha ka Ri, ym dei kein ka jingkyrduh jingbam ne jingkyrduh kpu ne jingkyrduh um, hynrei ka jingkyrduh ia ka Ktien u Trai" Nangta ha ka Gospel U Ioanis 1:1 la thoh, “ha kaba myn nyngkong la don u Ktien bad uta u Ktien u la kynja doh…"Kaei ka Ktien ne u Ktien bad ka mut aiu? Ki riewstad Baibl ki ong ba la ring jingmut na ka ktien Hebrew- “dabar", ktien Greek-“logos’ bad ka ktien Latin-“verbum".
Ki ktien “dabar"bad “logos" ki iasnoh sa bad kawei pat ka ktien Hebrew “hokmah", kaba mut ka Jingstad.
Ki Jiw ki ju pyndonkam ia ka kyntien “dabar" ha ka jingiadei bad u Blei bad ki ju khot “dabar Yaweh" kaba mut ka mut ka ktien u Blei.
Ka kyntien “dabar Yaweh" ne Ktien u Blei ka thew ia u Blei hi, uba im, uba don bad uba treikam.
Saw phew sngi ha ri khlaw ka don ka jingiatyngkhuh bad jingialeh kaba jur hapdeng ka jingrhah bor bad ka mynsiem ka bym pyndem ha ki bor kiba pynjot bad pyniap.
Hapdeng spah kaba lah shilliang bad ka mynsiem kaba angnud ban wanrah ia ka jingim kaba iabit iabiang lang baroh.
Hapdeng ka jingkhwan myntoi shimet bad ka jingiatip lem.
Hapdeng ka khylllew, ka hangamei, ka meng bad ka jingim ba shi sur shi dur, ka jingim ba beit, ba khuid bad ba hok.
Hapdeng ka jingim rongphong, jingim tynneng, ka jingim mangkarong bad ka jingim adkar bad synlar.
Hapdeng ka ioh spah bym hok bad ka kamai ia ka hok.
Hapdeng ka jingmane ia ka thok, ka shukor, ka pyniap briew bad ka jingpuson ban tei ia ka Hima u Blei bad ban pynim ia ki para briew.
Ha ka jingtynjuh ha ri khlaw u Jisu um shym pynrem ia ka jingim ba kynja doh bad um shym pyrkhat ban dkhat noh ia lade na ka jingim ba kynja doh bad na ka pyrthei.
Niuma na ka pateng sha ka pateng ki mih ki briew kiba hikai bad da la ka jong ka jiingim ki ju pynpaw bad dkhat ia ka jingiadei bad ka jingim doh ha kane ka pyrthei, kumta ki iaid pukir marwei sha khlaw, sha btap bad sha ki lum ki wah.
U Jisu um shym la iaid pukir marwei, pynban u la im bad iakhun hangne ha ka pyrrthei na ka bynta ban pynim, ban pynlait luid ia ki briew bad ban pynioh ia ka jingim ba dap kyrhai.
Saw phew sngi ha ri khlaw u Jisu u shem ba ka jingim ba kynja doh kam dei tang ma ka bynta jong ka longbriew manbriew bad ka longiing longsem.
Ha ka juh ka por ka spah kam dei tang ma ka, ka nongrim ban pynieng ia ka imlang sahlang bad ia ka iit ka hima.
Hato ngin pynshong nongrim ia ka jingim, ia ka iit ka hima bad ia ka imlang sahlang tang ha ka spah? ne tang ha u kpu? ne ngin pynshong nongrim ruh ia ka jingim, ia ka iit hima bad ka imlang sahlang ha “ka ktien baroh kaba mih noh na ka shyntur u Blei".
Ka jingshngain jong ka Ri kam shong tang ha ki tup ki man, ki tiar thma bad ki bor shipai.
Ka roi ka par jong ka Ri kam mut tang ki “shopping mall" ne ki kali “Audi" ne “Rubicon" ne ki kamra ophis kiba siang da ki maw marbel bad ki dieng sal kiba phyrnai bad ba remdor.
Hynrei ka roi ka par ka dei ka jingim kaba suk, ba tngen bad ka dei ka jingkoit jingkhiah jong baroh ki nongshong shnong.
Ka dei ka jingim kaba ki khun ki kti ki ioh ban shong skul, ban nang ban stad bad ki samla ki ioh ka kamai kajih ba biang.
Ka roi ka par ka dei ka jingsei soh ka rep ka riang bad ka dei ruh ka synshar hok bad ka bishar hok.
Ka jingim,ka imlang ka sahlang, ka iit ka hima bad ka synshar ka bishar kaba skhem ka ieng ha ka nongrim jong ka “ktien kaba mih noh na ka shyntur u Blei".
Ka Ktien kaba mih na ka shyntur u Blei ka dei ka hukum blei ne ka saindur blei ne ka bor blei.
Ka hukum blei ka dei ka hok ka shi kyntien bad ka kamai ia ka hok.
Ka dei ka mynsiem iatiplem, ka tipbriew tipblei, ka synshar hok ka bishar hok, ka jingniewkor bad niewburom kylliang iwei ia iwei pat.
Ban im da ka ktien u Blei ka mut ban im da u Blei hi lane ka jingim kaba shah saindur ha ka hukum blei.
“…ka ktien kaba mih noh na ka shyntur u Blei" ka thew bad ka mut ruh ia ka Jingstad kaba u Blei u la pynkup pynphong ha ki khun bynriew bad ha ki laiphew jingthaw.
La lah kdew shakhmat ba ka ktien Greek-“logos" ka iasnoh bad ka kyntien Hebrew- “hokmah" kaba mut ka Jingstad.
Ki nongbatai ia ka Baibl ki ong ba kane ka kyntien “hokmah" lane Jingstad kam mut bad kam thew tang ia ki briew kiba la pass BA, MA ne PhD, hynrei ka thew ruh ia ki nongap masi ki bym nangthoh nangpule tangba kiba don ka sap bad jingshemphang ban sharai ia ki masi.
Hadien sawphew sngi jong ka jingiakhun ha ri khlaw u Jisu u iashem bad mad ia ka Jingstad bad u ai nam ia kata ka Jingstad kum ka khubor babha.
Katkum u Jisu ka Jingstad ka pynkha ia ka Jingieit bad u Jisu u ialap ia ka khubor jong ka jingieit.
Kane ka khubor jong ka Jingieit ka khring bad ai jingkyrmen ia ki nongtong dohkha, ki nongkhrong, ki riewmadan, ki kynthei na Samaria, ki khun swet, kiba pang niangthohlieh, kiba dkoh, kiba matlah, kiba pang iap shilliang.
Bad ka ai jingkyrmen ruh ia u Nicodemos, u Sakhaios, u Saul bad u runar halor ka diengphna.
U prophet Amos u maham shaphang kita ki sngi jong ka jingkyrduh bad ka jingkyrduh kan ym long ia ka bam ne u kpu ne ka um, hynrei ia ka Ktien U Trai.
Ha kiwei pat ki kyntien ka jingkyrduh ia ka Jingstad bad ka Jingshemphang.
Ka jingkyrduh ia ka hok bad jingshisha, ia ka mynsiem iatiplem bad ka jingieit.
Kajuh ka jingmaham ka sawa ruh ha ka Gospel u Mathaios 24:12 “…ka pop kan man bun bad ka jingieit kan man khriat…" bad haba ka jingieit ka pjah ka longbriew manbriew ka ran, ka sti, ka kdor bad ka pyrthei ka jyllei da ka jingiashun-ia isih bad ka jingiapyniap.
Ha shuwa ba ka thoh dak, ka pule dak bad ka pule puthi kan suhthied ha kane ka Ri ki Hynniewtrep, ngi im ha ka juk sawdong ka lyngwiar dpei ha kaba ki tymmen, ki san ki sneng ki kraw lyngba ki khana, ki puramit bad ki hikai ban im hok im sot, ban minot bad trei shitom, ban bam na ka umsyep, ym ban kmen toh hoh ha ka iohei bad bam ei.
Ki hikai ban synshar hok bad ban niewkor ia ki para briew bad ki para jingthaw.
Kane ka dei ka juk jong ka Jingstad ki longshuwa jong ngi.
Mynta kumne ka jingkyrduh ka wan lap kynsan, ym ka jingkyrduh jingbam ne jingkyrduh kpu, hynrei ka jingkyrduh ia ka Jingstad bad Jingieit.
Ka jingshemphang kam ioh jaka shuh ha ka jingim, sa tang ka jingshong shit bad ka jingiakyrkait bad ka byrngem byrsit.
Ka jingshem mynsiem kam don jaka shuh, sa tang ka sarong ka kyreit.
Ka jingiatip lem kam don shuh sa tang ka rhah bad ka khwan myntoi.
Ka Jingstad kam don shuh, sa tang ka jingmut jingpyrkhat kaba jyndong bad ka jingtip kaba tang na sla.
Ka jingieit kam don shuh, sa tang ka shun, ka shoh ka dat bad ka pyniap.
Ki briew kiba shemphang bad kiba tip kim ioh jaka.
Haba ki ieng bad iakhun na ka bynta ki rangli ki shah kem bad ki shah kynnoh ba ki dei ki lehnoh.
Ha ka bishar ka jingpynshong nongrim ha ki jingshisha kam don shuh, sa tang ka leh shilliang khmat bad ka jingiashah liang.
Katto katne snem mynshuwa i Kong Silvereen Swer (bam kwai ha dwar u Blei) i la thoh kawei ka artikil kaba i la ai kyrteng “Memories From The Umkhrah".
Ha kane ka jingthoh i Kong Sil i iakren-iakhana bad ka Wah Umkhrah.
I pynkren briew ia ka Wah Umkhrah.
Ha kane ka jingthoh i Kong Sil i iakren bad ka Wah Umkhrah shaphang ka jingkyrduh.
Ka jingkyrduh ym ia u kpu hynrei ia ka Jingstad.
I Kong Sil i iakren bad ka Wah Umkhrah kumne- “nga phai khmat sha ki nongialam, hynrei ym don riewshemphang ki ban ialam ia ka Ri".
Nangta i ban shuh shuh, “nga wad ia ka tipbriew-tipblei ngam shem ia ka hangno hangno ruh" Wow! ka jingkyrduh kaba khraw.
Bad ka Wah Umkhrah, i kong Sil i iakren ruh shaphang ka Iewduh, ka Iew kyntang kaba long ruh ka jaka kaba ki briew na kylleng ki thain jong ka Ri ki iakynduh lang ban iakhaii bad ruh ban iatai bad iaphylliew jingmut da ki ‘tien ksiar ki ‘tien rupa na ka bynta ka bha ka miat ka Ri bad ka imlang sahlang.
Wei briew i bynniaw ba ka Iewduh kam long shuh kumba ka ju long ha ka por hyndai bad mynta ym don shuh ba shlan ban leit tur shajan jong ka.
Kaei ka Iew ha kane ka juk? La ka long ka Iew synshar ne ka Iew treikam ne ka Iew Balang ne Iew Niam? Mano ba kren briew ha ka Iew ha kane ka juk? Ka bor bad ka rhah bor, ka khwan myntoi bad ka bamsap, ka spah bad ka burom, ka rongphong bad ka phuh ka phieng-kine ki dei ki nongrim jong ka Iew ha kane ka spah snem.
Ka pyrthei mynta ka kyrduh ym ia u kpu, hynrei ia ka Jingstad bad ka Jingieit.
Bad kane ka long ka jingkyrduh kaba khraw tam.
Amen.
Shillong: Kiba ioh pang covid 19 mynta ka sngi, ki don 117 ngut ha ka jylla.
Na kitei ki kynthup ia  53 ngut na East Khasi hills bad ki riew paidbah, ki don 38 ngut kiba ioh pang bad ki shipai 15 ngut.
Ha West Garo Hills, ki don 47 ngut ki riew paidbah, ka Ribhoi District bad ka West Khasi Hills, ki don tang mar iwei iba ioh pang.
Kiba iap mynta ka sngi, ki long ar ngut bad kiba jem ki long 78 ngut.
Kiba dang don ha ka jingpang, ki long 925 ngut bad ka East Khasi Hills, ka don 427ngut, Ribhoi 58 ngut, West Garo Hills 229ngut, West Jaintia Hills 12, East Jaintia Hills 22, East Garo hills 72, South Garo hills 36 ngut.
Baroh kiba la jem ki long 10,236 ngut bad kiba iap, ki la poi sha ka 108 ngut.
Ka nong ialehkai komik ba pawnam, ka  Bharti Singh, ka la shah kem mynta ka sngi, ha ki pulit jong ka  Narcotics Control Bureau.
Katei ka dei hadien jong ka jing khynra ia ka iing jongka ha Mumbai.
La iathuh ba u tnga jongka ruh U  Haarsh Limbachhiya, u dang don mynta ha ka jingpeit jong ki doktor.
La talasi ia ka iing ka Bharti Singh bad kumjuh na ka jaka trei kam jongka, ha kaba la ioh kurup ia  86.5 gram u kanja bad la iathuh ba ka Bharti bad u tnga jongka, U  Harsh Limbachiya, ki la mynjur ba ki ju dih kanja, ong ka khubor jong ka NCB.U  Haricharan Das (45) na Lower New Colony, Shillong, u ioh covid ha ka 18tarik mynta u bnai.
U leit shah sumar ha  NEIGRIHMS Hospital, ha ka 19tarik Naiwieng bad ula khlad noh ha ka 19tarik mynta bnai, ha ka por 3 baje mynstep.
Ki jingpang ki long Covid 19 with Type I Respiratory Failure with Multiple Seizures with Status Epilepticus with Aspiration Pneumonia.
Ka  Alphinia Umsong, kaba dang san snem ka rta, kaba na  Mawkhap, Pynursla, ka leit shah sumar ha   Ganesh Das Govt.
MCH Hospital, ha ka 20tarik Naiwieng, ha ka por 12.03 baje nohsngi.
Ka don jingpang   Covid bad ka khlad noh, ha ka por 2.55 nohsngi.
Ki jingpang jongka, ki long  Acute Gastroenteritis with Severe Dehydration with Covid 19.
Dimapur: Ka  Tsurangkong Naga Youth Front (TRNYF), kaba dei ka seng kaba khlain bor bha ha Nagaland, ka la byrngem, ba kan shim ia la ka jong ka rai ban iada ia pud u sam jong ki Naga.
Katei ka dei hadien ka jing kut por jong ka jing ai por jong katei ka seng, ia ka sorkar Assam, ba ka dei ban weng ia katei ka pakhang surok, ha shwa ka 6 baje mynstep jong ka 20tarik Naiwieng 2020.
Katei ka seng, ka la buh ia ka dorkhas ha ki khyndiat sngi ba ladep, sha ka sorkar Nagaland bad kumjuh sha ka sorkar Assam bad mynta ka sngi, katei ka seng, ka kren shai ba ka Assam, kan hap ban bah khlieh pura, lada ka don kano kano ka jingjia, na katei ka jingkhang shnong beain.
Ki nongialam jong katei ka seng, ba kynthup ia U President ka TRNYF, U   Bendangwati bad U Secretary, u Shiluyongdang, ki kren shai ba ka  Tsurangkong Range, kaba hap ha Mokokchung, ka dei ka hok nong kynti jong ki Naga, naduh kulong kumah bad ka dei ka bym lah ban pyn kylla, da kano kano ka bor.
La ong shuh, da katei ka seng, ba ka jingjia ba dang shen, ha ka shnong  Aosenden, kam dei ka jing ia kajia pud, namar ba ka la dei lypa ka shnong ba pura jong ki Naga, naduh hyndai hynthai bad la ong shuh shuh ba kin nym shah ban thombor ia ki hok jong ki, ha kano kano ka dur.
Ka jingkhang surok, ia ka surok jong ka  Mariani-Mokokchung (NH 702-D), ka la iaid mynta la san sngi kynthih, hadien ba la sdang, naduh ka 16tarik Naiwieng 2020.
Shillong: Ki sengbhalang kiba kynthup ia ka KSU, JSU, HNYF, HYC, HANM bad ka EJNC ki la ieng rangbah ban pyrshah ia ka jing pynsngew paidbah ka Star Cement kaba la pynlong ha jan ka DC office barim ha Khliehriat halor ka jingthmu ban tih mawshun kaba don ha Brishyrnot, Narpuh Elaka ha East Jaintia Hills District.
Ka la don ka jingia kawang maw bad siat lyer pynsat khmat.
Ha katei ka jing ia kynad, 7 ngut ki la mynsaw kynthup ia ar ki pulit kynthei kawei ka la mynsaw jur na khlieh bad la hap ban phah suh.
Katba na ka liang ki sengbhalang ruh ki la mynsaw katto katne ngut.
Ka jingpynsngew paidbah, ka dei ban sdang ha ka por 10.30 mynstep, katba ki sengbhalang, ki la wan lypa naduh 8.30 mynstep.
Shwa ban sdang ka jingialang, la khang lynti ia ki sengbhalang, da ki pulit, hynrei ynda la wan poi ki dkhot ka KSU, ha ka por shiphew baje tam, kiba la wan na kylleng ka thain Jaintia Hills bad kitei ki la ioh rung sha ka dara jingialang, ki la pynjot ia ka dara bad ia kiwei ki tiar ki tar, kiba don ha katei ka jaka jingialang.
La antad, ba ka jingdon briew, ba kynthup ia kito kiba pyrshah  bad bad sa kiba wan ban kyrshan, khamtam na ka shnong Khaddum, kiba dei kiba wan khnang ban kyrshan, kiba wan da ki bos  ki long kumba 2 hajar ngut antad.
Na katei ka jing ia kynad, kumta ka jing pynsngew paidbah, ka la pulom noh mynta ka sngi.
Nongpoh: U Myntri ka tnat pule puthi u Ma Lahkmen Rymbui, hynnin ka sngi u la hiar sha Ri Bhoi, kata kawei u la leit ban plie ia ka School Building ka Nongtluh Hr.
Sec School kaba don ha shnong Diwon, Umden bad kawei pat u la leit ban buh Mawnongrim, na ka bynta ban tei ia ka Eklavya Model Residential School (EMRS) ha shnong Pahamsyiem Nongpoh.
Ia katei ka School Building ka Nongtluh Hr.
Sec School ha Diwon, la tei lyngba ka jingkyrshan da ka Supporting Human Capital Development bad kaba la bei pisa da ka Asian Development Bank (ADB) ha ka jingpynmang pisa kaba la kot sha ka T.2.26 klur, katba katei ka Eklavya Model Residential School (EMRS) ha Pahamsyiem Nongpoh, la pynmang pisa haduh T.16 Klur lyngba ka Ministry of Tribal Affairs jong u snem 2017-18, kaba dei ruh ka skul kaba la shna kyrpang na bynta ki khynnah skul Riewlum, ia kaba yn sa pyndep hapoh u 2020.
Kiba la donlang ha katei ka jingplie School Building bad ruh ban buh Mawnongrim, ki kynthup naduh Dr.D.D Lapang, Nongaibuit ka sorkar jylla, nangta u Bah Mayrald Born Syiem MLA Nongpoh, u Bah Balajied Ranee MDC Nongpoh, u Bah D.P Wahlang, Principal Secretary ka tnat pule puthi, ka Kong R.M Kurbah, DC Ri Bhoi, u A.Marak Director ka DSEL, u Bah Shri V.S Nongbet, Jt.
Director DSEL Nongpoh lem bad kiwei.
Haba iadei bad katei ka jingioh ban plie noh ia katei ka School Building bad ruh ban buh ia u Mawnongrim na ka bynta ban tei ia ka Eklavya Model Residential School (EMRS) ha Pahamsyiem, u Ma Lahkmen Rymbui, u la ong ba kane ka sorkar MDA hapoh ka jingialam u Conrad K.Sangma, ka don shisha ia kata ka jingangnud kaba khraw, na ka bynta ban nangkyntiew ia ka pule puthi hapoh ka jylla bad khamtam eh ban ioh sdang ia ka tynrai jong ki khynnah rit, kata ka long ban pynkhlain ne pynbiang bha ha ki kyrdan Lower Primary.
U Ma Lahkmen Rymbui, u la ong ruh ba ka long kaba donkam eh haduh katta katta ban pynkhlain ha ka jinghikai ia ki khynnah rit, kiba dang sdang ban leit skul bad dei namarkata ka daw kaba la pynlong ia ka sorkar ba ka pynkylla lut ia baroh ki rukom pyniaid ha ki kam nonghikai, namar ba kumba ka long mynta hi ka sorkar ka kwah ban buh beit da ki Nonghikai kiba la ioh ka jinghikai kaba paka, ba kin long kum ki nonghikai ban hikai ia ki khynnah rit.
Nalorkata, utei u Myntri uba deipeit ia ka tnat pule puthi, u la pynbna ruh ba ka dorkar ka don ia ka jingthmu ban phah plie noh ia ki skul, ki ban ai jinghikai ia ki khynnah naduh ka Class IX haduh Class XII bad ka ban sa sdang naduh ka 30 tarik mynta u bnai, kata ha ryngkat ki kyndon kaba ki dei ban buh ia ki jingbthah ka sorkar.
Ka jingwan kaba nyngkong jong u khun u Blei sha kane ka pyrthei, ka long ba la dep iathuh lypa da ki Nongiathuhlypa kum u Isaiah bad kiwei kum u Mikah.
U Isaiah udei u prophet na ka jaidbynriew Hebru, u ladon 700 snem sha kane ka pyrthei hashwa ban kha ia u Jisu Khrist.
Ha kita ki por, u Isaiah u la iathuhlypa da kaba ong – Namar kata u Trai hi un ai ka dak iaphi: ha khmih ka theisotti kan pun khun kan kha ruh ia u khun, ynkhot ruh ia ka kyrteng jong u IMMANUEL.Isaiah 7:14.
Na ka liang u prophet Mikah ruh u iathuh lypa u ong- “Hynrei ma pha, ka Bethlehem Ephratha, la pha long kaba rit hapdeng ki hajar Judah, napha kein un mih hanga u wei u ban salong u Nongshynshar ha Israel; u ba ka jingmih jong u ka long na mynhyndai, naduh bymjukut.
Mikah 5:2.
Ha ki jingiaid jong kapor, kapor kala poi ba uta ia uba ki prophet ki la iathuhlypa, ladep pynbna, u la wan ha ka jinglong doh (born in flesh).
Ki angel nabneng ki la wan paw ha u Joseph, u angel u ong ha u joseph – wat sheptieng ban shim hame ia ka Mari ka tnga jong me: naba ita iba ka Mari ka la pun, I long na u Mynsiem Bakhuid.
Kan kha ruh ia u khun men khot ia ka Kyrteng jong u u Jisu: NABA YN PYNIM IA KI BRIEW NA KI POP JONG KI Mathaios 1:20-21.
Kumta, uta u ktien te u la kynjadoh, bad u lashing sah hapdeng jongngi, bad ngi la ioh khmih shain ia ka burom jong u, ka burom kaba da kat ka burom ka jong u ba lakha marwei na u kpa,.
Ioanis 1:14.
U la kynjadoh, kamut lakha ia u sha kane ka pyrthei lyngba da u Mynsiem Bakhuid jong u Blei.
“Une u la don naduh kaba mynyngkong ha Bneng bad u Blei, bad u la long hi u Blei.
Kumta, ban wan sha ka pyrthei u hap ban long briew ban longdoh long snam, kumba kha briew hi.
Une u Jisu uba lawan long doh long snam sha kane ka pyrthei, u la heh la san kum u briew hi u la iaid kylleng ki jaka ban ialap ban pynkhiah ban pynim ia kiba iap bad leh shibun ki kambah kam phylla, kat kum na ki saw Gospel.
Namar ki ne ki kambah kam phylla ba u Jisu u la leh, ki Pharisi ki Sadusi ki lawad lad ban pyniap noh ia u.
Loukas 22:2.
Dei ia kane, ba ki Jerusalem ki ia ong – “Une um dei uta ia kiba iawad ban pyniap noh?" Ioanis 7:25.
Hato kine ki Nongshynshar ha Israel ki la tip shisha mo ba une u long u Khrist? Kita ki Jiw ki la ia ong – “Ia une ngi ia ithuh nangno u long".
Ioanis 7:27.
Ka jingkwah ki Pharisi ki Sadusi ban pyniap ia u khun u Blei, ka la urlong, haba la die noh ia u da u Judas.
La kem la sympat, la sah narphna ruh.
Halor ka Diengphna la thoh – U NE U LONG U SYIEM JONG KI JIW, Ioanis 23:32-49.
Halor diengphna ha shwa ba u Jisu un dkut mynsiem u la ong – “LA PYNDEP" Ioanis 19:30.
Ia ka jingwan ba nyngkong jong u Jisu sha kane ka pyrthei la pyndep halor Diengphna.
U Blei u kpa naduh bymjukjut u la thmu ia la u khun ban shah haduh ka  jingiap ban siewspah ban pyllait ia ki bynriew ka pyrthei na ka pop bad u soitan.
Ngi kynmaw ba ha ka por ba ympat kha ia u Jisu, ki angel ki la buh kyrteng ia u, U Jisu.
Kaba mut , “BA UN PYNIM IA LA KI BRIEW NA KI POP JONG KI.Mathaios 1:21.
Dei  ka jingiap u Jisu halor  diengphna ba u la pynim ia ki briew baroh na ki pop jongki, u pynim ia phi u pynim ianga u pynim ia kita kiba ngeit baroh, bad ki bymngeit ki la rem lypa.
Ioanis 3:18.
Ka jingiap u Jisu halor diengphna kamdei ka jingkut hynrei ka jingsdang, Namar nangne un thaw thymmai ia kita kiba ngeit baroh.
U la jop ia ka jingiap, u la jop ia u ksuid u la jop ia u soitan Lucifer namar u la dep siew da la ka snam bakordor kaba donbor halor diengphna ha u Lum kalbari.
U la siew spah ia u briew na tang shisien siew, ula thied ia nga ia phi na ki kti u soitan da ka dor ka snam jong u hi.
U Nongmudui umdonbor shuh, la jop noh maki ia u (kiba ngeit) namar kata ka snam jong u ta u khun langbrot.
Jingpynpaw 12:11.
Kumta ka jingwan kaba nyngkong jong u Jisu sha pyrthei ha ka jinglongdoh, la pyndep ia ka halor Diengphna, ka jingiap halor diengphna ka long ba u Jisu u la pynlwet iaka khlieh u soitan.
Ka ktien u Blei ka ong – “Haba phi la lah iap noh ha ki pop jong phi bad ha ka jing bym ot sher ia ka jinglong tynrai jong phi ha ka pop, U Blei u la pynim ia phi ha u KHRIST.U la map ia ki pop jongphi baroh, haba u la lah pyndam ia ka Ain ba la thoh lem bad ki kyndon jong ka (having cancelled the written code, with its regulations), kiba  long pyrshah iangi, kiba ieng pyrshah iangi ( that was against us and that stood opposed  to us).
U la shim noh ia ka (He took it away) bad sahprek halor diengphna (Nailing it to the cross) bad haba u la sloit iktiar noh (having disarmed) ia ki Bor bad kiba donbor (Authorities), u da pyllong ka jingpynpaw paidbah ia ki (He made a public spectacle) u la leh risa jingjop halor jong ki (nongshun) da ka Diengphna (triumphing over them by the cross) Kolossai 2: 13-15.
Kumta ka jingwan u khun u Blei sha ka pyrthei kam shym leh noh ei, u la sah prek ia ka pop halor diengphna (Nailing it to the cross).
Tang kawei kaba u briew udei ban leh ka long BAN NGEIT BAD KOHNGUH katkum ka ktien u Blei Amen.
Nongpoh: Ka Hynniewtrep Youth Council (HYC) Ri-Bhoi District, hynnin ka sngi ka la buh syndon da ka jingujor Ejahar ha Nongpoh Police Station, pyrshah ia uwei u bar jylla na Assam, uba la thied kali bad ban ioh ia ka number Meghalaya, da kaba pyndonkam da ki kot ki sla jong kawei ka Longkmie Khasi na ka shnong Iamkhon ha Ri-Bhoi District.
Haba iadei bad katei ka jingpyndonkam bakla da utei u Bar jylla ia ka kyrteng ka Longkmie Khasi kaba la tip kyrteng kum ka Kong Ri iohlynti Shangrang, ka seng ka la buddien mynta ka katto katne Taiew ei ei, hynrei namar ba kim pat lap markhmat ia utei u bar jylla, ka pynlong ia ka seng ba kan shu sngapjar shwa shipor, hynrei dei tad haduh hynne ka sngi, haba ki la ioh jingtip ba utei u bar jylla, u don ha Nongpoh, ki dkhot ka seng kaba la lamkhmat da u Bah Hercules Suting, President, ha ryngkat ki dkhot ki la leit ban kynduh ia utei u bar jylla, hadien kata pat ki sa ujor da ka Ejahar ha Nongpoh, khnang ba kum kitei ki jingjia, kin nym jia shuh nangne shakhmat.
Lah ruh ban kdew hangne, ba katei ka Longkmie na ka shnong Iamkhon, ka la lyngoh hi ngain ban tip ba utei u bar jylla, u la pyndonkam da ka kyrteng jong ka ha ki kot ki sla, na ka bynta ban pynioh ia u number Registration Meghalaya, ha kaba utei u bar jylla u la pyndonkam bakla da ka EPIC jong katei ka longkmie khlem ka jingtip jong katei ka Longkmie.
Halor katei na liang, ki dkhot ka seng ki la leit wad jingtip na u District Transport Officer ka Ri-Bhoi District, ban ia ka jingshisha bad lyngba ki kot ki sla la lap ba uwei u bar jylla bala tip kyrteng kum u Pradip Ghosh, u la thied ïaka kali Mahindra kaba la dep register da u no.
ML 10 C 2409 kaba u la thied na Industrial & Farm Equipment, Authorize Dealer Mahindra & Mahindra Ltd.
GS Road Dispur Guwahati-5.
Kumta haba iadei bad katei ka jingpyndonkam bakla da utei u Bar jylla ia ki kot ki sla jong katei ka Longkmie, ka dei hadien ba ka la ujor Ejahar sha ki Nongpoh PS, ka HYC, lyngba u Bah Hercules Suting, ka la kyntu ruh ia ka tnat pulit ba kan pynlong ia ka jingtohkit kaba bniah bad ruh ban kem lut ia baroh kiba donkti, khnang ba kum kitei ki jingjia, kin nym jia shuh nangne shakhmat.
“Em" la kyrngah ka Kmie“Me lah shu leh jubor.
" Ong biang ka Kmie ka Rida“Pha ruh wat balain stad.
Dang myn ha kane ka taiew ngi dang shu wan shim dawai.
" La iathuh u Panah“Kumta seh!" La kren kyndit ka Kmie ka RidaMarsien ioh sngew ia kata ka jingiathuh u Panah , ka Kmie kaRida ka la kulmar jingmut thlim kam sngewthuh shuh iano yn kynnoh.
“Shisha Rida pha leh kumta…?" La tohkit biang ka Kmie“Te haba i lah ong ma i te ban ym iathuh.
" La said khuid ka RidaHangta la nang khluit nang khluit ka thma ktien“Ngam lah smgewthuh shuh…" La ong ka Kmie ka Rida“Ia pha ngan iathuh ha i Niakha bad ia une u Panah ngan ujor sha ka shnong.
" La byrngem ka KmieKane ka jingjia ka la nang kynton shuh shuh ka jingeh ha kane ka longiing.
Watla ym pat don ba tip shaphang kata kaba jia ha ka Rida; hynrei ka jingkhuslai ka la rung bad pynpang mynsiem shi katdei eh ia ka.
Ka Rida ka la shu iam beit bad ka la ieng noh nangta bran ka leit sha la kamra thiah.
Hadien ba leit ka Rida, ki ar ngut shi lok ki la nang ia thnam puk ka thma ktien.
I Kong Maya (Kmie ka Rida) i la byrngem khait ia la u lok“Me wan leh sang ha iing jong nga ka riew kynthei, ia me ngan ym mab" la byrngem ka lok“Shisha Kmie Rida ym dei eh ba tang ma nga; hynrei ka Rida hi ruh ka ieid ia nga" la pynshai u Lok“Ngam ngeit ia ka ktien jler jong me… Ka Rida ka burom ia me kum u Kpa ym ba ka ieid samla ia me.
" La bteng i Kmie ka Rida“Kumno Kmie phim ngeit ia nga… Phi ruh phim sngewthuh…" La sdang kren jem u Panah ka Rida“Da lei lei ngam ngeit ia me… Me pynjot ia ka khun jong nga kaba lui lui bad nalor ba ka dang pule bad ka stad.
Mynta ka iing ka sem ka la shong sang kane ka jingleh jong me, ka bym hun shuh ia la ka tnga me pynjot sa ia ka khun ka la dei ka pap ka sang kaba khraw.
Ngan ai shnong beit ia me.
" La nang byrthen shuh shuh i Kmie ka RidaKatba ka Rida pat ka nang iam pait dohnud hapoh nep marwei marwei.
Ha Kane ka miet namar ka jingiakynad kaba la jur haduh kynih syiar ruh Kim pat ia thiah.
Hynrei dei ynda u Panah u la panmab arti arjat ba i Kmie ka Rida i shu sngap noh bad sdang leit thiah.
Kaba thamula ka long ba ha kata ka miet u Panah ka Rida u la pyrshang ban leit rung lang sha kamra thiah bad la ka lok (Kmie Rida); hynrei i Kmie ka Rida i khlem shah bad byrngem pynban.
Khatduh u Panah bapli u hab ban thiah harud dpei namar ban leit thiah biang sha kamra shongkai ruh um nud shuh ba la jia kumta.
Dang phyrngab u la khie bad trei kam trei jam kum uba tip sngi eh.
Katba ki shi Kmie shi khun pat ki dang iohthiah lyngngai.
Haba la khie ka lok u la pynstet ka khreh sha khreh dud ia ka u sngap jar khlem pynkynmaw ei ei shuh ia ka jingiamai iania mynmiet.
Ka Rida te ynda ka la khie ka la shu pynat tyngbum.
I Kmie jong ka i la pynkhreh sha ia ka; u Panah u la kren ia ka hynrei ka Rida kam kren ia u ka la leh dom haduh katta katta.
U Panah haba u iohi ia kane ka jinglong bad jingleh u la sdang kem tieng ia lade.
Hynrei watla katta ruh um banse ban mih na iing ban leit bylla.
Hadien ba u Panah u la mih na iing ki shi Kmie shi khun ki la sdang ban iakren bniah shaphang kaba la jia.
Ka Kmie ka la tohkit na la ka khun bin.
Ka Rida ruh ka la iathuh baroh khoit kumba la jia.
Hadien kata ka Kmie ka la shem sabut ba pleng ka khun ruh ka don bynta ha ki kam rieh bad la u Panah.
“Balei pat naduh kaba sdang pha ialeh rieh leh sian kumto … Ban dei bym jia kumne ruh pham iathuh bad ngan ym tip hi ruh" la buh jingkylli ka Kmie“Mei ngam poi pyrkhat kumba shoh tyndep namar nga sheptieng ioh i dom i Panah…" La phai ktien ka Rida“Em pleng pha ruh kawei hi …" La ong ka Kmie“Baroh arngut pha ia suh buit te mynta haba kumne yn leh kumno.
? La buh jingkylli ka Kmie.
Shillong:Ka Deputy Commissioner (Supply), East Khasi Hills District, ka pyntip ba ka jing pynrung kyrteng Aadhaar, na ka bynta kito kiba dei ban pynrung kyrteng ia ka National Food Security Act, 2013 (PHH bad AAY card holders) kan long ha ka 24 haduh 27tarik Naiwieng, 2020, kaba sdang naduh ka por 10 baje mynstep haduh 5baje mynmiet.
Na bynta ka Cantonment area, yn pynlong ha Community Hall, Cantonment Area, na bynta ka Jaiaw Lansonalane ha Community Hall, Jaiaw Lansonalane, na bynta ka Laitumkhrah Lumsohra and Nongkynrih ha Iing Dorbar Nongrimmaw, Laitumkhrah, na bynta ka Laban ha Dorbar Hall Laban/Assam Club bad na bynta ka Bishnupur ha dukan reshon jong ka Bishnupur Co-operative Store, Bishnupur.
La bthah ia baroh ki nongdie reshon, ba kin iarap lang ia ki nongbam reshon jongki, ba kin pynrung kyrteng Aadhar.
Shillong: Ka Living Bridge Foundation, myn ha ka janmiet jong ka 20tarik Naiwieng 2020 ka la pynskhem ia ka tnat treikam ha Pynursla, ia kaba la tip ruh kum ka Living Bridge Foundation – Pynursla Branch.
Ka Living Bridge Foundation ka dei kawei na ki seng bala kham paw ha kaba iadei bad ki kam pynneh pynsah ia ki jingstad tynrai, khamtam eh iaki ki Jingkiengthieddieng ne Jingkiengjri (Living Root Bridges).
Ha kane ka janmiet la iadonryngkat ruh u Chairman bad Founder ka Living Bridge Foundation Bah Morningstar Khongthaw na Central Body ryngkat kiwei ki member na ka Central Body.
U Bah Morningstar Khongthaw ula ai khublei ia baroh kiba wan sha katei ka jingialang  bad ruh ula maitphang ia ki katto katne ki kam bad ki jingiaidlynti jong ka seng shwa ban poi sha u mawmer ban thaw iaka Unit ne Branch banyngkong.
U kongsan ha katei ka jingialang u dei u Sordar ka Raid Mawja , uba la sam ruh ia ki Certificate jingaitikam sha ki nongialam ba hakhmat jong katei ka Branch ha Pynursla.
U kongsan haba kren shaki nongkitkatm bad baroh kiba la iadonlang ha katei ka janmiet ula ai ki kyntien jingkyrkhu bad jingsneng jingkyntu iaki dkhot jongka Branch Baroh kawei.
Ha katei ka jingialang la ioh ruh ki jingkren na ki nongialam ba ha khmat jong ka Branch ba thymmai.
Ha katei ka jingialang, la jied U Bah Arlang Khongjee bad U Bah Shiningstar Khongthaw kum ki Chairman bad General Secretary nalor kiwei pat ki nongkitkam jongka Branch Pynursla, ong ka kyrwoh na U bah J Khongwir,  Publicity jongka seng Living Bridge Foundation.
Shillong:Ka Khasi Students’ Union Pyndensakwang Unit, ka la ia kynduh bunsien bad u Executive Engineer, ia u Sub-Divisional Officer PWD Roads Maw kyrwat, South West Khasi Hills District, bad ruh ia u Contractor ha kaba ia dei bad ka rukom pyntrei ia ka surok PMGSY naduh ka lad Photumnew haduh hapoh shnong Pynden sakwang.
Ka jing ia kynduh, ka dei hadien ba ka ophis PWD ka la dep ban test ia u maw bad ka la pass ruh,ha kaba ki don katto katne ki maw ki bym long ban pyntrei.
Kumta na ka liang ka seng ka kyntu ia ka tnad ba dei peit, ia u Contractor ban un phah kit noh ia kito ki maw ki bym long ban pyntrei bad ban kham pynsted ia ka kam.
La kyntu ruh ba un trei bha kat kum ki kyndon ka Surok PMGSY,namar kum ba ka long mynta ka jingpyntrei ia kane ka surok ka kham suki, bad kane ka buh jingeh ia ki paidbah nongleit nongwan.
La ong shuh shuh ba ka seng ka pdiang kylluid ia baroh ki kam pynroi, kiba wan ha kaba shit bashai, hynrei kata kam kam pynroi kam dei pat ban pynroi tang ia u briew shimet lane tang ia u contractor, hynrei ia ki paidbah ka dong ka thain baroh kawei.
“Ngi khmih lynti ba ka jingpyntrei ia kane ka surok kan bit kan biang nangne shakhmat bad ngi da kwah eh ba katkum ba la buh ha ka guideline hapoh khatar bnai u contractor un pyndep ia ka kam" ong ka kyrwoh.
Shillong:Myn hynnin ka sngi, ki shipai BSF, ki la ioh kem ia 6 ngut ki nong India, hajan Dawki, ha West Jaintia Hills bad ki la ioh kurup ruh ia 53 tylli ki masi bad la ioh bat ia kawei ka trok, kaba kit masi bad kaba long pyrshah ia ka ain Prevention of Cruelty to Animal Acts.
Ha ka jing tohkit, la iathuh da kitei kiba shah kem, ba ia kitei ki masi, la kit na Guwahati (Khanapara) bad kitei ki dei ki masi, ki bym don satia ha kane ka thain shatei lam mihngi.
Ki iathuh ruh ba kumno ki kit ia kitei ki masi, da kaba shu pynbiej ia ki pulit, kiba don ha ki jaka ap ha ki khyrdop bapher kiba don ha surok bah.
Na ka liang ki BSF, ki kwah ia ka sorkar Jylla, ba kan ia trei lang bad ki BSF, ban pynlong ia ka jing talasi ryngkat ryngkat ha ki jaka kiba biang ban khanglad ia ka jing khaii masi tuh.
La iathuh ruh ba ka jingkhaii masi tuh, ka don jingiadei bah bad ki kam shalan droks beain, ha kaba na kane ka jing khaii masi tuh, la ju bei tyngka ia ki seng ehrang, kiba trei kam bha ha kane ka jylla.
Shillong:U MLA jong ka Mawlai Constituency u bah Process T Sawkmie myn hynnin ka sngi, u la ong ba ki nongshong shnong jong ka Mawlai kim dei ban don ka jingkulmar jingmut, namar ka Mawlai kan ym shah pynhap hapoh jong ka jaka sor ha kane ka jingkhein Census kaba mynta.
Haba kren ha ki lad pathai khubor mynta ka sngi u la ong ba kat kum ka shithi kaba la thoh da u Under Secretary ka sorkar jylla jong ka tnad General Administration Department (B) ka la kren shai ba ka Mawlai kala hap hapoh jong ka Mawlai Community bad Rural Development Block.
U bah Process u la ong ba kum u MLA u la dep ban ia kynduh ia u myntri rangbah ka jylla u Conrad K Sangma ban ia kren bad u ban pyntrei kam ia ka skhim NREGA hapoh ka shnong jong ka Mawlai baroh.
U la iathuh ruh ba kane kan dei na ka bynta ban ioh bylla ioh sngi bad halor kane, na ka liang jong ka sorkar jylla ka la dep ban phah ia kane ka jingpan sha ka sorkar pdeng sha Delhi.
U MLA jong ka Mawlai u la ong ba mynshuwa kiba ioh ia kane ka skhim hapoh Mawlai constituency ki long tang 10% hynrei mynta kin ioh 100% bad kane kan pynioh bylla ia ki briew kiba dang bun ki long iing kiba duk hapoh Mawlai hi baroh kawei.
Shillong:Baroh ki ophis sorkar bad ki skul kin hang ha ka 25tarik Naiwieng 2020, ha East Khasi hills District na ka daw jong ka Shad Nongkrem.
Ki hynniew ngut ki snar ehrang jong ka seng ULFA, kiba dang shu pyndem shen ha ki pulit, ki dei kiba la shah hikai pyntbit bha ha Pakistan, ong ka khubor.
Ka khubor jong ka Assam  Tribune, ka iathuh ba ia katei ka kynhun, la ialam da U Drishti Rajkhowa, uba la pyndem ialade ha ki pulit ha ki khyndiat sngi ba ladep bad kitei ki leit shah  hikai ha  Peshawar, ha khappud jong ka Afghanistan, ha u snem 2005, ha kaba ka jing hikai jongki, ka long eh, ha kaba shna ia ki bom.
“Ki bor pulit na Pakistan, ki pynbiang ia ki kot ki sla kiba shu thok, ia kitei ki hynniew ngut ki ehrang bad ka passport jong U  Drishti, ka don ia ka kyrteng jong uwei u rangbah Khasi, uba na Shillong.
Ka jing hikai, ka dei kaba ar bnai kynthih bad ki shah hikai pyntbit bha ha kaba pyndokam ia ki RPG bad ki IED" la iathuh da ka khubor jong ka Assam Tribune.
La iathuh ba katei ka jingtip, ka dei kaba la ai hi da U Drishti, sha ki pulit, ha ka por ba ki kylli jingkylli.
Na kitei ki 7 ngut, ki don ar ngut na ki seng ehrang na Tripura.
U Drishti, uba 50 snem ka rta, uba dei u trai shnong jong ka Rangjuli ha Goalpara, ula pyndem ha ki pulit jong ka South West Garo Hills, ha Meghalaya ha ryngkat bad saw ngut ki nongbud jongu.
Shillong:U myntri ba dei peit ia ka tnad ka koit ka khiah, u bah Alexander L Hek, u la wan ban ia kynduh ia u Myntri Khynnah ka Sorkar Pdeng u ba peit ïa ka tnat korbar ri (home) halor ka jingiakren iasuk jong ka seng kaikhlaw ka HNLC bad ka Sorkar kmie.
U Bah Hek, u la ong ba na ka liang jong u myntri jong ka Sorkar kmie u la bthah ia u, ba yn ai khyndiat ka jingtip halor ka jingiakren kaba kham mynshwa kaba la poi haduh haei.
U bah Hek u la ong ruh ba na ka liang jong u, u la dep ban bthah ia ka tnad political ba kin ai ia ka jingtip halor kane ka jingiakren kaba ki la dep ha ki snem ba la leit khnang ban lah ban pyniaid ia kane ka kam sha khmat.
Na ka liang u bah Hek u la ia thuh ba kham mynshwa la don ki nongpyniakren halor kane kiba ym long ban shim kyrteng kiba la dep ban ia kren ban wan rah jing ia suk hapdeng ka HNLC bad ka sorkar kmie bad kine ki briew ki dei na bar ka jylla Meghalaya, ym kiba na jylla Meghalaya.
U la ong ruh “Kine ki briew ki lah ban dei na ki organisation ki bym long ban pynpaw pyrthei dei na kane ka daw ba ngam kwah pynpaw kyrteng ia ki.
“U la iathuh ba kaba donkam mynta ka long ba na ka liang jong u, un lum shuwa ia ki jingtip ba ha ki snem ba la leit katno ka jingiakren ia suk hapdeng ka HNLC bad ka sorkar ka la iaid shakhmat bad hadien kane yn sa lah ban iathuh halor kane ka bynta.
“Hynrei na ka liang jong ka Sorkar Pdeng ka la long ka ba kloi ban khot noh ia ka HNLC sha ka miej jong ka jingiakren ia suk khnang ba ka Jylla Meghalaya kan don hapdeng ka shong suk shong sain" u la ong.
Haba kylli ba ka sorkar pdeng ka long kaba kloi ban khot ia ka HNLC sha ka miej ban ia kren ia suk hynrei ka sorkar pdeng bad ka Sorkar Jylla ka buh ia ki kyndon ba ki dei ban pyndemwait shuwa ba kan don ka jingiakren ia suk na ka liang u bah Hek u la ong ba kin don ki kyndon, hynrei kita ki kyndon kin dei ki ban ia biang lang baroh arliang, ym ban shu sngap shiliang.
Haba kylli hato ka don kano kano ka jingiakren hapdeng u myntri bad ki HNLC,  u bah Hek u la ong “Shuwa ba ngan rah ia ka mat sha ka sorkar pdeng la don ka jingiakren lyngba ka  phone tang shisien bad ki don ruh ki briew kiba la pynkren  halor kane ka jingkren iasuk".
Haba kylli ba lano une u myntri un leit biang sha Delhi ban iakren halor kane ka bynta u bah Hek, u la jubab ba ynda la kham duna kane ka khlam covid-19 namar ba ha Delhi dang kiew sted kane ka jingpang.
Shillong:U MLA jong ka Congress party u bah Himalaya M Shangpliang, u la ong ba lada ka sorkar MDA kam don pisa ban siew ia ki nonghikai, ka la dei ban kren shai ha ki, hynrei ym ban shu kular bad pynbiej ia ki kum ki khyllung khynnah.
Haba ia kren bad ki lad pathai khubor u bah Shangpliang u la ong ba ka sorkar MDA bad u myntri ka tnad pule u la shu pynbiej ia ki nonghikaina kawei ka por sha kawei pat.
U la ong ruh ba lada ka sorkar kam don pisa ka la dei ban kren shai, ym ban shu kular kai lane ban pynbiej kai ia ki nonghikai.
U Bah Shangpliang, u la ong ba mynshem snem, na ka liang ka Congress, ka la wanrah ia ka ne ka mat, ha kaba ka sorkar ka la kular ba kan sa pynbeit; nangta ha ka dorbar synrai, ruh la rah biang ia kane ka mat bad la kular biang ba kin sa siew noh bad mynta sa ban wan sa kawei ka dorbar, ruh kane ka jingeh jong ki nonghikai ym pat lah ban weng.
“Ha ba peit ia ki nonghikai Adhoc ruh ha ingdorbar la dep ban kular ba kin siew kat kum ka 5th Pay Commission, hynrei haduh kine ki sngi khlem iohi ba kan urlong.
Katno sien ki la leit sha Delhi ban wad pisa na ka bynta ki nonghikai shano ka jah ka pisa, bad kaba ki la wanrah mynshem snem na Delhi la wanrah tang khynsiat" u la ong.
“Kane ka long kum ka jingthok ym tang ia u paidbah, ia ki nonghikai, hynrei wat ia ki MLA ruh ha kaba ki la shu kular thok tang ha ingdorbar" ong u bah Shangpliang.
“Ka jingong jong ka sorkar ba na ka khajna kyrpang (Cess) la lum na ka bynta ki nonghikai, ka Congress khlem pep kan rah ia kane ka mat ha ing dorbar, ka ban sa long ba katno la ioh ban lum ia ka khajna kyrpang bad katno la pynlut sha ki nonghikai, ha ka ba ka sorkar kan hap sei madan ia ki jinglut jingsep baroh" u la bynrap.
Shillong: U Joint Director ka Health Services (SS), Civil Hospital, Shillong, ula pyntip, ba U Vicky (30), ula leit poi sah ha Civil Hospital Shillong, ha ka 6tarik Naiwieng, hynrei ula khlad noh ha katei hi kajuh ka sngi, ha ka por 11.15 mynmiet.
La  bthah ia kiba don jingiadei bad U Vicky, ba kin leit shimti ia ka met iap jongu, na ka jaka buh met iap jong ka Civil Hospital, hapoh 3 sngi.
Balei la thaw ia ngi? Why we are created lane balei u Blei u la thaw ia u briew? Ka jingthmu ba na bymjukut jong u Blei haba u la thaw ia ka pyrthei (earth) ka long ban shong briew.
U Blei um shym la thaw suda ne thylli ia ka pyrthei khlem da don kano kano ka jingthmu.
U ong “Nga la pyllong ia ka khyndew, nga la thaw ruh ia u Briew halor jong ka.
Isaiah 45:12.
U la thaw ia ka, ban shong briew.
Isaiah 45:18.
Mynta ngin phai sha ka kitab Genesis.
Ngi iohi ha kaba mynnyngkong ba ka pyrthei ka la long kaba khlem dur bad kaba suda.
U Blei u la sdang ban shu hukum ia kiei kiei te ka la long kumta.
Genesis 1:3-25.
Ia kine kiei kiei kiba u Blei u la pyllong tang da kaba shu hukum.
Hynrei ha u briew pat u Blei u da ong – “To Ngin (In Trinity) ia thaw ia u briew ha ka dur jong ngi katba kum ka jingsyriem jong ngi hi, (And God said, Let us make man in our image).
Genesis 1:26.
Hangne ngi sngewthuh ba la thaw kyrpang ia u Briew.
Ymda kaba shu hukum, bad ym ha ka dur u mrad, hynrei la thaw kyrpang ha ka dur ka jingiasyriem bad u Blei, kaba mut ki Lai ha u wei u Blei ki la mynjur (compromised) ban thaw ia u briew ha ka jingiasyriem jong u Blei.
Kaei kata ka jingiasyriem u Briew ia u Blei? Dei namar ba u Blei u dei u Mynsiem (God is spirit).
Ioanis 4:24.
Kumta la thaw ruh ia u Briew uba long kynja mynsiem uba ia syriem bad u Blei.
kumta ia u briew ba kynja mynsiem, ngi ong – u briew mynsiem (ymdei mynsiem briew), uwei pat dei u briew khyndew namar la thaw na ka dew met ka khyndew (God formed man of the dust of the ground).
U Blei u la thaw shwa ia ka met (Body) na ka dewmet ka khyndew (dust of the ground), hadien kata u la pyrsad ha ki thliew khmut u briew ia ka jingpyrsad ka jingim, te uta u briew u la long ka mynsiem kaba im.
The Lord God formed man of the dust of the ground and breathed into his nostrils the breath of life, AND MAN BECAME A LIVING SOULS.Genesis 2:7.
Uta u briew u la long ka mynsiem (soul) kaba im.
Genesis 2:7.
Ka jingpyrsad u Blei ha ki thliew khmut (nostrils) jong u briew, kamut ba u Blei u pyrsad ia ka jingpyrsad ka jingim kaba na u Blei (spirit).
Kane kadei ka mynsiem kaba mih na u Blei khnang ba u briew un im bad un ioh tip ba u dei na u Blei.
Ka mynsiem (spirit) ka long kaba maian kaba u Blei u buh ha u briew.
Ka mynsiem spirit ka don ka jing ia jan bad u Blei bad kamlah ruh ban iap, la u briew u hap ban leit sha bneng ne sha dujok.
Nakata ka daw ka long ba une u Mynsiem (spirit) u long uba na u Blei.
La thaw kyrpang (special) ia u briew ha ka met (body) ha ka mynsiem (soul) bad ha ka mynsiem ba im (Spirit).
Kane ka mynsiem (spirit) kaba don ha u Briew, namar kata ka long kaba maian, bad dei lyngba kane ba u briew u lah ban jied ia kaba bha ne kaba sniew, ia ka pop ne ka hok.
Lyngba da kane ba u briew u lah ban jan sha u Blei bad ban mane ia u Blei ha ka mynsiem bad kaba shisha.
Ioanis 4:24.
Dei lyngba da kane ka mynsiem (spirit) ba u Blei u pyndonkam ha u Briew ba u lah ban pdiang ia u Mynsiem Bakhuid (Holy Spirit).
Kumta u Blei u la thaw khnang ia u briew bad kyrpang, khnang ba u briew un ioh ban mane (worship) ia u, ban pynkhraw ia ka kyrteng U Blei, ban iaroh ia u Blei kum u Nongthaw bad u Nongpyllong ia kiei kiei.
Lada u briew u leh ia ka pop ia kaba sniew, kamut ba u pynkhraw ia u soitan, te kamdon jingmut ia uta u briew ban don ha kane ka pyrthei kamut ba u briew un iaroh un mane un pynkhraw ia ka kyrteng u Blei Jehovah.
Lymkumta, u briew umpher na u mrad.
Lada u briew u wad tang ia kiei kiei kiba ha kamet, kata umpher na u mrad, ong u Blei.
Ha ka kitab Salm U David, u Blei u ong – “To sngap bad to tip ba nga long u Blei ma nga: yn kyntiew ia nga hapdeng ki jaid bynriew, yn pynkyntiew ianga ha ka khyndew.
U Trai ki paid u don bad ngi, u Blei u Jakob u long ka jaka rieh jong ngi.
Salm 46:10.
Namar kata u Blei u dei ban ioh jingiaroh halor ki blei ka pyrthei baroh.
To ka khyndew baroh kan sheptieng ia u Trai: to ai ba kita baroh kiba shong ha ka pyrthei kin sngewtriem ia u.
Naba u la kren te ka la long, u la hukum, te ka la neh skhem.
Salm 33:8-9.
Amen.
Ba balei u Blei u thaw iangi ne kaei ka daw ba h thaw iangi kaei ka plan.
Babu Kular KhongjiremHa ka politic,ym ju don u paralok ba iai neh ne u nongshun thlong mluh thlong sying shi rta(there is no permanent friends or permanent foes in potitic).
Kane ka jia ruh hangne ha state Meghalaya jongngi.
Ka jingia kob bad jingiapyni nia hapdeng u Ex.Chief Minister ka Meghalaya,u Dr Mukul Sangma bad u Deputy Chief Minister ba mynta,i Bahduh Prestone Tynsong ka itynnad bha ha kine ki taiew ba la dep.
Ka la don lypa ki daw jong ka jingia pyni nia jongki naduh ki por ba la dep,Hynrei kaba dang shen eh,ka dei halor ka jingkynnoh u Dr Mukul Sangma ba ka jingtih mawshun be-ain,ka jingtih maw be-ain,ka jingkhaii tuh ia ki masi sha Bangladeh,etc ka jur tam eh ha ki thain Pynursla kaba dei ka constituency ba mihkhmat i Bahduh Prestone Tynsong iba bat mynta kum u Deputy Chief Minister ka Meghalaya.
Katei ka jingkynthoh bad jingkynnoh u Dr Mukul Sangma ka la pyn bitar bad pynkhluid syndon ia u Deputy Chief Minister kat haduh ba u phah wan ialeh election noh ia u Dr Mukul Sangma na Pynursla constituency.
Hadien kane,u Dr Mukul Sangma u khlem kren ei ei shuh,tip u pdiang ne em ia kata ka jingtyrwa ne jingkhit sngewbha u MLA ka Pynursla constituency.
Tangba, lada u sngap jar,ka mut ba u pdiang imat ban wan iakhun noh na Pynursla constituency namar kaba sngap jar,ka mut kaba mynjur(silence is consent).
Lada kitei ar ngut ki nongialam jong ka Meghalaya kim ia kren kai,ki lah ban thoh sha ka Election Commussion of India ba kin ia bujli constituency noh,ka Election Commission ka lah ban sngap ia ka jingkyrpad jongki ban ia kylliang constituency noh tang shi term,kata tang mar san snem ei ei.
U Dr Mukul un wan ialeh noh na Pynursla bad i Bahduh Prestone pat in leit ialeh noh na Ampati/ Songsak constituency.
Ki paidbah ruh ki lah ban pdiang ban ioh mad ia ka jingshakri jong kine ki ar ngut ki riew sain pyrthei jong ka state.
Lada u Dr Mukul Sangma un wan long nongmihkhmat na Pynursla constituency,un sa wanrah ka jingkylla bak-ly-bak ha ka roi ka par kumba u la leh ha Ampati constituency.
Lada kane ka jia bad urlong shisha,ki shnong ha ka thain Pynursla kin kylla long shisha ki ‘model village’ bad ka ‘Kper Eden’ jong ka Meghalaya kumba la angnud da i Bahduh Prestone ha ka por ba i ju canvas election man ka sien ba i ju ialeh.
– Taxi Fare from Point to point in Greater Shillong is prepared in accordance with the rate notified by the Government vide Notification No.TPT.91/80/749, dated 13th January , 2020.1.
:.
Na ka liang jong ka HYC Sohïong Circle hadien ba ngi la pan jingtip lyngba ka RTI na ka Executive Committee ka KHADC, ngi la lap ba don 5 tylli ki jing tang jait kiba ngi lap ba ka long pyrshah ia ka Riti Dustur u Khasi bad kumjuh ruh ia ka KHAD (Khasi Social Custom and Lineage) Act) 1997.
Kaba ngi lyngnoh ka long kumno ka Executive Committee jong ka KHADC ha ka por ba long CEM u Bah Ardent M Basaiamoit bad u Bah P N Syiem ki ai jingmynjur ia kine ki San tylli ki jing tang jait.
Ha ka jing pynmih khubor ha ka 12 tarik Rymphang, 2021 ka Seng kam shym la ong ba u Bah Arden u Tang jait hynrei ka ong ba ha por jong u ba ki don ki dkhar kiba ïoh jait Khasi ba la tang da kiba jer kyrteng ha ka tei ka sngi bad ka seng ka kren shai hangne ba kam shym la pyrshah ïa ki jingtang jait ba leh kat kum ka Riti u Khasi hynrei ka pyrshah tang ia ki katto katne kiba khlem shym la ïaid kat kum ka Riti.
Ngi la lap ba ka KHADC ka la pynskhem ia ka jingtang jait ia ki dkhar ha kaba baroh ar liang ka Kmie bad u Kpa ki dei ki dkhar hynrei la tang jait Khasi ia ki bad ka Executive Committee ka KHADC ka mynjur ia kata kaba long pyrshah ia Riti u Khasi bad kumjuh ruh ia ka Khasi Lineage Act.
Ngi lyngoh ruh ba don ki Agent khyndew ruh ki tang jait bad kaba pynkyndit eh ka long wat ki dkhar ruh ki tang ia ka jait ka khong Khasi.
Ngi dawa na ka KHADC ba kan sngewbha ban bishar bniah ia kane ka kam namar lada ki dkhar ki lah ban long Khasi noh ha ka kyrteng ka Tangjait yn sabun kiban shim kabu ban Tangjait ban lait ka shim trading licence, ban ioh thied khyndew ha ki tribal area, ban ioh ka bhah na ka Meghalaya Reservation Policy , ban ïoh ïaleh election na ki ST reserved seat bad kumjuh ruh ban lait na ka Income Tax.
Te kan sa ktah shi kadei eh ia ki hok kyrpang ka Jaidbynriew Hynniewtrep jong ngi.
Ka Seng ka kyntait war ia ka Jing Ong u Bah Ardent ba ngi la kren sniew ne kren khlem akor ïa u Fr Sngi.
Ka Seng ka la dep pynshai ia kane ha ki sngi ba la dep.
Ka Seng kam kwah ban ia kren jngai halor kane namar ioh ka pynmih pynban ia ka Jing ia sngewpher Niam ha ka Jaidbynriew Hynniewtrep namar ngi buh ia ka Jaidbynriew ha khmat ia ki Niam hadien wat la ngi burom ia baroh ki Niam bad ki Balang.
Ha kaba iadei pat bad ka jing pan jingpynshai u Bah Ardent ngi sngew ba ong ba ka Executive Committee lyngba ka Registration Authority ka KHADC ka ai jingmynjur ia kine ki jingtang jait kiba long pyrshah ia ka Riti u Khasi bad ka Khasi Lineage Act ha ka por ba long CEM ma u bad ki don ruh ha ia por u Bah P.N Syiem.
Ngi long la kloi ban ai ki kot ki sla ha I Bah Ardent ban pynshisha ba ka don ka jingtang jait beain bad beriti ha ka por ba long CEM jong u ha KHADC.Ne lada u la kwah ban leit beit sha Court ruh, na ka liang jong ka Seng ngi long ba la khreh ban pyni/sei ïa ki jingshisha baroh.
Khublei shibunNgin peit ynda kila play ia ka game ha court.
Ia kawang balah2 uta uba uta kein uba don ka jingshisha.
Kumno mnta Fi lah ong “Fr sngi" Fi lah klet ban ong Bah Sil.
Sngi.
kalong ka jing leh rain kat ka seng bhalang kan pndonkam Bah iau phadar.
kat iaka jing pawnam u Fr Sngi uba pawnap hane ri khasi jngngi Fi dang khot i bah balei phim iakhot u paieit mo kham don burom khndiat haba ulah tymmen.
imat ka seng HYC sohiong dang don ki khnnah suda kumba ong u bah Ardent Kim pat nang ban pndonkam wat hapdeng u Fr,paieit,Bah.
Auto Rickshaw Fare from Point to point in Greater Shillong is prepared in accordance with the rate notified by the Government vide Notification No.TPT.91/80/749, dated 13January , 2020.1.
Shillong: Ka seng kaba don sha ka liang pyrshah ka seng Congress ka la pynbna ia ki kyrteng ba khadduh jong ki 12 ngut ki kyrtong, ki ban iakhun ia ka elekshon sha iingdorbar thawaiñ jong ka Garo Hills Autonomous District Council(GHADC).
Kum ban shu pynkynmaw ia ka tarik jong ka elekshon na ka bynta ka GHADC la dep ban pynbna da ka Sorkar Jylla ka ban sa long ha ka 9 tarik u Iaiong 2021.
Katkum ka thup, ki kyrteng jong ki kyrtong ki ban iakhun ia kane ka elekshon bad ki konstitwensi jong ki, ki long U  James Sangma na Babelapara, Stevie M.Marak na Boldamgre, Jagadish Ch Hajong na Zikzak, Sanjay Koch na Betasing, Malcolm M.Sangma na Rochonpara, Agassi R.Marak na Balachanda, Ashahel D.Shira na Batabari, Habibuz Zaman na Shyamnagar, Joyson R.Marak na Raksamgre, Levastone T.Sangma na Jengjal, Manseng Momin na Bolsong bad Lahitson M.Sangma na Samandagre.
Dang shen, ka seng Congress ka la pyllait ia ka thup kyrteng kaba nyngkong jong ki 17 ngut ki kyrtong na ka bynta ki 17 tylli ki district council counstituencies.
