Ha ka dur la iohi, ba kitei ki ehrang Taliban, ki la sei da ka jubor ia katei ka thei samla napoh iing, wat la, ka la pyneh, ban leit.
La iohi ruh ba ka kmie jong katei ka thei samla, ka la ia khun jubor, hynrei, kam shym la lah satia ban iada ia la ka jong ka khun bad ha ka jing ialeh, ki la jop kitei ki ehrang ban rahbor ia ka khun samla jong katei ka iing.
Katei ka jingleh jong ki ehrang Taliban, ka long ba ki pyn trei kam ia ka hukum jongki, ha kaba ki la bthah ba ki thei samla, kiba 15 snem shaneng bad nangta ki thei iap tnga, kiba 45 snem shapoh, ki dei ban ia shong tnga bad ki ehrang Taliban bad ha kine ki sngi, ki dang wad ia ki kyrteng jong kitei ki kynthei, ban ioh ring mraw bad ia shong tnga ia ki.
Shillong: U Bah Banteidor Lyngdoh, Minister, Sports & Youth Affairs, jylla Meghalaya u la shong da ka cycle na Meghalaya Main Secretariat ha ryngkat u Bah John F Kharshiing, Working President, bad General Secretary, Shri.Chiranjib Choudhury MSOA bad ki dkhot nongkit kam ka Meghalaya State Cycle Association, ban plie ia u selfie stand ba la pynkhreh da ka Meghalaya State Olympic Association, ha Khyndai Lad circle (Police Bazar) por 2pm ha ka 22nd July 2021 kum shibynta ban ia snoh kti lang bad ka Ri India ha kaban ai mynsyiem ia ki nongialehkai India ha ka Tokyo Olympics 2020 kaban sdang lashai ka sngi ha Japan.
Ha katei ka jingplie la don lang i Kong W.A.M Booth, MSC, Director, Department Sports & Youth Affairs, bad ki officers na ka tnad DSYA.Hadien kane la don ka jingplie ia u selfie stand hapoh JN Stadium ha kaba u Minister Sports, u la plie ia lai tylli ki selfie stand kiba la pynkhreh da ka tnad Department of Sports and Youth Affairs, la don ruh ka jingai khusnam ia ki nongjop ia ka quiz.
Ka jingthmu jong katei ka jingpynkhreh ia ki selfie stand da ka Meghalaya State Olympic Association bad ka Departments of Sports & Youth Affairs ka long ba ailad ia ki samla, ki nongkilan met, ki paidbah ka jylla Meghalaya ban ia snoh kti ban ai mynsiem ia ki nongialeh ka Ri India da kaba shon ka dur " I #Cheer4India" na ka bynta ki 127 ngut ki indian olympic athletes kiban ia khun ha ki 18 tylli ki jingialehkai, kum shibynta ban pynpaw ka jingkyrshan ia ka @WeAreTeamIndia lyngba kitei ki dur ba shim ha kitei ki selfie stand.
Ka MSOA ka la pynbna ruh ia ka khusnam lottery ha kaba kin don lai ngut ki nongjop bad la kyppad ia ki samla ki paidbah ban phah ia ka dur ba la shim ha kitei ki selfie stand ha ne shwa ka 7 tarik August 2021 sha ka whatsapp mobile number 7005304227.
Kitei ki selfie stand ki don naduh 9 baje mynstep haduh 6 baje janmiet ha khyndai lad naduh ka 22 tarik July 2021 haduh ka 8 tarik August 2021.
Nongpoh: U Sumit Jain, uba dei u trai ka jong kawei ka Petrol Pump kaba la tip kum ka Midway Filling Station, kaba don ha shnong Umdihar ha Ri Bhoi, u la ujor da ka ejahar ha Nongpoh Police Station, kata hadien ba u la lap ba ka pisa kaba don kumba T.11 lak ei ei ka la jah na katei ka Petrol Pump.
La ioh jingtip, ba tang mar ia jah katei ka Pisa, u Manager jong katei ka Petrol Pump ruh u la jah rngai bad haduh mynta ym pat tip shano u don bad katei ka pisa ruh ym pat ioh satia.
Nongstoiñ: Ki heh ophisar ka sorkar Assam ha ryngkat ki pulit kila hiar kynsan kynsan sha ki thaiñ Athiabari bad Salpara ha ka step jong ka 21 tarik u Naitung.
Katkum ka tyllong khubor bala ioh lum la ong ba kitei ki heh ophisar kidei na ka tnad PHE ka Jylla Assam bad la ong ruh ba kila wan ban tih ia ki thliew hapoh ka shnong Salpara na ka bynta ban thep ia ki pipe um.
Katei ka jingwan poi kynsan kynsan jong ki heh ophisar ka Assam kala pynkyndit bad pnsyier iaki paidbah jong kitei ki thain khappud.
Ha kaba iadei bad kane ka bynta na ka liang jong ka Seng FKJGP Aradonga area unit ryngkat bad ka GSU Regional unit lem bad ki riew rangbah ka thain Athiabari kila ia shong pyrkhat halor katei ka jingwan ki briew ka Assam.
Hadien ka jingiaphylliew jingmut lang kite ki ar Seng, ki la shim ia ka rai ban dawa na ka sorkar MDA hapoh ka jingialam jong u Conrad Sangma kum Myntri Rangbah ba kan shimkhia halor ka jingwan khah khah ki briew ka Assam sha ki shnong khappud.
Kitei ki ar seng ki kyntu ruh ia ka sorkar ba kan pynkhlian ia ka police outpost ha Athiabari bad kumjuh ruh ia ki Border Outpost ha Malangkona bad ha kiwei kiwei de ki shnong khappud.
Tang namar ka patlun Jeans, kawei ka samla lud, kaba 17 snem ka rta, ka la duh ei, ia la ka jong ka jingim.
Katei ka samla, ka dei kaba na Devariya District jong ka Uttar Pradesh bad ka la shah pyniap ha u pa ieid jongka bad ha ki kni jongka, tang na ka daw ba ka phong patlun Jeans, haba ka iaid ka ieng hapoh shnong.
Katei ka jingjia, ka hap ha ka Mauadeeh police station.
Katei ka thei samla, ka dei kaba shong ba sah bad u kpa jongka, ha Ludhiana, hynrei, ynda la poi sha katei ka shnong ruh, ka iai mlien ban phong patlun Jeans bad katei ka la pyn ijli shi katdei ia u kpa ieid bad ia u kni jongka.
La iathuh ba kiba ha iing, ki iai khang ia ka, ba kam dei ban riam, da ka patlun Jeans, hynrei, ka dei ban riam, da ki riam tynrai, hynrei, ka la kyntait pynban.
Ha ka sngi nyngkong, ka la shah maham tyngeh, ha u kpa ieid jongka, ba kam bit shuh ban phong patlun jeans, hynrei ka iai bteng ban phong hi bad mynta ka sngi, haba ki la iohi, ba kam shym la sngap satia, kumta ki la shoh, ha kaba ka la mynsaw jur.
La rah ia ka sha hospital, hynrei, ka la iap noh ha lynti.
Kitei kiba ha iing, haba ki la sngew tieng, ba la iap noh, kumta ki la pyrshang ban bret ia ka met jongka, na jingkieng shapoh um, hynrei katei ka met, ka sahkut ha shiteng jong ka jingkieng bad kumta, ki pulit, ki la wan poi bad ioh ban shimti ia katei ka met.
Ki pulit, ki la kem ia u kpa ieid jongka, uba dei ruh u nongniah auto.
U Santanu Sen, uba dei U MP jong ka Trinamool Congress (TMC), u iathuh ha ki kotkhubor mynta ka sngi, ba ula jan shah shoh, ha U Hardeep Sing Puri, myntri ka sorkar India, mynta ka sngi.
U Sen, u iathuh ba mar ia wai, ka dorbar Rajya Sabbha mynta ka sngi; U Puri, ula pyrta ia U Sen, ha kaba u ong  “Mar ia wai ka dorbar, la hylla ia nga da U  Hardeep Puri, hynrei nga leit hi ban ia kren bad u bad hangta, ula mut ban shoh ia nga, hynrei donbok, ba ki don ki paralok jongnga hajan bad ki la tan noh ia nga.
Kane ka dei ka jingjia kaba sngew sih shibun" ong U Santanu Sen.
La iathuh ba ka TMC, ka la ujor halor katei ka jingjia sha U Deputy Chairman.
Ha ka por ba dang shong dorbar mynta ka sngi, U Santanu Sen, ula leit knieh ia ka kot, kaba don ha kti jong u myntri ka Information Technology, U Ashwini Vaishnav, katba u dang jubab ia ka jing iakren halor ka jing syntiait jong ka Pegasus ia kiba bun ki nongialam sain pyrthei.
Ha ka por, ba U Sen, u knieh ia katei ka kot na kti jong u myntri, ula tar ia katei ka kot bad ula kynting sha jrong bad kane ka la pynlong ia u myntri, ba un sangeh noh, kaba jubab bad ba un buh noh ha ka miej jong ka iing dorbar.
Shillong: Ka Khasi Students Union Lapangap Unit mynta ka sngi ka la ther kylla ia u CEM ka JHADC halor ka jingkynnoh ba bam armaloi ia ki paid khappud.
Kane ka jingkynnoh u CEM ka JHADC ka long haka jingai jingkren jong u haka Dorbar Lyiur kaba la long ha ka 22tarik Naitung 2021, ha kaba ula pynpaw iaka jingbitar ba don ki briew jong ka thaiñ border ki bam armaloi.
Na ka liang u GS ka KSU Lapangap Unit, U samla Saikial Sumer u la ther tyngeh iaka jingkren khlem nongrim jong u CEM ba kumno u nang tang ban batai stad haba um ju hiar sha ki thain border area shisien ruh na ka bynta ban peit bad jngoh iaka jingeh ki paid khappud kumba leit jngoh ki MAC (Member of Autonamous Council) ka KAAC na Assam kiba leit jngoh bad leit hiar man ka por sha khappud.
Ka long kaba sngew lyngngoh bad sngewphylla kumno u briew ba shong bam kwai tang hapoh kamra ophis u nang ban batai stad katba ia ka jingeh sha thaiñ border um ju don ka jingbah khlieh shisien ruh lait tang ki Sengbhalang, ong ka kyrwoh.
Shuh shuh u General Secretary ka KSU Lapangap Unit ula kynnoh ruh ia u CEM dakaba ong ba haka por ba don ka jingkhajia pud ha Psiar bad Mooluber u ma Thombor Shiwat u la kren shai ba wat tang shi inchi ka jaka ba hap hapoh ka jingpeit jong ka JHADC kam dei ban leit sha Assam kine ki jingkren pynbiej paidbah kim iahap shuh haka juk shai mynta, U la ong ruh ba u CEM u dei ban pynshai kiei kita ki shnong ba don kti ha ka bam armaloi lada ym lah ban pynshai kamut ba u dei u nongialam tieng eit.
Ka KSU Lapangap Unit kadei ka tbad treikam kaba don sha ki jaka ba kajia bad ka Assam ka buh ia u dak jingkylli baheh ia u CEM ba, balei haba ka khlaw jong ka tnad Forest jong ka District Council kaba don ka Khanduli kaba la die Auction hakine ki snem ba lah lah naka bynta ban pom khlaw, ka la shah khang ha ka Assam haba kat ka District Council ka don ia ki kot ki sla kiba biang ruh? “Hato ym dei ka JHADC mo ba bam ar maloi haba kumne", la ong ka KSU.La ong shuh  “Kumno ka jaka khlaw jong ka JHADC katba ban pyndonkam pat ym lah, shah khang pynban haka Assam, hato balei ka JHADC kam don bor ban leh eiei halor katei ka jingkhang ka Assam? Hato ki nongialam ka JHADC kim tip tikna mo ba katei ka dei ka jaka jong ka bad balei ki ailad iaka Assam ban khanglad iaka jingpom dieng haka jaka ka JHADC? Nalor ba phi don ka waitlam ha kti dang shah knieh ki jaka ha ka sorkar Assam, hato ka don jingmut mo ban bat iaka waitlam haka kti lada phim nud ban mait iaki nongshun?" pynkut u khubor na u General Secretary ka KSU Lapangap Unit u Samla Saikial Sumer.
Shillong: Ka Deputy Commissioner (Supply), East Khasi Hills District, ka pyntip ba ia u khaw, uba dei ia ka bhah jong ka  PMGKAY, kaba dei ia ki long iing NFSA households (AAY and PHH) na bynta U Naitung, 2021 bad nangta ia u ata, na bynta U Jylliew, 2021, la pyllait ha ki dukan reshon.
U khaw  PMGKAY ia ki longiing NFSA (AAY & PHH), yn ai 5 kilo shi khlieh bad u ata, yn ai 5 kilo kawei ka card ha sor bad ha ki nongkyndong, yn ai 3 kilo kawei ka card, ha kaba ka dor ka long T.10.50 shi kilo.
Lada don ki bym ioh lane ba ki ioh, da ki mar kiba sniew, kin pyntip sha ka  Deputy Commissioner (Supply), East Khasi Hills District, Shillong.
(MIPR).
Shillong: Kiba ioh pang covid mynta ka sngi, ki don 513ngut bad kiba jem na ka jingpang, ki don 307 ngut, katba kiba iap, ki don 14ngut.
Baroh kiba don ia ka jingpang khlam haduh mynta, ki long 4,413ngut bad kiba iap baroh, ki long 988ngut.
Ka East Khasi hills, ka don 184ngut kiba ioh pang bad ka West Garo hills, ka don 105ngut.
Ka Dubai, ka la thaw hi ia u slap lajong ha kine ki sngi bad ka daw, ka long namar ba ka jingshit, ka la palat than ha katei ka Ri bad kumta, ka Ri United Arab Emirates, ka pynher da ki drone sha suin, ha kaba kitei ki drone, ki ia tyngkhuh bad ki lyoh bad kitei ki drone ki kynthah ia ki lyoh da ka ilektrik bad kumta ki lyoh ki kylla um bad ki kylla slap.
La iathuh ba ka jingshit jong ka mariang ha Dubai ha kine ki sngi, ka long 122 degrees Fahrenheit (50 degrees Celsius).
Ka UAE, ka dei kawei na ki Ri, kaba duna slap shibun ha ka pyrthei bad mynta, ka dang thaw ia ki buit jingstad jongka, ban pynmih kham bun u slap ha katei ka Ri.
Lyngba katei ka jingstad thymmai, ka National Center of Meteorology jong ka UAE, ka pyni, ia ki dur jong ka jinghap slap kaba jur shi katdei, ha kaba u slap, ula ther tyngeh ha ki surok bah, ha ki shong ki thaw jong katei ka Ri.
Ym tang katta, ki la sdang mih ruh ki kshaid ha ki rud shnong jong ka nongbah Dubai.
Katei ka jingstad, kam dei tangba ka leit pyn kylla um ia u lyoh, hynrei, ka don ruh ia ka jingstad ban pynmih ia u lyoh ha suin bneng bad na utei u lyoh, ki siat ban pyn kylla slap.
Ka  UAE, ka don mynta ia ka projek kaba  $15 million (£10.8m), na ka bynta ban wad slap bad ka UAE, ka dei kawei na ki shiphew tylli ki Ri jing ka pyrthei, kaba duna slap bha, ha kaba ka jing hap slap, ka long tang lai inshi lane  78 millimetres bad kaba long 15 shah ka jingduna, na ka jinghap slap ha United Kingdom.
Shillong: Ka seng Congress, myn hynnin ka sngi ka la pynpaw ba kan ym treh ban pan jingbit na ka bynta ban ia kynduh ia u myntri kam poh iing ka sorkar pdeng u Amit Shah, ha ka sngi ba un wan sha nongbah Shillong.
Haba iakren bad ki lad pathai khubor, u nongialam ka Congress u Zenith Sangma, u la ong ba ka seng Congress ka khlem pan por ban kynduh ia u myntri kampohing ka sorkar pdeng namar kane ka jingwan jong u, kumba ka paw na ki lad pathai khubor ka long ba un wan kum u riew shimet ym na ka kam jong ka sorkar.
U la ong ruh ba baroh ki myntri jong ka sorkar pdeng ki lah ban wan sha ka jylla bad kane kam dei ka kam ba khraw bad kane ka jingwan jong u, kam dei ba u wan na ka bynta ki kam sorkar, ka jingwan jong u ka long “unofficial" bad kaei kata ka jingmut jong kata ruh ngi ruh kim don jingtip".
U la ong ruh ba kane ka jingwan jong u myntri kam poh iing ka sorkar pdeng ka lah ban dei ruh na ka bynta ka kam jong ka party jong ki, kumta kim sngewdei ban pan jingbit ban ia kynduh ia u.
Nongpoh: Ka District Magistrate, Ri Bhoi District, ka la pynjari da ka kyndon 144 CrPC kaba long kum ka hukum ban khang pyrshah ban pynher ia kino kino ki kynja jingpynher ha jrong Suin, kiba dei kum ki Drone ne kiwei pat ki jait jingpynher ha siun, kiba la tip ha ka kyntien nongwei kum kita ki Remotely Piloted Aircraft (RPA) ne ki Unmanned Aerial Vehicle (UAV), ha ki bynta ba hajan bad kiba dang don hapoh ka 3 KM bad ka Shillong Airport ha Umroi, Ri Bhoi.
La pynjari ia katei ka kyndon bad ba la khang pyrshah ban pynher Drone, ka dei hadien ba la ioh ka jingujor, namar ki don ki briew kiba la pynher Drone shajrong Suin bad kaba la ktah pat Air Traffic Controller, ka tnat kaba peit ia ka iaid beit ki Liengsuin.
Kiba leh pyrshah hadien katei ka jingmaham, kin sa ngat ha ka jingshah pynshitom katkum ka Indian Penal Code, Aircraft Act 1934, Aircraft Rules 1937 ne da kiwei pat ki kyndon Ain.
Nongpoh:Ha ka Study Tour na ka jingleit ban ioh jingtip halor ka rukom ban pyntrei ia ka Jal Jeevan Mission, u Bah Renikton Lyngdoh Tongkhar, Myntri ka tnat PHE ha ka sorkar jylla, u la leit ban pynlut por katto katne sngi ban leit jurip ia ka rukom ring um na Tyllong ha Karnakata Bangalore, ha kaba u la ioh ban leit jurip ia ki (Water Treatment Plant) ne ka Tyllong ban shim ia ka umbam kaba don ha Uyyambali WSS, Kodihalli WSS bad Sathanur WSS.Ha katei ka Study Tour, lehse u Bah Renikton Lyngdoh Tongkhar, un ong ba ka rukom ha ka jingpyntrei ia ka skim JJM ha katei ka jylla bad ha Meghalaya, ka iapher bak-ly-bak, namar ha katei ka jylla ka rukom ban tan um bad haduh ban pynpoi sha ki iing briew, la pyndonkam da ki Pipe jri, katba ha ka jylla la pyndonkam da ki pipe kiba dei da ki nar.
Nalorkata, u la lap ruh ba ka rukom ban sam um sha ki paidbah ha katei ka jylla, la pyndonkam da kita ki Water Meter bad kata ka long ban tip ba haduh katno ki briew ki pyndonkam um ha ka shisngi.
Ha kitei ki sngi kiba u Myntri u la leit ban wad jingtip, u la leit ruh ban jurip ia ka Wah Cauveri, kaba dei ruh kawei na ki Wah, kaba la pynlong kum ka Tyllong ban sam umbam umdih, ia artylli ki jylla kiba kynthup ia ka Karnataka bad Tamil Nadu.
Ka Wah Cauveri, ka dei ka wah ba ka jylla Karnataka, ka la thmu ban shim umbam, na ka bynta ban pyndap ia ki 299 ki shnong kiba don ha katei ka jylla bad ba ki heh sorkar na katei ka jylla, ki la iathuh ha u Myntri ka sorkar Meghalaya, ba ka kam ka la iaid shakhmat bad ba kin pyndep tang kumba katto katne bnai.
Nongpoh:U Bah Lan Syngkli, President ka RBYF 20mer Circle, u la ong ba ka seng ka dawa na ka sorkar jylla bad khamtam eh ia ka tnat PWD, ba ka dei ban btah ia ki Kontraktor ba ki dei ban trei noh dain dain ia ka surok ba 27 KM ei ei, kata na Umdu sha Umrit, ka surok kaba la buh Mawnongrim ha u snem 2020 bad kaba la ioh jingpynmang tyngka na ka World Bank haduh T.58 Klur.
Haba kren sha ki lad pathaikhubor, u Bah Lan Syngkli, u la ong ba ka seng kam lah ban peit ba ki paidbah kiba sah ha Ri Bhoi Sepngi, ba kin iai mad jingeh ha shilynter ka jingim, tang namar ba sniew palat ka surok na Umdu shaduh Umrit, kaba dei ruh kawei na ki surok kaba donkam tam eh na bynta ki paidbah kiba sah ha katei ka thain.
U la ong ruh, ba kumba ka long mynta, ka jingsniew ha ki bynta jong katei ka surok, ka la pynsyllang shisha ha ka leit ka wan ki paidbah bad khamtam eh haba don ki kam kyrkieh, kum ha ka pang ka shitom ne kiwei pat ki kam kiba ktah ia ka iap ka im.
Kumba ka long mynta hi ki bynta na Pahammawlein 20mer sha Umdu, ka surok ka la bha, namar ba la shna bha lyngba ka skim PMGSY bad kaba la kham pynsuk ha ka leit ka wan ki paidbah, hynrei ha kitei ki bynta na Umdu shakhmat bad shaduh Umrit, ka surok ka la sniew tasam bad kam long shuh wat ban iaid ki kali rit, la pynpaw utei u nongialam ka RBYF.Shuh shuh, u la ong ruh ba ka sorkar ka la dei ban kham pyrkhat kyrpang halor katei ka surok, namar wat ia u Mawnongrim la wan ban buh da u Conrad K.Sangma, Myntri Rangbah ka sorkar jylla, ha ryngkat u Bah Prestone Tynsong, Symbud Myntri rangbah bad uba dei ruh u Myntri ba deipeit ia ka tnat PWD, nalorkata, katei ka surok ka dei ruh kaba donkam eh na bynta ka iaid ka ieng ki paidbah kiba sah ha Ri Bhoi Sepngi, pynban kumba ka long mynta ym pat iohi dak ei ei ruh em halor ka jingpyntrei ia katei ka surok, laitnoh tang ha ki katto katne ki bynta ba dang sdang ka shna pynheh ia ki nala pyntuid um.
Namarkata, ka seng ka dawa na ka sorkar jylla ba ka dei ban shimkhia mardor ha ka ban shna pynbha noh kumba la dep ban pynbna, khnang ba kan pynsuk ia ki paidbah, kiba iaid ba ieng bad kiba pyndonkam ia katei ka surok, u la bynrap.
Shillong:Hadien ba ka Iing bishar ba ha khliehduh jong ka Ri India kata ka Supreme Court of India, ka la ai rai ban shah biang ban tih dewiong ha jylla Meghalaya ha ka 3tarik Naitung, 2019, ka sorkar India dang shen ka la ai Licence sha ki katto katne ngut ki nongshong shnong ka Meghalaya ban kin tih dewiong hapoh West bad Southwest Khasi Hills District.
Ka sorkar kmie ka la shah ban tih dewiong katkum ka jingstad saian bad ruh ka juk ba mynta bad ym kum ba shait tih thliew khnai mynshwa.
Ha ka rai khadduh ba ai ka Supreme Court of India ha ka 3tarik Naitung, 2019, ka Iing bishar ba don burom ka la kyntait lut ia ki jingkyrpad ba wanrah da ka District Council Garo Hills bad District Council Khasi Hills ban ai lad lem ia ki ba kin don bynta ha ki kam ai licence na ka bynta ka tih dewiong.
Ka iing bishar Supreme Court ka khlem ai lad ia ki District Council ba kin don bynta wat ha ka die lilam ia u dewiong lyngba ka Coal India Ltd ruh.
Ka ain tih dewiong ka kren shai ba ym don hangno hangno ruh ba kan ong ba hap ioh jingbit shwa na ka District Council la ne ba lah ban tih dewiong lyngba ka District Council.
Ka Jaintia Hills District Council ha u snem 2020 ka la pyrshang biang ban file case pyrshah ia ka hukum, ka Supreme Court ba ka khlem ai lad ia ka District Council ban tuklar ha ki kam tih dewiong ha Jaintia Hills, bad ruh ka la kyrpad ia ka Iing Bishar ba ha khlieh duh ban sngap lem ia ki jingkyrpad jongka ha ka ban ai lad ia ka JHADC ban ia don bynta lem ha ka ba ai permission ban tih dewiong sha ki riew shimet la ne ki nongshong shnong ka Ri jaintia.
Hynrei wat ha jrong ka jingiasaid bad jingkyrpad jong u nongiasaid ain ka Jaintia Hills District Council, ka Iing Bishar ba don burom ka Supreme Court of India ka la ong ba ka jing ia sait jong ka JHADC ka dei ka bym don nongrim satia ei ei ruh bad ka la kyntait bad dismissed ia ka case jong ka JHADC ha ka 12tarik Kyllalyngkot, 2021.
Ha dien ba shah kyntait bad shah rem case ha ka 12tarik Kyllalyngkot, 2021, ka JHADC ka la pyrshang biang ban wad lad wad lynti ban kyrpad biang ia ka Iingbishar ba don burom ka Supreme Court of India da ka ba file Curative Petition 109 of 2021, ha ka 13tarik Rymphang, 2021 bad tad haduh mynta ka Iing bishar ba ha khlieh duh ka khlem pat ailad la ne sngap satia ia ka JHADC.Ka Curative Petition ka dei ka mukotduma ba file hadien ba shah rem la ne bym sngap ka iing bishar ia ki jingiasaid ha ka por ba pass ia ka jing bishar lane ka rai ba khadduh da ka Iing bishar.
Nyngkong ka JHADC ka la dep file file shwa da ka Review Petition ha ka ba ka Iing bishar ba ha khlieh duh ka la kyntait bad dismissed ia ka Review Petition.
Hadien ba shah kyntait ka Review Petition ka JHADC ka file biang sad a ka Curative Petition halor ha juh ka case.
Kat kum ba shait long ia ki Curative Petition ym ju kham don jingiasait hapoh ka Court Room hynrei tang hapoh kamra ki Nongbishar, bad tang teng teng eh ka Iing bishar ka shait ai lad ia kum kine ki petition ban iasaid hapoh Court room lane ha poh kamra iasaid nia ka Iing bishar.
Shillong:U nongialam ka seng Congress, U Zenith M Sangma, u la ong ba ka jingiakren ha kaba iadei bad ka jingpynbeit noh ia u pud u sam hapdeng ka jylla Assam bad jylla Meghalaya, ka dang dei ban long kaba bteng, namar ba ban khmih lynti ba tang shisien ban shong ia ka jingialang, yn ym lah ban pynbeit ia u pud u sam.
“Kan bha lada ki ar ngut ki myntri rangbah jong ka jylla Assam bad ka jylla Meghalaya ba kin bteng ia ka jingiakren kumno ban pynbeit ia u pud u sam hapdeng kine ki ar tylli ki jylla" la ong U Sangma.
U nongialam ka seng Congress, u la ong ruh ba ka dei ban don ka mat kaba shai, ha kane ka liang, hynrei ban mynta ym lah ban ong namar ba ia ka jingiakren kim pat pynlong, hynrei hadien ka jingiakren yn sa lah ban ong ia kata ka jingiakren ka long kumno.
U la ong ruh ki don bun ki lad ki lynti ki ban hap ban shim ban lah ban pynbeit noh ia u pud u sam, namar ba naduh mynshuwa hi la ju don shibun ki jingiakren hapdeng ki myntri rangbah, hapdeng ki Chief Secretary level, ki Deputy Commissioner level bad ka sorkar mynta ka dei ban bud dien ruh ia kane.
U la ong ruh ba mynta ki don ki jaka thymmai, kiba wat la kim dei kiba hap hapoh ka jing ia kajia ruh mynta, la iohi ba ki mih ki jing ia kajia.
U la ong ruh ban lah ban weng ia kum kane ka mat ba la slem ka donkam ia ka jingiatrei lang jong ki briew, kiba don bynta bad ki nongialam ki seng pyrthei ha ka jylla.
Shillong:Ka khlam corona, ka nang kiew biang ha kine ki sngi, ha ka jylla bad mynta ka sngi, kiba ioh pang, ki don 558ngut bad kiba jem na ka jingpang, ki don 375 ngut, katba kiba iap, ki don 6ngut.
Kiba dang don ia katei ka jingpang, ha ka jylla, haduh mynta ka sngi, ki long 4,221 ngut bad kiba iap, ki la poi baroh sha ka 974ngut.
Ka East Khasi hills, ka kiew bha, da ka jingdon ki 192 ngut kiba pang bad nangta ka West Garo hills, ka don ia 140ngut.
Ka East Garo Hills, ka don 14ngut, kiba ioh pang mynta ka sngi, ka East Jaintia Hills 12ngut, ha kaba ki ILI Case 6ngut,Suchen Cluster 4.
Ka East Khasi Hills, ka don 192ngut, ha kaba ha Golflink Cluster 4, Health Worker 8, Jongksha Cluster 3, Laitlyngdop Cluster 3, Laitumkhrah Cluster 8,Lumparing Cluster 3, Malki Cluster 3, Marbaniang Sadew Cluster 3, Mawkdok Cluster 4, Mawlai Cluster 25, Mawpat Cluster 3, Mawphlang Cluster 4, Mylliem Khatar Mer Cluster 5, Nongrah Cluster 6, Nongthymmai Cluster 8, Pynursla Cluster 9, Sadew Khliehshnong Cluster 6, Sohra Cluster 21, Umniuh Cluster 2, Umpling Cluster 10, Upper Shillong Cluster 12.
Ha North Garo Hills, ki don 15ngut, kiba ioh pang.
Ha Ri Bhoi, ki don 62ngut, ha kaba ki Health Worker 7, High Risk Contact 4, ILI Case 17, Nongtyrlaw Cluster 3, Umdap Rangi Cluster 13, Umkyrsier Cluster 6, Umraling Kyrdem Cluster 4.
Ha South Garo Hills, ki don 22ngut, ha South West Garo Hills 11ngut, ha South West Khasi Hills 24ngut, ha kaba ha Domjyrti Cluster 8, ILI Case 5, Rangmaw Cluster 4, Ranikor Cluster 4.
Ha West Garo Hills 140 ngut, kiba ioh pang thymmai.
Ha West Jaintia Hills, ki don 22ngut, ha Sahsniang Cluster ki don 8ngut.
Ha West Khasi Hills 44ngut, ha kaba ki Health Care Worker, ki don 3ngut, High Risk Contact 6, Nongstoin Cluster 3, Pyndengrei Cluster 13, Sohjarang Cluster 3, Wahrit Cluster 4.
Shillong:U Prof.D.R.L.Nonglait, President KAS, u Dr.K.D.Ramsiej bad u Dr.R.P.Kharshiing, myn hynnin ka sngi, ki la leit ban ïa kynduh ïa u Bah Ernest Mawrie, President, BJP, Meghalaya State Unit bad ïa u Dipayan Chakraborty, Vice President BJP, Meghalaya State Unit ban kyrpad ïa ki ban ïakren ïa u Amit Shah, Union Home Minister ka Sorkar India ban pynrung noh ïa ka ktien Khasi ha ka khyrnit baphra ka Riti Synshar ka Ri India.
U Prof Nonglait u la ai ruh ïa ki kot ki sla kiba donkam ha u Bah Mawrie, khnang ba un lah ban rah ïa ki jingshisha kiba ïadei bad ka ktien Khasi ha ka jingïakren bad u Amit Shah.
Ha ka jingïakren, u Bah Mawrie, u la kular ban ïakren ïa kane ka kam bad u Amit Shah kumjuh ruh bad kiwei kiwei de ki nongïalam ka BJP na ka thaiñ shatei lam mihngi.
U Bah Mawrie u kubur ba ka ktien Khasi ka dei kaba la kham ïaid shaphrang napdeng ki jait ktien ka thaiñ shatei lam mihngi, kumta ka la dei hok ban ïoh rung noh ha ka khyrnit baphra ka Riti Synshar ka Ri India.
Hynnin ka sngi, ki la don ki samla kynthei, kiba shah leh khlem akor ha shi kynhun ki shynrang, ha Hauz Khas, kaba don ha ka nongbah Delhi.
Kitei ki kynthei, ki la ring video, ia katei ka jingjia bad pyni paidbah ha ki social media.
Ha ka video, la iohi, ba kitei ki shynrang, ki kylli dor ia kitei ki kynthei, na ka bynta ba kin ia leit ban ia thiah bad ki bad kitei ki kynthei samla, ki pyneh bad ka dei ha katei ka por, ba kitei ki shynrang, ki sa pan map kylla na kitei ki kynthei samla.
Halor katei ka jingjia, ka Swati Maliwal, kaba dei na ka  Delhi Commission for Women, ka la bthah ia ki pulit ka Delhi, ba kin ejahar halor katei ka jingjia bad ban sdang ia ka jing tohkit mar mar.
Shillong:  Ha kaba iadei bad ka jingpynbthei bom jong ka seng kieng atiar kata ka Hynniewtrep National Liberation Council(HNLC), na ka liang jong u Myntri ka Sorkar Jylla ha kajuh ka por u ba dei ruh u MLA jong ka BJP, u Bah AL Hek u la kyntu ia ka seng HNLC ba kan sangeh shwa ia ki kam pyntriem jong ka namar ka jingiakren hapdeng ka Sorkar Jylla bad ka Sorkar Pdeng kam pat sdang satia.
Haba kren sha ki lad pathai khubor, u Bah AL Hek u la ong namar ba ka Ri baroh kawei ka don hapdeng ka jingialeh bad ka khlam Covid-19 kumta ka jingiakren hapdeng ka seng HNLC bad ka sorkar kam pat lah satia ban don kumta u la kyrpad ia katei ka seng ba kan nym leh satia kino kino ki kam pyntriem katba ka jingiakren kam pat sdang.
U la ong ruh lada ki kwah ban iakren da kaba suk ki lah ban wan ban iakren namar tang ka jingsuk bad ka jingsngewthuh kaba lah ban wan lam sha ka jingsngewthuh hapdeng ka HNLC bad ka Sorkar.
Shibun ki nong ialam sengbhalang bad ki nong ialam sain pyrthei, jong ka thain shatei lam mihngi, ruh ki shah sngap tuh ki telephone jongki, ong ka khubor, ba la pynmih ha ka The Wire.
Ki nongialam ba rangbah jong ka  NSCN (I-M), kiba la shah sngap tuh ha ka kompeni, kaba na Israel, ki kynthup ia U  Atem Vashum, Apam Muivah, Anthony Shimray bad U Phunthing Shimrang.
Ka jingsngap tuh, ka dei ruh ia ka number jong U Anup Chetia, u nongialam ba la wan iakren bad ka sorkar jylla, uba dei na ka  United Liberation Front of Asom (ULFA).
Kawei na ki phone number jongu, la ju sngap tuh bha, naduh u snem 2018, ong ka webiste The Wire.
Ym tang katta, sa ka number jong u nongai jingmut ka AASU, U Samujjal Bhattacharjee, ka dei kaba la ju sngap tuh da ka jingstad jong ka Pegasus software.
Nangta sa u nongthoh khubor na Manipur, uba shong ba sah ha Delhi, U  Malem Ningthouja, u dei sa uwei, uba la ju sngap tuh ia ki jing iakren phone jongu.
Shillong: Kiba iap covid mynta ka sngi, ki long U bah Biklin Sumer, (89) na Mynthong, West Jaintia Hills, ka kong Belcynora Kharshandi, (65) na Mawlai Mawdatbaki, Umjan, East Khasi Hills, kaba khlad ha iing, ka kong Euphemia Dunai, (76) na Nongrim Hills, EK Hills, U bah Teibor Mynsong, (72) na Nongrim Jyrmi, Nongpoh, Ri Bhoi, kaKalyani Chettri, (31) na Pynthorumkhrah, East Khasi Hills, ka Bishnu Chettri, (63) na Pynthorumkhrah, East Khasi Hills.
Nga ka Kong Langdoh Lamat (rta 51) ka lok jong i Bah B.Dhar (rta 56) ba shong ba sah ha Lumphyllut, Umkiang East Jaintia Hills uba Iah shah rah myn ha kane ka 16 tarik Naitung 2021 halor ka jingbthei bom IED ha Khliehriat nga kwah ban pynpaw iaka jingpynrem ba jur ia ka jingleh ki pulit kiba lah shu kem jubor ia u da ka jingpharep jubor tang namar u dei u dkhot barim ka seng HNLC.Nga kwah ban iathuh ba 14 snem u shah set byndi hapoh jail ha Bangladesh bad hadien ba u lah lait napoh jail ha u snem 2017 u lah khuid ka jingiadei bad ka seng bad u lah don ha shnong ha thaw bad u la trei la ktah bylla katba ioh ha shnong nalor ba u lah heh ka rta bad ki khun ki kti ki lah heh lah san bad lah don ruh ki khun ki ksiew.
Lah kumba duna 20 snem eiei um don bynta eiei shuh bad ka seng bad u lah dkhat iaka jingiadei naduh ba u don hapoh jail ha Bangladesh.
Kane ka jingleh donbor ki pulit kadei ka jingiuhroit iaka hok longbriew manbriew ha kaba ym shym ailad shuh ia u briew ban imsuk imsain bad un im bha im miat da ka jingkylla ka bamut.
Ki lah wan haiing da kaba ong ban tohkit malu mala ia u hynrei mynta ki lah pharep bad phah sha jail Jowai.
Kane ka jingleh ki pulit kadei tang ban kwah nam kwah burom ban ioh jingiaroh bad ka pynrung pynban ka mynsiem dukha iaki khun shynrang kiba lah heh lah san.
Nga pynrem jur ia kum kane ka jing pharep jubor khlem ka nongrim.
Khublei shibunLok u B.DharEmail account dei jong u khun shynrang khatduh jong nga u Maitshaphrang Lamat.
Shillong: Hadien ka jingiohi ia ka jingjur ka jingtwa ki khyndew rud surok na ka daw ka jingsynreit dawai pyniap ñiut (Herbicide) da ki muster roll ha ki rud surok ba leit na Mawpran,Nongsder bad Pynter; ka KSU Nongsder Unit ka la phah ia ka jingujor sha U SDO ka Ophis u Assistant Executive Engineer Shillong South Sub-Division PWD (Roads), Pynursla ban phah khang shisyndon ia ki muster roll ban shu synreit dawai ia ki ñiut kiba mih harud surok.
Ka jingpyndonkam da kane ka dawai ban pynkhuid ia ki ñiut ha ki rud surok ha ryngkat ka jingjur u slap lyiur ka la pynlong ia ki khyndew rud surok ban twa da kaba suk khamtam kito ki jaka ba don syndah ki nala tuid um.
Ka jingtwa bad jingsyntuid ki khyndew haka por lyuir ha ki rud surok, ka la buh jingma ruh ia ki kali ki ba ia shim pass na ka daw ka jing rit ka surok.
Shuh shuh ka jingbun ki trok kiba wan kit maw na ki parmaw ha kane ka thaiñ ka la nangbuh jingeh shuh namar ba ki don ki khep ha kaba ki kali ki shim pass ki kylla lane ki liat sha ki nala na ka daw ka jingtwa ki khyndew por ba ki iaid kaba la pynlong ruh ia kiba bun ki nongñiah kali ba ju iaid na kane ka surok ruh ki la khñium halor kane.
Kyntang iawai ka seng ka kyntu jur ia ka ophis PWD Pynursla ban shimkhia bad ban khang noh shisyndon ban pynkhuid ia ki ñiut rud surok da kaba pyndonkam dawai bad ban shu pynkhuid da kaba shu mait ne prat ia ki phlang kumba ju leh kham mynshwa ong ka kyrwoh ba la phah da u Samla Wanpyndap Mawiong, Publicity Secretary, ka KSU Nongsder Unit.
Shillong: Ka seng Hynñiewtrep Integrated Territorial Organization Sengkmie ka pynpaw iaka jing iaroh halor ka jingshim khia ban peit ia ka jingjaboh kaba mih na ka jingbret iaki ñiut ha Marten, bad wat lada hadien ba ka seng ka la iakynduh ia u myntri ka tnat pynroi Sor u Sniawbhalang Dhar, um shem la leh ei ei naka liang ka Dorkar ban wad ki lad ki lynti ban pynbha lane ban the lakam iaka jingbret pathar ia ki ñiut kiba wan naduh Jaiñtia Hills ban bret lang ha Marten.
Ka HITO ka sngew ban ai khublei bad iaroh ia ka Seng Samla Mawlai Pyllun ia katei ka sien jam, ba ki la shim kum shi bynta ban iada na ka jingjaboh bad jingjulor ka mei mariang lyngba katei ka jaka theh ñiut.
Ka HITO kala pynrem jur ia u myntri ka tnat Pynroi Sor uba la shu kular kai iaki samla Mawlai Pyllun bad iaki nongshong shnong baroh kawei ha kaba u lah kular ban jurip bad leh ei ei halor ka Marten, hynrei haduh ba poi u pud ba ki samla bad ki nongshong shnong ki la leit khang tala syndon ban pyn I iaka jingpyrshah jongki naka jingleh mynthi une u myntri bad ka Sorkar jylla.
Ha kaba ai khublei kyrpang ia ka Seng Samla Mawlai Pyllun ia kane ka mynsiem rangbah jongka, ka HITO nga ai ruh iaka jingkyrshan kaba pura ia ki khun samla bad nongshong shnong ka Mawlai pyllun ha kane ka thom ka jongki.
Ka HITO kan shim ia kane kum ka nuksa kaba bha khnang ba ialade ruh kan nang pynkhlaiñ bad pyniar ia ki kam minot shitrhem ban pynneh pynsah ia ka spah bah ba ka Mei Mariang kaba kordor kala theh sbun ha ka Bri u Hynñiewtrep Hynñiewskum.
U Salman Khan, ula leit ban shim bynta ha ka jing iakren Pinch Season, kaba la pynlong da u hynmen jongu, U  Arbaaz Khan, kaba yn pyni paidbah mynta ka miet.
Katei ka prokram, ka dei kaba ki aktor, ki jubab ia ki jing kynnoh pyrshah ia ki ha ki social media, lane ba ki khot  online trolling.
Ha ka jingiakren, U Salman, u jubab ia shibun ki jing kylli, ba la pule da U Arbaaz, kiba la kynthoh pyrshah ia U Salman; hynrei ka jing kylli, kaba khor shibun, ka dei na uwei na ki nong kynthoh, ha kaba u kam, ba U Salman, u don ia ka tnga jongu ha Dubai bad ka khun jongu, ka la don mynta la 17 snem ka rta.
Ha kawei ka tweet, kaba la kynthoh pyrshah ia U Salman, uwei u briew, ula ong “Me khawpud, balei me buhrieh ia la ka jong ka kam shimet jongme.
Baroh kawei ka India, ka tip, ba me la don ia ka iing ka sem ha Dubai, ha kaba me shong me sah bad ka tnga jongu, ka Noor bad ka khun kaba la 17 snem ka rta.
Sa katno slem, men pynbieit ia ki nong India?"Halor kane U Salman, ula jubab “Kine ki dei ki briew kiba shalak shi katdei bad ki dei ki kam ki bym iahap satia ban iakren.
Ngam tip, ia kaei kaba ki kren.
Imat ki kwah ba ngan jubab ia ki, da kaba ong, ba ngam don lok, nga shong nga sah ha Hindustan, ha  Galaxy Apartments, ha kaba nga sah bad u kpa jongnga bad kane ka dei kaba baroh ka India, ka tip lut ia ka".
Ha u snem 2018,u myntri rangbah ka Meghalaya,u Conrad K.Sangma u la sngewkhia ia ka jingrep sohphan namar une u jait soh u dei uba shu leh noh ei khlem ioh pisa ei ei.
Tang khyndiat eh lah ban pyniaid iew ia u hynrei kham bun hi u shu pyut bad hap ei sha bri sha bsah.
Ka jingsdang ka sorkar ia ka Jackfruit Mission kan ai mynsiem bad ai jingkyrmen shibun ia ki nongrep sohphan ha kylleng ka ri jongngi bad ngi iohi ha kine ki bnai ba la dep ba ,u Chief Minister u la plie bad pynkhie im biang ia katei ka Jackfruit Mission ha Tura da kaba kular de ban ai jingiarap ban pynshlur ia ki nongrep sohphan jongngi.
U sohphan kumba ngi ia tip u dei u jait soh uba heh tam na baroh.
U dei ruh u jait jhur uba heh tam eh na baroh ki jait jhur.
Ha ka por ba u dang lung,lah ban shet jhur ne pdem ashar ia u.
Lah ruh ban shna chip,shna cake bad jingbam bapher bapher.
Lah ruh ban shna umsohphan ne wat ban shna wine ruh.
U shyieng sohphan ruh uba bang bha ban bam bad uba rem dor ha iew.
Kiba bam bha ia u sohphan ki lait na ka jingpang blood pressure(BP) namar u iarap bha ia kiba high ne low BP.Kiba pang shini lei une u jait soh u iarap bha hynrei bun pat ki briew kim treh satia bad salia ban bam ia u.
Don tang khyndiat eh kiba bang ban bam sohphan na kata ka daw bun uba lehnoh ei ban ia uba pyniaid iew ia u.
Na ka jingkren jong u Jt Director of Agriculture uba dei peit ia ka Jackfruit Mission la sngewthuh ba ki don ar tylli ki training centre ia ki nongrep sohphan,kawei ha Tura bad kawei pat ha Shillong(mawdiang diang).
Ha Tura ka la treikam katba ha Shillong pat kam pat lah satia ban treikam ba don noh kane ka jinglong kynrum kynram.
U Jt Director u la iathuh ruh ba ka Directorate of Agriculture/Horticulture ka dang thoh sha baroh ki District Argriculture/Hortiture Officers ba kin thoh sha ki Block bapher bapher ba kin wad (identify) ia ki shnong ba thung sohphan bha.
Ia kine ki shnong pat yn sa pynlong kum ki shnong thung sohphan(cluster) bad ki nongrep ne SHG na kito ki shnong yn phah training sha katei ka training centre bad ynda ki la tbit pat yn sa ai lad ia ki ba kin seng ia ki processing unit man la ki shnong ba thung sohphan(cluster).
Ha kane ka rukom,baroh ki nongrep sohphan na kato ka shnong kan pyndap (supply)sohphan hi ia kato ka processing unit ha kato ka shnong.
U sohphan na kito ki shnong un sa long ka spah ka hajar bad ka kamai ka kajih ia ki nongrep.
Ha kane ka rukom ka jingrep sohphan kan iarap bad ai jingmyntoi shisha ban kyntiew ia ka ioh ka kot jong ki nongrep bad ia ka state economy hi baroh kawei.
Hynrei,lano kane ka jingthmu babha kan urlong,ngin sa ia peit tangba ngi khmih lynti ba ka jingphohsniew ki nongrep sohphan kan long kam shisha (to convert our dream into reality) ha kawei ka sngi ym ban shu pyrkhat ne plan tang ha rngai bad jah noh tang shiteng lynti man la ki kam ne project babha bad ba donkam ha ka state jongngi.
Ka jingkhang tala ia ka Marten da ka Seng Samla Mawlai Pyllun, ka long kaei kaei kaba baroh ki khun ki hajar hapoh u pud u sam ka Hima Mylliem ki dei ban ia kren.
Kumta ngi donkam kyrkieh ban ioh ban lum ia ka Dorbar Hima Mylliem lane ka jingpynbeit kaba thymmai ha kaban thung ia ka Dorbar Thaw Ain ka Hima Mylliem kaban kynthup 200 ngut (ki Rangbah Shnong kiban long dkhot da ka pali, ki Nongsynshar na ki 16 Raid, bad 20 ngut ki riewkhmat na ka Shnong/Raid ne Hima) ba ngin ioh ia kren ia kum kine ki jingeh kiba bun kynthup ia kane ka jingeh kaba ia kynduh ki Seng Samla Mawlai Pyllun.
Ngi donkam ia ki bor KHADC ba kin shim khia ban long kiba shemphang ban saindur ban pynlong ia ka Dorbar Thawain (Assembly) bad ka Dorbar Hima Mylliem(U khun u hajar – People’s Parliament) ban ioh ia kren halor ki jaka theh, jaka pynlang sboh, ban ia kren ia u synniang u bynhei, ki Ain shna iing, jaka ieng kali, ka jingpyntuid painkhana sha ki wah ki um ka sor, ka jingbuh ATM ha surok khlem jaka ieng kali, ki dukan ba bun khlem jaka ieng kali ha shilynter ki surok kaba wanrah ia ka jingdheng kali, ka jingdonkam ban pyndonkam ba ki bor KHADC kin mang pisa sha ka Hima Mylliem ban buh da ki kor (IT) ka jingstad mynta ban buh thup ia ki land holding sha ki raiot, ki pata u khun u hajar, hapoh ka Hima Mylliem baroh kawei bad bun kiwei kiwei ki kam kiba ia dei bad ka jingkhien jingdiah, ka mang tyngka kaba man ka snem (ka annual budget) ka kaiphod na ka Executive Dorbar Syiem, ki iew ki hat, ban shai halor ka hok ki raiot kiba shong kiba don landholding pata hapoh Hima Myllirm, ka jingdonkam ban kynthup lang ia ki Rangbah Shnong, ki Nongsynshar Raid bad ki riewkhmat kiban shah jied da ka Dorbar Hima sha ka Executive Dorbar, Hima Mylliem, ka synshar Khadar hapoh u pud u sam Hima Mylliem.
Ban wanrah ia ka “conduct of business rule" kiban long ki kyndon kiba shai ha ka ba lum bad pynlong ia ki Dorbar Kur, Dorbar Shnong, Dorbar Raid, Dorbar Thaw Ain, bad Dorbar Hima Mylliem.
Donkam kyrkieh ia ki bor KHADC ban pyndonkam ban pynshlur ia ki Shnong,, Raid bad Hima ba kin ia long dorbar shnong dorbar raid dorbar kur bad dorbar Hima da ki kor IT ka juk stad mynta kaba ki khynnah samla skul baroh ki pydonkam da ka zoom, lane google meet ban pynieng pynkhlain pynim ia ka Dorbar Hima Mylliem ba kan long kaba im bad kaba treikam katkum ka Riti Dustur kaba kynthup naduh Shnong, Raid bad Hima kynthup lang ia baroh ki Khun ki Hajar ka Hima.
Lano ki bor KHADC kin kyndit bynriew kin jubap ia ki dorkhast kiba ngi la buh na ki khun ki hajar naduh 15 October 2019, 21 December 2020, bad 15 December 2020 halor ki jingeh kiba ki khun ki hajar ki ia kynduh ha kaba iadei bad ka synshar khadar hapoh Hima Mylliem, haduh kine ki sngi ngim ioh wat tang ka jubap.
Ngi thoh ki shithi kiba bun sha Delhi bad bar Ri ngi ioh jubap, ngi thoh shithi hangne ha sor ngim ioh jubap.
Kaba kham Lyngoh shisha ka long ba haduh kine ki sngi ki khun ki hajar kim pat ioh sngew ka jingshai na ki 15 ngut ki MLA/MDC kiba rim bad kiba thymmai kiba iadei bad u pud u sam Hima Mylliem, halor ki kyndon ain ba la pynjari ki ar tylli ki kyndon Ain Ka Mylliem Syiemship Act 2007 bad ka Rule 2015 jong ka Hima Mylliem da ki bor KHADC.Kaei kaba pynlong ia ki MLA bad MDC ba kim pat juh ia kynduh para MLA bad MDC ban ia kren kumno ban tei ban pynbha ban thaw ia ki Act ki Rule Hima Mylliem kiba im kiba treikam.
Ngi donkam kyrkieh lyngba ka Dorbar Thaw Ain Hima Mylliem bad lyngba ka Dorbar Hima Mylliem ban ia kren ban sain dur ia ki jaka theh nuit kylleng ki 500 tam ki Dorbar Shnong bad ki 16 Raid hapoh ka Hima Mylliem.
Kane la donkam ka jingiakren ha man ki 54 Hima/Elaka hapoh Ri Khasi bad hapoh ki 19 Elaka hapoh Jaintia Hills.
Balei ki nongsynshaar KHADC kim lah ban treikam lyngba ki kor stad kiba pyndonkam da ki khynnah skul kum ka google meet bad zoom.
Lano ngin ioh jingshai halor kitei ki Act ki Rule bad hato ki dei ne em kiba da ia dei dur katkum ka juk mynta.
Hato la shim ne em ia ki jingai jingmut kiba paw ha ka kaiphod ka Commission, UK&JHADC kaba la thung kyrpang ban bishar ki jingeh ka Hima Mylliem ha u snem 1957.
Kaei ka daw ba kam shym don kano kano ka jingpyntreikam ia ki jingai jingmut na ka Commission UK&JHADC kaba 15 tarik February 1957.
Ngi kyrpad jur ia u Chief Executive Member bad ka Executive Committee, KHADC baroh kawei ban lum ia ki rangbah jong ka Hima Mylliem ha ryngkat ki MLA bad MDC ka Hima Mylliem ban ia kren halor ka jingeh kiba la pynpaw da ka Seng Samla Mawlai Pyllun kaba ktah ia baroh ki khun ki hajar lyngba ka zoom lane google meet.
Khublei.
Shillong: Ka Seng Samla Mawlai Pyllun (SSMP), ka la leit ban khang tala ia ka jaka bret niut, kaba don ha Mawlai, mynta ka sngi bad ka daw, ka long namar ba U Ma Sniawbhalang Dhar, myntri ba peit ia ka tnat pynroi sor, um shym la shim khia ban peit ia ka jing dawa jong katei ka seng.
Ka jingkhang tala, ia katei ka jaka bret niut, ka la pynlong ia kiba bun ki kali, ba kin nym ioh lad shuh ban leit bret niut mynta ka sngi.
“Namar ka jingsngap mynthi jong u myntri, halor ka jingeh, kaba ki nong Mawlai, ki ia kynduh, kumta ka SSMP, kam don lad da kumwei pat, hynrei ban khang tala ia ka jaka bret niut" ong U Bah Samuel Biam, President ka SSMP.U Bah Biam, u ong ba u myntri ka tnat pynroi sor, um da bang ban tuklar ia kane ka kam, namar ba kam dei kaba ai jing myntoi, kum ka jingtei ia ki dukan heh bad nangta, sa ka jingtei pynbha ia ka Khyndailad, kaba ka sorkar jylla, ka hap ban shim da ka ram.
U Bah Biam, u ong roh ba lada ka sorkar, ka dei ban shim ram, na ka bynta ban thaw ia ka dukan heh, kumta kan don jingeh aiu, ban wad da ka ram ban thied ia ka jaka ban bret niut lem bad kiwei ki mashin, kiba donkam ban pynkhuid ia katei ka jaboh.
Guwahati: U  Mohan Bhagwat, uba dei u nong ialam ka RSS, mynta ka sngi, ula ong ba ka ain  CAA-NRC (Citizenship Amendment Act-National Register of Citizens), kam dei satia kaba pyrshah ia ki  Muslim jong ka India bad kumta, u ong ba ki Muslim, kim dei satia ban khuslai, ia kane ka jing pynkhreh ban pyntrei kam ia ka  CAA bad ka  NRC.“Ka CAA-NRC, kam dei satia ka ain kaba pyrshah ia ki nong India.
Ki Muslim, kin nym ia kynduh jingeh satia, na ka daw jong ka CAA" ong U Bhagwat.
U Bhagwat, u kren mynta ka sngi, ha Guwahati, haba pyllait ia ka kot  “Citizenship Debate over NRC and CAA, Assam and the Politics of History" ba la thoh da U Nani Gopal Mahanta.
Shillong: Ka khlam corona, ka nang kiew biang ha kine ki sngi, ha ka jylla bad mynta ka sngi, kiba ioh pang, ki don 558ngut bad kiba jem na ka jingpang, ki don 375 ngut, katba kiba iap, ki don 6ngut.
Kiba dang don ia katei ka jingpang, ha ka jylla, haduh mynta ka sngi, ki long 4,221 ngut bad kiba iap, ki la poi baroh sha ka 974ngut.
Ka East Khasi hills, ka kiew bha, da ka jingdon ki 192 ngut kiba pang bad nangta ka West Garo hills, ka don ia 140ngut.
Don mynta ha ka Jylla Assam tang kumba 35 hajar ekar ha kiba ki thung pai, bad ha ka distrik Khasi bad Jaintia Hills jong kane ka jylla ka jingrep pai ka long dang tang khyndiat eh.
Haba ianujor ia ka jingrep pai bad kiwei pat ki jylla jong ka ri India ka jingrep pai ha Assam ka dang duna shibun.
Hynrei ngi ngeit ba ka jylla Assam ka long kawei na ki jylla jong ka ri India ha kaba u pai u lah ban long bha.
Kawei na ki daw balei ba ngi ha ri Assam ngim thung pai katba ki thung sha kiwei pat ki jylla ka long, kumba nga la ong haneng ba ngim pat nang ban pyndonkam ia u pai na ka bynta ban thaw shini lane ‘gur’ (mithai), kumba ki leh sha kiwei pat ki bynta jong ka ri India.
Ha ka jylla United Provinces don kumba ar milian ekar u pai, bad dei kane ka jylla kaba pynmih shibn eh ka shini bad ka ‘gur’ ha kane ka ri India.
Ka jingroi ha ka jingrep pai ha kane ka jylla United Provinces bad ha ki jylla kiba ia khap bad ka, kum ka Punjab bad ka Bihar ka la stet katta-katta ba ka jingpynmih shini ha ri India mynta ka long kaba khraw tam ha ka pyrthei baroh kawei.
Lada ki nong Assam (kane ka kynthup ia ki Khasi bad ki Pnar ruh) kin iarep pai kham bun ha kine ki snem ki ban wan, nga ngeit ba ka jingkyrduh shini kaba ngi shem mynta ha ka jylla Assam bad ha ri Khasi-Jaintia ruh kan nym jia shuh lano-lano ruh.
Ka ri Khasi-Jaintia ka long kum ka jylla Assam baroh kawei, kaba bit shibun ban thung pai.
Ka jingshit jingkhriat ka long kaba bit bha na ka bynta une u jingthung, u slap ruh u biang bha.
U pai u long bha ha ki jaka syaid bad ha kiba u slap u hap kumba 75 inshi ne shi snem.
Lah ruh ban thung ia u ha ki bun jaid ki khyndew.
Lait sa tang ha ki kynja dew dait ne dew ktieh, ne ha ki khyndew mawsiang ha kiba ka khyndew kam da jylliew eh, ki jaid khyndew baroh ki long kito ki bym da dait eh lane ki bym da long dew ra eh, bad kiba don ka sboh kaba biang.
Ha ki jaka kiba ka um ka shu neh hajuh (water-logged soils) ruh, u pai um long.
Ia u pai lah ban thung ha ki bun rukom.
Ha ka jylla Assam, imat kaba ki ju leh ka long ban shim ia ki kshai pai, kata ki khlieh (tops) jong u pai bad ki sa pynspeh ia ki da kaba buh ha ki jaka sara lane ha ki jaka sngem harud pung; bad ynda ki kshai ki la speh bha, ki sa rat ia ki bad leit thung ia ki sha lyngkha ha ki thliew kiba long kumba 9 ne 10 inshi ka jingjylliew bad ha ka jingjngai kumba shi phut shiteng lane ar phut na kawei ka thliew ha kawei pat ka thliew.
Haba dei badei ha ki jaka kiba ki dang shu lah shyrti thymmai ki shu thung beit ha ki thliew ia kine ki kshai pai khlem da sara.
Ha ki jaka madan pat ha kiba don pahuh ka um, ha kylleng ka ri Dkhar ki ju thung ia u pai kumne.
Ki lur ia ka lyngkha bad pynmadan bha ia ka.
Ia u pai pat ki ot lyngkhot lyngkhai, ki da ieh lai-lai mat; bad ia kine ki lyngkhot pai (sets) ki tep hapoh ka khyndew ha ka jingjylliew kumba shi inshi ne ar inshi bad ki sa ai um ia ka lyngkha.
Haba ki thung kumne, ki ju thung ia ki pai ha ki lain ha ka jingjngai kumba ar pruh shiteng na uwei u lain ha uwei pat u lain; hynrei ia kine ki lyngkhot pat ki shu pyndem ter ha u lain ki da pyniakynduh ia iwei i lyngkhot pai bad iwei pat.
Haba ki thung ha kane ka rukom ki pyndonkam ym tang ia ki kshai pai kum ha katei ka rukom kaba la batai haneng, hynrei ki pyndonkam ia u pai baroh uwei.
Ia kane ka rukom thung pai ki khot ka ‘flat’ lane ka ‘level’, ‘method’, ha ka ktien phareng.
Kawei pat ka rukom thung ha ki jaka madan ka long kaba ki khot ha ka ktien Phareng ka ‘ridge and furrow method’, kata ka mut ka rukom thung ha ki ‘nur bad kynton’ kata ka long kumne.
Ynda la lur bha ia ka lyngkha bad ynda la ai sboh bha ia ka da kito ki sboh kiba ngi la batai ha ki lynnong kiba mynshuwa, ki thaw nur da ka lyngkor kaba lah ban shna nur kaba ki khot ka ‘furrower’.
Kane ka long ka lyngkor kaba lah ban ruid ia ki nur bad ban kyndat khyndew baroh arliang.
Ia kine ki nur ki ruid ha ka jingjngai kumba lai pruh na kawei ka nur ha kawei pat ka nur.
Ha ka por thung ki ot ia ki pai lyngkhot lyngkhot kumba la batai haneng bad ia kine ki buh pynthiah ha kine ki nur bad ki sa tep khyndew ia ki pat da u mohkhiew ne u kynja mohkhiew uba rit bad jrong u sping uba ki khot ha ka ktien phareng ‘hoe’.
Lada ka khyndew ka rkhiang ki ai um tang shu lah thung.
Hadien kata pat ki sa ai um tang teng-teng kat kum ka jingdonkam ka khyndew.
Kawei pat ka rukom kaba ki ju leh ha Java bad ha ki katto katne ki jaka ka long kaba ki khot ka ‘trench method’.
Kata, ha ka jaka jong ki nur (furrow).
Kumba ki leh ha katei ka rukom kaba la batai khadduh.
Ki shna da ki nur kiba kham heh shibun, haduh ba la lah ban khot ia ki ki kharai.
Ki leh kumne ha Java namar ka khyndew ha kato ka jaka ka long kaba tuid na ki lum mih ding (volcanoes), bad katba nang tih jylliew katta ka nangbha ia ki jingthung.
Kumta kine ki kharai ki long kumba shi phut ka jingjylliew bad hadien pat ki sa kynroi shuh shuh ia ka khyndew kaba ki la kynroi kumba la ong haneng.
Haba ki thung kumne ka jingjngai na kawei ka kharai ha kawei pat ka long kumba lai phut shiteng lane saw phut.
Na kine ki rukom thung baroh, la shem ba kane kaba khadduh ka long ka rukom thung kaba bha tam eh; ka jingmih u pai na kaba thung kumne ka long kaba bha tam.
Hynrei ha bun ki jaka ha ri India ki shem ba ka long kaba kham myntoi ban thung da katei ka rukom kaba lai namar ka jinglut ha ka por thung ka kham duna haba thung kumtei ha ki nur kiba lah ban shna da ka lyngkor.
Na ki jingthung baroh kiba ki thung ha ri India lehse yn don uwei pat u jingthung uba ki kham aisboh palat ban ia u pai, namar katba nang ai sboh bha ia u, katta ka jingmih ka nang jur.
Ha ki bun bynta a ri India ka jingmih na u pai shi ekar ka long tang kumba 400 mon.
Hynrei lada thung ha ka rukom kaba dei bad ai soh ia u, u la ju mih haduh 800 ne 1000 mon shi ekar.
U heh spah tam jong ka pyrthei, U  Jeff Bezos, u iathuh ba ka jingleit jongu sha ka haw haw, ka long kaba sngew shngiam haduh katta katta bad ka dei ruh kawei na ki jingthmu jongu, ban thaw ia ki karkhana kiba heh shatei sha suin bneng bad ban iada na ka jing shah pynjulor jur jong ka pyrthei.
Katei ka jingleit, kaba shim por shiphew minit, ka shongdor  $5.5billion na ka bynta katei ka jingleit, lane kaba long $550million shi minit.
U Bezos, ula hiar shuki noh, mynta u snem, kum u khlieh duh ka  Amazon, ha kaba u iathuh ba un pynlut por noh nangne shakhmat, ha kaba pynkhreh ia ki projek bapher jong ka  Blue Origin  bad nangta sa kiwei pat ki kam ban pyn itynnad ia ka mariang, ong ka khubor jong kaU Bezos, u her sha ka haw haw, ha ka jingjngai kaba 66 mer bad katei ka tam, da 13 mer, na kaba u leit her U Richard Branson jong ka  Virgin Galactic.
U Bezos, u kam ba haduh mynta, ula dep die ia ki tiket, kiba shongdor $100million, na ka bynta kito kiba kwah ban leit kai sha ka haw haw bad la iathuh ba ka  Blue Origin, kan leit kiew biang sha suin, sa ar sien mynta u snem, ha kaba u roket, un dei u juh, tangba ki mashin kiba kit ia u roket, kin dei da kiwei pat.
Shillong:Kiba ioh pang covid hynnin ka sngi, ki kiew sha ka 500ngut bad kiba jem, ki don 476 ngut.
Kiba iap, ki kiew sha ka 13ngut.
Kiba don ia ka jingpang, haduh mynta, ki long 4,044 ngut bad kiba iap, ki la poi baroh sha ka 968ngut.
Ka East Khasi hills, ka kiew hi mynta ka sngi, da ka jingdon ki 148ngut kiba ioh pang thymmai, ka West Garo hills, ka wan ba ar, da ka jingdon ki 108ngut kiba ioh pang mynta ka sngi.
Ha East Garo Hills, ki don 16ngut, kiba ioh pang, ha East Jaintia Hills 8 ngut, ha East Khasi Hills 148 ngut.
Na kitei ki kynthup ha Laitduh Cluster 3, Laitumkhrah Cluster 13, Langkyrding Cluster 12, Lawsohtun Cluster 3, Malki Cluster 4, Mawdiangdiang Cluster 4, Mawlai Cluster 7, Mawpat Cluster 5, Nongkrem Cluster 4, Nongmynsong Cluster 8, Nongrah Cluster 6, Nongthymmai Cluster 4, Pynursla Cluster 3, Raid Sadew Cluster 3, Sohiong Cluster 3, Umpling Cluster 3.
Ha North Garo Hills, ki don 21ngut, ha Ri Bhoi, ki don 36ngut, ha kaba ha Erpakon Cluster 3, High Risk Contact 3, Mawlong Nongtluh Cluster 5, Mawtnum Cluster 3, Umsaitsning Cluster 3; ha South Garo Hills, ki don 15ngut kiba ioh pang, ha South West Khasi Hills, ki don 58ngut, ha kaba ha Domjyrti Cluster ki don 3, Khongjoy Cluster 8, Mawlangwir Cluster 3, Mawten Cluster 20, Nongsynrieh Cluster 11, Sohma Cluster 5.
Ha West Garo Hills, ki don 108ngut, kiba ioh pang.
Ha West Jaintia Hills, ki don 42ngut, ha kaba ha Caroline Colony Cluster 3, Chutwakhu Cluster 4, Iooksi Cluster 3, Mulieh Cluster 3, Padu Shnongpdeng Cluster 3, Shangpung Moosyiem Cluster 3.
Ha West Khasi Hills ki don 24ngut, ha kaba ki Health Workerki don 3ngut, High Risk Contact 4, Nongkhla Cluster 4, Nongkyna Cluster 4.
Shillong: Kane ka dei ka jing pynbna, ba la pynmih da ka MN Nampui, Commissioner & Secretery Health and Family Welfare Department jong ka sorakr jylla, ha kaba la pynmih mynhynnin ka sngi, ka 20tarik Naitung 2021 bad ka jing pynmih ia kane ka dor, ka dei hadien ki jing ujor na ki riew paidbah, ba ki hospital jong ki riew shimet, ki la khein rem dor palat, ia kito kiba leit shah sumar, na ka jingpang khlam covid.
La ong shuh shuh, ba kito kiba don ia ki card MHIS, ki lah ban pyn donkam, katba kum ki kyndon, ba la buh da ka tnat ka koit ka khiah ka sorkar jylla bad kumba ju leh baroh shi katta.
Shillong: U President ka Hynniewtrep Youth Council (HYC) u bah Robertjune Kharjarin mynta ka sngi u la ong ba u burom halor ka jing kyntu ka seng kieng atiar ka HNLC ba ki sengbhalang ki dei ban Boycott ia ka jing wan u Amit Shah, hynrei na ka liang jong ka seng ka sngew ba ki seng baroh ki don la ka jong ka rukom trei kam, ban pynurlong ia la ki jingdawa.
U bah Robert u la ong “Ka dei ka jingshisha ba ka sorkar pdeng ka leh klet ia ki sengbhalang ha ka jylla bad ka Home ministry ka la shimpor ruh ban ai ia ki mat jingdawa hynrei ka dei ruh ka jingshisha ba kano kano ka seng ka don la ka jong ka rukom treikam ban pynurlong ia ki jingdawa jong ki".
U la ong ruh ba ka seng kam shem la kyrpad na u Amit Shah, hynrei ka shu phah kyrwoh ba ka donkam ban iakynduh, namar kum ki briew baroh ki donkam shwa ban phah kyrwoh, lada hap ban iakynduh iano iano ruh.
U bah Kharjahrin u la pynpaw ruh ba ka seng ka kyrmen ba u myntri ka tnat kam pohïng ka ri Indiam u Amit Shah un pynbna noh ban ai iaka sorkar jylla ban pyn trei kam noh iaka Inner Line Permit hapoh ka jylla.
“Ia ka jing dawa ILP hapoh ka jylla ka la ioh ruh ia ka jing mynjur hapoh ka ïng dorbar thawain, ka sorkar kmie ruh ka don ia ka kamram ban sngap ban mynjur ia ka rai ki paidbah nong shong shnong ka jylla lyngba ka ïng dorbar thain ka jylla"u la ong.
“Ka seng ka don jing kyrmen ba ka sorkar kmie lyngba u myntri ka tnat kam poh ïng u Amit Shah kan pynbna noh iaka jing dawa ban pyntreikam ILP hapoh Meghalaya bad lada mynta ka kynti ka sorkar kmie kam sngap iaka jing dawa, ka seng ruh kan sa shong biang ban pyrkhat ia ki prokram jing iakhih haki sngi ban wan"u la bynrap.
U bah Robert u la ong ba ka seng ka la dep thoh sha ka sorkar naka bynta ban ioh iakynduh ia u Amit Shah, hynrei haduh mynta ka seng kam pat ioh jing jubab, hynrei ki la kyrpad ruh ba lada u ai por u donkam ban pyllait por kham bun, mynta ka kynti na ka bynta ban iathir halor ka jing donkam ban pyntreikam ILP hapoh ka jylla Meghalaya.
Shillong:Ka jingkynrum kynram pud hapdeng ka jylla Meghalaya bad ka jylla Assam ka la neh la bun snem mynta bad ia kane ka mat yn sa sdang ban ia pynbeit noh shen ha ka jingialang kaba u Myntri Rangbah ka Jylla Meghalya, u Conrad K Sangma bad u Myntri Rangbah ka Jylla Assam, u Himanta Biswa Sarma kin sa shong ha ka 23 tarik u Naitung 2021.
Haba kren sha ki lad pathai khubor, u Bah Lambor Malngiang u ba dei u Chairman jong ka State Planning Board, u la pyntip ba ka don kawei ka shnong kaba don hapoh ka Jaiñtia Hills, hajan ka Ratacherra ha kaba ia katei ka shnong ka jylla Assam ka la kam haduh kine ki sngi, hynrei ia kane ka jaka u Myntri Rangbah ka Jylla Assam u la kren da kaba shai ba ia katei ka jaka yn sa pynphai noh sha ka Jylla Meghalaya mar mar.
U Bah Lambor u la ong lyngba kane ka jingleh jong ka Jylla Assam, ka pyni shai ia ka jingiatreilang bad ka jingia burom markylliang.
U Bah Lambor u la ong ruh ka jingiaburom markylliang ka dei ban don beit khnang ban lah ban peit pat ba kano kaba biang tam.
U la ong ruh haba peit kum ha Langpih, ka don ka Iew kaba heh bha, ha kaba na ka liang jong ka jylla Meghalaya, ka ong ba ka dei ka jaka jong ka bad na ka liang jong ka Jylla Assam, ki ong ba dei ka jaka jong ki, hynrei ynda la leit ha katei ka jaka da baroh artylli ki jylla ban leit khmih kata ha Langpih hapoh ka Block 1 bad Block 2 sa lah ban pynbeit ia kane ka jingbym ia sngewthuh jingmut, namar ka la dei shisha kata ka por ba dei ban pynbeit noh ia u pud u sam hapdeng kine ki artylli ki jylla.
Shillong: Ka Seng Jaiñtia Student’s Movement, Eastern Region hapoh ka jingialam U President Bah Wellson R.D Siangshai bad General Secretary Bah S.Bareh lem bad ki dkhot myn hynnin ka sngi, ki la ia kynduh ia U Deputy Commissioner, East Jaiñtia Hills District hadien ba ka Seng ka la ioh ia ki jingujor na ki Nongri Sniang lane ki Supplier na ka District ba don ki katto katne ki Supplier ki bym dei Trai Jylla (Non Tribal) kiba wan rah ia u Sniang symbai (Piglets) na ka Jylla Assam sha ka District jong ngi tang ban myntoi shimet khlem da pyrkhat ia ki briew jong ngi.
Kane ka jingleh jong ki ka buh jingma shikatdei eh ia ki Sniang, khamtam halor ka jing saphriang une u khlam Sniang ba tip kum African Swever Flue.
Ka Seng ka la Maham ia ki briew ba nabar ba pyrshang ban leh trai khlieh bad ban knieh ia ki jakpoh jong ki Briew jong ngi Khlem da pyrkhat ia ki jingeh jong ki tang ba kin myntoi shimet.
Shillong:Ki nongialam jong ka Hynniewtrep Youth Council, myn hynnin ka sngi ka la ia kynduh ia u myntri ka tnad Animal Husbandry and Veterinary u ba long ruh u symbud myntri rangbah ka jylla u bah Prestone Tynsong ban phah tuklar halor ka ain jong ka Assam, lane “Assam cattle Reservasion Bill 2021" kaba la pdiang hapoh ka ingdorbar jong ka jylla Assam.
Haba ia kren bad ki lad pathai khubor, na ka liang u nongialam ka seng u bah Robertjune Kharjahrin, u la ong ba ka jingwan jong ki dkhot ka seng ban phah tuklar halor ka ne ka bill jong ka jylla Assam, namar ba kane ka Bill khlem pep kan sa ktah ia ka jylla Meghalaya.
Haba pynshai halor kane ka bynta u bah Kharjahrin, u la ong ba ka kyndon “7 " jong kane ka Assam Cattle Preservation Bill 2021 kaba ong ba uno uno u briew u ba kit ia ki jingri jingdup (muid bad masi) lyngba ka jylla Assam ki dei ban pan jingbit shuwa na ka sorkar Assam.
U la ong ruh ba ka don ruh ka kyndon ka ba ong ba kino kino ki briew na ka jylla Assam ki lah ban die ia ka masi lane ka muid tang ia ki jylla kiba don ia ka ain iada masi bad kane ka kyndon kan ktah ia ka jylla bad ka dei ruh ka ain ka ba long beain kat kum ka riti shynshar jong ka Ri India, (kat kum ka list ba 42 jong ka 7th schedule jong ka Constitution of India).
U bah Kharjahrin, u la ong ruh ba kane ka ain jong ka jylla Assam ka dei kaba ktah ia ka Interstate Trade and Commerce bad kane ka dei ka subject jong ka Parliament ym jong kano kano ka sorkar jylla bad kano kano ka sorkar jylla kam lah ban shna ain halor ka jingkhaii hapdeng ki jylla ha ka Ri.
U bah Kharjahrin u la kynnoh ruh ba kane ka jingpdiang jong ka sorkar Assam ia kane ka bill ka dei tang ka jingthmu ban pynkmen ia ki riewngeit hindu, khlem da pyrkhat ban kan ktah ia ka bor bad ka iktiar jong ka sorkar India.
U la iathuh ruh ba na ka liang u myntri ka tnad u bah Prestone Tynsong, u la pynpaw ba un sa shimkhia halor kane ka bynta bad ban ia kren bad ka sorkar Assam.
Ka seng ka la ai jingmut ruh ba na ka liang ka sorkar jylla ka dei ban pynmih shibun ki lad ki lynti ha ka ba iadei bad ka kam ri jingri ha ka jylla khnang ba ka jylla, kan lait ban shaniah na kiwei ki jylla.
Shillong:U nongialam ka HYC u bah Robertjune Kharjahrin, u la pynpaw ia ka jingbym sngew iahap ia ka jingkam jong u President ka BJP u bah Ernest Mawrie ba ka ain ba la wanrah da ka sorkar Assam kan khanglad ia ka jingkhaii tuh ia ki masi sha Bangladesh, da ka ba ong ba ban lait na ka jingshalan ia ki masi sha Bangladesh dei ban pynbun ia ka jingpahara jong ki BSF.Ha ba kren bad ki lad pathai khubor u bah Kharjahrin, u la ong ba kum ba long mynta ki nongpahara ia ki jaka khappud ki dei ki Border Security Forces (BSF), kaba dei ka kynhun shipai, kaba khlieh da u nongialam ka BJP u Amit Shah bad lada ka BSF ka pheil ban kem ia kane ka jingshalan beain ia ki Masi sha Bangladesh ka dei ka jing pheil ka BJP nyngkong duh.
U la ong ba ka sorkar India ka siew shibun ka pisa sha ki BSF ban pahara ia ki jaka ha khappud bad halor ba kim ju lah ban kem ia ki briew ba rung tuh sha ka jylla Meghalaya kin ju ioh ruh ban kem ia kum kane ka jingkhaii beain ia ki masi sha Bangladesh.
“Na ka liang ka Seng ka pyrshah jur ia ka jingkhaii beain ia ki masi sha Bangladesh bad ban ong ba kane ka bill kan ym khang ia ka jingkhaii ia ki masi sha Bangladesh, hynrei ka la dei ban pynbun da ki BSF ban pahara ban lah ban teh lakam ia kum kine ki kam beain.
Ban pahara ia ki jaka ba ha khappud ka dei ka kamram jong ka Union Goverment “u la bynrap.
Shillong: U MLA ka 6 Khliehriat constituency, u ba dei ruh u myntri ba dei peit ia ka tnat Social Welfare u bah Kyrmen Shylla, u la kyntu ia ka seng kiengatiar ka Hynniewtrep National Liberation Council (HNLC) ba ki kam pyntriem kin nym lah ban weng ia kano kano ka jingeh jong ka jaitbynriew.
Haba iakren bad ki lad pathai khubor, u bah Shylla, u la ong ba ka donkam ban don da ka jing iakren ban poi shaka jing iasuk hapdeng ka sorkar bad ka seng kiengatiar ka Hynniewtrep National Liberation Council (HNLC).
“Nga ngeit ba ka jing iasuk kan dei beit daka jing iakren bad dei namar kane donkam ia ka HNLC ban ieh noh iaki jing ia umsnam bad ki dkhot ki dei ban wan shakhmat ban pyndem wait noh namar ka jing ia umsnam ka buh jingeh iaki paidbah ka jylla hi baroh kawei" la ong u bah Kyrmen.
U bah Kyrmen u la ong ba lada ka HNLC, ka don daw bad ka sorkar ka dei ban wan shakhmat ban pynsngew sha ka sorkar namar kane ka sorkar ka pdiang ia ka jing ai jingmut jong ki na ka bynta ban wanrah ka jing myntoi ia ki paidbah nong shong shnong ka jylla.
U bah Kyrmen u la ong ba ka shong, ha ka jing stad ka sorkar jylla kumno ban sdang ia ka jing iakren iasuk, hynrei ka HNLC ka dei ban sangeh noh mardor ia ki kam pyntriem.
Shillong:Kiba iap mynta ka sngi, na ka khlam covid, ki long U bah Edward Kharumnuid, (50) na Lad Nongkrem, Kynton-U-Mon, East Khasi Hills, nangta U Bah Khrawshai Kurbah, (33), na Mawngap, Mawsmai, East Khasi Hills, ka kong Angeline Kharsyntiew, (20) na Nongthymmai, Jelly Shop, East Khasi Hills, U Bah Upstar Khongwet, (37) na Saitsohpen, Sohra, East Khasi Hills, uba la dep iap lypa bad la leit rah sha Civil Hospital, Shillong, ka Bojonti Hajong, (44) na Dobasipara, West Garo Hills, U Bah Khmiedsingh Pohplet, (75) na Syndai, Dawki, West Jaintia Hills, U bah Khran Kharbani, (66) na Markasa, West Khasi Hills, ka Narola Jamir, (47) na Lummawrie, Laitumkhrah, East Khasi Hills, U bah Friday Dkhar, (56) na Mawkisyiem, Sohra, East Khasi Hills, U L.Prem Kumar Singh, (42) na Lakhimpur, Assam, U Pethy Sangma, (35) na Lower Mendal, North Garo Hills, U Jelson Pakem, (83) na Nongryngkoh, West Jaintia Hills, U Gretyano Marwein, (60) na Langstiehrim, Pyndengumiong, Mairang, West Khasi Hills.
Washington: U heh spah tam jong ka pyrthei, u pynlut por khyndiat minit ban leit kai sha ka haw haw mynta ka sngi, lyngba u roket jongu, uba la ai kyrteng Blue Origin.
“Ngi dei ki briew, kiba hun mynsiem shi katdei, kiba don ha kane ka capsule" ong U Bezos, hadien ba ula wan phai na ka jingleit her sha ka haw haw bad ba u hiar khyndew ha ka ri shyiap ha Texas, kaba shim por shiphew minit.
Kitei ki saw ngut, ki ia khublei bad ia kdup ieid, ia la ki jong kiba ha iing jongki, mar ia mih na katei ka capsule.
Katei ka New Shepard capsule, ka leit her ha ka jingjrong kaba haduh 66.5 mer lane (107 kilometers), ha kaba ki nongshong ha katei ka capsule, ki mad ia ka jing jah jingkhia jong ka met, ha kaba ki don ha ka bynta kaba khun jong ka pyrthei.
Kham mynshwa, U Richard Branson, uba dei u trai ka Virgin Galactic, ula leit her sha ka haw haw, ha ka 11tarik Naitung 2021, da kaba u ioh ban long uba nyngkong duh ban her sha ka haw haw.
Shillong: Ki pulit ka East Jaintia Hills District Police, ki la ioh kem ia saw ngut ki dkhot jong ka HNLC, kiba trei kum ki riew paidbah bad kiba donkti ban pynbthei bom IED ha ka Police Reserve ha East Jaintia hills District.
Ka khubor pulit, ka iathuh ba kitei ki saw ngut, ki la phla ba ki ia leit da kawei ka kali bad ki la leit beit beit sha Police Reserve ban pynbthei bom.
Katei ka jingleit jongki, ka dei ha ka miet jong ka 13 bad 14tarik Naitung 2021, ha kaba ha katei ka jing bthei bom, la don uwei u pulit, uba mynsaw.
Ha kawei pat ka jingjia, ki pulit, ki iathuh ba ki la ioh kem ia ki arngut ki dkhot jong ka HNLC, kiba pynher ia ki lama jong ka HNLC, ha u snem 2019 bad kiba don jingthmu ruh ban pynbthei bom ha ka karkhana coke ha Khliehriat.
“Ka jingtohkit, ka dang iaid bad ka jingwad ia kiwei pat kiba donkti, ka dang iaid" ong ka khubor.
Kabul: 3 tylli ki roket, la siat hajan ka paki dulan jong U President ka Afghanistan bad katei ka dei ha ka por, ba U President, u dang pynlong ia ka jing duwai lehniam Eid, ha kaba la don lang ruh sa shibun kiwei ki riew sain pyrthei jong katei ka Ri lem bad ki heh sorkar.
La iathuh ba kitei ki roket, ki la leit pynhap ia ki roket, ha ka por ba ka dang sdang kane ka jinglehniam eid mynta ka sngi.
Ia kitei ki roket, la siat na  Parwan-e-Se area, kaba dei kawei na ki district jong ka nongbah Kabul.
Ym shym la tip, ia ka jingduh jing julor na katei ka jingsiat ia kitei ki roket bad kumjuh ia kiba siat ruh, ym shym la ioh khubor satia.
Shillong: Ka Khasi Students’ Union (KSU) Nongtyngur Unit ha ryngkat ka jingsynran lang u Samla Richard Mawkhiew, General Secretary KSU Nongthymai Circle bad ki katto katne ki dkhot na nongbah Shillong ka lah ioh ban kynduh markhmat ia u Bah Andy Rayner Lyngdoh, Assistant Manager ka Jio telecom mynta ka sngi ka 20 tarik u Naitung 2021 hapoh ka Ophis jong ka jio kaba don ha Fire, Brigade Shillong.
Ha katei ka jingiakynduh ka seng ka lah ioh ban aiti ïa ka shithi ujor halor ka jingtlot palat ka Jio Telecom ban ai ia ka jingshakri ha ka dong ka thaiñ kaba buh ha ki jingeh kiba khraw ïa ki paidbah kiba pyndonkam bad khamtam ki khynnah pule kiba shaniah tylli tyllang ha ka Internet ia ka jingpule bad ka eksam jongki ha kum kane ka por u Khlam Covid-19 katkum ka juk ba mynta.
Shuh shuh ka seng ka pynpaw ha khmat u Assistant Manager ba ka jingujor jongka seng lyngba ki kyrwoh kiba lah phah lyngba ka Email, WhatsApp bad ka jingkren lyngba ka phone Calls ïa ki nongtrei ka Jio kiba peit ha ka dong ka thaiñ kadei kaba lah bunsien hynrei ki nongtrei kim shimkhia halor ka jingujor.
Kumta ha ka jingiai buddien ka seng ban weng ia ki jingeh ki paidbah, ka lap lyngba ka jingiathuh u nongap pahara jong u tower ba ki nongtrei kim ju wan peit tista ban wan peit wan sumar ban kim bujli wat ia ki tiar ki tar jong u tower kiba lah sniew.
Kumta hadien ba ka Seng ka lah dep ban pynpaw shai ia ki jingeh kiba iadei bad katei ka jingujor, na ka liang une u Assistant Manager ka Jio Telecom ruh u lah kular skhem hakmat ki nongialam ka seng ba lyngba jong u katba lah un pyrshang kham kloi ban pynbit pynbiang ia ki jingdonkam baroh kiba iadei bad kiba mih na ki jingthut ki tiar ki tar bad ki kor ki bor kiba iadei bad ka jing bym treikam ka network.
Khatduh na ka liang ka KSU ka pynpaw shai ba lada ka Jio Telecom ka iai leh bym suidniew halor ki jingujor ka Seng, ka seng ruh kan sa shim noh da ki sienjam kiba kham tyngeh bad wat haduh u pud ban khangtala shisyndon ia ki Tower kiba don hapoh ka dong ka thaiñ, ong ka kyrwoh na u samla Therbor Khongtani, General Secretary KSU Nongtyngur Unit.
Nongpoh: Ki Nongmihkhmat ka Nongpoh, kiba kynthup ia u Bah Mayrald Born Syiem, MLA ha ryngkat u Bah Balajied Rani, MDC, hynnin ka sngi ki la leit ban kynduh bad buh ruh da ka Dorkhas ia u Conrad K.Sangma, Myntri Rangbah ka sorkar jylla, kata na ka bynta ban pynpaw ia u halor ka jingdawa jong ki ban pynurlong noh ia ka Umden C&RD Block.
Haba leit ban kynduh ia u Myntri Rangbah, kitei ki Nongmihkhmat ka Nongpoh, ki la pynpaw ba ka thain Umden, kaba la kdup ia shibun tylli ki shnong, ka la deihok ban ithuh noh ne ban ioh noh ia ka C&RD Block.
Nalorkata ki la iai ban halor ka jingdonkam ia katei ka thain ba kin iohi noh ia ka surok ba bha, kaba la pyniasoh na Nongpoh-Umden shaduh Sunapur.
Halor kitei ki mat kaba la leit pynsngew da kitei ki Nongmihkhmat ka Nongpoh, haba iadei bad ka Umden C&RD Block, ka jubab na u Myntri Rangbah ka long ba u la ong ba un sa bishar bniah, la katei ka thain ka la deihok ne em ban ioh ia ka C&RD Block.
Katba haba iadei bad ka surok na Nongpoh-Umden sha Sunapur, u Myntri Rangbah ka sorkar jylla, u la jubab ba kan sa urlong noh shen.
Ka nongrim kaba la pynlong ia ki Nongmihkhmat ka Nongpoh, ban dawa na ka sorkar ba ka dei ban pynurlong ia ka C&RD Block ha Umden, ka dei namar ba katei ka thain, ka dei kaba la heh bad da ki spah tylli ki shnong na katei ka thain, ki la hap ban shanniah ia ka Umling C&RD Block, kaba dei ka C&RD Block, kaba la heh bha bad kaba la hap ban kdup ia kiba bun tylli ki shnong haduh 226 tylli ki shnong bad palat 11500 ki longïing bad ka jingbun paid ka la kot sha ka 81,000 ngut bad dei halor kata ka nongrim, kaba la pynlong ia ki Nongmihkhmat ka Nongpoh, ba kin dawa na ka sorkar ba dei ba don noh sa kawei ka C&RD Block ha Umden.
Ki pulit ka Mumbai, mynta ka sngi, ki la rai ban tian bishar, na ka bynta lai sngi kynthih, ia u tnga ka Shilpa Shetty, ka aktress ba pawnam jong ka bollywood, na ka daw, ba u ju pynmih ia ki phlim dakaid bad ba u pyniaid ha ki katto katne ki apps.
U Raj Kundra, ula shah kem, ha ki pulit jong ka Mumbai bad la kurup ruh ia ka mobile phone jongu.
Ki pulit, kin dang tohkit ia U Kundra, haduh ka 23tarik Naitung 2021.
La kem ia U Kundra, ha ka miet jong ka Lah sngi U Blei bad la iathuh ba utei u briew, uba don mynta 45 snem ka rta, u ju don bynta ha kaba pynmih ia ki phlim dakaid.
La iathuh ba U Kundra, lem bad shibun kiwei ki kompeni, ki ju wad khnang ia ki samla lud, kiba leit poi sha Mumbai bad kitei ki ju kular ban pynak ia ki, ha ki phlim ba pawam ha bollywod, hynrei ia kitei ki ju pyn donkam, ba kin ak ha kitei ki phlim dakaid.
Ka Parliament, ka la thnam mynta ka sngi, na ka jing ia hylla ki MP, kiba dei na ka liang pyrshah, halor ka jing shah sngap tuh jong ki mobile phone jong ki nongialam liang pyrshah kiba bun bad ki nongthoh khubor ruh lane kaba ki ong ka Pegasus ishu.
Ka Rajya Sabbha, ka la hap sangeh ar sien, ha shwa ka por bam ja sngi bad la iathuh ba ki dkhot jong ka seng  Congress, Trinamool Congress (TMC) bad ki seng left, ki la leit shapdeng jong ka iing bad kren pyrshah sorkar, ha kaba ki da rah ia ki plakad ha ki kti.
Ka Lok Sabbha ruh, ka la sangeh ha ka por mynstep, ha kaba la pynlong biang, haduh ka por 2baje nohsngi.
Ha kitei ki jingthoh, la thoh ba katba u paidlang ka Ri, u dang iap thngan, hynrei ka sorkar, ka nang bunkam ban nang syntiat ki nongialam bapher lane “jasoosi" (spying).
Ki don shibun ki nongialam kiba la shah sngap tuh ki telephone jongki, kiba kynthup ia U Rahul Gandhi, nangta sa shibun ki nongialam liang pyrshah, nangta U Abhishek Banerjee, MP, uba dei u pyrsa ka Mamata Banerjee bad shibun kiwei pat.
Ki liang pyrshah, ki dawa ba dei ban pynhiar shuki shi syndon ia U Amit Shah, myntri kam poh iing ka sorkar India.
Nalor U Rahul Gandhi, ki don sa kiwei kiba shah sngap tuh ki telephone jongki bad kitei ki kynthup ia ki myntri ba mynta ka sorkar BJP, kum U  Ashwini Vaishnaw, U Prahlad Singh Patel, nangta U  Ashok Lavasa, u Chief elekshon commissioner barim  ka India, nangta u stad ai jingkhein elekshon, U  Prashant Kishor.
KI BNIAT :- Ki jingmlien kiba sniew kiba ktah iaki bniat.
Ka jingpynkylla haki rukom bam kiba lah ban ai jingiada naka jingshahktah ki bniat.
Baroh ki briew ki tip ba ka jingshut bniat arsien ha ka shisngi ka dei kaba donkam tam na ka bynta ban weng iaki jingshitom bad ki khñiang jingpang bad ban ioh iaki bniat kiba khuid bad ba long koit long khiah.
Hynrei lada phi shim ba tang ka jingshut bniat ka la biang na ka bynta ka jingkoit jingkhiah jong ki bniat jong phi ka dei, ka jingpyrkhat kaba bakla.
Phi donkam ban sumar iaka koit ka khiah jong ka shyntur ruh ban lait na ka jingpang kiba ktah ia ki bniat.
Lada phim lah ban sumar iaka shyntur, ki bniat jongphi ki lah ban shitom barabor na ki jingeh kum ka jingat ki dohbniat, ki jingtlot, ka jingjngem, ka jingshroin ki bniat, ka jingbam khñiang bad kiwei2 de.
Ka jinglehkhuid ia ka shyntur ka dei u shabi haka ba pynlong ia ki bniat kiba koit ba khiah.
Ka jing shut bha ia ki bniat, ka jingtyrsuh pynkhuid, ka jingpynkhuid bha ia u thylliej, kan pynthikna ban ioh ki bniat kiba longkoit longkhiah.
Ki don katto katne ki jingmlien kiba sniew kiba lah ban ktah iaka koit ka khiah jong ki bniat.
Lada phi kiar na ka koit ka khiah jong ki bniat jongphi, phi lah ban mad shibun ki jingeh kum ki jingpang bniat bad bamkhñiang ki bniat kiba lah ban buh jingeh shirta jingim ia phi.
Hynrei ka rukom jied ban pynkylla iaka rukom bam ruh kiba phi ju bam ka lah ban ai ia ki nutrients kiba donkam na ka bynta ki bniat ban pynlong iaki kiba koit ba khiah bad ki ba khlain.
Harum ki katto katne ki jingmlien kiba sniew kiba ktah iaka koit ka khiah jongki bniat jongphi.
Katto katne ka jingjied ban pynkylla ha ka rukom bam kiba lah ban ai jingiada ia ka koit ka khiah jong ki bniat.1.
KA UMSYAID:- Ka um ka dei kaba donkam bha iaka met hynrei ban dih iaka khlem da shet pynthnam ka lah ban pynrung bun ki khniang jingpang hapoh shyntur bad ka met hi baroh kawei.
Ka jingpynmlien ban dih bad ban kynruh shyntur da ka um syaid ka lah ban iarap pynkhuid iaka shyntur bad kane ka iarap ban pyllait na ka jingsuh bad shroin noh ki bniat.2.
KI JINGBAM KIBA NAKA DUD:- Ki jingbam kiba naka dud kidei kiba bun ka Vitamin D bad calcium bad ki dei kiba ai jingmyntoi shibun naka bynta ka koit ka khiah jong ki bniat.
Ki jingbam kiba naka dud ki long kum ka dud ,ka doi , ka cheese bad ka makhon kidei kiba iarap halor ka jinglah ban pynskhem iaki dohbniat bad pynkhlain ia ki bniat.3.
KI SOH KIBA BUN KA VITAMIN C:- Ki soh kum ki sohjew, strawberries, soh balensha, sohñiamtra bad kiwei kiwei kidei kiba riewspah ha ka jingdon ka Vitamin C.Ban bam ia kine ki soh kiba bun ka Vitamin C ki lah ban ai jingmyntoi na ka bynta ka koit ka khiah jong ki bniat.4.
KA PYLLENG :–Ka pylleng ka dei kaba riewspah ha ka jingdon ka protein, ka vitamin D bad Calcium.
Kumta ka long kaba donkam ban kynthup ia ka pylleng ha ki jingbam ba man laka sngi jong phi namar ka dei kaba lah ban ai jingmyntoi ha ka ba pynkhlain bad pynskhem iaki bniat bad ki doh bniat.
Khublei.
Shillong: Kiba ioh pang covid mynta ka sngi, ki kiew sha ka 500ngut bad kiba jem, ki don 476 ngut.
Kiba iap, ki kiew sha ka 13ngut.
Kiba don ia ka jingpang, haduh mynta, ki long 4,044 ngut bad kiba iap, ki la poi baroh sha ka 968ngut.
Ka East Khasi hills, ka kiew hi mynta ka sngi, da ka jingdon ki 148ngut kiba ioh pang thymmai, ka West Garo hills, ka wan ba ar, da ka jingdon ki 108ngut kiba ioh pang mynta ka sngi.
U roket  ban her haw haw jong U Jeff Bezos, lane kaba la tip, da ka kyrteng jong ka kompeni, kum ka BLUE Origin, u don 60 phut ka jingjrong bad utei u roket, New Shepard, un her sha ka haw haw mynta ka sngi bad ka jingthaw ia utei u rocket, ka long kaba la buh da ki ki jingkhang iit kiba heh bad kiba shai bha, ba ki nongleit kai, kin iohi bha, da la ki khmat ia ka jinglong ka pyrthei sawdong jongki.
Utei u roket, un dei uba long automatic bad ym don nongniah satia hapoh jongu.
Ka kompeni Blue Origin, ka iathuh ba ki hynriew tylli ki jingkhang iit, ki heh haduh lai shah, ia ki jingkhang iit, kiba la juh buh ha ki liengsuin bad ki dei ki jingkhang iit kiba heh tam, ba la ju pyndonkam, ha kaba iaid sha ka haw haw.
Utei u roket, un kiew kham sha jrong, na ka jingleit jong ka Virgin Galactic jong U Richard Branson, ha kaba ka jingjngai kan long kumba 66 mer, katba U Branson, u la kiew ha ka jingjrong kaba 53.5 mer.
U roket, un don ia ka speed, kaba palat lai shah, ia ka jingstet jong ka jing sawa, ha shwa ba un ia khlad na ka mashin kaba kit u bad ba un wan phai pat sha ka pyrthei.
Ha katei ka jingleit, ka ban her na Texas, yn don ka nongleit kai, kaba 82 snem ka rta bad nangta sa uwei u nongleit shangkai, uba siew da ka pisa, uba 18 snem ka rta.
Kitei ki nongleit jingleit, kin da la poi ha ka haw haw, kaba don ha jrong jong ka pyrthei, kin mad ia ka jingsting jong ki met jongki, na ka bynta 3 haduh 4 minit, ha shwa ba kin wan phai noh sha ka pyrthei.
U Bezoz, uba la shna ia utei u roket, ha ka kyrteng jong ka kompeni Blue Origin ha u snem 2000, ula ai kyrteng ia utei u roket, da u Alan Shepard, uba dei u nong America, uba leit kiew nyngkong sha ka haw haw.
U Bezos, 57, uba dei u heh duh jong ka kompeni Amazon, un ia leit lang bad u para jongu, U Mark, uba 50 snem bad kan don lang sa ka meirad, ka  Wally Funk, 82, ha ka jingshong roket.
Ka la sdang ban pule ban long ka  astronaut, naduh u snem 1960, hynrei kam ju ioh lad ban leit sha haw.
Ha katei ka jingleit, un don ruh u khynnah samla, uba dang 18 snem ka rta, U Daemen, u ban dei uba khynnah tam, ban leit her sha haw haw.
U Daemen, u dei uba da donbok sat, la kumba eit ka sim, ha kaba uwei u rangbah, ula dep thied ia ka tiket, ban leit sha haw haw bad U Bezos bad ula dei siew ia ka pisa kaba $28 million, hynrei, ula pep noh, namar ba u don da kiwei pat ki kam kiba kyrkieh bad kumta, ia ka tiket jongu, ula ai noh ha utei u samla, uba 18 snem ka rta.
Shillong:Ka ophis jong ka Deputy Commissioner, East Khasi hills, ha ka kyrwoh mynta ka sngi, ka pyni ba kito kiba ioh pang covid ha ki lai taiew ba ladep, kiba kynthup naduh ka 28tarik Jylliew haduh ka 4tarik Naitung 2021, ha kaba ki test, ki long 7,948ngut bad kiba ioh pang, ki long 1154ngut lane 14.5 kiba ioh pang, nangta naduh 5 haduh 11tarik Naitung 2021, kiba test, ki long 7,883 bad kiba ioh pang, ki long 879 lane 11.15 percent bad 12 haduh 18tarik Naitung, ki test ki long 7,920 bad kiba ioh pang, ki long 890 lane 11.23 percent.
Ki shnong kiba don ia ka jingpang covid ha sor, ki long 65 percent, ha nongkyndong, ki long 35 percent.
Ka jingbthah jong ka tnat kam poh iing, ka sorkar India, kaba 29tarik Naitung 2021, ha ryngkat bad ka tnat ka koit ka khiah, kaba 12tarik Naitung 2021, ka bthah ban bud ia ki san tylli ki kyndon bad katei ka kynthup ia ka Test-Track-Treat-Vaccinate bad ki kyndon iada COVID, kiba dei ban bud pyrkhing bha.
La ong shuh shuh ba kitei ki kyndon, ki donkam ban shim khia, ba kan nym jia, kumba ka la jia ha U Jymmang 2021, ha East Khasi hills, ha kaba ki jingthiah ki la jan dap lut bad kiba iap ruh ki bun bha.
La ong shuh shuh ba kiba bun kiba leit poi sha hospital bad nangta sa kiba bun kiba iap, na kane ka khlam, ki dei kiba khlem pat dep injek iada corona, katba kito kiba la dep shah injek, ki kham khlain ban iada ialade bad la ong ruh ba lyngba ka jingdon jong kiba la dep injek, kumta kiba ioh pang bad kiba iap ha ki shnong, ki la nang duna shibun.
La ong shuh shuh ba ha ki shnong, kiba don ki nongpang, kiba don hapdeng 5, haduh 9 ngut, lane haduh 10ngut, kumta ka donkam ban don ka jing ia test paidbah, ha kata ka shnong.
Ka dei jingshisha ban test naphang haba la sdang pur kane ka khlam….
peit nuksa ha shnong jong ngi nga tharai ym Duna shuh Sha ka 10-15 ngut ba ngat ha kane ka jingpang hynrei haduh mynta ym pat ioh sngew ban don kum kata ka jingpyrkhat ban test naphang.
Shillong:Ha ka jingialang jong ki kynhun myntri, kaba la long myn hynnin ka sngi la shim ia ka rai ban ia soi ia ka soskular ka ba thymmai na ka bynta 30 snem bad ka komponei Maxim Infrastructure and real Estate Private Limited, Guwahati Shillong ban shna bad pyniaid ia ka Marriot Hotel ha Jailroad.
U Myntri rangbah u Conrad K Sangma, u la iathuh ba ia kane ka jaka yn shna ha jaka ba don ka ophis jong ka Municipal board bad ia ka Ophis jong ka Municipal Board, yn shna noh ha ka jaka ba don 20,000 Sqft pyrshah ka BSNL Quater.
U la ong ruh ba ka sorkar ka dang ia kren halor ki katto katne ki jingdonkam ha ka ban shna ia kane ka Hotel, kum ka jaka jong ka Municipal Board, ka don tang 61,000 sqft katba ki donkam haduh 71,000 sqft bad ka sorkar ka dang ialeh ban pynioh sa 10,000 sqft.
U myntri rangbah u la iathuh ruh ba halor ka jingbym lah ban siew jong ka Company sha ka sorkar; kane ka Company kaba thymmai kan siew ia kaba dei ban siew bad kan don ka jingpynduna ha kaba ia dei bad ka sut.
Ka Company ka ba la soi mynshuwa ka dei ban siew sha ka sorkar T.2.5 klur tyngka.
Shillong:Kiba ioh pang covid thymmai myn hynnin ka sngi, ki don 387ngut bad na kiba jem na ka jingpang, ki long 323ngut bad kiba iap, ki long 10ngut.
Kiba don ia ka jingpang covid haduh mynta, ki long 4,033ngut bad kiba iap, ki la poi baroh sha ka 955ngut.
Ka East Khasi hills, ka don 196ngut kiba ioh pang thymmai bad nangta ka West Garo hills, ka wan ba ar, da ka jingdon ki 96ngut, kiba ioh pang thymmai.
Ha East Garo Hills, ki don 2ngut kiba ioh pang, ha East Jaintia Hills 8, ha kaba ki High Risk Contact, ki don 3ngut, ha Lakadong Ummat Cluster 4.
Ha East Khasi Hills, ki don 142ngut bad kitei ki kynthup ha District Jail Shillong Cluster 32, Golflink Lumshyiap Shanmari Cluster 6, Laitkor Cluster 5, Maraikaphon Sohra Cluster 7, Mawkohmon Dukan Mawphlang Cluster 4, Mawlai Cluster 9,Nongkseh Laimer Cluster 3, Nongrah Nongpdeng Cluster 3, Nongthymmai Cluster 4, Pohktieh Nongthymmai Cluster 4, Rynjah Cluster 3, Sawlad Laitlyngkot Cluster 4, Umlympung Mylliem Khatar Mer Cluster 3, Wah U Tim Sohra Cluster 3.
Ha North Garo Hills, ki don 6ngut, ha Ri Bhoi, ki don 58ngut, ha kaba ha Lumpata Cluster 3, Nongsangu Cluster 24, Umraleng Cluster 4, Umran Dairy Cluster 8, Umsaw Nongbri Cluster 3.
Ha South Garo Hills don iwei, ha South West Garo Hills, ki don 4 ngut, ha South West Khasi Hills 6, ha West Garo hils 96ngut, ha West Jaintia Hills, ki don 41ngut, ha kaba ki Health Worker, ki don 3, High Risk Contact 11, Kudeng Thymmai Cluster 3, Nongryngkoh Cluster 4.
Ha West Khasi Hills, ki don 23 ngut, ha kaba ki Health Worker 6, Pyndengrei Cluster 9, Upper New Nongstoin Cluster 3.
Nongpoh: Nalor ka kam kaba ki peit ia ka bha ki khynnah rit, ki bor ba dei peit ia ka tnat Child Line, ki la pynlong pat da kawei ka program ban iarap ia kito ki longiing, kiba la kynduh jingeh ha kane ka jingshah ktah ha ka khlam COVID-19, ka sakhi kaba shai eh ka dei hynne ka sngi, ha kaba ki briew na ka tnat Child Line, ki la pynlong ia ka jingsam marbam sha ki 15 tylli ki longiing, kiba don ha ka shnong Nar-ang, Ri Bhoi District.
Ia katei ka kam ban leit sam marbam sha kitei ki longiing, la lamkhmat da ka Kong Ibanshisha Marpna, Centre Coordinator, nangta ki nongtrei jong katei ka tnat, u Rangbah shnong lem bad kiwei de.
Haba iadei bad katei ka jingleitsam marbam, ka Kong Ibanshisha Marpna, ka la pynpaw, ba ka tnat Child Line ka dei ka tnat kaba trei ban peit kyrpang ïa ki jingeh jong ki khyllung khynnah khamtam ruh ïa kito kiba shem jynjar ha kiba bun ki liang, kum ka tnat hi hadien ka jingtip ba don bun ki longïing kiba don hapdeng ka jingkyrduh khamtam kito ki longïing kiba don ruh ïa ki khyllung khynnah ha la ki ïing ki sem kumta la shim ïa kane ka bynta ban pynbiang katba lah ki jingdonkam la ka dei ha ka liang ka bam ka dih bad kiwei kiwei.
Shillong:Hadien ka jingialang jong ki kynhun Myntri ka Sorkar jylla kaba la long ha ka 19 tarik u bnai Naitung 2021, na ka liang jong ki myntri, ki la ia mynjur ia ka jingtyrwa ban pyniaid noh shakhmat ia ka jingpynrung Joint Venture ha ka karkhana pynmih dewbilat Mawmluh Cherra Cement Limited.
Haba pyntip ia kane lyngba jong u Myntri Rangbah ka Sorkar Jylla u la iathuh ba mynta ka kynti ka MCCL hi ka don hapdeng ka jingkyrduh pisa kaba khraw bha, khamtam lei lei ha kine ki 6 bnai haduh 8 bnai, kiba la leit noh namar ba ka MCCL kam don jingiohnong shuh kumta ka la donkam ban pynbha ia ka bad ka donkam haduh 190 klur bad la donkam ban pynrung Joint Venture noh ia kane ka karkhana dewbilat Mawmluh Cherra Cement Limited.
U Myntri rangbah u la iathuh ba ki don sa lai tylli ki lad ki lynti ha ka ba iadei bad ka MCCL kata ka long ban bei pisa da ka sorkar jylla kumba T.190 klur, lane ban khot da ka jingpyniaid kaba tip kum ka Joint venture lane ban khang khyrdep noh syndon ia kane ka karkhana pynmih dewbilat.
U la iathuh ruh ba ha kane ka jingialang la ia tai halor ka jingkhia na ka bynta ka sorkar jylla lada ka bei na ka bynta ka MCCL ka ban long T.190 klur, kumta mynta ka sngi la ai jingmut ba kan long ka ba bha shibun ban ai pyniaid noh da ka Joint venture ban pynkhie im biang ia kane ka karkhana pynmih dewbilat.
“Ha kaba mynta ka sngi ka tnad Industrustries ka la wanrah ia ka jingtyrwa sha ka jingialang jong ki kynhun myntri ia ka lad ka lynti ba ia ka MCCL yn lah ban pynkhie im biang ia kane ka karkhana pynmih dewbilat ha ka jylla" u la bynrap.
Ka jingwan lyngshop jong ka khlam jingpang Covid-19 ne Coronavirus ha kine ki arsnem lynter ha u 2020 bad 2021 ka la ktah ha baroh ki liang bad wanrah ka jingduhnong kaba khraw ha ka kamai kajih ki paidbah nongshong shnong bad kumjuh ia ka sorkar.
To ngin ia phai ban sngewthuh kaei kane ka jingpang Covid-19 katkum ka jingbatai ki stad ka koit ka khiah la ong ba ka dei hi ka kynja baiong khlieh hynrei kaba kham ma pat.
Ka lah ban saphriang da ka jingkit ka lyer haba don kiba jyrhoh , shoh shynriah bad kren hajan lyngba ki jynhaw.
Kine ki jynhaw ki per ha haw haw ne lyer bad lada don kiba ring mynsiem ki lah ban shah ktah bad iabit jingpang.
Dei na kata ka daw ngi dei ban khah da ki rumar haba jyrhoh ne shoh synriah bad ym dei ban iashong jan than.
Ki dak jong katei ka jingshitom ki kynthup ia ka jingkiew ka jingshit, ka jingjur ka jyrhoh, ka jingshem jingeh ban ring mynsiem, ka jingduh ia ka bor jingbang haba bam bad jingsma.
Ha kiba la kham jur ka jingshitom ka oxygen level ka hiar bad duna ia ka 94%.
Kito kiba shitom malu mala kiba khlain bor met la sakhi ba lah ban sumar tang ha ki iing ki sem da kaba bud ryntih ia ki kyndon set khop ha iing ne home quarantine kum ka jingpynpalei mynsiem ban ioh thiah suk bad ban nym tieng satia ne kulmar jingmut hynrei ban sumar ialade ban ioh khiah, dih shibun ka um, pynbiang ka rukom bam ba tei met , bam bun ki soh bad ter ter haba set ialade marwei hynrei kito kiba la kham jur pat donkam ban ioh ki lad jingsumar khlem da pynslem satia ha ki aspatal ne hospital.
Ki lad jingiada ban teh lakam ia katei ka jingshitom katkum ka jingpruid dak ka World Health Organisation (WHO) ki long ba ngi dei ban deng da ki mask kum ki N-95 ia ka durkhmat kum ka lad iada ban nym ioh ring mynsiem ia ki jynhaw ba don ki khniang jingpang ba kit ka lyer ba mih na kiba don ia katei ka jingpang, ka jingsait ia ki kti da ka sabon bunsien ne pyndonkam da ki hand sanitiser kum ka lad iada haba ktah ia kiei kiei ki mar ne objects ba lah ktah da kiba don ia katei ka jingshitom , ka jingpynjngai iwei na iwei kumba 6 phut , ka jing test ialade lada don ki dak ne symptoms khlem da tieng ne artatien satia kum ka lad ialade bad ia kiwei bad ka jingai tika ne Covid vaccine ban jop ia katei ka jingpang.
Ka jingshim khia ban bud ryntih ia kitei ki kyndon baroh kan iarap ban iada ialade, ia kiba lah noh ka rta ha iing ha sem, ki khun ki kti bad ia kiwei ruh kumjuh.
Ngim dei satia ban tieng ia katei ka khlam hynrei ngi donkam ban phikir bad kloi ban sumar ialade haba donkam ban leh kumta kum ban test ban lap ba don ne ym don ia katei ka jingshitom , ban set khop ialade marwei ne home quarantine ban pynjngai na kiwei ki dkhot ka iing ka sem haba don ia katei ka jingshitom bad ter ter.
Ha ka jingiakhun pyrshah ia katei ka jingpang da ki bor sorkar khamtam ka tnat ka koit ka khiah ngi sakhi ia ka jingkynduh mawsiang ban pynlong ia ki paidbah ban bud ryntih ia baroh ki kyndon Covid ne Covid Protocol bad ruh ka jingai tika Covid ne Covid vaccine kum ka lad ban jop ia katei ka thma ia u Covid-19 ban wanphai biang ka jinglong jingman ba iaid beit iaid ryntih ha baroh ki liang namar ki khubor ialam bakla kiba har rukom kiba pynsaphriang lyngba ki Social Media , YouTube, Whatsapp, ki ktien ba ia kren sharum shaneng bad kiwei kiwei ki bynta kiba pynartatien ia kiba bun balang.
Ka jingmutdur ba bun jait halor ka tika Covid ba ka lah ban ktah har rukom ka pyndkhoh ia ka jingmih shakhmat jong baroh, hynrei wat hapdeng ka jingsngew khohnioh ba bun jait ngi sakhi ba ka jingai tika Covid ha ka jylla ka kiew man la ka sngi.
Hooid ka shong ha ka jingsngewthuh marwei marwei halor ka jingai tika Covid hynrei ym dei pat ban shu ngeit kulmar khlem da tip ia ka jingshisha ne pynartatien ia kiwei.
Kaei kaba ngi sakhi ka long ba don bun ki briew kiba artatien bad tieng ban mih shakhmat ban test ban lap ia ka jingshisha la ki don ia katei ka jingshitom ne kim don haba ki don ia ki dak katei ka jingshitom ne ia kynduh ia kiba don ia katei ka jingshitom.
Kane ka jinglong ka buh jingma ialade, ia ka iing ka sem bad ia kiwei ruh kumjuh.
Haba phai biang sha ka jingai tika Covid ki don ki khubor kiba ialam bakla ( misinformation, disinformation bad myths) kiba pynartatien ia ki paidbah.
Ki paidbah kim dei ban shu ngeit beit ia kino kino ki khubor khlem da wad ia ka jingshisha nangno ka tynrai kita ki khubor ka wan namar ki don ki khubor kiba shu thmu tang ban ialam bakla ne pyndkhoh ia ka kam, don kiba pynsaphriang ia ki khubor ialam bakla da ka jingthmu ban ioh jingmyntoi na kata ka jingleh jong ki.
Ban ioh ia ka jingtip kaba shisha bad bniah ban lait na ka jingshah ialam bakla ngi lah ban phai sha ki rynsan social media ne website address ka World Health Organisation bad Centres for Disease Control & Prevention kiba dei ki bor ban iakhun ia u covid ha ka pyrthei baroh kawei (global authorities on covid-19), ka Ministry of Health and Family Welfare ka sorkar India bad AIIMS ha ka ri baroh kawei , ha ka jylla jong ngi sha ka NHM, Meghalaya, ka Meghalaya Covid-19 Response Team bad ruh ka Meghalaya Police nalor ki bor distrik bad task force bapher bapher ha ki distrik.
Kaei kaba ngi iohsngew ha ka jingiakren sharum shaneng ka long ba ki mih bun ki jingkynthoh ia ka sorkar ha ka jingiakhun pyrshah ban jop ia ka khlam Coronavirus katkum ka jingsngewthuh kita kiba kynthoh.
Kaei kaba kongsan hangne la long ba shimet shimet hi ngi hap ban sngewthuh ba ngim dei ban pynlong kamkai ne artatien ia ka jingdon ka khlam Covid-19 namar bun ki longiing longsem ki la mad ia ka jingkthang mynsiem da ka jingduh noh jong ki ia ki kmie ki kpa,ki kni, ki meinah meisan, ki hynmen ki para, ki khun ki kti bad pyrsa.
Tang kita kiba la ia kynduh ia kum katei ka jingjia ba sngewsih ki sngewthuh ia kata.
Kane ka khlam lehse kan pynsah jingkynmaw ia kiba bun balang ha ki por ban wan ba kumno ki longiing longsem kiba mad ia ka jingduh noh ia ki dkhot ka iing ki hap ban kit tang shi iing shi sem ia kiei kiei baroh ha kaba ki lok ki jor, kiba ha iing ha sem kim lah ban ia leit pyntngen ha ka por ba ki donkam eh bad ngi hap ban ia pyntngen tang lyngba ki jingkren da ki phone.
Ka long kaei kaei kaba ngim lah ban mutdur lehse ba kum kane ka jingjia ne jingkylla kan wan ban urlong ha kane ka pateng jong ngi namar u Covid-19.
Kiba artatien halor ka jingiakhun ban jop ia katei ka khlam ka long ba ki dei ban sngewthuh ba ka sorkar hi kan nym shim ia ka sienjam ban pyrkhing ha ka trei ka ktah, ka iaid ka ieng lyngba ka jingkhangdam ne lockdown namar ka wanrah ka jingduhnong kaba khraw ha ka jinglum khajna bad pyntyllun ia ki kam jong ka, ka jingktah ia ka kamai kajih ki nongshong shnong bad pule puthi ki khynnah skul bad samla pule.
Ka khlam ka don lyngba ki sakhi ba ngi iohi ia ka jingduh noh ia ki mynsiem bakordor ha ka jylla , ka ri bad ka pyrthei baroh kawei bad ngim dei ban khein sting satia ne pynlong kamkai lada ngi kwah ba ngin jop ia ka bad ba kiei kiei baroh kin long biang kum ha ki por shuwa ba ka khlam ne lockdown kan wan ban laitluid ha ka leit ka wan, ka trei ka ktah bad kumta ter ter.
Ka jingkylli kaba khraw ka long hato ngin jop ia katei ka khlam Covid-19 ne Coronavirus?.
Ka jubab ka long ka shong ha ka jingsngewthuh shimet shimet hi jong ngi ne shi iing shi sem.
Ka jinglong kloi jong ngi ban pdiang ba katei ka jingpang ka don bad kiba ioh ia katei ka jingshitom kim dei ban lehrain ne buhrieh satia na bynta ka bha ka miat lang kiwei bad ba baroh ngi dei ban phikir da kaba bud ryntih ia ki kyndon Covid ne Covid Protocol, ka jinglong kloi ban test lada don jingsngewpher ha ka met ne ia jan (high risk close contact) bad kiba don katei ka jingshitom namar ki don kiba tieng bad artatien ban leh test bad pynlong ban nang pynsaphriang ia katei ka jingpang haba ki buhrieh kumta.
Lada baroh ngi iatreilang ngi kyrmen skhem ba ngin jop ia u Covid-19.
Shillong:Kiba iap covid mynta ka sngi, ki long ka Pinky R.Marak, (35) na Wadanang, Tura, West Garo Hills, U Bah Phyrnailang Marwein, (37) na Mawlai Umthlong, East Khasi Hills, U Sujon Behari Deb, (67) na Malugram, Silchar, ha kaba la leit ialam ia uba la iap ha NEIGRIHMS Hospital, U Bah Batskhem Myrthong, (70) na Lumparing, Shillong, East Khasi Hills, ka Usha Rani Kharkongor, (55) na Madanrting, East Khasi Hills, ka Idies Suchiang, (61) na Mawlai Mawiong, East Khasi Hills, ka kong Aidis Suting, (56) na Ummulong, Iawpynsing, West Jaintia Hills, kaba la khlad ha iing, ka kong Lucrecia Lyngdoh, (57) na Jaiaw Laitdom, Umpohliew, East Khasi Hills, ka kong Perinda Shadap, (60) na Mawlai Nonglum, East Khasi Hills.
Nongpoh: Mynta ka janmiet ha ka por 5 baje eiei janmiet, kawei ka trok kaba don ia u number ML 10B 7797, ka la kylla hapdeng ka surokbah NH-6 kaba hap hapoh ka shnong Quinine, Ri Bhoi District.
Katei ka trok ka dei kaba kit ia u dewiong ba la dep thang (Coke), ka dei kaba thmu ban hiar sha ki thain Guwahati, hynrei haba la poi ha katei ka jaka, kaba dei ka jaka kaba long khongdong, katei ka trok ka la kylla sha ka kawei pat ka liang jong ka surok bad kaba la pynlong syndon ia ki kali ba thmu kiew sha Shillong, ba kin hap ban iaid noh na ka liang bym dei (Wrong Side).
Tang mar ia tip halor katei ka jingjia, ki pulit pyniaid kali ha Ri Bhoi, ha ryngkat ki briew ka NHAI, ki la leit mar mar sha katei ka jaka, ban pynkynriah ia katei ka trok.
Ha katei ka jingjia ym shym la don kiba mynsaw, lait noh tang u nongniah jong katei ka trok, uba la mynsaw malu mala bad uba la rah noh ia u sha Nongpoh Civil Hospital, na ka bynta ban ioh ia ka jingsumar.
Shillong: U Myntri Rangbah jong ka Jylla Assam, u Himanta Biswa Sarma un sa wan ban iakynduh bad u Myntri Rangbah ka jylla Meghalaya, u Conrad K Sangma ban iakren sani bha halor ka jingeh kaba iadei bad ka ishu halor u pud u sam hapdeng ka Meghalaya bad ka Assam ha ka 23 tarik u Naitung 2021 ha Nongbah Shillong.
U Myntri Rangbah jong ka jylla Assam, u Himanta Biswa Sarma un don ha Shillong na ka bynta ka jingialang shisngi hashwa ban wanhiar sa u Myntri ki kam pohiing ka Ri, u Amit Shah kata ha ka 24 tarik u Naitung 2021 sha kane ka jylla.
U Myntri Rangbah jong ka jylla Meghalaya,u Conrad K Sangma u la pyntip ba u Myntri Rangbah ka Jylla Assam un wan sha Shillong ha ka 23 tarik u Naitung 2021 bad kine ki arngut ki Myntri Rangbah kin iakren halor u pud u sam.
U Conrad K Sangma u la leit ban iakynduh markhmat bad u Himanta Biswa Sarma ha ka 17 tarik u Naitung 2021 ha Gauhati bad ha katei ka jingiakynduh jong ki, ki la iakren ba kumno kin wad ki lad ki lynti halor kane ka jingeh kaba iadei halor u pud u sam kaba long ruh ka jingeh kaba la neh da ki phew snem mynta hapdeng ka Meghalya bad ka Assam.
Katei ka jingiakren jong ki ka la neh kumba 1 kynta tam bad ha katei ka jingialang ki la ia kut ba u Myntri Rangbah ka Assam un wan hiar sha Shillong ha ka 23 tarik ha ryngkat ka jingdonlang jong u Chief Secretary ka Assam ha kaba kitei ki jylla baroh artylli kin ioh ka lad ban ai ka jingkren halor ki jylla jong ki.
Hadien kane ka jingialang, kan don sa kawei pat ka jingialang ka ban long ha Guwahati halor kane kajuh hi ka mat ha kaba ki Sorkar jong baroh artylli ki jylla kin don lang.
U Conrad Sangma u la ong,"Ngi kwah ban ioh ia ka jubab kaba lah ban pdiang da baroh artylli ki jylla bad ban pynkut noh ia kane ka jingeh kaba la neh la slem bha bad ngin iaid shakhmat pat ban ioh ia ka jubab kaba biang".
Ha ka jingong jong u Myntri Rangbah ka jylla Assam hapoh ka iingdorbar thawaiñ ba ka jylla Meghalaya ka la tam pud ha ki 53 tylli ki jaka hapoh u pud u sam jong ka jylla Assam kiba kynthup ha 40 tylli ha West Karbi Anglong District bad 13 tylli ha Kamrup District.
Ha kaba iadei bad kane u Myntri Rangbah ka jylla Assam, u la ong,"Ki la don ki jingkam bad ki jingshah kam jaka na baroh artylli ki jylla hynrei kine baroh artylli ki jylla ki donkam ka jingiakren kaba thymmai khnang ban lah ban poi sha ka jingiasngewthuh jingmut.
Kaei kaba la dep ngi donkam ban buh hynrei ban buh than ruh kam long kaba iarap namar ngi donkam ruh ban iaid shakhmat.
".
Shillong: Ki dkhot jong ka Seng National People’s Party (NPP), Dadenggre, lem bad ka jingdon ryngkat ka jong u nongmihkhmat jong kane ka konstituensi, u James K.Sangma ki la wanrah shakhmat ia ka memorandum ha ka Lah Sngi u Blei, kum ka dak ban pynsngew bad kyrpad ia u Myntri Rangbah badon burom, U Conrad K.Sangma ban kyntiew kyrdan noh ia ka Dadenggre Civil Sub-Division sha ka kyrdan Distrik.
Ka Dadenggre Civil Sub-Division ka long kawei na ki sub division kaba la rim bad hyndai bha bad la seng nyngkong ia ka ha u snem 1982.
La bun snem la wanrah shakhmat ia kane ka jingkyrpad bad jingdawa ban kyntiew kyrdan noh sha ka kyrdan distrik bad ka Seng NPP ryngkat lem bad ka jingkyrshan jong ki nongshong shnong ka Dadenggre ki la ialeh ban trei shitom met bad mynsiem khnang wan pynurlong ia kane ka jingkyntiew kyrdan.
U Sorojit Momin, u Youth General Secretary jong ka NPP, Dadenggre Block u la ong, “Mynta ka sngi, ngi na ka liang ka NPP unit jong ka Dadenggre, ngi la ia kynduh ia u Myntri Rangbah, u Conrad Sangma bad ngi la aiti noh ia ka memorandum na ka bynta ka jingpynlong Distrik bathymmai ia ka Dadenggre.
"Nangta u la bynrap shuh shuh, “Ngi sngewkmen shikatdei ei ba ngi la ioh pdiang ia ka jingkubur bad ka jubab kaba sngewtynnad na u Myntri Rangbah.
"Ka jingkubur ka jong u Myntri Rangbah badon burom ka long kum ka jingai mynsiem ia ki paidbah nongshong shnong jong ka Dadenggre kiba trei shitom khlem da shongthait na ka bynta ka jingsan bad ka jingroi jingpar ha baroh ki liang jong ka civil sub-division.
“Ngi sngew ban ai khublei shi hajar nguh ia u Myntri Rangbah jong ngi, u Conrad K.Sangma uba la pyllait por khnang ban shah shkor ia kine ki jingpynsngew bad jingdawa jong kane ka kynhun bad kumjuh ruh ban ai ia ka jingkubur na ka liang jong u" la ong u James K.Sangma, u nongmihkhmat jong ka konstituensi Dadenggre.
New Delhi: Ka Supreme Court, mynta ka sngi, ka la hukum ia ka sorkar Manipur, ba kan pyllait noh mardor, ha ka por 5 baje mynta ka janmiet, ia uwei na ki nong ialam samla, uba la shah pyn ngat ha ki kyndon jong ka ain NSA.Ka Supreme Court, kaba la shong bishar da U Justice DY Chandrachud bad U MR Shah, ki la pynmih ka hukum, ba ka por ban pyllait ia utei u samla, ka dei ha ka por 5baje mynta ka miet bad um dei satia ban sah tang shimiet ruh hapoh phatok, namar ba katei ka pynkhein ia ka hok jong ka jingim jongu, kaba dei kat kum ka article 21 jong ka riti synshar ri.
Ka kashari, ka la buh sngi ban bishar biang ia katei ka kam, ha ka sngi hat majai.
U Shadan Farasat, uba dei u riew said, na bynta U L Raghumani Singh, uba dei u kpa jong U Leichombam Erendro, u ong ba la shu set ia utei u samla, ha kaba kam don satia, wat kawei ka kyndon, kaba dei ban kam ia u.
La iathuh ba U Erendro, ula shu wohnia, halor ka jing kren ki nongialam BJP, ha kaba ki ju kren ba dei ban sumar, da ka eit masi lane da ka umjung masi, ban pynjem na ka jingpang COVID-19.
La kynnoh, ba ka jing pynhap kyndon ha ka National Security Act (NSA), ka dei tang ban pyn shitom, halor ka jing wohnia jongu, ia ki heh BJP, ba ki ju kren ia ka eit masi bad ka umjung masi, ban pynkhuid ia ka khlam covid 19.
U para jong u Leichombam Erendro, ha ka mukotduma, ula ong ba ha ka 13tarik Jymmang 2021, u khun jongu, ula thoh ha facebook peij jongu, ha kaba ula wohnia, ba ka eit masi bad ka umjung masi, kam dei satia, ka dawai ban pynkhuid ia ka covid bad katei ka jingthoh jong utei u samla, ka long hadien ka jing iap jong U President ka Manipur Unit jong ka BJP.Ka “cow protection bill" lane ka jingkwah pynlong ain ban iada ia ka jingshohdoh ia ki masida ka Assam ba la saidnia da ki ba bun ba lang ka la wallam ia ka Bharatiya Janata Party (BJP)jong ka Meghalaya ha ka jingdumbuit ha kaban jied ia kano ka nongrim ba kin ieng lanekyrshan namar kin kynduh mawsiang lada ki jied ia kano kano ruh.
U Myntri Rangbah ba thymmai jong ka Jylla Assam, u Himanta Biswa Sarma u la wanrah hakhmat ka Iing Dorbar Thawain Assam ia ka Bill kaba la jer kyrteng, Assam Cattle PreservationBill, 2021, ha ka 12 tarik u Naitung, da kaba pyniasoh ia la ka Jylla bad shibun kiwei pat baniada ha ki kyrdan bapher bapher kata ia ka jingshohdoh, ban die lane ban bam ia ka doh masi.
Ka jingjop jong ka BJP ha ka Jylla Assam ka dei ka jingjop ba dangshen jong kane ka seng haka Ri India bad mynta ki la ialeh jubor ban kham pyrkhing ia kane ka jingiada ban shoh dohmasi kum shi bynta jong ka jingpynbna paidbah ka jong ki (manifesto) ban khangdam nohshisyndon ia baroh ka jingkhaii, jingshalan, jingshohdoh ia ki masi watla ka Ri India ka jongngi ka wan ha ki bynta kiba shakhmat ha kaban shalan ia kine ki jait doh.
La jar katta ruh, kane kan wanrah kham bun ki jyrwit jyrwat na ka bynta ka BJP ha Meghalaya.
Ha kawei ka liang, ki dei ban khmih bniah bad ban shahshkor ia ka jingsngew jong u paidbahbyllien ka Jylla, ia ka kolshor bad ia ki nongshong shnong kiba la long kristan, namar ia kineka la dei ka jingmlien ban bam doh masi barabor kumba bam ja bam jhur, ka la long kawei naki jait jingbam ba ju don beit ha ka jingbam jong ki ba man la ka sngi.
Namarkata ka daw, ladahap ban pdiang ia kane ka jingpynlong ain kan long kum ia ka jingpyndam noh ia ka jingiohvote ha ka Jylla na ka bynta kine ki nongmihkhmat jong ka BJP.Ha kawei pat ka liang, ki hap khmih thuh ia ki mat jong ka Seng BJP ha ka Ri baroh kaweikaba la trei radbah ban pynjari da kijuh ki ain ha kiwei pat ki Jylla jong ka India kum kaKarnataka bad ka Uttar Pradesh.
Na ka bynta ka BJP, kaba la bna nam ban iatehlok bad kinongialam jong kito ki thain lane ki Riewlum, ban pyrshah ia kane ka jingpynlong ain da kidkhot jong ka Meghalaya kan long kumba pyrshah ia kita ki mat jong ka Sorkar pdeng lane kaSeng.
Na ka bynta ka Sorkar Assam, u Sarma u la bynrap ba kane ka jingpynlong ain kan iarap ia kajingteh lakam ia ka jingshalan tuh ia ki masi sha Bangladesh kaba la ju iai jia na kawei ka porshawei pat ha ki bynta shaphang shatei lam mihngi.
Watla katta ruh, kane ka jingpynlong ain kan ktah shibun ia ka khaii ka pateng bad ia ka ioh kakot lyngba ka jingshohdoh masi ha ka Jylla, da kaba buh ia ki kyndon kiba pyrkhing bad kajingdain kuna kaba khraw ia ki nongleh pyrshah.
Kane ka bill kan kdup lang ban iada ia kataka jingsngew lane jingngeit katkum ka niam jong ki paidbah kibym bam doh masi (“non-beefeating communities") ha ki kyntien ba la sot na kane ka jingpynlong ain.
Haba ngi peit shin ia kane ka jingpynlong ain ba la wanrah da ka Assam kaba ikop ban urlong,ia kaba mynta kin sah sa tang ki Jylla kum ka Arunachal Pradesh, Meghalaya, Mizoram,Nagaland, Tripura, Kerala, bad ka Tamil Nadu kiba dang shah ban shoh doh masi bad ym slemruh kiban sa ngat shrip ha ka jingleh jubor jong ki ba bun ba lang pyrshah ia ka rukom bamrukom dih jong kine katkum ka kolshor ka jong ki.
U Myntri Rangbah ka Meghalaya, u Conrad Sangma, da ka jingdonlang jong u PrincipalSecretary of Veterinary & Animal Husbandry Department GHP Raju, u la ban jur badpynskhem ba kane ka jingpynlong ain kan nym ktah satia ia ka jingpyndap ia ki masi shoh dohkatkum ka jingdonkam ha ka Jylla bad yn nym don jingthut ha ka rukom khaii lane shalan jongki masi.
U Conrad u la iathuh ruh ba katba ki dang pule bniah ia kane ka jingpynlong ain ban sngewthuhia kita ki jnat ki jnat, lada kan ktah ia ka Jylla Meghalaya, u Conrad un sa rah ia kane ka matsha ka Sorkar Pdeng.
Pynban ka jinglong jingman ha ka iew ka hat ka la kylla bak ha kaba ki nongdie doh masi ki lamudui shaphang ka jingduna ha ka jingpoi ki masi shoh doh sha ka Jylla bad lehse ngin sa iohika jingkiewdor nangne shakhmat nalor ka dor kaba lah heh lypa namar ba duna palat ka jingdonjong ki masi shoh doh ha ka Jylla.
Ka Butcher Association of Meghalaya (BAM) dang shen ka la kyrpad ia ka Sorkar ba kaniakren bad ka Sorkar Assam halor kane ka mat ban pynthikna bad pynskhem ba ki trok ba kitia ki masi ba shalan na kiwei pat ki Jylla kiba iaid lyngba ka Assam ba kin nym shah bat laneshah khang ban rung sha ka Jylla Meghalaya.
Watla hapdeng kine ki kynrum kynram kiba mih, ki nongialam ka BJP ha Meghalaya ki lasngap jak halor kane ka mat bad kim shim treh satia ban kren eiei ruh em halor kane hadien kajingpyrshang ban wad jubab da ki lad pathai khubor.
Jar la katta ruh, kane kam dei ka sien kaba nyngkong ba la don ka jingiasaid lane ka jingiapherjingmut halor ka jingshoh doh masi kaba la wallam ia ka jingdumbuit halor ki jingpyrkhat jongki dkhot ka BJP ha ka Jylla.
Ha u snem 2017, u Bachu Marak, u riewsain pyrthei ba pawnam jong ka BJP na ka distrik WestGaro Hills, u la ieh syndet ia ka Seng hadien ba la khang ban shoh doh masi da ka BJP.Hakane kajuh ka ia, u dkhot ka BJP uba long u MDC jong ka Garo Hills Autonomous DistrictCouncil (GHADC), u Bernard Marak u la puson bad u la ong ruh ba “ka jingkhang ot doh masiha ka Jylla kum ka Meghalaya kan nym urlong da lei lei" da kaba ban jur ruh ba “kham bun naki nongialam BJP ruh ki bam doh masi.
"Kumjuh ruh, u President ka BJP ha ka Jylla myn ha kato ka por, u bah Shibun Lyngdoh u laong, “Ka Seng kam shym la don jingmut ban pynjari ia kino kino ki kyndon kiba long pyrshahia ka synshar ka khadar na ka bynta u paidbah.
"Pynban, kane ka jingkren jong u bah Lyngdoh kam don nongrim satia lada ngi peit thuh ia karukom pyrkhat lane ka jingleh adkar jong ka Iingbishar ba ha khlieh duh.
Ha u snem 2005, ka Iingbishar ba ha khlieh duh ka la ai bor bad kyrshan katkum ka ain bankhangdam shisyndon ia ka jingshoh doh masi, kynthup ia ki ‘si dap bad ‘si kyrtong bad kaneka jingleh ka mut ba ka jingkren jong u bah Lyngdoh kam shongdor eiei.
Khatduh khatwai ladangi phai sha ki jingjia ter ter ngin iohi ba kane ka rukom synshar ha ka Ri ka jong ngi, ka khamnoh shilliang sha ba kham bun paidbah bad kane ka jingiada ia ka jingshohdoh masi bunsienym ju don ba pyrshah ia ka ha India namar ba bun palat ki riewniam ba pyrshah bam doh masi.
Kane jingialeh ban pynlong ain ban iada ia ka jingshoh doh masi jong ka Assam ka dei kajinglehbuit ban pynkohnguh da kiba bun ba lang ym tang ia ka khaii ka pateng lane kajingshalan, hynrei kan long ruh kum ka jingshim nongmuna ban pyrshang peit thuh la kane kajingpynrung jubor ia ka “Indic" projek jong ki kan trei kam ne em ha kine ki Jylla shaphangshatei lam mihngi.
Ha kaba kut, ka “food fascism" kan nang sawa jam haba ia nujor bad ka rukom sain pyrtheijong ki ri thor.
Katba ka Assam ka nang thom shaphrang ban pynurlong ia kine ki jingkwahjong ki Ri thor, kane ka sur jong ki rit ki ria ki raitong ki rainot ka la nang jah suki pa suki.
Ha kine ki sngi kiban dang wan, ngin sa iohi shynna la kane ka jingbynniaw ha ka jingshalanbad jingkhaii pateng ka long kaba don nongrim ne em.
Watla katta ruh kane ka rukom pyrkhatlyngba kane ka jingpynlong ain kan wanrah jingshitom ia ka BJP ha Meghalaya namar bun naki briew ki iohi ia ka roi ka par bad ka jingkiew jong ka Jylla Assam kum ka jingtam pud halyndet ia ki kolshor tynrai jong ki briew.
Ka long kaba bit bad I dei ban buh ia kine ki jingkylli ia ka seng – hato kine ki nongialam BJPha ka Jylla kin lah ban kiar bad pyllait ia ka Jylla na kum kine kiei kiei lane ki hap ban jiedliang?Hato ki nongialam kiba don ka jingkitkhlieh bad ba trei na ka bynta ka Jaitbynriew kin lah moban ujor ia kane ka jingleh jubor pyrshah ia ka jingshit niam bad kolshor jong ki ba don ha kabor bad ka ain na ka bynta u paidbah nongshong shnong bad na ka bynta ka main ban pyniaidshaphrang ia ka khaii ka pateng? Lane kin shu hun ban long tang ki khynmynriew ban shu shahkhyrwait shabi ha kiba halor bad ki bakhraw batri?.
Shillong: Kiba ioh pang covid thymmai mynta ka sngi, ki don 387ngut bad na kiba jem na ka jingpang, ki long 323ngut bad kiba iap, ki long 10ngut.
Kiba don ia ka jingpang covid haduh mynta, ki long 4,033ngut bad kiba iap, ki la poi baroh sha ka 955ngut.
Ka East Khasi hills, ka don 196ngut kiba ioh pang thymmai bad nangta ka West Garo hills, ka wan ba ar, da ka jingdon ki 96ngut, kiba ioh pang thymmai.
Shillong: Ka khasi Students’Union Mairang circle, ka la rakhe ïa ka lyngkhuh sngi ïap ba 186 jong u syiem Tirot Sing da kaba sam khusnam ïa ki khynnah samla ka dong ka thaiñ kiba la wanrah nam lyngba ki jing ïalehkai ba pher ba pher (national, international medals).
La ïa don lang ruh u syiem khynnah ka hima Nongkhlaw Païem KM Syiemlieh ryngkat ki myntri ban pynshit pynshngaiñ ïa kane ka jingïalang la don lang ruh u Samla Shemphang Marbañiang Vice President KSU West khasi hills district unit ba long ruh ha kajuh ka por u nong aibuit ka Mairang circle, Samla Donkupar Marbañiang President Mairang circle, Samla Ïohdap L Mawlong General Secretary bad kumjuh ruh ki dkhot na ki shnat treikam ba pher bapher jong ka circle.
Haba ai jingkren na ka liang u syiem khynnah Païem KM Syiemlieh u la pynpaw ka jing sngew kmen shibun eh ban ïohi ba ka KSU kala mih shakhmat ban pynsngew bad pynshlur ïa ki khynnah ïalehkai (sports) lyngba ka jing ai khusnam jong ka seng u la ban jur ruh ba kum ki khynnah samla ki dei ban long kiba minot bad shit rhem ha kano kano ka kam kaba bha bad kyntu kynpham ïa ki khun samla ban long kum u syiem Tirot Sing khlem da kyntiang dien kin leh bad trei ia kaei kaba kum ki khun samla ki ïohi jngai.
Haba ai jingkren na ka liang u Samla Shemphang Marbañiang Vice President WKHDU u la ban jur ba kum ki samla ki dei ban kiar raimaw raidieng na ki jing mlien ba sniew Kum ha ka bam ka dih kiba pynsniew ïaka met khamtam ïaki samla kiba sngew tynnad ban lehkai ha ki jing ïalehkai ba pher bapher, u la pyn kynmaw ba wat la kane ka khlam ka la ban jur la kumba katto katne snem hynrei ki khun samla ki nang tyngshaiñ ha la ki jong ki sap ki Phong kumba u Tirot Sing u ïaleh pyrshah ïaki dohlieh kumta ruh ki khun samla ki dei ban ïaleh pyrshah ïa ki jingeh kiba kahdum ïaka jingim jong ki.
Haba ai jingkren na ka liang ki samla ïalehkai u wei na ki samla u la bynrap bad kyrpad jur ïa ka sorkar ba kan phai khmat lem sha ki samla ïalehkai khnang ba kin lah ban leh kham bha khlem kino kino ki jing eh, lada ka sorkar lyngba u sports minister kan peit bad sngewlem ïa ki jing eh jong ki samla ïalehkai kan jin da la kham suk bad pynshlur shuh shuh ïaki khun samla ban mih shakhmat.
La ïoh ban sam ïa ki khusnam sha kumba 25 ngut ki samla kiba dei na ka dong ka thaiñ MairangHadien ka jingïalang ka KSU Mairang circle ha Ryngkat ka KSU Mawkyrwat circle bad ka KSU Nongkhlaw, ki la leit buh Syntiew ha u mot Tirot Sing ha Mairang kumjuh ruh ha Nongkhlaw.
Hynrei ia kata baroh nga ieh ha ka jingpyniaid u Blei.
Ka jaitbynriew Khasi ka dei kaba rit paid eh, te lada ka iaid ha ka jinghikai ba kynja briew, khlem pep kan shu jah rngai wat tang sa shi pateng bynriew" la kren kynthoh ka hynmen.
“To, kong nga la sngewthuh.
Te, ka resol kam slem shuh tharai sa tang 2 ne 3 sngi ka la mih" la ong u bah Sokon.
“Nga kitbok ba un pas bad un bteng la ka jingpule katba phi dang lah kyrshan.
Nga sngewthuh phi ruh phi khia ka jingkit ha iing khamtam haba ki la leit skul lut" la ong ka hynmen bad ka la tan ia u shangkwai ban khoh kwai biang.
Haba la ih ka ja ka jyntah ki la ia bamja lang khrui.
Ynda la dep bam, kita ki khun rit ki la leit thiah noh bad ma ki pat ki dang shongkai shwa katno katne por.
Tang hapoh 10 baje ki la leit thiah noh.
Dang step phyrngap ka kmie ka la khie thiah bad ka la kyrsiew noh ia ka Syrpai.
Kumta baroh ki la ia khie dang kham step ha kata ka sngi leit u Kni bad u Bhalang.
Ka Syrpai ka la pynthep katto katne ki jhur thung ba thung hi ban rah u Kni sha Sor.
U Kni bad u Bhalang ki la dep khreh bad kaba sah sa tang ba kin dihsha.
Tang shu dep dihsha kita ki pyrsa rit ki la doh ia la u hynmen bad la u Kni.
Ka kmie u Ksan ka la ai iarap pisa T4000 tyngka ia la u para tang kum ka dak ka jingiarap bai klas ia u khun.
Ia u Bhalang pat ka ai thep pla T200 tyngka.
Ki la leit on ia ki haduh steshon.
Ka bos ka la mih ha ka por 6 baje thik.
Ki la poi iing ha ka por 11 duna 5 minit.
U bah Sokon u la leit donkam sha opis ban iakynduh ia ki enjiniar kiba iadei kam bad u.
Ka dei ha ka 11 tarik u Jylliew ba la mih ka resol matrik, kata hadien 4 sngi ka jingwan shnong u Bhalang.
Da ka jingkwah tip bad ka jingtied u moina (dohnud) tuk-tuk ha shadem, u Bhalang u la kwah eh ban tip u poi ha dibishon aiu.
Haba u la ioh ia ka kot khubor kumba ha ka 8:30 ei ei u la peit pynstet bad da ka jingkmen u la lap ba u poi ha ka First Div.
u doh ia la u kni, ka Nia, ki khun jong ka baroh.
Ban pyneh daw ia la u pyrsa, u Kni jong u u la phah shet jadoh bang bad ia bamja tang para ma ki.
La iathuh sha iing kmie u Bhalang ia ka jingpas bha jong u.
Ka la long ka jingkmen kaba khraw ia ka iing ka sem jong u Bhalang kat kata ka jingpas donburom jong u ha kaba un dei ma u uba nyngkong eh na kata ka shnong ban pas ha ka kyrdan First Div.
Ka kmie kam sngew hun ban shu kmen tang hajngai hajngai hynrei ka da kwah wan jngoh ia la u khun.
Te hadien shisngi ba ka ioh khubor ka la leit sha Sor bad ka da lam lang ia ka Syrpai.
Ba ka shnong ka long kaba jngai ki la poi kumto 11 baje ei ei.
Ki sah tang shi miet.
Ha kata ka miet ka la ioh ban shongkai slem bad ka hep kynsi bad kumjuh ia la u para.
U Bhalang u da kmen eh ba ka wan ka kmie namar haba wan ka kmie ne u kpa, ka pynshongkhia bad pynkhlain ia ka jingsngewjan hapdeng jong ki.
Kum ka kmie kaba pun ba kha bad kaba pynheh pynsan ka sneng ka kraw ia u hakhmat ka Nia bad u Mama ba un kohnguh bad shah ha ka jingialam jong ki.
Ka da pyntieng ruh ba tang shu tip khubor ba u saitlah ia la ka Nia bad u Mama kan phah wan noh sha shnong.
Ka la mih na iing u para ha ka por 12 duna ban leit phai noh sha shnong.
Haba la leit ka kmie, u Bhalang u sngewkynjah hynrei u kynmaw dngong ia kaei kaba ka kmie ka ong.
U tieng thot-thot bad u rai ha la ka mynsiem ba dei ban sngap haba u iohi lei lei ba ka kmie bad u mama ki sngewthuh jingmut.
Ki ehrang Taliban, ha kine ki sngi, ki la nang ioh kurup ia shibun ki jaka jong ka Afghanistan bad la iathuh ba kiba bun ki shnong khappud, kiba don bad ka  Iran, Pakistan, Uzbekistan bad ka  Tajikistan, ki la nang hap ha kti jong kitei ki ehrang, hadien ba ki shipai America, ki la mih noh, na katei ka Ri, ha kaba ki la don la 20 snem tam.
Mar ia sdang wan ha ka bor synshar, kitei ki ehrang, ki la sdang ban wad ia ki kynthei samla, ha kaba ki la bthah ia ki nongialam niam, kiba don ha kitei ki jaka, ba kin ai ia ki kyrteng jong ki kynthei samla, kiba la palat 15 snem shaneng, lane ki thei iap tnga, kiba dang hapoh 45 snem shapoh bad ba kitei kin ia poi kha noh bad ki ehrang Taliban bad ia kitei, yn sa ialam sha Waziristan, kaba don ha Pakistan, ban pyn kylla niam Islam ia ki.
La bthah mynta ia baroh ki imam bad ki mullah, ha kitei ki jaka, ba kin ai noh mar mar ia ki kyrteng jong kitei ki kynthei, namar ba ki ehrang Taliban, ki la donkam kynthei kyrkieh bad katei ka dei ka hukum, kaba la pynmih da ka  Cultural Commission jong ki ehrang Taliban.
Ki Taliban, ki la khang ia ki kynthei ha Takhar, kaba dei kawei na ki jylla jong ka Afghanistan, ba kin mih shabar na la iing bad la bthah ia ki shynrang, ba ki dei ban don niuhmoh bad la buh ruh ia ki kyndon bai siew, shwa ban ia poi kha ia ki kynthei, katba kum ki ain jong ki ehrang Taliban.
Kham mynshwa, ha ka jing synshar ki ehrang Taliban, ha shwa u snem 2001, ki la pynmih ia kaba kum katei ka hukum, ha kaba ki kynthei kim dei ban leit skul, kim dei ban mih shabar, khlem da ialam uwei uba ha iing shynrang jongki bad kiba sait lah, kin shah sympat ha ki pulit jong ki Taliban.
Shillong:Ban kham janai ka jingshakri na ka bynta ki nongshong shnong kiba ngat ha ka pang ka shitom U MDC ka Jaiaw Constituency u bah Paul Lyngdoh ha ka sngi saitjain ba dei ruh ka sngi lyngkhuh sngi iap ba 186 snem jong u Syiem Tirot Sing, u la ioh ban pyllait paidbah sa ia ka wei ka kali ambulance jong ka seng KSU Jaiaw circle.
Haba kren ha kane ka sngi na liang u bah Paul Lyngdoh u la ong “Ngi dap da ka jingsngew burom ia u syiem ba Khraw u ba la pynthikna ba 186 snem mynshuwa u la pynthikna ia ka jingim ba laitluid na ka bynta ki longdien da ka ba u la long u langknia ha kato ka por".
U bah Lyngdoh u la pynpaw ba ha ka juk mynta ka jingia khun ka pher bad ka ba kham shyrkhei na ka jingiakhun ha juk u Tirot Sing namar ba mynta ngin hap ia khun pyrshah ia ka jingshanion bein ia ngi kum ki ritpaid.
“Ha ba ngi ong ki rit paid kamut ha ka jinglong jait bynriew, ha ka jingngeit bad ha ka ktien ka thylliej,ngi ia khun ha ka Ri kaba don 1million tam ki jait bynriew ki ba ianujor bad 30 lak tam ka jingbun briew jong ngi"u la bynrap.
U bah Paul u la kyntu ia ki dkhot ka seng halor jingdonkam ban iatylli,bad ban kyrshan iwei ia iwei.
Na ka liang u nongialam rangbah ka seng u Samla Lambokstarwell Marngar u la ong ba ka seng ka sngewdonbok ban kan ioh ban donburom ia ka jinglen lade jong u syiem 186 snem mynshuwa u la leh.
“Ka jingieid ri bad ka jinglen lade kam dei ka ba shu mih tang ba lade marwei hynrei ka dei na ka daw ka jingiohi jngai ia ka lawei jong ka ri bad ka jait bynriew"u la bynrap.
U la pynpaw ruh ba ka ri jong ngi ka long ka ba donbok ba ha ka Ri ki don ki samla ki ba kren na ka bynta ka mat jingeh jong ka ri bad jaitbynriew.
Shillong:Ka HNLC, ha ka jing pynmih khubor myn hynnin ka sngi, ka ong, ba ki pulit ka Jaintia hills, ki kyndit, ba kumno ki briew jong ka seng HNLC, ki ioh ban leit pynbthei bom, ha kaba kum katei ka jaka, kaba donkam bha.
Ka HNLC, ka ong shuh shuh, ba ki pulit, ki leh smat shibun, da kaba ki leit kem ia ki samla, ki bym don jing iadei satia bad ka seng bad la ong ruh ba kitei kiba shah kem, kim dei ki dkhot jong ka seng, lane kiba iarap ruh ia katei ka seng.
Katei ka jingkem, ia ki briew, da kaba shu antad, ka dei kumba kem dohkha, khlem da buh jar lypa bad kane ka dei ka buit tad dor bad ka jing leh kutlad jong ki pulit.
“Ki briew jongngi, ki dei kiba la mlien ia katei ka kam bad ki la lah ban phet, da kaba suk, hadien jong katei ka jingjia" ong ka khubor jong ka seng.
Ka HNLC, ka ong ba kane ka dei ha ka sien, kaba saw, ba ki la lah ban pynbthei bom IED ha West Khasi hills bad ha Jaintia hills, ha kaba u bom ba nyngkong, u dei uba la buh ha kawei ka karkhana coke ha Jaintia hills, kaba ar ha karkhana coke ha Shallang, nangta kaba ki hiar thma ia ka kali U Dharmendra Bansal, nangta sa ka jing pynbthei ha Soo kilo, nangta sa kaba leit pynbthei ha ki jaka sah ki nongtrei ka Star Cement bad nangta sa ha ka jaka sah U SP ka East Jaintia hills bad la iathuh ba ha kitei ki jingjia, ym shym la don satia, wat uwei ruh u dkhot jong ka seng, uba la shah kem, ong ka kyrwoh na U bah Saiñkupar Nongtraw, General secretary cum Publicity secretary, ka HNLC.La ioh ban kem ia sawngut kiba suba donkti ban pynbthei ia u bom IED ha Khliehriat.
Shillong: Kiba iap na ka khlam corona ha ka Sngi U Blei, ki long ka kong Diantimai Wanswett, (82) kaba na Mawkdok, East Khasi Hills, kaba la khlad ha iing, nangta U Bah Dominic Pyngrope, (71) na Nongrah, Nongmarboh, East Khasi Hills, uba khlad ha iing, U Bah Horkin Mukhim, (50) na Kylla Pamti, Mawlasnai, Ri Bhoi, uba khlad ha iing, nangta ka kong Hassibon Lyngdoh Nongbet, (62) na Mawkalum, Mawphlang, East Khasi Hills, ka kong Baiamon Kharmuti, (45) kaba na Mawlai Mawdatbaki, East Khasi Hills, kaba la iap, la leit rah sha Woodland Hospital Shillong, nangta ka kong Banti Wartde, (38) na Mawkyrwat, South West Khasi Hills.
Shillong: Kiba ioh pang covid mynta ka sngi, ki long 388ngut bad kiba jem ki long 483 ngut bad kiba iap, ki don 6ngut.
Baroh kiba pang, ki long 3,979ngut bad kiba iap, ki don 945ngut baroh.
Ha East Khasi hills, ki don 105ngut baroh kiba ioh pang bad ha West Garo hills 99ngut.
Nongpoh: Uwei u bar jylla uba la tip kum u Ganesh Baishya 38 snem ka rta, uba dei na Budrukuchi, Assam, u la khlad noh hadien ba u la hap najrong jong kawei ka iing 2 mala, kaba don ha shnong Them Marwet, Khanapara, Ri Bhoi District.
La ong ba katei ka jingjia, ka la jia myn hynnin ka miet ha ka por 11.45 baje ei ei mynmiet.
Tang mar ia iohi ba utei u briew u la hap najrong katei ka iing, ki pararok jong utei u bar jylla, ki la iarap ia u, da kaba rah mar mar ia u ha City Hospital kaba don ha Khanapara, hynrei haba la poi ha katei ka Hospital, ki doktor, ki la pynbna ba utei u briew u la dep khlad lypa.
“To Pynim ialade, ka ktien u Blei ka ong – “To pynim ialade".
Kumno ynpynim ialade? Lehse don ki ban ong kumno ynpynim haba ngi dangim? U Blei um ju kren ia kaei kaei kaba kynja met ne kynja doh hynrei ia kiei kiei ba kynja mynsiem kaba mut ba u briew un pynim ia la ka mynsiem ban lait ka leit dujok ding kein.
Ha ka por ba u Apostol Petros u ialap ha ki Israel u ong ha ki – “To pynim ialade na kane ka pateng bynriew ba kynriang".
Ki kam ki Apostol 2:40.
Ka pateng jong ki khun Israel ka la long ka pateng kaba kynriang ka bymju iaid beit, kynriang nadong shadong.
Ymdon u ba bna ymdon u ba sngap ymdon uba kohnguh hynrei tang ka jingpyneh ryndang suda.
Ki Israel bad ki rangbah jong ki ki sngewhok ha kata ka niam ka rukom kaba ki don ki sngewskhem ha kita ki Hukum u Moses, hynrei wat ia ki hukum kim lah ban leh.
Kat haduh ba U Jisu ula wan longbriew sha kane ka pyrthei ha Israel, ki Israel kim ngeit bad kim pdiang ia u.
Na kata ka daw u petros u pyrta u ong – “To ka ing Israel baroh kawei kan tip skhem ba u Blei u la pyllong u Trai bad u Khrist ia une u juh u Jisu, ia uba la sahnarphna ma phi.
Ki kam ki Apostol 2:36.
U Petros u pyrta, te ki la iohsngew ia kane bad la dung ngak ia ki hala ka dohnud bad ki la ong ha u petros bad ha kita ki Apostol – Ah para kumno ngin leh? U Petros u la jubab ia ki ong – “To phin kylla bamut bad yn pynbaptis ia phi uwei pa u wei ha ka kyrteng u Jisu Khrist IA KA BAN IOH MAP IA KI POP bad phin iohpdiang ruh ia ki Jingai u Mynsiem Bakhuid (gift of the holy spirit).
Ki Kam ki Apostol 2:36-38.
Ki Israel ki tip bha ia u Jisu, wat lada katta ruh u Petros u hap ban iathuh ha ki ba uta u Jisu u long u Trai bad u Khrist ia uba ki Jiw (Israel) ki la sahnarphna.
Dei ha ka kyrteng une u Jisu ba u Petros bad ki Apostol baroh ki ioh ka bor ban ialap bad ban leh ki kambah bad ki dak khyllah de, dei ia kane ka daw ba pyllong ia ki ban ia kyndit.
Wat la katta ruh kim pei shkor ia ki khmat jong ki latap matlah.
Hynrei don napdeng ki Jiw kiba pdiang bad la pynbaptis ia ki.
Ka juk kaba ngi im mynta kam da pher eh na ka juk ki khun Israel, namar ba ngi Ia wad tang ia kiei kiei kiba kynja doh.
Ngi ngeit ha ki niam ki rukom kat kum ka jinghikai pateng la pateng.
Ngi tip shaphang u Jisu, ngi sngew ia u hynrei ngim leh pat kat kum ka jinghikai ka ktien u Blei.
Ha kiei kiei baroh ngi sngewbiang ngi sngewbahok ha la ka jingim hynrei khlem da it da bishar ialade kumno ngi long bad balei ngi don hangne bad shano ngin leit ha kawei ka sngi.
Lada ngin leit noh na kane ka pyrthei, Hato ngi ladep pynim mo ialade? Ngi im ha ki sngi ki bymthikna ka jingim bymthikna, ka pyrthei kala kynriang nadong shadong, kynriang ha ka longbriew manbriew kynriang ha ka pyrthei ka mariang.
Ki jingpang ki ngat halor u briew khlempoi pyrkhat, ki jingjia kiba sngewsih kiwan syndet, bun ha kylleng sawdong pyrthei ki briew ki khlad noh na kane ka pyrthei khlempoi pyrkhat, ka la long ka jingjia ba sngewsih namar kane ka jingpang khlam kaba la tap ia ka pyrthei kam map iano iano.
Dei halor jong ka jingbymthikna ka jingim briew ba u Blei u kwah ia u briew ban pynim shwa ialade.
Pynim iala ka mynsiem.
To phin kylla kaba mut bad yn pynbaptis ia phi.
(Repent and be Baptise) kamut ba u Blei u kwah ia ka jingkylla ha u briew dakaba un phla iala ka mynsiem ban lait na dujok ding.
U Blei u dang ai por ba ki briew kin phai kin kylla bamut, kam mut tangba ladon kyrteng haki balang.
Ki balang kim lah ban pynim hynrei tang ka snam u Jisu hi, kita kein kiba lasait ia ki jainkup jongki ha ka snam u Khunlangbrot.
Jingpynpaw 7:14.
U Jisu u ban jur ban phla pop (Repent) ban kylla kabamut katba dang im ha ka pyrthei khnang ba uta u briew unioh bynta ha ka Jingmihpat hadien ka jingiap.
Dei nakata ka daw ka ktien u Blei ka ong – “Uba suk bad uba khuid long uta uba don ka bynta ha kata ka Jingmihpat kaba Nyngkong".
Jingpynpaw 20:6.
Kaba mut, ba uta u briew u PYNIM IALADE, n aka jingiap junom ha dujok ding.
U briew u hap ban ieng marwei, ym don ba lah ban pynim ia u lada ma u hi um wan sha ka jingkylla kabamut (Repent), namar u Blei u ladep ai ha u briew kamon ban jied khlem pynbor.
To pynim ialade – Ki kam ki Apostol 2:40.
Shillong: Ka jingioh kem ia kiba suba donkti ban pynbthei ia u bom Improvised Explosive Device(IED)ha Police Reserve Camp kaba dln Khliehriat,East Jaiñtia Hills District ha kine ki sngi kiba dang shu dep shen ka la nang iaid shakhmat ha kaba ia mynta ki pulit ki la ioh ban kem haduh sawngut ki briew.
Katkum ki tyllong khubor kiba la ioh lum la iathuh ba ki kyrteng jong kitei ki sawngut kiba la shah kem ki kynthup ia u Nangpynphriang Rymbai u ba dei na ka shnong Tongseng, u Mani Phawa na Wapungskur, u B.Dkhar na Umkiang bad u D.Syrti na Jalaphet.
Kum ban shu pynkynmaw ha ka 14 tarik u Naitung 2021, ka la don ka jingbthei bom IED ha kawei na ki headquarter ha police reserve kaba don ha Khliehriat ha ka por kumba 1 baje shiteng mynstep.
Ha katei ka jingjia ym shym la don mano mano ba khlad hynrei tang uwei u pulit u ba la mynsaw malu mala bad ka la don pat ka jingjulor ha katei ka jaka.
Hadien katei ka jingbthei bom ka sengkaikhlaw Hynñiewtrep National Liberation Council (HNLC) ka la la kam ba dei ma ka ba donkti ban leh ia katei ka kam pyntriem kum shibynta ban hiar kput ia ka jingpyniap beiñ ia ki dkhot jong ka seng ha ki por kiba la leit noh.
Shillong: Kiba iap covid hynnin ka sngi saitjain ha ka jylla, ki long ka  Mumtaz R.Marak, (45) na Balsrigittim, East Garo Hills, U Krishna Bahadur Limbu, (78) na Thembasuk, Madanrting, East Khasi Hills,  ka kong  Shasibon Lyngdoh Nongbet, (50) na Lad Mawreng, East Khasi Hills, U  Frines Marak, (32) na Sunny Hills, Tura, West Garo Hills, ka kong  Lumlang Ryngkhlem, (50) na Wapung Skur, East Jaintia Hills, U Bah  Stanley H.Sawian, (72) na  Langkyrding, East Khasi Hills, ka  Nanbitha N.Arengh, (47) na Spring Hills, Tura, West Garo Hills,  U bah  Lasiewspah L.Marshillong, (25) na Mairang, West Khasi Hills.
Shillong: Kiba ioh pang covid hynnin ka sngi ha East Garo Hills, ki don 11ngut, ha East Jaintia Hills 6, ha  East Khasi Hills 195ngut, ha kaba ha  Dewsaw Cluster 6, Golflink Cluster 4, Health Worker 11, ILI Case 7, Kynton U Mon Cluster 4,Laban Cluster 4,   Laimer Cluster 6,  Laitkynsew Cluster 4,  Langkyrding Cluster 11, Lapalang Cluster 5,   Lumbatngen Cluster 4,  Mawlai Cluster 12,  Mizoram House Cluster 4,  Mylliem Cluster 8, Nongthymmai Cluster 8,  Police 3,Pynursla Cluster 4,  Rynjah Cluster 6,   Sohra Cluster 6, Sohryngkham Cluster 6, Umniuh Cluster 11, Umpling Cluster5,  ha North Garo Hills 17,  ha Ri Bhoi 73 bad kitei ki kynthup ha Colony Cluster 21, High Risk Contact 12, ILI Case 12, Mawblang Cluster 6, Mawpun Cluster 5, Nonglum Cluster 8, ha South Garo Hills 7,  ha  South West Khasi Hills 16,ha kaba ha  Kensohsan Cluster 3, Mawkyrwat Cluster 3, Mawlangwir Cluster 4, ha West Garo Hills 126,  ha West Jaintia Hills 41, ha kaba ha Chilliangraij Cluster 4,  Dulong Cluster 4,  Moosyiem Cluster 12, Nongryngkoh Cluster 4, Nongtalang Cluster 3, ha West Khasi Hills 10.
Patna: Uwei na ki ophisar IAS, hynnin ka sngi, ula ujor ejahar sha ki pulit, pyrshah ia U Nitish Kumar, myntri rangbah ka Bihar lem bad shibun kiwei de ki ophisar heh jong katei ka Jylla.
U Sudhir Kumar, u dei u ophisar IAS, uba la sdang trei ia ka kam, naduh u snem 1987 bad ula leit sha ka thanat pulit ha  Gardanibagh, ha ka por noh sngi hynnin ka sngi, hynrei, la pynap kai ia u, haduh saw kynta, ban ioh ia ka jingthoh, ba la ioh pdiang ia katei ka ejahar.
“Katei ka dei ka kam tuh bad kito kiba la donkti ha katei ka kam, ki dei kiba ha jrong bad haduh kiba ha trai duh.
Ngan nym kwah ban jer kyrteng ia ki" ong utei u ophisar heh, uba dei mynta, u dkhot jong ka  Revenue board.
Haba la iai kylli, da ki nongthoh khubor, u mynjur, ba ula ujor pyrshah ia u myntri rangbah ruh.
Kiwei kiba ula ujor ki long U Mano Maharaj, u ophisar IPS, uba dei U SSP barim ka Patna bad uba la kiew kyrdan mynta sha ka kam DIG ha ka jylla.
Utei u ophisar, un shongthait ha u snem u ban wan bad ula don 3 snem ha phatok, ha kaba ula shah kynnoh, halor ka jing thung kam ruh, hynrei ka Supreme Court, ka la ai jamin ia u, ha u risaw jong u snem ba ladep.
U Kumar, ula ther tyngeh ruh ia ki pulit, ba ha kano ka dur, ki phah ap kai, kat ia u ophisas IAS, hapoh thanat haduh saw kynta.
Nongpoh: Ka kynhun jong Lai tylli ki kynhun sengbhalang ha Ri Bhoi, kiba kynthup ia ka KSU, FKJGP bad HNYF, hynnin ka sngi ki la leit ban buh syntiew ha u maw Mot Sah jingkynmaw u Syiem Tirot Sing Syiem, u Syiem ka Hima Nongkhlaw, uba don hapoh ka phyllaw jong ka skul JNV school Niangbari kaba don ha Ri Bhoi District.
Kiba la don ha katei ka sngi khraw ban leit buh Syntiew ia u Mot sah jingkynmaw u Syiem Tirot Sing Syiem, ki kynthup ia u Bah Luistar Lyngdoh, President ka FKJGP ha Ri Bhoi, u samla Lambok Rymbai, Secretary ka KSU ha Ri Bhoi, u Bah Marcus Marten president ka HNYF lem bad shibun kiwei pat ki nongialam jong kitei ki seng.
Shwa katei ka jingleit ban buh syntiew ha u Mot sah jingkynmaw u Syiem Tirot Singh Syiem, ki nongialam jong kitei ki seng, ki la pynlong shuwa ia ka jingialang ha phyllaw ka skul JNV Niangbari, ha kaba la ioh ia ka jingkren na ki nongialam kitei ki 3 seng bad nonghikai katei ka skul, kiba la pynpaw ia ka jingkmen ban ioh rakhe bad kynmaw burom ia ka Lyngkhuh sngi iap u Syiem Tirot Singh Syiem, uba ka bri u Hynniew trep hynniew skum ki burom bad pyrto ia utei u syiem ba khraw jong ka ri.
Nongpoh: Uwei u Koidi uba la tip kum u Darius Marak, uba la lait phet na Carona Care Centre kaba don ha Civil Hospital Shillong bad uba la phet tuh na katei ka jaka ha ka por ba u dang don hapdeng katei ka jaka, u la shah kem biang ha ki pulit ka Ri Bhoi.
U Darius Marak, uba la kem ha ki pulit bad uba la hap shong ha iing byndi, namar ba u la shah kynnoh ba u la donkti ha ki kam pyniap briew bad kata ka long halor ka jingiap uwei u khynnah 15 snem na ka shnong Nagrabil, ka shnong kaba don ha ki thain Umyrnga ha Ri Bhoi District.
Ka jingtip kaba la iohlum na ki pulit, la ong ba ka nongrim kaba la pynlong ia u Darius Marak ban rah sha katei ka Carona Care Centre kaba don ha Civil Hospital Shillong, ka dei namar ba u la shah ktah ka jingpang COVID-19, hynrei ha ka por ba u dang don hapdeng katei ka jaka sumar ia kiba COVID-19, utei u runar uba la shah kynnoh donkti ha ki kam pyniap briew, u la pyrshang ban phet na katei ka jaka bad leit beit beit sha ka jaka kaba u shong u sah.
Tang mar ia tip halor katei ka jingjia, ki Pulit ka Ri Bhoi, ki la thwet tyngeh ia u bad ha kaba kut, ki la lap ia utei u runar na ka shnong Nagrabil bad kiba la kem biang ia u.
Nongpoh: Tang mar ia tip ba u nongialam ka seng ha ryngkat ki dkhot ka seng, ki la shah kem ha ki Pulit, halor ka jingshah kynnoh ba ki la leit ban pynkulmar ha ar-tylli ki Petrol Pump kiba don ha Bhoirymbong Lumdaitkhla bad ha Umroi Umdohbyrthih, kiwei pat ki nongialam ka CoRP, hynnin ka sngi ki la leit ban iakren ia ki trai jong kitei ki Petrol Pump, na ka bynta ban poi sha ka jingiakren sngewthuh jingmut hapdeng u nongialam jong ki bad ki briew kiba dei peit ia kitei ki Petrol Pump.
Ha katei ka jingthmu kitei ki nongialam ka CoRP ban leit iakren ia ki trai jong kitei ki Petrol pump, ki la leit nyngkong ban iakren ia trai jong ka Petrol pump kaba don ha Umroi Umdohbyrthih bad ha ka jingiakren ki CoRP, ki trai Petrol Pump bad nongialam shnong, ka la poi sha ka jingiasngewthuh jingmut, ha kaba u trai Petrol pump bad nongialam, kim shym la ujor shuh kano kano ka Ejahar pyrshah ia utei u nongialam ka CoRP.Hadien kata, kitei ki nongialam ka CoRP ki la leit ban kynduh sa ia u trai jong ka Petrol pump, kaba don ha shnong Bhoirymbong Lumdaitkhla.
Ka jingiakren hapdeng ki CoRP bad utei u trai ka la kham long kyllain khyndiat, namar na ka liang ki bor shnong Bhoirymbong Lumdaitkhla, ki la dep ban ujor Ejahar bad la mih ruh ka kyntien jingkynnoh ba ki bor pyniaid shnong, ki la pynbor ia ki trai katei ka Petrol pump ba kin ai beit da ka Ejahar pyrshah ia u Bah Bandary Ryntathiang, President ba rangbah ka CoRP.Haba kren sha ki lad pathaikhubor, u Bah Karbius Lyngdoh, vice-president ka CoRP, u la ong ba kum ki nongialam ka seng kim kwah ba katei ka jingjia kaba rit eh bad ha ka jingbakla kum u briew yn pynheh ia ka.
U la ong ruh, ba ha ka jingiakren ki nongialam ka seng bad ki trai jong kitei ki petrol pump, ki la poi sha ka jingiakren sngewthuh jingmut, hynrei kaba ki don jingthut khyndiat ka dei ia ka Dorbar shnong Bhoirymbong Lumdaitkhla, namar la don ki jyrwit jyrwat bad ka long kaba kyllain shaba palat, namar lada ki leit kynduh ne kren lyngba ka phun, ka la don ka jingsaitkti uwei ia uwei pat, kaba mut ba kim kwah ban ia mab markylliang ha ki jingbakla, pynban ki kwah beit ban iakhun markynti, ha kaba kum ka seng kan hap hi ban pdiang ia kata.
Na ka jingkren utei u nongialam ka Corp, la sngewthuh ba kum ka seng ki kloi ban ia mab lada kano kano ka jingbakla, hynrei lada kim kwah ban poi sha ka jingiakren sngewthuh jingmut ne ia mab markylliang, ka seng ruh kam sngewpher ia kata, hynrei ka seng ka longkloi ban bud lada ki ialam sha kano kano ka bynta ruh, u la bynrap.
Seng kwah iohei suda naka ta ka daw sa kiew dor ka umphniang.
Ki don ki jingpynksan nia ba kam don jingmut ban їakren shaphang ka jinglaitluid bad jingpynkup bor ia ki kynthei ha ka Jaidbynriew bad ka Jylla kaba shim jait na ka kmie.
Ki pynksan jur halor ka nongrim ba ki kynthei ki dei ki nongїohpateng, ki nongkhmih bad nongpynїaid ia ka spah-ka nongtymmen jong ka kur bad ka їing.
Dei halor kane ba ki kynnoh katba mon ia ki kynthei bad tang pher wiak ki tei pop ha ki kynthei.
Naduh ka poikha-poiman haduh ka pait їing pait sem ki pynkit ha ki kynthei.
Wat la ka dustur їapoikha ki khun, ki pyrsa ka long da ka jingtip lang ki kmie, ki kpa bad ki kni, bad ha ka jingїashem jong nga, kum u nongtrei kam Balang, ha kine ki arphew snem lah ban ong hangne ha man la ka shiphew ngut ki kynthei kiba їapoikha, shiphew ki dei da ka jingtip ka kmie, u kpa bad u kni, kampher la ki їapoikha bad uba lieh ne uba stem ne uba saw ne uba bthuh ka snieh doh.
Kane ka mut ba ka їing ka sem ka tip bad kubur ia kaei ba ka khun kynthei jong ki ka leh.
Pynban ngi dang kem daw bad shim kabu hi ban kynthoh, ban thad ia ka longrynῆieng jong ki kynthei bad ym tang katta, ngi byrngem, ngi byrthen, ngi shoh, ngi dat bad ngi batbor ia ki.
Nalor nangta haba ngim їahap jingmut bad ki, ngi kynthoh pyrshah ba ki die tad dor ia ka “Jaidbynriew".
Їa ka pait їing pait sem ruh ngi pynkit ha ka kynthei namar ba la thoh- “Ka briew kaba stad ka tei ia la ka їing: hynrei kaba bieit ka lied noh ia ka da la ki jong ki kti" (Proberb 14:1).
Їa kane ka dkhot la thep jubor bad pynlong doh longsnam ha ki kynthei ba ka jot ka pra ka longїing longsem ka dei ka jingkitkhlieh jong ki.
Hynrei kane ka dei ka jinghikai ka bym shong nia, ka bym shong aiῆ bad ka dei ka jingpule ne ka jingsngewthuh ba khim jingmut ia ka Baibl.
Ňiuma, khlem da kheiῆ dewthala ia ki jinghikai na ka Ktien Bakhuid, ki don shibun ki daw kiba pynlong ia ka jingpait jingpra ka longїing longsem; ym dei tang ka kynthei, hynrei u shynrang ruh u long ka daw bad u don ka jingkitkhlieh ha ka bha ne ka sniew jong ka їing.
Hoid, wei ba la їakhlei jutang dei hi ban їaksaid ban pynneh bad pynbha ia ka jingїadei shi їing-shi tnga, phewse ym lah lait pat hangne hangtai ki jia ki jingpait jingpra na ki daw kiba bun bad kam long pat ban shu pynkut nia ba dei ka kynthei ka bym nang ne ba ka dei ka riewbieit kaba lied ia ka tnum їing.
Lada ka kynthei ka lied ia ka tnum, u shynrang pat u pynsynjor bad pynkhyllem ia ki mawkhrum kiba kyrshan ia ka їing.
Katkum ka Census 2011 ka jingdon briew ha ka Jylla Meghalaya ka long kumba 29.67 lak; ka jingdon ki shynrang ka long khatsaw lak khyndai phew wei hajar bad phra spah laiphew ar (1,491,832) ngut bad ki kynthei ka long khatsaw lak hynῆiew phew san hajar sanphew hynῆiew (1,475,057) ngut.
Lah jan mar shiteng na ka jingdon briew ha ka Jylla ki dei ki kynthei bad kine ki pynlong bad ki noh synῆiang shikatdei sha ka їoh ka kot bad ka roi ka par jong ka Jylla.
Kumta ym lah ban khapbrip ne leh shilliang khmat bad kam long kaba dei ban kyntait sharud ne ban ῆiew synrum ia ki kynthei, lym kumta kan mih ka kynrum kynram bad troin ka imlang sahlang.
Ka jaidbynriew Hynῆiewtrep ka dei kawei na ki jaidbynriew ha ka pyrthei kaba shim jait na ka kmie.
Ha kajuh ka por pat, ym lah ban len ki kynthei ha ka Bri Hynῆiewtrep ki shah kynthoh bad ki shah pynrem katba mon.
Ki shah ῆiewbeiῆ, ki shah byrngem bad shah pynїap pathar.
Katkum ka kaiphot jong ka Sorkar Jylla, ki don kumba lai spah sanphew tylli ki kam pynmynsaw bad ki kam runar pyrshah ia ki kynthei haduh u bnai August jong ka snem 2020 bad ka Director jong ka tnat Social Welfare ka Sorkar Jylla ka pynpaw ia ka jingsngew diaw halor ka jingkiew jong ki kam pynmynsaw bad ki kam runar pyrshah ia ki kynthei.
Kane ka kaiphot ka long katkum ki jingujor ba la їohpdiang da ki bor jong ka aiῆ, hynrei ngi tip shai ba ki don shibun bah ki kam sniew bad ki kam runar pyrshah ia ki kynthei kiba khlem ujor sha ki bor jong ka aiῆ lymne sha ka tnat kaba khmih ia ka bha ka miat jong ki kynthei, ka Women Commission.
Ha kane ka juk jong ki kor ki bor thymmai bad ka social media, ki kam runar pyrshah ia ki kynthei ki nang jyllei, ki jingthad rong ia ka longrynїeng jong ki ki saphriang kham stet ban ia ki phliah ding bad ki riewsniew kiba pynbudnam ia ki kynthei ki sngew ba ka suk ban leh namar ki riehtngen ha ki kyrteng thok.
Dang shen ka Deputy Commissioner, ka khliehduh jong ka East Khasi Hills District ka la shah kynthoh khlem akor, hynrei kane kam dei ka sien kaba nyngkong ba ka heh Sorkar kaba dei ka kynthei kan shah kumne bad ka la don teng ka jingjia ba ka kynthei kaba long ka heh Sorkar ha ka Jylla ka la shah leh ibeiῆ, tangba kane kam dei ka por ban їakhyllie ia ka pyut.
Hoid, dei ban pynrem ia ki jingleh ibeiῆ bad jingleh be ijot ia ki kynthei.
Ha kajuh ka por pat ngi dei ban їakren bad thaw ki lad ban rat dyngkhong ia kane ka jingpang kaba don ha ka imlang-sahlang.
Ki bun kiwei pat ki kynthei kiba shah thad rong ka longrynїeng, kiba shah byrngem batbor bad shah byrngem pynїap, hynrei ym don ba pynrem, ym don ba їeng bad ym don ba sngewlem na ka bynta jong ki.
Kaba kham sngewsih ka long ha ka jaka ban їeng sngewlem bad pynrem ia ki riew runar, ngi tei pop ha ki kynthei.
Ha ka jaka ba ngin pynpaw ka jingsngewlem ngi tih pynban ia ka jinglong jingim jong ki.
Ngi kylli ki leh aiu ba ki shah kynthoh beiῆ? Ki shong kurim їano ne badno? bad kaba kham sngewsih ka long ngi lorni shaphang jong ki.
Kumba ka long hi ka imlang sahlang ka ῆiewpoh ia ki kynthei- “shi ban ka kynthei ka shah ibeiῆ, ar ban ka shah pynrem, lai ban ka shah byrngem, saw ban ka shah lorni bad san ban ka shah batbor bad shah pynїap.
Ngi pynmong-pynmynsaw bad pynїap bunsien ia ki khun kynthei".
Ka Gospel u Lukas 13:12 ka їathuhkhana shaphang ka jingpynkhiah ia ka kynthei kaba khrew bad kdor ryngkdung ka met haduh khatphra snem lynter- “Kawei ka briew ka la don u mynsiem bymman uba la pynlong ia ka ban shitom haduh khatphra snem; ka la kdor ryngkdung bad kam lah pynbeit shuh.
Haba u Jisu u la їohi ia ka, u la pyrta ia ka, “Ko ka briew, pha la lait phar na ka jingpang jong pha!" Kane ka kambah ka їathuh bad pynpaw ruh ia ka rukom pyrkhat bad ka rukom sngewthuh jong u Jisu shaphang ki kynthei ha ka juk kaba u im.
Ha ka juk jong ka Hima Rom bad ka imlang sahlang Jiw ha ka spah snem ba nyngkong, ki kynthei ki dei kiba poh bad la ῆiew ia ki tang kum ki mar ki mata bad kim don hok, kim don sur bad kim don bynta ha ka niam, ka kolshor lymne ka synshar khadar.
Kaei kaba u Jisu u leh haba u їeng, u їasaid bad iakhun na ka bynta jong ki ka long ka kam kaba radbah.
Barabor u їatyngkhuh bad ki Lyngdoh, ki nongsynshar, ki pharisi, ki sadusi bad kiwei.
Ha ka spah snem kaba nyngkong ka pyrthei Jiw bad ka Hima Rom kim pdiang ia kaei kaba u Jisu u їeng bad leh na ka bynta ki kynthei.
U James A Borland ha ka jingthoh jong u, How Jesus Viewed and Valued Women, u la pynpaw ia ka rukom pyrkhat u Jisu halor ki kynthei.
Ha ka sur kaba shai u Jisu u pyrkhat bad hikai kumne:-Ha ka Gospel u Mathaios 19:4, U Jisu u pynkynmaw ia ki pharisi ba u Blei u la thaw ia ki briew kynthei bad shynrang bad la thaw ia ka kynthei ha ka dur jong u Blei kumba long ia ki shynrang.
Kum ki shynrang, ki kynthei ki don kajuh ka dor, ka bor bad ka iktiar.
Ki kynthei ki don ka jinglaitluid shimet ban rai hi na ka bynta la ka jong ka jingim bad ki don ruh ka jingkitkhlieh ia kaei kaba ki leh ha ka jingim.
U Jisu u khlem wan sha ka pyrthei kum u shynrang, hynrei kum u khun bynriew bad U Jisu u ithuh bad pdiang ia ki kynthei kum ki para briew, u їeng bad їasaid ryngkat bad ki.
Kumta, shynrang bad kynthei ki long ki nongbud jong u Jisu bad u Jisu u peit sha ki kum ki para briew kiba їatreilang bad U, bad um shym їohi ba ki kynthei ki dei tang ki mar ki mata ne tang ki nongpynhun ia ka jingthrew jong ki shynrang.
Ka imlang-sahlang Jiw bad ka Hima Rom kim pdaing ia kaei ba u Jisu u leh bad pyrkhat shaphang ki kynthei.
Ki kyndon ka imlang-sahlang, ka niam bad ka kolshor Jiw kim shah ia u shynrang ban їajuh-їajan, ban їakren-їasyllok, ban їatreikam bad ki kynthei ha ki jaka paidbah.
Hynrei u Jisu u pynkheiῆ ia kine ki kyndon kiba teh, ba khum bad kiba pynlong mraw ia ki kynthei.
U ai ka jingkyrmen ia ki bad u їakren, їasyllok bad їatreikam lang bad ki ha ki jaka paidbah.
Ha ki jaka paidbah U їasyllok bad ka nongsamaria ha ka shnong Sikhar (Їoannis 4:5-27).
U їakren laitluid bad ka kynthei kaba shah kem bad shah kynnoh ba ka klim (Їoannis 8:10-11).
U їakren bad ka kynthei kaba la їap tnga na ka shnong Nain (Lukas 7:12-13).
Hakhmat ki paidbah ba bun u pdiang bad pynkhiah ia ka kynthei kaba pang mihsnam la khat-ar snem (Lukas 8:43-48) bad haduh ka sngi ka jingїap U kren paidbah hapdeng ki kynthei kiba synran ia u ha ka lynti sha Kalbari (Lukas 23: 27-31).
U Jisu haba u їakren bad ki kynthei u kren da ki kyntien kiba pynpaw ia ka jingῆiewkor bad jingῆiew burom ia ki.
U pyndonkam da ki kyntien ki khun kynthei bad ia ki kynthei Jiw u ῆiewtang ia ki kum ki khun kynthei jong u Abraham (Lukas 13:16).
Kane ka pynpaw shai kdar ba u jisu u ῆiewkor ia ka dor, ka burom bad ijot jong ki kynthei.
Katkum ki jingthoh Gospel, U Jisu u їakynduh-їakren paidbah bad ka nongsamaria ha Sikhar, nangta ka kynthei kaba klim bad ka nuti kaba sait ia ki kjat jong u.
Ha kine ki jingїakynduh baroh u Jisu um shym lorni bad peit khmat pynrem ia ki, pynban u їakren-їatai bad shah skhor ia ki.
Ha u Jisu, ka kynthei ne u shynrang ki don ka jinglaitluid ha ka jingim shimet bad ki don ka jingkitkhlieh halor ka jingim.
Lada ka kynthei ne u shynrang shimet ki leh ia ki kam bymman ne ki kam runar ki dei ban kitkhlieh hi bad wad ki lad ki lynti ban pynbeit bad ban thaw thymmai їalade.
Ka Women Sunday kaba dap da ka jingkyrmen- Amen.
Mairang: Kum shi bynta ban kynmaw burom ia ka lyngkhuh sngi iap kaba 186 jong u Tirot Sing Syiem, ka Hima Nongkhlaw ka la pynlong ia artylli ki prokram kynmaw burom ia une u khlawait ka jaitbynriew Khasi ha Mairang bad ha Nongkhlaw myn hynnin ka sngi.
Ha Mairang, ha ka prokram kaba la pynlong da ka ophis u Syiem ka Hima Nongkhlaw ha Madan Mot Tirot kaba don ha Mairang Mission, la ioh ban plie ia u mawmot shirynieng jong u Syiem Tirot Sing da u Lamphang ka Iing Dorbar Thawain ka jylla uba long ruh u MLA ka thain, U Bah Metbah Lyngdoh ha ka jingdon ryngkat u MDC ka thain u Bah Batskhem Ryntathiang, u Syiem ka Hima Nongkhlaw, u Paiem P.M Syiemlieh, u Myntri ka Hima Nongkhlaw, Bah Boldness L Nongum, u Director ka tnat jngohkai pyrthei ka sorkar jylla u Bah Cyril V.D Diengdoh, u Additional Deputy Commissioner ba dei peit ia ka Mairang Civil Sub-Division, u Bah A.Nongbri, u Block Development Officer ka Mairang Block, u Bah V.Swer bad kiwei de ki riewrangbah ka thain.
La iohi ruh ia ka jingleit buh syntiew ha u Mot Tirot da ki kynrem ki lyndan kiba kynthup ia u Lamphang ka Iing Dorbar Thawian ka jylla bad kiwei pat ki riewrangbah kiba la ia don lang.
Haba kren ha katei ka prokram, u Bah Metbah Lyngdoh u la ai ia ka jingkhublei kaba kyrpang ia ka tnat jngohkai pyrthei ka sorkar jylla bad ia baroh kito kiba la iadon bynta ha ka ban pynurlong ia katei ka projek khamtam eh ia u Syiem ka Hima Nongkhlaw bad ki Myntri ka Hima Nongkhlaw na ka bynta ka projek ban pynitynnad bad pyn iphuh iphieng ia ka Madan Mot Tirot khamtam eh u mawmot shirynieng jong u Tirot Sing Syiem u ban long uwei na ki jingtei ki ban khring ia ki nongjngohkai bad nong shangkai pyrthei bad u ban pyni ruh sha ka pyrthei ia ka nam, ka histori bad ki kam bakhraw jong u Tirot Sing Syiem.
Haba kren halor ka kamram bad jingkitkhlieh ba uwei pa uwei u nongshongshnong u don hapoh ka imlang sahlang, U Bah Metbah ula kyntu ia baroh ki paidbah nongshongshnong ban dem duriap bad minot hala i kam i duk kum shibynta ban wanrah ia ka roi ka par ha ka imlang sahlang salonsar.
Ha Nongkhlaw, ha ka prokram ba la pynlong da ka Tirot Sing Syiemlieh Death Anniversary Committee, Hima Nongkhlaw ha Patriotic Home, Nongkhlaw , u Lamphang ka Iing Dorbar Thawain ka jylla uba long ruh u MLA ka thain, u Bah Metbah Lyngdoh ha ka jingkren jong u kum u Kongsan u la ong ba ia ki riewkhraw ka jylla kiba kynthup ia u Tirot Sing Syiem, u Pa Togan Sangma bad u Kiang Nangbah la burom ym tang da ki paidbah ka jylla Meghalaya hynrei la ithuh ia ka jingshlur bad jinglenlade jong kine ki riewkhraw da ka ri India hi baroh kawei.
U Bah Metbah u la kyntu ruh ia baroh ban don ia ka mynsiem jong ka jingiatylli, ka jingiaieid jingiaburom markylliang bad ka mynsiem ban shakri ia kiwei pat na ka bynta ka jingbha jingmyntoi jong ka ri bad ka jylla.
U MDC ka thain, u Bah Batskhem Ryntathiang uba la wan kum u Symbud Kongsan ha kane ka prokram, ha ka jingkren jong u u la ong ba kum ki nongshongshnong ngi ioh shibun ki jinghikai na ka jinglong jingim jong u Tirot Sing Syiem bad kaba khamkor ka long ban ieid iala ka Ri ka khyndew, ka riti bad ka kolshor bad u la kyntu ruh ia ki nongshongshnong ka shnong Nongkhlaw ban iai ri ia ka nam, ka burom bad ka histori u Syiem Tirot Sing ha ki por baroh.
Kiwei pat kiba la kren ha ka prokram ha Nongkhlaw ki kynthup ia u Syiem ka Hima Nongkhlaw, u Paiem P.M Syiemlieh bad u Sordar ka shnong Nongkhlaw, u Bah Kyrmen Dkhar.
Shillong: Ka District Magistrate, East Khasi hills, ka pynjari da ka korphiw, kaba trei kam naduh 7 baje mynmiet, haduh ka por 5 baje mynstep, kaba sdang naduh ka 19tarik Naitung 2021.
Ha ka Sngi U Blei, kan don ka korphiw kaba pura ha ka district baroh kawei.
Yn nym shah ia ki jingialang sain pyrthei, ki jing ialang sengbhalang, ki jing iaseng ha kitei ki sngi ba la pynjari korphiw.
Kiba leit iap briew, ki dei ban long tang shiphew ngut, tangba lyngba ka jing ai jingbit da ka DC, Shillong.
Ki ophis ka sorkar India bad ka sorkar Jylla, ki lah ban trei kam, ha ka jingbun briew, kaba 30 percent, na ka jingdon jong ki nongtrei.
Ki Bank bad ki iing dak, ki lah ban plie, ha kaba ki Bank, kin khang haduh 4baje janmiet, ki iing dak, haduh ka por 2baje nohsngi.
La shah ruh ia ki dukan khap shniuh bad ki dukan khap shniuh kynthei, ba kin plie noh.
Ki kali kin iaid 30 percent ha Shillong bad 50 percent ha ki nong kyndong.
Ki ophis jong ki kolej, kin trei kam naduh ka Sngi nyngkong, haduh ka Sngi thohdieng, ha ka jingbun briew, kaba 30 percent na ka jingdon ki nongtrei baroh.
Ki ophis jong ki skul, kin plie lai siew ha ka shi taiew, ha ka jingbun briew kaba 30 percent na ka jing don ki nongtrei.
Ki LP bad ki UP School, kin pyntip sha ki Sub Division School Education Officer, ia ki nongtrei kiba la dep injek bad ki bym pat dep injek bad kumjuh ki Secondary bad ki Higher Secondary kin pyntip sha U District School Education Officer, East Khasi hills.
Ki jing ialehkai kum ka jing ia siat tim, ia siat khnam, kin sdang ban plie naduh ka 21tarik Naitung 2021; ki jaka ialehkai kilan met, kin plie da kaba bud ia ki kyndon ba la buh.
Ki jing ialehkai ia siat khnam, ia siat suloi, ia mareh saikil, fencing, athletics, nangta ka ialehkai Lawn Tennis, Badminton, Golf, la shim ba kin plie noh.
U Ripun Bora, uba dei U MP ka Rajya Sabha bad U President ka  Assam Pradesh Congress Committee, u dawa na U Narendra Modi, myntri rangbah duh, ka ri, ba un wad bniah, halor ka jinglong nong shong shnong jong U Nisith Pramanik, namar ba U Bora, u ong ba u dei u nong Bangladesh.
Na ka liang ki thymmei, kiba iajan bad U Pramanik, ki kyntait halor katei ka jing kynnoh pyrshah, namar ba la iathuh ba u dei uba la kha bad uba ula pynnang pynstad ia u ha India.
U Bora, u ong shuh shuh ba ha ki khubor, kiba la pynmih ha ki lad pathai khubor, ka pyni shai ba U Pramanik, u dei u nong Bangladesh.
La ong ruh ba U MP, u dei uba na Harinathpur, kaba ha Palasbari police station ha Gaibandha district jong ka Bangladesh bad hadien kata, u wan sha West Bengal, ban pule computer.
Hadien ba ula pyndep ia ka computer degree, ula pyn iasoh ialade bad ka seng  Trinamool Congress (TMC) bad hadien u sa pyn iasoh ialade sha ka seng BJP bad ula jop ha ka elekshon ban long kum U MP na  Cooch Behar, ong U Bora.
La pyni ruh ba katno ki khar Bangladesh, kiba na ka shnong trai jong U Pramanik, ki la ia shad ia kmen, ha ka sngi, ba la jied ia U Pramanik, kum u myntri khynnah jong ka tnat poh iing jong ka sorkar India.
“Lada ka long kumne, ka long kaba ma shi katdei, ba u mynder ri, u ioh long kum u myntri kam poh iing jong ka sorkar India" ong U Bora.
“Nga dawa iaphi, ban pynlong ia ka jing tohkit halor ka jaka ba la kha ia U Nisith Pramanik bad ka jinglong nongshong shnong ba pra jongu, ban nym wan rah ia ka jing artatien jong u paidlang ka Ri" ong U Bora, ha ka shithi sha U Modi.
‘The Embodiment of a Legend’ ong ka ktien nongwei, kaba mut ‘Ka jingwan long doh u riew ieid ri’ bad ka da shong sbai shisha ha ba ngi kynmaw burom ia u Khlawait ka Ri, Paiem U Tirot Sing Syiem ha ka lyngkhuh sngi iap kaba 186 mynta ka sngi.
Kum ka dak jingai burom da kaba sngewrit ia une u riewkhraw, ki nongialam bad dkhot ka HITO ki la ia leit buh syntiew ha u mot sahnam jong u bad phah ruh kane ka kyrwoh sha ka sorkar.
“Ha kane ka sngi kaba khraw jong ngi ki khunbynriew ka ri, ngi kum ki dkhot ka HITO, ngi pynskhem biang iaka jingsmai jong ngi ban bud ryntih ia ka Konstitushon jongka ka Seng bad met bad mynsiem, ban shakri len lade na ka bynta ka lawei ba phyrnai jong ka jaidbynriew bad ruh ban pynjanai ia kiei kiba la dep.
Ngi kyntu iaki khun samla ka ri ba kin mih sha khmat da ka mynsiem rangbah ban dawa ia la ka hok ha ki liang bapher bapher khlem da ran dien ne sheptieng" ong ka kyrwoh ba la soi da U bah Donbok Dkhar, President ka seng.
Ha kajuh ka por, ka HITO ka pynkynmaw ia ka sorkar ba ia u pud u sam ka ri, dei ban pynbeit da ka jingiatip lem ka jaidbynriew ym sha lyndet, bad ba ki dulir jongka jaidbynriew kim dei satia ki nongkynti jongka ne kino kino ki riew khwan myntoi shimet.
Ia ki jingshisha baroh halor u pud u sam ka ri jong ngi, dei ban buh ha ka rynsan paidbah lyngba ki kor ki mor jongka juk kaba mynta, khnang ba ki paradoh parasnam jong ngi kin tip iaki jingshisha baroh ym ban sah ha ka umdum shi rta.
Nongpoh: U Bah Bandary Ryntathiang, President ka Confederation of Ri Bhoi People (CoRP) Sengkmie, ha ryngkat bad arngut ki dkhot jong katei ka seng, ki la shah kem noh ha ki pulit, kata halor ka jingshah kynnoh ba ki la leit ban pynkulmar ha 2 ki Petrol Pump, kiba don ha ki thain Bhoirymbong bad Umroi ha Ri Bhoi.
Ki Pulit ki la leit ban kem noh hynnin ka miet, kata hadien ba ki nongialam shnong Bhoirymbong bad Umroi Umdohbyrthih, kiba la pyntip sha ki Pulit ka Khapmara PIC, da kaba kynnoh ba utei u Nongialam ka CoRP ha ryngkat ki dkhot ka seng, ki la leit ban pynkulmar ha kitei ki Petrol Pump.
La pynskhem ban kem ia utei u Nongialam ka CoRP bad ki dkhot, ka dei ruh halor ka nongrim jong ka Ejahar, kaba la ujor da ka shnong Bhoirymbong bad mynta u Bah Bandary Ryntathiang bad ki dkhot jong kiba kynthup ia u Bah Shining Kyntla bad u Johnfest Lakhiat.
Shillong: Kiba ioh pang covid thymmai mynta ka sngi, ki don 507ngut, katba kiba jem na ka jingpang, ki don 585ngut bad kiba iap, ki don 8ngut.
Kiba dang don ha ka jingpang, haduh mynta ka sngi, ki long 4,080ngut bad kiba iap, ki la poi sha ka 939ngut.
