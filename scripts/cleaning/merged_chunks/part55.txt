Ka Hima Sutnga Youth Federation (HSYF) Joint VDP Elaka Sutnga, ki Shnong kiba hap iaid lyngba u DSSMH Road Moopala, Sutnga, Mookympad, Tluh, Latyrke, Lamyrsiang, Jaraiñ, lem bad ka Office jong U Acting Doloi Elaka Sutnga da ka jingsngew khia ka pyrshah jur halor ka jingmih khubor haki khubor paidbah halor ka jingiasoi Soskular jong U Ma Damewanhi Rymbai bad ka Jowai, Municipal Board ban bret ia ki niut ki jakhlia ba don ha Jowai Town sha ka shnong Moolymliang ha ka jaka jong u hi kaba don hapoh ka Elaka Sutnga.
Ka Hima Sutnga Youth Federation (HSYF) Joint VDP Elaka Sutnga, bad ka Office jong U Acting Doloi Elaka Sutnga ha u kyrwoh ba la phah da u Ioowanki Shyrmang secretary ula ong “Ngin ym shah da lei lei ruh ban wan bret ia ki nuit ki jakhlia sha ka thain jong ngi namar ngi kum ki khun jong ka Elaka ngi dang thaw ki lad ki lynti ban pynkhuid pynbha ia ka Elaka jong ngi.
".
Ka Jaintia Tourism and Environment Society (JTES) kaba la khot pynlong iaka jingmareh marathon haka 23 tarik Ïaiong Iaiong (April) 2022 kala pynkylla iaka lynti phet marathon namar ka jingsma iwtung ki ñiut ha Iawmusiang, Jowai.
U Ma Philemon Lyngdoh president JTES, ula ong ba namar ka jingpynthud ki ñiut kiba don ha Iawmusiang, Jowai kaba la wanrah iaka jingsma iwtung bad kaba ym shngain iaki nongmareh ban ring pynhiar mynsiem kila rai ban pynkylla iaka lynti phet marathon.
Ula ong ba ka surok phet marathon kam dei shu na Iawmusiang, hynrei na by pass Riastasim, Mynthong sha Jrisalein, Chutwakhu, Jowai.
Kane ka Marathon kan sdang na Thadlaskein.
Ka por bala buh ban sdang ïaka jingmareh la pynkylla na ka 8 baje hynrei 7.00 baje mynstep bad baroh kiba ïashim bynta la kyntu ban ai report 6 baje ha lad Thadlaskein.
Ki nongiashim bynta baroh ki dei ban wan da ka T-shirt ba la ai sha ki bad ka patlun lyngkot ne short pan.
Ïaki khusnam yn sam ha kajuh ka sngi haka jaka pynkut iaka marathon ha madan Jrisalein.
Ka Shillong Cricket Association (B) kala jop da 134 run pyrshah iaka East Khasi Hills Cricket Association haka jingiakhun Inter District U-19 Boys Cricket kaba pyniaid da ka Meghalaya Cricket Association (MCA) na ka Zone 1 ha madan Khliehtyrshi, West Jaintia Hills District.
Hadien bala jop iaka toss ka SCA B kala khyrwit tyngeh bad buh iaka thong kaba 242/7 naka 30 over.
Y Na U Manthan Dey ula kamai (76 run naka 78 ball) bad u Kshitij Singhania(79 naka 78) bad synniang sha u supu thiar kamai run ka SCA 172 run haka wicket kaba 2, katba u Jerimaiah L Kynshi ula kamai 22 naka 14 ball haba kut jong ka wat kaba nyngkong.
Na ka liang ka East Khasi Hills CA haba poi ka pali jong ka ban beh iaka thong tang lai ngut ki nongtied ka EKH kiba la kamai ar dak bad kine ki kynthup ia u Hameki Susngi ula kamai bun run 17 bad kala khyllem lut tang 108 naka 28.3 overs.
U Vivek Kumar Ray ula khyrwit 3 wicket bad ai tang 21 na ka 6 over.
U Manthan uba laioh ruh ban pyn run put ia uwei na ki nongtied ka EKH ula khut iaka nam player-of-the-match.
Haba phai sha ka jingiakhun haka Zone 2 ha Tura la hap ban pynsangeh na ka daw ka jingwan ther jur u slap.
Kane ka jingiakhun kaba la buh ka dei ban long hapdeng ka Tura pyrshah iaka South Garo Hills.
Dr.HH Mohrmen April 21, 2022 Haba u ma Damewanhi Rymbai u shah ïa ka Jowai Municipal Board ba kan wan theh shiphang ïa ka ñut kaba la lang ha Jowai, ha ka par dewïong ba la thylli jong u, u la leh ïa kaei kaba ka sorkar kala dei ban leh naduh mynshuwa.
Kata ban hukum ba ki trai par dewïong baroh ki dei ban khang bad tep ïa ka par dewïong jong ki hadien ba kila tih lut ïa u mar napoh khyndew.
Hynrei ngi shem mynta ba baroh ki trai par dewïong kila shu ieih shrah ïa ki par dewïong bala thylli jong ki kaba buh ruh ïa ki briew bad ki mrad ha ka jingma.
U Pioneer U dei u nonglam lynti (pioneer) namar ba u kwah ban khang noh ïa kane ka par bala dep pyndonkam jong u da kaba pyndap biang ïa ka bad ban thung dieng thung siej biang ha kata ka jaka ynda kala dap.
Ngi dei ban kynmaw ruh ba u ma Damewanhi u don bynta ha kaba pynwan dur ïa ka shnong Moolamylliang kum kata ka model village kaba la khring ïa ki nongwan kai haka por Krismas bad newyear.
Ka Moolamylliang ka pawnam ruh na ka bynta ka jingkhuid bad ka jingbun jong ki dieng ki sieij ha kane ka shnong.
Dei kane kaba la pynlong ïa kane ka shnong ba kan ïoh ïa ka nam kum ka model village.
Kane ka jingtep pat ïa ka par dewïong ruh ka dei kawei pat ka model kaba kane ka shnong kala pyni ka nuksa kaba bha ïa kiwei pat ki shnong ha ki thañ ba ki briew ki tih dewïong.
Namar kata u ma Damewanhi Rymbai ula leh ïa kaei kaba ka sorkar kala dei ban leh naduh mynshuwa ban hukum ïa ki trai par dewïong ba ki dei ban khang noh ïa ka krem hadien ba ki la sei lut ïa u dewïong napoh khyndew.
Hato kane ka don ka jingktah ïa ka mariang? Ym kumba shu theh ïa ka ñut ha madan, kane kan duna bha ka jingsma bad kan ym don ka jingijli ne isih ïa ki khmat namar ba ka jaboh kan don hapoh ka krem dewïong.
Wat haka por kaba kit ruh, la ïakut ba ka JMB kan tap bha ïa ki trok khnang ba kan ym ktah ïa jaka na kaba ki trok ki ïaid.
Kiei ki jingmyntoi ïa ki trai jaka bad ka thañ hi baroh kawei? Haba ngi ieih shrah ïa ki krem dewïong ba la dep khlong, kane ymtang ba ka dei ka jingma ïa ki briew ne ki mrad ïoh ba kin leit hap ha ki thliew cutting ki baheh, hynrei kan ïarap ruh ban pynduh pyndam ïa ka jingsniew jong ka um ha sla khyndew (surface water).
Haba ngi shu ieih ïa ki krem dewïong khlem tap ïa ki, kaba nyngkong eh kaban jia haka por liyur, ka long ba ka um bala kylla umphniang Acid Mine Drainage kaba mih na kine ki krem kan tuid ban pynsniew ïa ki um ha ki wah duid bad ki wah.
Hynrei lada ngi lah ban tap ïa kine ki krem, ka um kan ym mih shuh ban tuid sha madan ban pynsniew ïa ka um ha sla khyndew.
Kan ïada ïa ka jingsniew jong ka um hapoh khyndew Haka por liyur haba ngi ieih ïa ki par dewïong khlem tap, ka um slap ka dap hapoh kine ki krem bad ka siep ne ka ngam shapoh khyndew ban pynsniew ïa ka um kaba don hapoh khyndew (undergraound water).
Da kaba tap ïa ka krem par dewïong, ka um slap kan ym ïoh lad shuh ban ngam shapoh khyndew bad kane kan ïada ïa ka um kaba don hapoh khyndew.
Ka jingpynim biang ïa ka khyndew Kaba khatduh ba kaba kongsan ka long ba ynda ka krem kala dap ïa ka bynta ba hajrong jong ka yn tap da ka dew sboh kaba ki briew kin lah ban pyndonkam ne ban thung dieng thung sieij ha kata ka jaka.
Kane ka dei ka jingïohi jngai jong u ma Dame kaba ngi dei ban ïaroh.
Ka jingïaroh ka leit ruh sha ka dorbar shnong bad u waheh chnong ka shnong Moolamylliang kiba ïohi jngai ïa kaei kaba dei ban leh khnang ban tap noh ïa ki thliew dewïong bad ban ïoh pyndonkam biang ïa kata ka jaka sa shisien pat.
Namar kata ngi dei ban ai ka jingïaroh ïa u ma Damewanhi namar ymtang ba ula ïarap ban weng ïa ka jhep na ka shnong Jowai shipor, hynrei kaba kongsan ka long ba ula lam lynti ha kaba kumno ngin leh ïa ki par dewïong kiba la thylli kiba ki trai par dewïong kila shu ieih shrah kumto khlem leh eiei bad buh ïa kiba bun ha ka jingma.
Ka Madankynsaw Mowkyndeng, Maitchaphrang Mowtyrshiah bad ka Madan Thadmuthlong kila khur jingjop haka Third Division Football- 2nd Adelbert Laloo Memorial Trophy" kaba pyniaid ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haba phai sha ka jingïakhun kaba la long mynta ka sngi ka Madankynsaw Mookyndeng ka la pynliem ïaka Mookaswan Dongwah da 2-1 kol.
Ïaki kol jong ka Madankynsaw Mookyndeng la thep da u Ferdinand Sayoo haka minit kaba 17 bad u Riolanroy Suchiang haka minit kaba 61.
Iaka shikol jong ka Mookaswan Dongwah la thep da u Jeremaiah Biam haka minit kaba 14.
Haka jingïakhun ka Maitchaphrang Mowtyrchiah kala pynliem ïaka Samaro da 3-0 kol bad ïa kine ki kol la thep da u Sambor Tang haka minit kaba 50, u Batskhem Dkhar haka minit kaba 61 bad u Hun Chadap haka minit kaba 72.
Ka jingïakhun kaba khatduh ka Madan Thadmuthlong ka la pynliem kput ïaka Lumpyrdi Ïongpiah da 5-1 kol.
Ïaki kol jong ka Madan Thadmuthlong la thep da u Precious Tang haka minit kaba 13 bad 14, u Manhok Suchiang haka minit kaba 66 bad 67 bad u Sooki Papiah haka minit kaba 74.
Shikol jong ka Lumpyrdi Ïongpiah la thep da u Rimiki Nongrum haka minit kaba 47.
Ka Village Organisation Priang ha ryngkat ka jingiatreilang ka KSU Priang kila pynlong iaka jingai jinghikai halor ka jingktah ka shongkha khynnah haka sngi Nyngkong.
Ha kane ka jingai jinghikai la iashimbynta ka Iooksi PHC, ka Saphai Police Outpost haka jingialang kaba pyniaid ka kong E Sajem president jong ka VO Priang Haba ai jinghikai Dr in-charge jong ka Iooksi PHC Dr Nnartiang u la batai bniah bha ia ki nongshongshnong haba iadei bad shongkha dang khynnah.
Ula ong ruh “lada ngi shongkha dang rit ngin saduh noh ia ka jingkoit jingkhiah ka ba pura bad ngin sa duh shibun ki myntoi kan  ktah ruh ia ka imlang sahlang.
" Kiwei kiwei kiba kren ki kynthup ia u president KSU Priang unit B Sohtun, OC Saphai Police out post, u asst general secretary ka KSU WJHDU Balawantei Suchiang.
U Deputy Commissioner & Chairman Regional Transport Authority, West Jaintia Hills u la pyntip paidbah ba ka Transport Department, Meghalaya ka la ai bor ia ka Regional Transport Authority, West Jaintia Hills District, Jowai ban pyllait Permit Local Taxi 150 tylli naka bynta ki samla bym don kam don jam.
Kino kino kiba kwah ban apply ki lah ban wan buh ia ki application jong ki ha ka office jong u District Transport Officer bud Secretary, Regional Transport Authority, West Jaintia Hills District, Jowai bad ia ki application yn pdiang haduh ka 31 tarik u May, 2022.
Ki jing donkam ki long kumne harum: 1.
Application Form ( lah ban ioh naka office jong u District Transport Officer bad Secretary, Regional Transport Authority, West Jaintia Hills District, Jowai.
) 2 Residential Certificate naka Dorbar Shnong ryngkat bad ka jing pynshisha na uka Block Development Officer.3.
Epic/Voter Id.4.
Unemployment Certificate na Employment Exchange, Labour Department ia kiba lah dep pule/ Self declaration naka bynta bym don kam don jam ia ki ba khlem leit skul.5.
Disability Certificate ia kiba don jing duna ha ki dkhot met.6.
Self-declaration naka bynta bym pat don local taxi ha ka kyrteng jong u/ka.7.
Ka application khlem ki kot ki sla kiba biang yn kyntait noh da ka Regional Transport Authority.8.
Kino kino ki ba ai declaration ba bakla, ka Regional Transport Authority ka lah ban pynduh ne cancel noh ia ka permit jong ki.
la ki application yn sa screen/peit bniah daka Regional Transport Authority bad ia ka list ba la jeid yn sa pynmih ha ka notice board jong ka office u District Transport Officer bad Secretary, Regional Transport Authority, West Jaintia Hills District, Jowai.
Ka Jaintia Students’ Union (JSU) kala rai ban khot da ka jingialang paidbah haka 22 tarik April 2022 haka por 11 baje mynstep ha khmat DC Office halor ka jingsah kut ki ñiut mynta la ar bnai tam ha Iawmusiang, Iawthymme Ladthalaboh, Jowai.
Ka JSU kala rai ban khot iaka jingialangh ban shim iaka sur u paidbah bad ban dawa ruh na ka sorkar ban kit mardor iaki ñiut kiba la lumthup ha Iawmusiang, Iawthymme.
Ka JSU kala ong ba kam lah shah shuh ban shu sngap jar ban shu peit kai iaka ka jinglong jingman ka Iew Iawmusiang nkaba la ijli bad saitmet ban met na ka jinglum thup ki ñiut hadien bala phiel ka Jowai Municipal Board bad JHADC ban lum iaki ñiut kiba mih naki iew ki hat bad ki iing briew.
Ka JSU ka khot ka wer ia baroh ki nongshong iew bad ki paidbah ba kin wan lang sha kane ka jingialang paitbah ha khmat DC office khnang ba ka jingthmu kan long kaba iaid beit iaid ryntih.
Ka Seiñ Kur Dkhar Wapung Circle hynne ka step kala kner iaka lad jingiarap sha kawei longkmie kaba dei ka lanot pluh ding haka haka shnong Tuber Kmaishnong East Jaintia Hills District.
Kane ka jingjia pluh iing jong kane longkmie kala jia haka step 15 tarik u Ïaiong 2022.
Ka Seiñ Kur Dkhar Wapung Circle haka jingialam u Shaniahskhem Dkhar uba long u President ka Seiñ Kur Dkhar Wapung Circle, General Secretary ka Seiñ Kur Dkhar Wapung Circle U Ma Kyrshan Dkhar lem bad kiwei kiwei ki dkhot ka Sein kur Dkhar Wapung Circle kila hiar sha katei ka shnong ban iarap da a song pisa katba ki ioh ei kum ka dak ban kyrshan ia kane ka longiing.
Ha kane ka jingleit ai jingiarap ka kur Dkhar la iadonlang ruh ki nongialam shnong ka Tuber Kmaishnong kaba kynthup ia u Waheh Shnong ma Jiedlang Sana bad kiwei kiwei.
Ka Pasyih Cultural Sports Club, ka Risingsun Mukhla bad ka Nonglatem ki la khur jingjop haka lympung Third Division Football- 2nd Adelbert Laloo Memorial kaba pyniaid ka WJDSA kaba long ha madan Kiang Nangbah Stadium haka sngi ba Ar.
Haba phai sha ka jingiakhun ka Pasyih Cultural Sports Club kala pynliem ïaka Iooksi Youth Welfare da 3-1 kol.
Ia kine ki lai kol ka Pasyih Cultural Sports Club la thep da u Shining Rymbai (9), u Chaniah Dkhar (21) bad u Phem Dkhar (40).
Na kaliang ka Iooksi Youth Welfare la thep da u Tympang Tangliang (75).
Ha kawei pat ka jingiakhun ka Risingsun Mukhla ka la pynliem da 3-1 kol ïaka Mookynphad Mihmyntdu.
Na kaliang Risingsun Mukhla la thep da u Rimi Pyrtuh mar wei ar kol (11, 58) bad u Disfiveboy Nongrum (23).
Iaka shikol jong ka Mookynphad Mihmyntdu la thep da u Arwan Rymbai (61).
Haka jingïakhun kaba khatduh Nonglatem ka la pynliem ïaka Mukhla Umlangshor da 1-0.
Ïa kane ka shikol la thep da u Tommy Lamare haka minit kaba 69.
U Chawamiki Ryngkhlem ula kylla long u namtam bad lam lynti iaka iaka All Jaintia Cricket Association (AJCA) ban khur iaka nam jop kaba 67 run pyrshah iaka South West Khasi Hills (SWKH) haka lympung ialehkai Inter District U-19 Boys Cricket kaba pyniaid da ka Meghalaya Cricket Association (MCA) haka Zone 1 kaba long ha Khliehtyrshi haka sngi ba Ar.
U Chwamiki Ryngkhlem marwei ula kamai 57 run bad ioh khyrwit ruh 5 wicket kaba ai mynsiem iaka kynhun baroh kawei bad ioh iaka namjop kaba bun run.
Ha kane ka jingiakhun da ka jingsynniang u Chwamiki haduh 57 run kala iarap shi katdei eh iaka kynhun ban buh iaka thong kaba 174/10 na ka 35 over.
U Saibormiki Passah ula kamai 28.
Lai ngut ki nongkawang bol ka SWKH kila ioh khyrwit mar 2 wicket bad kine ki kynthup ia u James Clifford Shylla (2/23), Iainehskhem Lyngkhoi (2/28) bad Dawanpynkmen L Rngaid (2/36).
Haba poi ka pali jong ka SWKH ban beh iaka thong kala liem 4 wicket bad kamai tang 20 run.
U Iainehskhem Lyngkhoi ula synniang sha u sup u thiar kamai run ka SWKH 44 run naka 34 ball.
Ka SWKH ha kane ka jingiakhun kala liem lut baroh 10 wicket bad kamai 107 run.
Kum shibynta ban rakhe World No Tobacco week, ka Tep Kyndait Government UP School Tuber Kmaishnong, East Jaintia Hills District kala pynlong ka jingïaid rally ban ïakhun pyrshah ïaka jingdih sikret ne duma.
Ïa kane ka rally la pynlong haka sngi Nyngkong bad la iashimbynta ki khynnah skul bad nonghikai.
La rah lang ïaki jingthoh ryngkat ka jingpyrta ha shilynter ka surok bah National Highway ban pynsngewthuh iaka jingma halor ka jingpyndonkam ban bam bad dih ia u duma.
Manla u snem iaka World Tobacco Day la rakhe ha u bnai Jymmang 31 ha kaba ka pyrthei satlak kala rakhe ia kane ka sngi ban pyrshah ia u duma.
U Riquoma Rq.Laloo haka jingkren ula kyntu jur ïaki khynnah ba kim dei ban ngop haka jingdih bad bam duma namar ka long nongshun jong u briew kumjuh ka jingpang ba shyrkhei tam kaba lah ban dkhat wat ïaka jingim briew bad ka long ruh ka daw jong ka jingpang bampong.
Ka Dorbar Shnong Tympang Iawmusiang kala ai por lai sngi iaka sorkar jylla ban kynriah iaki ñiut kiba la lumthup ha Iawmusiang haka sngi ba Ar.
Katkum ka dorkhat kaba la ai da u waheh shnong Tympang Iawmusiang Ma Ajoy Lywait sha u Deputy Commissioner, West Jaintia Hills ula ong ba ka bor shnong kala dep shong jingialang halor kane ka jingsah kut ki ñiut ha Jowai khamtam ha Iawmusiang kaba la ijli ban peit bad kaba la wanrah iaka jingsma kaba shyrkhei kaba ktah iaka koit ka khiah u briew ba iaid ba ieng manla sngi, ki nongshong iew bad ki khynnah skul kiba iaid lyngba kine ka ñiut.
Ka Dorbar Shong Tympang Iawmusiang kala ai jingmut ban bret biang iaki niut sha ka jaka ba juh bret ha Mynkjai, namar ba kane ka jaka ka dei kaba la pyndonkam la 40 snem bad ha kine ki snem kam shym la don satia kano kano ka jingpang kaba ktah iaka koit ka khiah ki shnong ba marjan.
Kala ong ruh ba kane ka jaka ka don ha ki jaka ba shngain bad ka jngai na ki shnong haba nujor bad ka jingjlong jingman mynta ha Iawmusiang, Jowai kiba ki ñiut na kylleng ki jaka la theh ha Iawmusiang.
Ka bor shnong ka kyrshan iaka sorkar iaka jingpyrshang jong ka ban wad ki lad ki lynti ban wad jaka bret ñiut sha wei, pynban ka jingphiel ka sorkar ban pynlang iaki ñiut na Jowai ka bor shnong kala ai por 3 sngi ban pynkynriah ia baroh ki ñiut na Iawmusiang bad ka bor shnong kala byrthen lada ym lah ban pynkhuid iaki ñiut kan shimda kiwei ki sien jam.
Shuh shuh ka Dorbar Shnong Tympang Iawmusiang kan shong jingialang biang bad ban shim iaka rai bad ka sur kaba mih kalong ban khang ia baroh kawei ka iew.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai April, 2022 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.3.00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.3.00 tyngka shi kilo, katba ia u Khaw Non- NFSA pat yn sam 7.215 kilo shiing- shibnai haka ka dor Die Lang ka ba long Rs.11.77 tyngka shi kilo bad ha ka dor Die Khutia ka ba long Rs.12.34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.1697, lane sha u District Grievances Officer ka East Jaintia Hills District.
Ka Ri Bhoi Cricket Association kala jop da 4 wicket pyrshah iaka Shillong Cricket Association (A) haka Zone 1 jong ka Inter District U-19 Boys Cricket Tournament kaba pynlong da ka Meghalaya Cricket Association (MCA), ha madan Khliehtyrchi haka sngi Nyngkong.
Ka Shillong CA (A) kala khyllem lut baroh 10 wicket bad kamai 117 run, hynrei la hap ban pynduna noh iaka thong sha ka 99 na ka 20 over hadien bala wan pynthud u slap.
Ka Ri Bhoi haba beh iaka thong kala liem 6 wicket haduh ka ball ba khatduh.
Ka Shillong CA (A) kala jop iaka jingkynting pisa bad kala kam trai ban tied shuwa, pynban ki batsman kiba shakhmat jong ka kila khyllem uwei hadien uwei.
U Shavian Blah (11) bad Navin Kumar (24) kila kamai ar dak jingkhien ki nongtied kiba shapdeng.
Ki nongtied kiba khatduh u Charm Marbaniang (16) bad Josiah Wanniang (10 not out) kila synniang sha u sup thiar kamai run ka Shillong.
U Md Siraj Ali ula kylla long u namtam haka jingkawang bol ha kaba ula khyrwit, 4/33 haba 6 overs, bad Banialam 2/26.
Ali’s u nongtied ka Ri Bhoi haba beh iaka thong ula kamai 21 run bad ula khur ruh iaka khusnam player-of-the-match.
Katba, u Banialam 15 not out bad ula khyrwit six bad ka four ha ki ball ba khatduh kaba la biang pura iaka Ri Bhoi ban khur iaka namjop.
Ka Zone 2 ka ban long ha Tura kan sdang naduh ka 20 atrik une u bnai.
Ka lympung ialehkai Table Tennis ba heh tam ha ka ri, katta ka 83rd Senior National Championship la plie ia ka mynta ka lah sngi u Blei ha Multi Purpose Indoor Sports Hall jong ka Sports Authority of India, ba don ha kut ka skul bah pule North Eastern Hills University.
Kongsan ba la leit ban plie ia ka pyrda kane ka lympung bah ialehkai dei u shnongknor ka iing dorbar thawain ka jylla u Bah Metbah Lyngdoh, katba u symbud kongsan dei u Bah Banteidor Lyngdoh  Myntri ba dei khmih ia ka tnat Sports & Youth Affairs bad sakhi lang da kong WAM Booth (MCS) Director Sports & Youth Affairs, nangta u working president bad general secretary ka Meghalaya State Olympic Association u bah John F Kharshiing bad u bah Finely L Pariat, ki nongpyniaid ia kane ka lympung , ki rang bad ki thei ialehkai na ki jylla ka ri bad kiwei kiwei.
Shwa ka jingplie paidbah ia ka pyda kane ka lympung ialehkai u president ka Meghalaya Table Tennis asspociation u Bah RG Lyngdoh, u shim ia ka lad naka bynta ban pynpaw shwa ia ka jingsngew lem sha ka iing ka sem ka jong u samla ialehkai Table Tennis ka jylla Tamil Nadu u Deenadayalan Vishwa, uba la khlad noh  hynnin ka sngi, hadien ba ka kali tourist kaba la wan shaw ia u na kad liengsuin na Guwahati ynda haba ka la poi ha Shangbangla, Ri-Bhoi District, ka la shah tynrah ha kawei ka trok 12 shaka, bad ha kane ka jingjia u Vishwa u la duh ei ia la ka jong ka jingim, katba ki paralok ba ialehkai lang bad u ba la don ha kane ka kali ki la mynsaw.
Kum ka dak jong ka jingkynmaw burom ia ka mynsiem ba la leit noh jong u Vishwa, ka jingialang baroh kawei ka la pynlong ia ka jingsngap jar kaba shi minit.
Haba kren kum u kongsan, u Bah Metbah Lyngdoh u la pdiang sngewbha ia baroh ki rang bad thei ialehkai na baroh ki jylla jong bad pynpaw ruh ia ka jingsngew kmen ba un ioh ban wan ban plie ia ka pyrda kane ka lympung ialehkai.
U Bah Metbah u la pynpaw ruh ia ka khubor sngewlem ba un tip bad iohsngew shaphang ka khubor ka jingkhlad noh ka jong uwei na ki samla ialehkai table tennis ka jylla Tamil Nadu, hadien ka jingiatakhuh kali kaba la jia hynnin ka sngi u Blei ha Shangbangla, Ri Bhoi District.
Naka liang u Myntri ba dei khmih ia ka tnat Sports & Youth Affairs u Bah Banteidor Lyngdoh, u ruh u la ieng ban pdiang sngewbha ia baroh ki nongwan iashim bynta sha kane ka lympung ialehkai bad bynrap ba ha kine ki lai snem shiteng ka sorkar jylla ka thrang  ban kyntiew ia ka kam ialehkai ha ka jylla bad dei halor kane ka nongrim ba ka sorkar ka la shim ha ka ia ka jingkit khlieh ban wan shakhmat ban noh ia ka jingiarap pisa sha ka MTTA ban lah ha kaban wanrah naka bynta ban pynlong ia kane ka lympung ialehkai ha kane ka jylla.
Nalor katta u bah Banteidor u pyntip ruh ba ka sorkar jylla lyngba ka tnat sports kan khreh ban pynlong biang ruh ia ka lympung bah ialehkai ba heh tam ha ka jylla ka Meghalaya Games ba la dep ban pynkhi im biang ia ka ha u snem 2019 bad mynta ka kynti kane ka lympung kan long ha ka taiew ba nyngkong jong u bnai Jymmang bad ha u Risaw-Naiwieng mynta ka snem  ka sorkar jylla ryngkat bad ka MSOA kan pynlong ia ka lympung bhah ialehkai North East Olympic Games 2022, baroh kine ki dei kum shi bynta ka jingrakhe ia ka lyngkhuh snem ba 50 ka jingioh jylla ba pura.
Ka Mawsiang FC Nongkhroh bad ka Pateinki Sabah kila khur jingjop haka jingiakhun Third Division Football- ka 2nd Adelbert Laloo Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Kane ka namjop ka Mawsiang FC Nongkhroh kala wan pyrshah Iong I Dahi da 4-3 kol, ka Pateinki Sabah kala pynliem 2-0 iaka Khliehmyntdu Neinchong.
Kawei pat ka jingiakhun hadpdeng ka Saindur Mihmyntdu pyrshah iaka Khliehmuchut Shangpung kala wai da kaba iakhaid mar 2-2 kol.
Haba phai sha ka jingiakhun ka Mawsiang pyrshah Iong I Dahi, ka Mawsiang FC kala la tam lypa sha khmat da 3 kol haka kylla step.
Ia kine ki kol la thep da u Pyndapbiang Myrboh (5), Desiders Pyrtuh (18) bad u Rio Myrboh (45).
U Myrboh ula thep ruh iaka kol kaba saw haka mint 79 kaba dei artad ka kol jop.
Na kaliang ka Iong I Dahi FC haka kylla miet kala ioh thep lai kol lyngba u Confirm Sana (55), Stingbha Dkhar (67) bad Denis Lyngdoh (75).
Haka jingiakhun ka Pateinki Sabah pyrshah Khliehmyntdu Neinchnong, baroh ar tylli kine ki kol ka Pateinki Sabah kala thep haka kylla step lyngba u Lakhon Dkhar (18) bad u Trei Shylla (41).
Haba phai pat sha ka jingiakhun ka Saindur Mihmyntdu pyrshah iaka Khliehmuchut Shangpung, ka jingiakhun hadpeng kine ki arliang mamla kala long kaba iakhaid bha bad kila ia tynjuh bor mar kylliang ban ioh thep kol.
Dei haka kylla miet ba kine ki ar liang mamla kila ioh ban pynkhih iaka jar.
Iaka kol kaba nyngkong thep da ka Khliehmuchut lyngba u Arwan Phadong (48) bad kane ka kol kala neh haduh bala jan wai ka por iakhun.
Ka Saindur Mihmyntdu hadien ka jingshah tam da shikol kala pyrshang har rukom ki jingpyrshang ban ioh pynphai bad dei tad haduh ka minit kaba 74 kala ioh ban tan kylla iaka jingiakhun lyngba u Damon Rymbai (74) bad tang hapoh ar minit kaka ioh ban ban sa shikol lyngba u Azariah Lamare (76).
Hynrei kane ka kol kam shym la neh slem bad tang hapoh shi minit bala iaid biang ka jingiakhun, ka Khliehmuchut kala ioh ban pynphai kylla lyngba u Elizer Suiam (77) uba la pynbuh bha dalade iaka bol bad ula khyrwit iaka kol kaba u nongap kol ka Saindur um lah satia ban kyrda.
Ka Pyrem ymtang ba ka dei ka jingkut jong ka tlang bad tyrkhong bad ba daitthah, hynrei ka dei ruh ka jingsdang kaba thymmai.
Haka jingshisha ka Pyrem ka long kum ka snem thymmai hi ïa ki riewlum trai shnong kiba im da ka rep ka riang.
Ka jingkylla jong ka aïom ka ktah ruh ïa ki briew ha kiba bun ki liang bad kumjuh ïaka jingim jong ki hi baroh kawei.
Namar ba ka jingim jong ki ka tyllun sawdong jong ka rep ka riang, wat ki jinglehkmen ne ki jingpyndonburom jong ki shong katkum u jingthung uba kongsan uba ki rep.
Ka rukom jong ki Pnar bad ki War jong ka distrik Jaiñtia ka dei ban pyndonburom ïa ka jingwan jong kane ka aïom da ki sur bad da ka jingkmen.
Naka bynta jong ki nongrep ka Pyrem ka dei ka por ban ai ka nguh ka dem ïa U Tre Kirod bad ka Bei Ramaw bad ban buh ka duwai ka phirat naka bynta ban ïoh ka jingïoh ot kaba dap pura.
Na ka bynta ban pdiang ïa ka aïom bad ban duwai ban nguh ïa U Nongthaw bad ïa ka Bei Ramaw, ki Pnar ki pyndonburom da ka Chad sukara, ki Khasi da ka Shad Suk Mynsiem bad ki War Jaiñtia pat da ka Rong Kusi.
Kane ka taïew ba la lah bad ka taïew kaban sa wan ka dei ka taïew kaba ki Raij bad ki shnong ki pyndonburom bad lehkmen ïa ka jingwan jong ka Pyrem ha ki shnong kiba pher bapher kiba ki don.
Ki Raij kum ka Mukhla, ka shnong Khliehtyrshi bad kiwei pat kila pyndep ïa ka Chad Sukra jong ki, katba ki raid kum ka Ialong kin sa pynlong ïa ka Chad Sukra bad ka Noh Sakyriat jong ki ha ka 25 tarik jong une u bnai.
Mynta ka sngi ka Seiñraij Shnong Sabahmuswang kala pynlong ïa ka Chad Sukkara ha ka madan shnong ha kaba u paid byllien ula wan ban ïashim bynta.
Kane ka jinglehkmen ka dei ruh ka kabu ïa ki khun samla jong ka shnong ba kin pyni ïala ka rukom shad tynrai jong ki ha ki khor ki khriam kiba itynnad kiba ki phong.
Ki jingshad tynrai kiba la pyninam mynta ka sngi ki long kum ka chad nongrep, ka chad rwai Chad pliang 12 ngut, chad pliang 4 ngut, chad pliang 2 ngut bad kiwei pat ki rukom shad tynrai kiba u mynbarim ula buh pateng.
La ïoh ruh ïa ka chadpliang naka Seinraij Shnong Sabahmuswang.
Ki khun samla kila pynpaw pyrthei ruh ïala ka sap ka phong da kaba rwai ha ryngkat ki jingtem da ki tiar tem tynrai kumba la pynmyllien uba rim.
Ha ka jinglehkmen Chad Sukara jong ka Seiñraij Shnong Sabahmuswang la ïoh ruh ïa ka jingkren na u Wailadmiki Shylla uba long MLA jong ka thain, u Brightstar Chyrmang MDC, u Puramon Kynjing Daloi ka elaka Jowai, u Helping Phawa uba mihkhmat ïa ka Raij Tuber, Rijan Kyndait Secretary Shnong, u Phawa, Telme Phawa, u Dr.H.H.Mohrmen u nongtreimon sngewbha bad kiwei kiwei.
Ïa ka jingïalang la pynïaid da u Carlin Phawa uba long u President ka Seiñ Raij Shnong Sabahmuswang.
Photo Credit: Leeno Shilla.
Ka Ophis jong ka Sub-Divisional Officer (Supply), i/c Amlarem Civil Sub-Division ka la pyntip paidbah ba ka Meghalaya State Consumer Disputes Redressal Commission (State Commission) bad ka District Consumer Disputes Redressal Commission ki long kiba treikam pura.
Kumta lada don kino kino ki jingujor ha kaba ia dei bad ki marbam mardih ki lah ban ujor ha kitei ki ophis.
Ki nongthied nongpet (Consumer) ki lah ruh ban ai jingujor lyngba ka Online platform kaba kyrteng “edaakhil" ha.
Shi sngi shwa ba ka jylla Meghalaya kan khreh ban plie noh iaka pyrda ka lympung ialehkai 83rd  Senior National Table Tennis Championship, pynban la ioh pdiang shwa iaka khubor kaba sngewsih, hadien ba uwei na ki rang ialehkai Table Tennis ba dei napoh ka jylla Tamil Nadu u la khlad noh bad lai ngut kiwei pat ki la mynsaw, hadien ba kila ngat noh ha ka apot jong ka jingiatakhuh kali, kaba la jia ha Shangbala, Ri Bhoi District.
Une u nongialehkai ka Tamil Nadu u dei u Deenadayalan Vishwa.
Kane ka jingjia ka la jia, hadien ba u Vishwa lem bad ki paralok ki jong u, ki dang thmu ban wan kiew shane sha ka nongbah Shillong khnang ban ioh ban mihkhmat ia la ka jylla ha kane ka lumpung bah, ban sdang iaka naduh lashai ka sngi.
Kat kum ka kyrwoh jong ka Meghalaya Table tennis association, kane ka jingjia ka la jia ha ka por 1:50 baje nohphai sngi, hadien ba u Vishwa bad lai ngut kiwei pat ki dang shong da kawei ka kali tourist kaba la leit shaw ia ki na kad liengsuin na Guwahati.
Ha ka khyllipmat ba ki la poi ha Shangbangla, la ong ba kawei ka trok 12 shaka, ka la sam lyngba beit iaka surok (divider) bad dain ka tynrah beit ia kane ka kali tourist kaba la don u Vishwa bad ki paralok ki jong u.
Hadien kane, mar mar ia kine baroh kiba mynsaw la pynkit noh shwa ha Nongpoh Civil Hospital, ha kaba u Vishwa la ong ba u la khlad noh shwa ban poi ha kane ka jaka ai jingsumar, katba ia ki paralok ki jong u la wan ban pynkit noh pat sha NEIGRIHMS, Shillong.
La iathuh ba kine ki lai ngut kila lait na ka jingma bad ba ki dang don hapdeng ka jingsumar ha kane ka jaka.
Ki kmie ki kpa u Vishwa kin wanpoi lashai ka sngi ha Nongpoh ban wan ban shimti ia ka met u khun u jong ki bad naka liang ka Meghalaya Table Tennis Association kaba dei ka nongpynlong ia kane ka lympung ialehkai ha la ka jylla, ka la pynbiang ruh ia la ki dkhot ban don ha Nongpoh ban iarap ha kaban synran lang iaka kmie bad kpa u Vishwa ban kit noh sha ka iing ka sem khnang ban ioih ban pyndep iaka lehniam leh rukom kaba khatduh.
Na ka liang ka MTTA lyngba u Bruce P Marak bad u Chiranjib Choudhury ba dei Vice President bad Secretary ki  phah ia u kyrwoh sngewlem sha ka synjuk ialehkai Table Tennis ka Tamil Nadu bad kumjuh sha ka iing ka sem u Vishwa, uba dei uwei na ki nongialehkai uba la sdang ban khie bad san bha ha ka jingim bad khreh ban paw bad tyngshain bha na ka bynta ka jylla bad ia ka ri.
U slap ba jur ha ryngkat ka ‘er iong kaba jur kila khyrwit tyngeh hynne ka shiteng synia haka por kumba 1 baje eiei mynstep bad kala wanrah ka jingjulor iaki dieng, ki iing sher dara bad ki post bording elektrik ha Jowai.
Kane ka jingjia kala jia ha Lad Loomkyrwiang ne ha Loom Mooliksoo, Iawmusiang bad kiwei kiwei ki jaka.
Ka lyer kaba jur bha kala syllad ha kiba bun jaka ha Jylla ryngkar bad u phria ha Khasi Jaintia bad Garo Hills.
La sakhi ba ka lyer kala pynjlor ne jynrat iaki dieng kiba heh, ki post elektrik kaba la wanrah iaka jingduh bording katto katne jaka ha sor Jowai haka sngi U Blei.
Haduh bala thoh iaka khubor ym don kano kano ka jingjia sngewsih.
Ka Seiñ Kynjei FC kala jop da 3-0 kol pyrshah iaka LMK FC haka sngi sdang ka 7 Aside Knock Out Football Tournament kaba pyniaid da ka Sports & Games Committee jong ka shnong Panaliar kaba long ha madan ialehkai ka Panaliar haka sngi Saitjain.
Shuwa ka ban sdang ka jingïakhun kala don ka jingïalang lyngkot ba la pynïaid da u Owaker Pasweth Chairman S&G Committee bad ka nguh Blei na u Tista Paswet.
U Waheh shnong ka Panaliar u Riquoma Rq.Laloo haka jingkren ula ong kino kino ki jait jingïalehkai ki long kiba donkam namar ki ïarap bad pynïoh ha u briew ïaka jingkoit jingkhiah.
Ula kitbok kitrwiang bad ai mynsiem ïa baroh ki kynhyn ban don ka mynsiem ïalehkai haba ki don ha madan khnang ba ka jingïalehkai kan long kaba itynnad.
U Justice Lyngdoh Waheh shnong Rymbai uba long u kongsan haka jingkren ula ïaroh ïaka shnong Panaliar kaba la pynlong ïa kiba bun ki jingïalehkai.
Ula pynkynmaw ba haki snem kiba mynshwa ula juh ïashim bynta bad ka shnong Panaliar haka Bamphalar bad kane ka pyni ïaka jingïeid ka shnong Panaliar ïa u kumba ma u ruh u ïeid ïaka shnong Panaliar.
La ïadonlang ruh u General Secretary ka shnong u Careme Phawa, u Treasurer u Jait dao Sumer bad kiwei kiwei ki nongkitkam shnong.
Ïaka jingïalang la pynkut da ki kyntien ai khublei na u Sienmitre Sumer, Secretary, S&G Committee Panaliar.
Haba phai sha ka jingïalehkai ka Seiñ Kynjei ka la pynliem ïaka LMK FC da 3-0 kol.
Ïa kine ki kol la thep da u Deimon Shullai (OG), u Raplangki Marboh bad u Dashngaiñ Sukhlaiñ.
Ki nongrep kiba hap hapoh ki kynhun bala khot ki Agroecology Learning Circle (ALC) kiba wan na ki shnong bapher bapher hapoh ka distrik West Jañtia hills kila wan ban ïashim bynta haka jingïapyninam symbai kaba la pynlong da ka SURE ryngkat bad ka NESFAS kaba la long mynta ka sngi haka shnong Sohmynting haka sngi Saitjain.
Ha kane ka sngi kumba 56 jait ki symbai la wan rah da ki nongrep na ka shnong Sohmynting, 55 naka Community Seed Bank na ka shnong Mulum, na ka ALC na ka shnong Lumtrep kala wan rah 18 jait ki symbai, ka ALC na Larnai 11 jait bad Ksehrynchang 12 jait.
Ha ka jingkren lamkhmat u Rev.Dr.HH Mohrmen secretary ka SURE ula pynkynmaw ba ka pyrthei mynta ka ïakren shaphang kata ka organic farming pynban kane ka rukom rep ka dei kaba la don lypa ha ngi kumba la hikai da ki longshuwa jong ngi.
Ula ong ba ka sorkar kala dei ban thaw polisi ba haka jaka ba ngin ong ba ngin sdang rep organic ngin ong ba ngi nangpynkhlañ ïa la rukom rep tynrai jong ngi.
Ka rep tynrai ka dei ka spah kaba u longshuwa ula buh lypa ïa ngi bad ka por kala dei ba ngin phai dien biang sha kane ka jingstad tynrai.
U Ebor Langshiang uba long ruh research scholar kumjuh u Assistant Secretary jong ka Dorbar Shnong Sohmynting ula ïathuh shaphang ka spah ka mariang lyngba ki mar rep bad ki jhur khlaw kiba U Blei Trai Kynrad ula buh kyrpang ha ka shnong Sohmynting.
Ula pynkynmaw ruh ba ka shnong Sohmynting ka don ïa ki jingthung kiba pawnam kiba mih na kane ka shnong kum ka Sohphlang bad u Sohlah Sohmynting bad ki soh kum u Salyngkiah kiba ki khot mynshuwa kum u Sohmynting.
U Pius Rani uba long u Executive Director jong ka NESFAS ula ong ba ba u sngewkmen bad ha une u snem ka NESFAS kala dap artad shiphew snem ka rta naduh ba la seng ïa ka bad ba kala nangkiew bad nangïaid shaphrang ha ka jingshakri jong ka ïa u paidbah nongrep jong ka jylla.
Ula pynkynmaw ruh ba kane ka projek kaba kyrteng ka “Empowering Indigenous Community through Agroecology Learning Circle, for resilient, integrated and innovative natural resource management," la bei pisa da ka World Bank lyngba ka jingkhmih jong ka Meghalaya Basin Management Agency.
Ula ong ruh ba ki ALC ki dei ki rynsan ha kaba ki nongrep kin ïakynduh bad ïamir jingmut ban nangpynkhlañ ïa ka rep tynrai hapoh ki shnong ki thaw.
Haka jingkren pdiang u Ma Mynjurlang Langdoh Pyrtuh uba long u General Secretary ka Dorbar Shnong Sohmynting ula ong ka shnong Sohmynting ka long kaba riewspah haka spah mariang ha kaba kala don lai tylli ki khlaw kyntang hapoh ka shnong kum ka khlaw Langdoh ka kur Pyrtuh, ka khlaw Kyntang ka kur Kyndait bad ka jong ka Kur Langshiang.
Ki nongrep kiba la ai jingkren ha kane ka jingïalang ki dei ka nong Nesly Shadap naka ALC naka shnong Larnai kaba la kren shaphang ka sboh wieh, ka kong Wanpoiri Shadap naka ALC naka shnong Lumtrep kaba la kren shaphang ka rukom rep Sying, ki jingeh kiba ki ïakynduh bad kumno ba ki jop ïa kine ki jingeh.
Ka kong Roomika Pyrtuh naka ALC naka shnong Sohmynting kala kren shaphang ka rukom rep Sohphlang bad ka kong Rihun Sungoh naka ALC na Ksehrynchang kala kren shaphang ka rukom rep shriew saw.
Naka liang jong ka SURE la ïa ka jingkren na u samla Waiphangki Shadap.
Ki ALC kiba napoh ka cluster kiba la ïadonlang hangne ki dei 6 tylli na Sohmynting, Ksehrynshang 4 tylli, Lumtrep 2 tylli bad na Larnai 2 tylli.
Kiwei pat ki ALC kiba la wan ban ïashim bynta ha kane ka sngi ki dei ka ALC na ka shnong Mukhap, Iooksi bad kumjuh ki Community Facilitators na ki 20 tylli ki shnong kila ïadon ryngkat ha kane ka jingïalang.
Khnang ba ïasam lem ïa ka khubor shaping kane ka projek la khot lang ruh ïa ki Village Organiser na ki shnong ba marjan kum na ka shnong Lumkhudung, na Phlongingkhaw.
Ha kane ka sngi la ïadon lang ruh ki nonghikai bad ki khynnah skul na ka Demthring Presbyterian Sedcondary School bad kum ruh ki khynnah bad nonghikai na ka Secondary School ka Sohmynting.
Ka Jaintia Students’ Movement (JSM) Western Region haka sngi Saitjain kala jied bad pynskhem iaki nongkitkam thymmai jong ka JSM Thadlaskein Circle haka jingialang kaba long ha Orchid Thadlaskein.
La jied president ia u Gevanroy Suchiang, vice president Kampher Phawa, general secretary Michael Talang, assistant secretary Pynyoladmiki Dhar, organising secretary Syiemki Supuh, finance secretary Kynmo Phawa, sport secretary Heihokmi Phawa, assiatant finance secretary Phinku Shylla, publicity secretary Rimi Phawa bad discipline secretary Paulus Syad.
La jied ruh 6ngut ki executive committee jong kane ka circle.
La pynskhem ia kine ki dkhot da u chief organising secretary ka JSM Western Region u PS Phawa.
Ka kynhun ialehkai ka Lumbhahdakha Wahiajer, Pammanik kila jop bun kol haka jingiakhun pyrshah iaka Mookaswan Dongnein bad ka Tpeppale, katba ka Catholic Youth Mihmyntdu kala jop iaka Mupliang haka jingiakhun Third Division Football Tournament jong ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Ka Catholic Youth Mihmyntdu kala jop 2-0 kol iaka Mupliang.
Ia kine ki kol la thep da u Pyniaid Shadap (45) bad Firsterborn Talang (53).
Kawei pat ka jingiakhun hadpeng ka Pammanik pyrshah iaka Tpeppale, ka Pammanik kala jop da 4-2 kol.
Ki kol ka Pammanik la thep da u Emlang Pakma (8, 14) sa mar shikol da Heilangki Suchiang (16) bad u Dawan Pakma (33).
Na kaliang ka Tpeppale la thep da u Wansani Pakma (22) bad Redulent Challam (26).
Ha ka jingiakhun kaba khatduh jong ka sngi ka Lumbhahdakha Wahiajer kala jop 6-0 kol pyrshah iaka Mookaswan Dongnein.
Ha kane ka jingiakhun ka Lumbhahdakha kala ñion ha baroh ki liang iaka Mookaswan naduh ba sdang haduh ba kut ka jingiakhun.
Ia kine ki 6 kol ka Lumbhahdakha la tyhep mar ar kol la thep da u Heimonmi Dkhar (13, 70), Gideon Mukhim (34, 60) bad mar shikol la thep da u Clever Lyngdoh (39) bad Kamwamut Pakem (80+2).
Ka Khasi Students’ Union (KSU) kala ong ba tang hadien ba jaw u slap malu mala baroh kawei ka thain Narpuh kaba hap ha East Jaintia Hills District kala hap ban mad iaka jingduh light kaba la neh da ki taiew.
U Sanatomba Bamon general secretary KSU Narpuh Circle, ula ong “Ngi la sakhi iaka jinglip light namar ka jingjur palat u slap bad lyer ha kine ki khyndiat sngi, phewse kaba phylla pat ha kawei ka liang tang shu hap slap malu mala ka Light ruh kala shu lip hi.
" “Tip na kaei ka daw kaba pynlong kumtei haba tang shu jaw slap ka light ruh ka duh la ka duh.
Ka jingbymbiang ka jingioh bording sha ki thaiñ Narpuh ka la iai bteng man u snem," la ong u Bamon.
Ka KSU kala ong ba ka jinglip ka bording ka jia ruh haka por ialeh exam ki khynnah school.
“Ka jingshah iehbeiñ bad shah leh shilliang ka thaiñ Narpuh haka sorkar.
Ki nongmihkhmat naduh MDC, MLA bad MP kim juh kren eiei halor ka jingbymioh bording bad kiwei kiwei ki lad pynroi jong kane thaiñ," la ong u shuh shuh une u nongialam ka KSU Ki paidbah hap siew la ka siew thik pa thik iaka bill light, mombati, umphniang sharak bad kiba duna ka ioh ka kot kila shah ktah shaba palat.
Ka KSU kala kyntu iaka sorkar, MeECL ban pynbiang bording ha baroh kawei ka thain kumba pynbiang ka sorkar ia ki karkhana kiba don ha kane ka thain kiba hapdeng u lapbah lapsan, ki karkhana ki thaba khrek.
Ka Meghalaya State Government Employees Federation (MSGEF), Jaiñtia Hills Unit haka janmiet sngi Palei kala pynhap pyrda noh ïaka jingïakop ïalehkai kaba tip kum ka “9th U Kiang Nangbah Indoor Games Competition".
Ïaka jingïakop la wan ban pynhap pyrda da u District Agriculture Officer, West Jaintia Hills District u Ma D.Pyrbot haka jingdonlang u District Sports Officer ka West Jaintia Hills District u Ma Khroobok Passah, u AH & Veterinary Officer, West Jaintia Hills District u Dr.D.I.Kjam.
Hashwa ka jingïakop la pynlong ka jingïalang lyngkot ba la pynïaid da u president ka MSGEF u Ma H.Mohrmen katba u Ma T.Laloo Secretary Indoor MSGEF haba kut ka jingïalang ula ai ki kyntien khublei.
Ïaki jingïakop ïalehkai la pynlong haki ar jaka ha Ground floor DC Office, Jowai kaba la pynlong ïaka jingïakop carrom katba ka jingïakop Badminton la pynlong ha Indoor Sports Hall ka Seiñraij Jowai kaba ha Tpeppale, Jowai.
Haba phai sha ki jingïakop Badminton Men’s Double final u Inar Kyndiah bad Roskil Challam na ka tnat PHE ki la pynliem ïa u Dr.Peterson L.Lamare bad Rimilan Passah kiba ka tnat DM&HO.Haka jingïakop Men’s Single u Dr.Peterson L.Lamare na ka tnat DM&HO ula pynliem ïa u Da-u-ru Laloo na ka tnat PWD.Haka jingïakop ialehkai carrom Men’s Double u Satisfyme Dkhar bad u Bashanbor Dkhar na ka KNGC ki la pynliem ïa u Holywell Dhar bad George Hamilton Kungte na ka tnat DIPR.Haka jingïakop carrom board Men’s Single u Carmel Kharbihkhiew na ka tnat Statistic ula pynliem ïa u Holywell Dhar na ka tnat DIPR.Hadien ka jingïakop la sam ruh ïaki khusnam sha ki kynhun nongjop baroh.
Ngi ki bahaiing hasem jong i (L) Walter Paul Lyngdoh, 39 snem ka ryta, ba shong ba sah ha Mawlai Kyntonmassar, Block B, ngi ai ka nguh ka dem ia u Blei Trai Kynrad uba la don ryngkat bad kynpham ia ngi haka jingduh noh ka jong ngi ia u khun haka 9 tarik u Iaiong, 2022.
Ngi kwah ruh ban pynpaw iaka jingsngewnguh ia kito baroh kiba la iadon bynta lang ha kane ka jingjia ba sngewsih ha kaba u lyoh u la wan ban kah kyndit kynsan iaka ing ka sem jong ngi kiba ngim lah khlem da jer kyrteng, kiba kynthup naduh :- Ka jingiadon lang ryngkat jong phi ka ai mynsiem bad pyntngen ia ngi, ngim lah ban siew kylliang ia ki jinglehbha jong phi baroh, to u Blei un nang iai thehsei ki jingkyrkhu halor jong phi iwei pa iwei ha baroh ki liang.
Kiba burom bad sngewnguh shikatdei eh.
Ka ding kaba klang jur kynsan kynsan hynne ka step sngi Thohdieng kaba la bam shngiam iaka iing haka shnong Tuber Kmaishnong, East Jaintia Hills District.
Kane ka jingjia pluh ding kala jia haka por 3:30-4 baje mynstep haka por ba don u slap bad ka lyer u jur ha kane ka shnong.
Ha kane ka jingjia kam don kano kano ka jingjia ba sngewsih.
Kane ka iing ka dei jong ka kong Duhka Dkhar ka iing kaba sah khynnah hadien ka jingkhlad noh ka kmie bad kane ka jingjia kala nang ktah shuh shuh ia kane longïin.
U waheh shnong Tuber Kmaishnong u ma Jiedlang Sana ula shimkhia ban pyntip sha ka Fire Service jong ka Ladrymbai, hynrei ka jingjur ka lyer ka nang pynjur iaka jingklang ka ding.
Ki paidbah ruh kila mih ban pynioh iaka jingiarap hynrei kim lah leh eiei.
Ka bor shnong kan shong jingialang kyrkieh mynta ka sngi ban wad ki lad ki lynti ban pynioh jingiarap ba shipor ia kane ka iing, la ong Micky Lyngdoh general secretary Tuber Kmaishnong.
Ka Dorbar Shnong Tympang-Iawmusiang, Jowai ryngkat ka Tympang Club, Jowai kila rai ba ha kane ka kynti kin pynlong da ka Common Platform ia ki kyrtong ki ban ia leh ia ka General Election sha ka 2-Jowai LA Constituency.
Ia kane ka jingialap paidbah la pynbeit ban pynlong haka 16.02.2023, ha ka por 7:00 p.
m.
ha Tympang Club Hall.
Ka khubor na ka dorbar shnong Tympang kala ong ba la shim ia kane ka rai hadien ba la dep shong pyrkhat sani bha ha kaba la sngew khnang ba kan nym ktah palat ia ka por ki nongshongshnong khamtam kum kiba shong ha kane ka jaka kaba long mar pdeng ka sor Jowai ngi kwah ban pyndonburom ia ka rukom synshar paidbah (Celebration of Democracy) da kaba ioh jingshai na ka jingiatai/jingkren ki kyrtong/party na ka juh ka rynsan kan long kaba myntoi ia ngi.
Kumta la pynbeit bad la shim ia ka rai ba ka bha ban pynlong da ka Common Platform bad ba yn lah ban pyndep ha ka shi sngi/miet ia kane ka kam.
Na ka liang ka Dorbar Shnong ryngkat ka Tympang Club ki buh ruh ia ki kyndon kumne harum: Kumjuh ruh ia ki jinglut baroh na ka bynta kane ka Common Platform yn pynlut na ka Fund ka Shnong bad ka Club.
Ka Khasi Students’ Union Jowai Circle haka sngi Balang kala synniang da ki mawblok bad ka dewbilat sha kawei ka lanot pluh iing haka shnong Moodymmai, West Jaintia Hills District.
Kane ka jingjia pluh iing kala jia haka miet 22 tarik Naiwieng 2022, kaba la wanrah ruh iaka jingjia ba sngewsih kaba wanrah iaka jingiap ki ar ngut ki khynnah.
Kum ka dak ban sngewlem bad ban iarap ia kane ka iing ka KSU kala ai da u mawblok bad dewbilat khnang ba kane ka longing kan ioh ban shna iaka iing ban shong ban sah.
Ha kane ka jingleit ai jingiarap ka KSU la iadonlang u Binos Syngkon president Modymmai Unit, Chanbor War vice-president WJHDU, Ioanis Suchiang president KSU Jowai Circle, Phraki Hawni Thubru general secretary Jowai Circle, Phrangki Papang finance Secretary nalor kiwei.
Ka Dorbar Kur Phyllei Langbang Langwar Wet Nowa kan long ia ka haka 28 tarik Kyllalyngkot (January) 2023 ha Shangpung Pohshnong, West Jaintia Hills District ha ka por 10.00 am.
Ha kane ka sngi ka dorbar kur jong kine ki san kur kan pynkup burom ruh iaki samla kiba pass bha na ka kur Phyllei Langbang Langwar Wet Nowa.
Kane ka jingpynkup burom ka long na ka bynta kito ki samla kiba pass bha ha u snem 2022 haka SSLC & HSSLC kiba ioh mark 75% shaneng, Degree & Master degree 70% shaneng.
U general secretary ka kur ma D Langbang ula kyntu iaki khun samla jong ka kur Phyllei Langbang Langwar Wet Nowa ban pynpoi iaki mark sheet bad ki certificate ha shwa ka 27th January 2023.
Ia ki jingtip ba khambniah lah ban phone ha u president W Phyllei (8768635833) bad Secretary D Langbang (6033090332).
Na kaliang ka seng kur ki nongialam ka Kur Phyllei Langbang Langwar Wet Nowa ka khot bad wer ia baroh ki para kur ban wan sha kane ka dorbar kur khnang ba ka dorbar bad ki kam ka kur kin long kiba jop.
Ka Synjuk Waheh Shnong East Jaintia Hills District kala buh da ki kyndon iaki candidate ban iakhun iaka election MLA sha ka iing dorbar thaw aiñ ka Jylla na ka bynta ban pynneh iaka shongsuk shongsain bad ban pynlong iaka election kaba khuid kaba suba.
Ka East Jaintia Hills District ka don ar tylli ki constituency bad kine ki kynthup iaka 5 Sutnga Saipung Constituency bad ka 6 Khliehriat Constituency.
U President bad General Secretary ka Synjuk ba kynthup ia u Ma Hambertus Nongtdu bad u Ma Jespar Bareh kila ong ba ia kane ka rai ka synjuk kala shim haka jingialang kaba long haka 23 tarik une u bnai Kyllalyngkot bad la kyntu ia baroh ki candidate ban iatreilang bad kqa synjuk khnang ban iaid beit iaid ryntih ka kam ialap elekshon.
Kine harum ki kyndon: Ka synjuk ka kyrpad iaki Dorbar Shnong baroh hapoh jong ka East Jaintia Hills District ban pyntrei kam ia kitei ki kyndon ba la kdew haneng hapoh jong ki shnong ki thaw jong ki.
La kyrpad ruh ia baroh ki candidate ha baroh artylli ki Assembly Constituency jong ka East Jaintia Hills District ban iatreilang bad ka synjuk bad ki Dorbar Shnong hapoh ka East Jaintia Hills District, da kaba bud beit bud ryntih ia kitei ki kyndon jong ka seng, kiba la kdew haneng.
Nalor kine ki kyndon, ka synjuk kam khang iaki bor shnong ban buh iaki kyndon katkum ka rukom pyniaid shnong kiba wanrah iaka miat ka bha ka shnong.
Ka Dorbar Shnong Lion Mission Compound, Jowai kan long sa kawei pat ka shnong kaba buh kyndon iaki candidate ka Jowai Constituency haka por ba ki wan ialap election hapoh pud u ang ka shnong.
Kine harum ki long ki kyndon bala buh kaba u kyrtong u dei ban leh bad ym bit ban leh haka por ialap elekshon: Ka Dorbar Chnong Lion Mission Compound, Jowai ka appeal ia baroh ban ia trei lang bad ban bud ia ki aiñ ki kyndon khnang ba ka jingthmu jong ka Shnong kan wanrah ia ka shongsuk shong saiñ bad la mana ruh kino kino kiba ialeh pyrshah ia kine ki kyndon un pynshitom katkum ka aiñ.
Kum shibynta ban rakhe iaka sngi kyrpang ki nongthep vote, 13 th National Voters Day, 2023,  ka Office u Deputy Commissioner (Elections), East Jaintia Hills District, Khliehriat haka sngi ba Balang kala pynlong iaka Cycle Rally ban pynsngewthuh bad ban pynshlur iaki nongshong shnong khamtam iaki nongthep vote thymmai ban shimbynta haka jingthep vote ne ka election.
Ia kane ka rally la kaweh lama da u Additional Deputy Commissioner, East Jaintia Hills District, Khliehriat Bah A.Nongbri na Lad Sohkymphor bad la pynkut iaka rally ha ophis Deputy Commissioner’s Office, Khliehriat.
U Bah A Nongbri haba kren ula ong ba ka vote ka dei ka hok jong uwei pa uwei u nongshong shnong bad kum ki nongthep vote dei ban kiar na ka jingshim pisa ne bam pisa ban thep iaka vote.
Ula ong ban thep iaka vote dei ban puson bad pyrkhat bha namar ka shi vote kadei ka atiar ban pynim iaka synshar paidbah.
Haba kren shuh shuh halor ka ka phang jong ka National Voters Day 2023 “Nothing Like Voting, I Vote for Sure", ula ong ba ki nongshong shnong ki dei ban shimbynta shitrhem haka election bad kyntu ia baroh ban pynsngewthuh iaka jingkordor ka vote bad ban pynshlur ia kiba la biang ka rta ban shimbynta haka election ka ban long ha jylla haka 27 tarik Rymphang.
La sam ruh iaki certificate sha baroh kiba shimbynta ha kane ka jingniah cycle da u Additional Deputy Commissioner, East Jaintia Hills District, Khliehriat, U ma J Shylla,.
Ka West Jaintia Hills District kala snohktilang bad ka ri baroh kawei ban rakhe iaka 13th National Voters Day, ne ka sngi kyrpang ban khring bad pynshlur iaki samla samhoi ne ki nongthep vote thymmai ban shimbynta ka jingjied iaki nongmihkhmat.
La rakhe ia kane ka sngi kyrpang ki nongthep vote ha JNV Mukhla haka sngi Balang bad mynta ka kynti ka bor synshar District kala jied ia u Amsa Freddy Khlem kum uwei na ki nongmihkhmat ki briew kiba don jingduna (Person with Disabilities).
Ka mat pdeng jong kane ka National Voters Day une u snem ka long “Nothing like Voting, I Vote for sure".
U Deputy Commissioner Bah BS Sohliya, ki Additional Deputy Commissioners ma MA Challam, kong EL Warjri bad ka kong HML Kynta bad ki Extra Assistant Commissioner u S.Phanbuh bad Wankharw K Kharbuli kila iadonlang haka jingialang.
U DC haba kren ula kyntu iaki samla kiban ioh thep vote nyngkong ban shimbynta shitrem ha kane ka election kaban long haka 27 tarik u Rymphang.
Ula ong ruh ka shimbynta haka jingthep iaka vote kan pynkhlain bad pynim iaka synshar paidbah ha kane ka ri kaba ngi shong sah bad ka hok thep vote (Right to Vote) ka dei ka hok jong uwei pa uwei u nongshong shnong u/ka bala dap iaka rta kaba 18 snem shaneng kaba la pynskhem ruh da ka iingbishar ba hakhliehduh ka ri Supreme Court.
Ha kane ka sngi u DC ula sam Electoral Photo Identity Card (EPIC) sha ki 24 ki nongthep vote thymmai ka shnong Mukhla.
U Ma MA Challam ula pynkup burom ruh ia u nongmihkhmat ki briew ba don jingduna u Amsa Freddy Khlem.
U sama Amsa ula kyntu ia baroh ki paralok kiba don jingduna kum ma u ban shim bynta shitrhem ha kane ka election U Bah W Kharbuli ula ialam ia ki paidbah bad ki nongthep vote thymmai ban pule iaka jingkular (pledge).
U Ma Daniel Dann u District Sports Officer barim ka East Khasi Hills District un long kum u candidate jong ka Indian National Congress (INC) na 2 Jowai Constituency, ka constituency kaba don burom kaba la bat iaka shuki Deputy Chief Minister haka por u Dr RC Laloo.
U Ma Daniel ula ong ba ia kane ka rai ban iakhun iaka election MLA 2023 ula shim mynta ka sngi hadien ka jingialang bad ki nongialam WJHD Congress Commitee.
“Hadien ka jingialang kaba sani bha bad ki nongialam ka Congress nga la rai ban rung sha ka jylli jong ka sain hima sima bad iakhun iaka election MLA na Jowai," la ong u ma Daniel bad bynrap ba ka dei ka sien kaba nyngkong ban shimbynta haka election bad kyrpad ia ki paid nongkyrshan ka Congress bad u paid nongshong shnong ka Jowai ban ai ka jingkyrshan ia u ban long kum u nongmihkhmat ka Jowai.
U Ma Daniel un hap ban aireng pyrshah ia kyrtong ka UDP ma Moonlight Pariat, u Andrew Shullai na ka AITC bad u MLA ba mynta u Wailadmiki Shylla na ka NPP.Ka kynhun ki khun ki hajar Hima Mylliem haka sngi ba Balang kila dawa na ka KHADC ban pynkylla bad ban pynbeit iaka aiñ Khasi Hills Autonomous District (Appointment And Succession Of Syiem, Deputy Syiem, Electors And Rangbah Shnong of Mylliem Syiemship) Act 2007.
Ka kynhun ki khun ki hajar Hima Mylliem haka jingialam u Bah John F Kharshiing, ha ryngkat u Bah Fearless Warjri kila ai da ka shithi ha u Bah Jambor War, Executive Member, i/c Elaka Department, KHADC ban kdew iaka jingdonkam ban pynbeit pynjanai ia ki section hapoh katei ka Act khnang ba u khun u hajar un ioh ka synshar kaba shai ban lait naka jing sah dum naduh ka synshar Dorbar Kur, Dorbar Shnong, Dorbar Raid bad khamtam ka Dorbar Hima.
La aiti biang iaka shithi kaba la phah sha u Bah Titosstarwell Chyne, MDC, Chief Executive Member, Khasi Hills Autonomous District Council ha Nohprah 2022 ban pynkynmaw ia ki shithi kiba bun kiba la phah n aka liang ka kynhun ki khun ki hajar Hima Mylliem.
Shuh shuh la ai syndon ruh ia ki jingtyrwa kiba kyrpang lyngba ka Draft Amendment ia ka Mylliem Act 2007 bad kiba kham kongsan ki jingai jingmut ki long halor ka jingdonkam ban pynjanai ban bsuh ia ki section ha kaba ia dei ban weng ia ka kyntien Appointment bad ban bsuh da ka kyntien Confirmation.
Ban bsuh shai da kaba bniah ia kaei ki kam bad ki jingkitkhlieh jong ki Basan, Myntri, Lyngdoh, ki longsan, ki Rangbah Shnong, Secretary Shnong, Rangbah Dong, Seng Samla, Seng Longkmie, Dorbar Kur, Dorbar Shnong, Dorbar Raid bad Dorbar Hima.
Kine harum ki jingtyrwa ka kynhun ki khun ki hajar Hima Mylliem ban pynbha iaka Mylliem Act 2007 : Ban don ka section kaba kyrpang kaban batai ba ha ka sngi nyngkong ka taiew ba nyngkong jong u bnai November bad January kan long ka sngi ban long Dorbar Hima Mylliem ha ryngkat u Khun u Hajar khnang ban ioh ban mynjur ia ka jingtyrwa Mang Tyngka jong ka Hima Mylliem kaba wan na ka Dorbar Thaw Ain jong ka Hima Mylliem.
Ban don ka kyndon kaba shai ba lada ka Executive Dorbar Hima Mylliem kam lum Dorbar Hima hapoh ka 31 tarik December ka Tnad Elaka kan khot hi hapoh ar taiew ia ka Dorbar  kut snem jong ka Dorbar Hima Mylliem.
Ban bsuh ki kyndon “Requisition" ia ka Dorbar Hima da ka jingsoi jong san spah ngut ki khun ki hajar ka Hima Mylliem.
Ban don ka kyndon ban don ka Dorbar Kur Syiem lai kpoh Hima Mylliem khnang ban wanrah ia ka jingiatylli hapdeng ki kpoh long syiem Hima Mylliem.
Ban weng ia ki kyntien “male" bad ban bsuh da ki kyntien “Khasi Adult Residents" Ban pynjanai ia ka Executive Dorbar Hima Mylliem da kaba bsuh ia ka kyndon ha kaba kin don lang ki nongmihkhmat na liang ki i) Dorbar Raid Ri Them ii) Synjuk Rangbah Shnong Hima Mylliem iii)  Synjuk Seng Samla Hima Mylliem iv) Synjuk Seng Longkmie Hima Mylliem bad v) Nominated representatives of the Hima.
La pynkynmaw ruh ba ka don ruh ka The United Khasi &Jaintia Hills Autonomous District Council ka la thung ia ka Commission ha u snem 1957-1958 ban bishar halor ka jingdawa jong ki 23 kur kiba dawa ban don bynta ban ia jied Syiem Hima Mylliem.
Hadien kane ka jingbishar katei ka Commission ka la myjur ia kitei ki jingdawa bad ka la ai jingmut ruh ba la donkam kyrkieh ban pynbeit pynjanai thymmai ia ka Constitution jong ka Mylliem State ha kaba la ong katei ka Commission ba la donkam ban ai bynta lang ia kiba bun na “Shillong Area" bad na “Bhoi Country".
Lyngba ka The United Khasi & Jaintia Hills Autonomous District (Electors from the 23 clans of Raid San Shnong of Mylliem Syiemship) Act 1957 la pynjanai ia ki nongjied Syiem ha kaba la pynrung lang ia ki 23 Kur bad kumba long mynta ki don baroh katkum ka Act 49 Kur.
La tyrwa ba donkam ban don ka “Dorbar Thaw Ain" lane ka Legislative Assembly/Council kaba 219 ngut jong ka Mylliem Syiemship ban pyniaid da u Syiem kynthup lang ia ki u Syiem, Deputy Syiem, 48 Myntri/Electors 2(two) each from the Raid, 125(one hundred Twenty Five) Rangbah Shnong,  proportionately from the Raid, 12(twelve) to be nominated (four each to be nominated from Synjuk Seng Longkmie, Synjuk Seng Samla, and Eminent Elders ) Ka Dorbar Thaw Ain ka dei ban shong Dorbar man ka saw bnai.
Donkam ruh ia ki jingpynjanai halor ki kam executive, legislative, bad judicial administration jong ka Hima Mylliem.
Ka Mylliem States ka dei kawei na ki Khasi States kumba la kdew bad paw ha ka First Schedule of the Constitution of India bad ruh kum ba paw ha ka Sixth Schedule ba la mynjur ha ka 26 Jan 1950 ( As per Instrument of Accession and Annexed Agreement of 17 August 1947 and as referred in the Ministry of States White Paper on Indian States placed before the Parliament in 1950 ) Donkam ban bsuh shai ki kyndon treikam jong ka Dorbar Kur Syiem Mylliem bad baroh ki Dorbar Kur ba ki dei ban wanrah ia ka kaiphod kut snem 30 sngi shwa ban long ka Executive Dorbar, ka Dorbar Thaw Ain bad ka Dorbar Hima.
La donkam ban buh ka por kaba ar snem ia baroh ki Myntri lane ki Member –in-charge kiba peit khmih ia ki tnad bapher bapher hapoh ka Hima Mylliem.
La ai jingmut ba namar la bun spah ki jaidbynriew (ki raiot) bapher bapher ki bym dei Khasi ha kylleng u pud u sam ka Hima Mylliem kumta la ai jingmut ban thung da u chairman Sub-Committee ha ka jaka jong ka kyntien Nongpyniaid Shnong uban long hapoh ka jingpyniaid jong u nongsynshar Shnong lane hapoh ka jingsynshar u nongsynshar Raid.
Ban bsuh da ka kyntien “Certificatification of being elected" ha ka jaka ka kyntien “SANAD" kaba dei ka kyntien nongwei ba la ai da u phareng.
Ba namar la bun bun ngut ki Acting Chief hapoh Hima Mylliem khlem sangeh la donkam ka Traditional Institutions Tribunal Court kaban kynthup 10 ngut ki Khlieh Nongsynshar kiban jied napdeng ki 54 ngut ki Khlieh Nongsynshar kiban long dkhot da ka pali bad kane ka Tribunal kan ai ia ka kaiphod hapoh 30 sngi sha ka Executive Committee.
Ka jingdonkam ban pynjanai ia ki District Council Court, Additional Dist council court, Additional Subordinate Council Court, Village Court Ban don ka kyndon ban batai shai shaphang u Chief Secretary bad kiwei kiwei ki officer jong ka Hima Mylliem,  ban buh ka kyndon ha kaban batai shai ba ki Rangbah Shnong ki long “Duly Elected and Certified Rangbah Shnong" lyngba ka kyntien “Confirmation" Ban don ka kyndon kaba batai ia ki kam jong ka Dorbar Mang Tyngka (Budget Session) jong ka Hima Mylliem kaban shong dorbar 30 sngi naduh ka taiew kaba nyngkong jong u bnai February Ban don ka kyndon kaban batai shai ia ka Synjuk ki Rangbah lane ka Dorbar Shnong Pyllun kiba don hapoh u pud u sam Hima Mylliem kiban phah ia ka kaiphod kut snem ki jingtreikam kut snem sha ka Executive Dorbar & Dorbar Shnong, Dorbar Pyllun, Dorbar Thaw Ain bad Dorbar Hima man ka snem.
Ban don ka Synjuk ki Rangbah Shnong Hima Mylliem kaban khlieh da uwei na ki Ranbah Shnong kaban phah ia ka kaiphod treikam man ka snem sha ka Executive Dorbar, Dorbar Pyllun, Dorbar Thaw Ain bad Dorbar Hima man ka snem.
Ban don ka kyndon na ka bynta ki Seng Longkmie Shnong bad Seng Samla Shnong kiban phah ia ka kaiphod treikam jong ki sha ka Executive Dorbar Shnong man ka snem Ban don ka Synjuk Seng Longkmie bad Synjuk Seng Samla Hima Mylliem kaban phah ia ka kaiphod treikam sha ka Executive Dorbar, Dorbar Pyllun, Dorbar Thaw Ain and Dorbar Hima man ka snem Ban don ka kyndon kaba shai halor ki rukom lum bad ki jingpyntreikam ia u synniang u Bynhei Shnong, Kur, Raid lane Hima kaban phah sha la ki Dorbar man ka snem.
Ban pynjanai ban batai bniah halor ki kyndon “Rules of Procedure and conduct of business" ha kaba pyniaid ia ki Dorbar Kur, Dorbar Shnong, Dorbar Raid bad Dorbar Hima.
Ban buh kyndon ia ka rta shong thait (retirement) kaba 70 snem ia baroh ki nongsynshar naduh Kur, Shnong, Raid haduh Hima.
Ban bsuh ka kyndon kaba shai ban jied ia u Syiem pura haba thylli ka shuki ban pyndep ia ka jingia jied hapoh lai bnai.
Kumjuh ia ki Rangbah Shnong ban pyndep ia ki jingjied hapoh 30 sngi.
Ban pynbeit ia ka jingbakla bad ban bsuh kyndon bah aba la dep jied Syiem ka shithi pynkhem yn pynskhem bad mynjur da u Lat (Governor ) hapoh 15 sngi.
Ban bsuh ka kyndon ba baroh ki jingujor pyrshah ia u Syiem lane pyrshah ia ki nongsynshar naduh Dorbar Kur, Dorbar Raid lane Dorbar Shnong dei ban wanrah hakhmat ka Dorbar Thaw Ain, Dorbar Pyllun, Dorbar Hima hapoh 30 sngi.
Kitei haneng nalor kiba bun kiba la ai ha katei ka Amendment kaba 59 sla kaba la kynthup ruh ia ka list ka kyrteng jong ki Shnong kiba antad don kumba 520 tylli katkum ki Raid hapoh Hima Mylliem katkum ka jinglah ban lum.
La kyntu ha u EM KHADC ban shim khia ban khot ia ka jingialang jong ki 15 MDC hapoh Hima Mylliem namar ka long kaba lyngoh ba ngi ia pyrta ieid jaidbynriew hynrei ha kawei ka liang ym pat juh iohsnew ba ki MDC Hima Mylliem kin ia kynduh ban ia kren da kawei ka sur halor ka jingdkhoh jong ka Act 2007 bad ka Rule 2015 jong ka Hima Mylliem.
U EM KHADC u la kular ban shim khia ban khot ia kren bad ki MDC Hima Mylliem bad ban rah ia kitei ki jingai jingmut ha ka Committee ban ia pyrkhat halor kitei ki kam.
U la mynjur ruh ban iakren halor ka jingdawa ban buh ka committee kyrpang ban ia kren halor ka kynrum kynram Hima Mylliem.
Kawei ka iing kala shah bam shngiam haka ding haka 25 tarik u bnai Rymphang 2023 haka shnong Shnongpdeng , Amlarem Sub Division, West Jaintia Hills District.
Kane ka iing ka dei jong ka kong Jemala Lymba.
U Waheh shnong ka Shnongpdeng u ma Bnai Syngkrem ula iathuh ba kane ka jingjia pluh ding kala jia haka por 11:30 mynstep bad ka daw ka jingpluh ding kadei na ka jinglait ka lyer na ka tyndong shet jing shet kaba la wanrah iaka jingpluh ding kaba jur hadien ba ula bthei.
Ula ong ba ha kane ka jingjia kam don kano kano ka jingmynsaw mynsnam iaki briew, hynrei baroh ki jingdon jingem kane ka iing kala kylla dpei.
Ka jinglutksan halor kane ka jingpluh iing kala kot sha ka T.10 lak.
U Waheh Shnong Shnongpdeng ula kyntu ia bor district ban pynioh iaka lad jingiarap sha kane ka longiing katba lah kloi.
Haka sngi ba ka jylla Meghalaya kala rakhe iaka jingioh jylla ba 51 snem, ka East Jaintia Hills District kala ioh iaka kor ultra sound kaba nyngkong eh ha Khliehriat Civil Hospital.
U Deputy Commissioner, East Jaintia Hills District Abhilash Baranwal ula ong ia kane ka kor Ultra sound la ioh da ka jingpynbeit ka bor synshar district lyngba ka CSR na ka NETC.Ka jingdon kane ka ultra sound machine kan iarap iaka ban ka jingsumar kaba bha haka liang ka koit ka khiah bad ki nongshong shnong ka district kim donkam shuh ban leit sha kiwei pat ki district ban phah test iaki jingpang jong ki, la ong u DC haka jingplie ia kane ka kor ha Khliehriat civil hospital.
Kiba iadonlang ha kane ka sngi ki kynthup ia u NR Singh ba wan mihkhmat iaka NETC, A Singh, IAS (SDO Sadar), J Shylla (ADC Health) bad Dr D Shylla (DMHO).
U Ma Robinus Syngkon u MLA barim ka Mowkaiaw bad u MDC ka Raliang mynta ula pynbna ban aireng iaka elekshon MLA na ka All India Trinamool Congress (AITC) na 3 Raliang Constituency kaba jingthep vote mynta ka kynti kan long haka 27 tarik u Rymphang 2023.
Ka 3 Raliang Constituency haduh mynta ka don san ngut ki candidate kiba la pynbna ban aireng kynthup ia MLA Raliang u Ma Coming One Ymbon na ka NPP uba la long MLA la lai samoi, u J Treilang Suchiang MDC ka Shangpung uba dei u kyrtong jong ka UDP, U Lakhon Biam MDC ka Nangbah uba dei u kyrtong jong ka BJP bad Shemhok Garod kyrtong ka PDF.U Ma Syngkon ula ïathuh ba ka jingai reng jong u ha kane ka election MLA ka long namar ba u thrang bad angnud ban shakri ïaki paidbah bad ban kyntiew ïaka roi ka par ha baroh ki liang bad ban weng ïaka jingeh jong ki samla khamtam haka iohkam iohjam.
Ula iathuh bun ki jingeh bad jingduna ha JHADC kiba kim lah ban pyntyllun iaka kam kum ki nongmihkhmat.
“Haba u thmu ban leh ïaka kam kaba bha hynrei ula shah pynhiar shuki pynban bad kane kala pynlong ia nga ban iakhun iaka elekshon MLA," la ong u ma Robinus.
Ula kyrpad ïaki paidbah ka 3 Raliang ba kin ailad bad kyrshan ïa u ha kane ka kynti khnang ba un lah ban pynurlong ïaki jingthrang jingangnud jong u ban shakri ïa u paidbah.
Ha kaba ïadei bad ka jingjied jong u ïaka TMC ula ïathuh ba kadei ka party kaba lah ban wanrah shibun ki skhim pynroi ki ban pynmyntoi ïaki nongshong shnong ka Jylla.
Ban pynbha bad ban pynbiang iaka jingshakri sha ki paid nongpang katkum ka jingiaid ka por, ka Dr Norman Tunnel Hospital, Jowai kaba dei kawei na ki hospital shimet kaba rim tam ha rilum Jaintia kala ioh ban plie iaki 6 tylli jingtei ba thymmai jong ka haka sngi Thohdieng.
Ia kine ki jingtei la ioh na uwei u pastor uba la khlad ha u snem 2018, u Rev D.Leslie Jones uba shong ba sah hajan ka nongbah Swansea ha ri Wales uba la iehnoh shadien iaka spah bad synniang sha kane ka hospital.
Kine ki jingtei thymmai ban pynsuk iaki paid nongpang ban ioh iaka jingsumar ha kane ka hospital ki kynthup iaka Ramp Access way, ka Maternity Block, Elevator/Lift, Physiotherapy Block, Administrative building bad ka Retaining Wall.
Kane ka hospital kadei kaba la shah bam duh haka ding ha u bnai Iaiong 2 tarik 2001, hynrei kane kam shym la khang lad ia kane ka hospital ban kiew rasong bad iaid shakhmat ban pynbiang iaka jingshakri ia ki paid nongpang da ka jingsynniang ki para ba ngeit kiba don hapoh ka Khasi Jaintia Presbyterian Assembly bad ki paidbah na kylleng la lah ban pynïeng biang ia ka building bathymmai.
Kane ka hospital ka don iaka OT Complex, ka ICU bad katto katne tylli ki OPD Rooms.
Ka mala ba nyngkong ka dei Children’s Ward.
Ka mala kaba ar la tei ïaka Maternity Complex bad ïaka jingtei la pyndep ha u snem 2019, hynrei na ka daw ka jingbym don jong ka lift bad jingbymdon jong ka Ramp ym shym la lah ban plie ïaka Maternity Complex.
Dei mynta ka kynti la plie ia kine jingtei ban pynbha shuh shuh iaka jingshakri kane ka hospital.
Ïa kine ki hynriew tylli ki shnat treikam (project) la synñiang pisa da u (Late) Rev D.Leslie Jones uba shong ba sah hajan ka nongbah Swansea ha ri Wales kumba 1 klur 90 lak 7 hajar 3 spah tyngka, kumjuh na ka Balang Presbyterian Laitumkhrah kumba 26 lak tyngka nalor ki skim MP.Da kane ka pisa ba synniang u Rev D.Leslie Jones la ioh ban tei ïaka Laundry Unit kaba don Artylli ki industrial washing machine bad artylli ki washer kiba la long ka jingkyrkhu ïaka hospital.
Ka Dr.D Nongpluh Medical Superintendent Dr Norman Tunnel Hospital kala iathuh haka jingwan lyngshop ka khlam COVID ha u February 2020 kala ïoh pdiang ia kawei ka phone call na uwei u paralok ba jan bha jong ka hospital u Gwynn Angel Jones member PCW uba la ïathuh ba u (Late) Rev.D.Leslie Jones uba la khlad ha u snem 2018 ula synñiang ïa baroh ka pisa jong u sha ka Dr.Norman Tunnel Hospital Jowai.
Kala ïathuh ba ka pisa baroh kaba u Rev.D.Leslie Jones ula iehnoh shadien na ka bynta ka Dr.Normal Tunnel Hospital, Jowai ka long 2 lak 6 hajar British pound bad haba la pynkylla sha ka pisa India ka la kot sha ka 1 klur 90 lak 7 hajar 3 spah tyngka.
Ia jingialang plie ia kine ki jingtei la pynlong ha phyllaw ka hospital ha kaba u Rev.BB.Lamin, Moderator PCI General Assembly ula long kum u kongsan haka jingiadonlang kiwei kiwei ki pastor, ki tymmen basan, ki rangbah Balang, ki nongïalam na sengkynthei bapher bapher bad kiwei kiwei.
La ïoh ka jingkren lyngkot na ka Evarinia L Warjri, MCS, Additional Deputy Commissioner, West Jaintia Hills, Rev.D Rymbai, Moderator KJP Assembly, u Dr.KC Ajar District Medical & Health Officer, West Jaintia Hills District bad na ka Dr.D Nongpluh Medical Superintendent Dr Norman Tunnel Hospital kaba la iathuh iaka jingiarap ba la ioh ka hospital.
Ïaka jingïalang la pynïaid da u Rev NS.Phawa Chairman Managing Committee.
Ha kane ka sngi la pynkup burom ïaka Jingïaseng Samla Balang Jowai kaba la synñiang snam sngewbha sha kane ka Hospital.
Nalor ki nongïalam na ki Balang Presbyterian bapher bapher la donlang ruh u Rev.Fr.Hilarius Lamare, u Dolloi ka Elaka Jowai u Bah Puramon Kynjing, u President ka Seinraij Jowai u Ma OR Shallam bad kiwei kiwei kiba shah khot sngewbha.
Ka Dorbar Shnong Chilliangraij kaba hap ha Jowai Constituency kala buh da ka kyndon iaki candidate ki ban iakhun iaka elekshon MLA 2023, kaba ka jingthep vote kan long haka 27 tarik u bnai Rympang haka por ba wan ialap elekshon hapoh ka shnong Chilliangraij.
Ka shnong Chilliangraij kadei ka shnong kaba lai kynthup iaka Panaliar, Loompyrdi Iongpiah ban buh kyndon iaki candidate ban wan ialap elekshon hapoh shnong poh thaw bad kane ka kyndon ka dei na ka bynta ban pynneh iaka jingkhuid jingsuba bad ban lait na ka jingkhapngiah ki kali motor kumjuh ba ka jingialap kan long kaba jai jai khnang ba ki paid nongshong shnong kin ioh ban sngap ban sngew iaka nongrim bad ki mat jong ki kyrtong kiba iakhun iaka elekshon.
U General Secretary ka Dorbar Shnong Chilliangraij, Orilan Shylla ula ong ba ka shnong kala shim ia kane ka rai haka jingialang paidbah jong ka shnong kaba long ha u Naiwieng 30, 2022.
Ula ong ia kane kyndon la buh salonsar ia baroh ki candidate khlem ka jingshah liang bad la kyrpad ia baroh ki candidate ban iatreilang bad ka bor shnong ban pynlong ruh iaka elekshon kaba khuid kaba suba bad kaba iaid beit iaid ryntih na ka bynta ka myntoi jong ka imlang ka sahlang.
Kine harum ki dei ki kyndon ba la buh ka dorbar shnong Chilliangraij:.
Ka Society for the Study of Law kaba pyniaid iaka Khadar Daloi Law College ka khot wer ia baroh ki paralok parajor, ki sengbhalang, ka synjuk waheh chnong Jowai, ka synjuk ki waheh chnong Ri Jaintia ban wan sha ka mini fete cum lucky draw ban pynmih pisa iaka kolej.
Kane ka fete kan long lashai ka sngi 20 tarik Kyllalyngkot 2023 madan basketball ka kolej.
Ban pynlong iaka elekshon kaba jai jai bad kaba suk kaba sain kaba lait na ka jingkhapngiah ha ki shnong ki thaw ka Loompyrdi Iongpiah bad ka Panaliar kiba hap ha Jowai Constituency kila buh da ki kyndon iaki kyrtong kiba wan ban ialap elekshon ha kine ki ar tylli ki shnong.
Ka Loompyrdi Iongpiah, Jowai kala shim iaka rai ba hadien ba kala lap ba ka jingialap elekshon hi kala wanrah iaka jingkhapngiah ka shnong ka thaw bad ktah iaka jingkhuid jingsuba ka shnong namar ka jingwan kiwei pat ki paid nongkyrshan kiba ialam ki kyrtong ha ki jingialap elekshon.
Kumta ka Executive Committee ka Loompyrdi kaba long shong jingialang haka 6.01.2023 kala rai ba kino kino ki kyrtong kiba wan ialap elekshon haka shnong Loompyrdi Iongpiah ban pynsngew iaka nongrim jong ki ha kane ka kynti kin wan ialam tang 10 ngut ki nongkyrshan jong ki hapoh shnong.
Ka Loompyrdi kala shim ia kane ka rai khnang ba ki nongshong shnong kin ioh ka lad ban sngew iaki mat bad ki nongrim jong u kyrtong ba iakhun iaka elekshon.
Katba ka shnong Panaliar pat kala shim iaka sienjam ban khang pyrshah ia kino kino kiba rung ba mih napoh shnong da ki kali ne da ka kjat ban tem pynheh iaki kor pynsawa ne ki sur jingrwai.
Kala khang pyrshah ruh ban iaid hapoh shnong poh thaw haka por mynmiet khamtam ban sam pisa bad lada lap ka bor shnong ban pynshitom bad aiti sha ki bor jong ka aiñ.
Ym shah ruh iaka kyrtong pynkylla dur iaka iungwalieh jong ka shnong ha kino kino ki ialang paidbah bad ym shah ruh ban ai iaka sha ka dud.
La shah iaki kyrtong ban ialam briew tang 10 ngut kynthup ia u candidate hapoh shnong bad la shah ban wanrah tang ar tylli ki kali.
Ia kine ki ban rung hapoh shnong ruh yn sa ai da u badge shnong.
Ka Panaliar kala rai ruh ban ailad ban kren tang uwei u nongkren na ka bynta u candidate bad hadien pat yn kren u candidate.
Ki party unit kiba kwah ban lehburom ia u canidate kin hap ban ioh bor na ka shnong bad ym shah ia ki riewshimet Ym bit iaki nongkyrshan jong kino kino ki kyrtong ban iaid ban ieng na ki kali ne buh kali shapoh shnong kiba hap hapoh u pud u sam ka shnong Panaliar bad lada lap ka shnong kan pynshitom katkum ka rukom bad ki aiñ pyniaid shnong.
Ka Seng Kur Sutnga 14 Khrong kan pynlong iaka 1st Annual Meet jong ka kur haka 25 tarik Kyllalyngkot 2023 ha Khliehriat West community hall haka por 11 am.
U ma  Bankupar Sutnga, chairman ka sengkur central body un long kum u kongsan ha kane ka jingiakynduhlang jong ka kur ha Khliehriat Circle kiba kynthup iaka Khliehriat West, Khliehriat East bad ka Dkhiah East.
Ka Seng Kur Sutnga 14 Khrong ka khot wer sngewbha ia baroh ki para kur Sutnga 14 Khrong kiba hap ha khliehriat Circle ban wan sha kane ka jingkynduhlang khnang ba ki jingthmu ka kur kin long kiba jop.
Ban pynthikna ba ka election sha ka iing thaw ain ka Jylla kan long kaba khuid kaba suba bad iaid beit iaid ryntih, u District Magistrate West Jaintia HIlls District, BS Sohliya ula bthah ia baroh kiba bat tiar siat kiba don licence hapoh district ban wan buh iaki tiar siat ha ki thanad kiba jan tam bad yn ai biang hadien bala kut ka election.
Katkum ka hukum u DM hapoh ka kyndon aiñ 144 CrPC kala khang pyrshah ia kino kino kiba rah tiar siat ha baroh kawei ka district.
Kane ka hukum kan nym treikam iaki Police Security Forces Paramilitary Forces kiba rah iaki tiar siat kiba pyndep iala kamram.
Kino kino kiba leh pyrshah iaka hukum kin ngat haka jingshah pynsja katkum ka kyndon ain U/S 25 1B, (h) kaba ong ba kino kino kibym wan buh iaki suloi and kuli kin ngat haka jingshah pynshitom katkum ka Sub Section (1) of Section 21… kin shah set phatok kaba ym duna iaka shisnem kaba lah ban poi sha ka 3 snem ryngkat bad ka kuna.
Ka sorkar India lyngba ka tnad Food Civil Supplies and Public Distribution kan sam ia u khaw iohei sha ki nongioh myntoi uba hap haka National Food Security Act kiba kynthup iaki AAY bad PHH na ka bynta shisnem katta naduh 1 tarik Kyllalyngkot haduh 31 Nohprah 2023.
Ia kine ki khaw, ka tnad supply jong ka East Jaintia Hills bad West Jaintia Hills kala pyntip ba  ia kine ki khaw yn sam ha baroh ki Fair Price Shop Dealer naduh u bnai Kyllalyngkot (January) haduh u Nohprah (December) 2023.
Baroh ki nongioh myntoi ne ki AAY bad ki PHH ban leit shim ia u khaw ha ki dukan die rashon bad kim donkam siew eiei.
Shuh shuh u Deputy Commissioner ( Supply), West Jaintia Hills ula pynbna ba u khaw NFSA (AAY and PHH) bad Non- NFSA na ka bynta u bnai Kyllalyngkot (January), 2023 la pyllait sha baroh ki wholesalers ban pynpoi sha ki Fair Price shop centre naduh 6 tarik Kyllalyngkot, 2023 haduh 20  Kyllalyngkot, 2023.
U khaw Antyodaya Anna Yojna (AAY) yn sam haka jingkhia kaba 35 kgs kawei AAY FI bad une u khaw u dei uba ioh ei la ha sor ne nongkyndong.
U bhah khaw Priority Household (PHH) haka jingkhia kaba 5 kgs shi khlieh bad ym donkam siew pisa la ha sor bad nongkyngdong U khaw Non-NFSA pat haka jingkhia kaba 7.215 Kg kawei ka longiing haka dor kaba la buh da ka Vigilance Committee bad ym dei ban tam palat iaka T.14 per Kg ha sor ne nongkyndong.
Ha Amlarem Sub Division ruh la pyllait ia u khaw NFSA (AAY & PHH) bad Non NFSA na ka bynta u bnai January.
U Khaw AAY haka jingthew kaba 35 Kgs kawei ka longiing bad PHH pat 5 kgs shikhlieh briew.
Kine ki khaw ki dei kiba iohei bad ym donkam siew pisa.
Ka bhah khaw Non-NFSA pat haka dor bym dei ban palat iaka T.14/- shi kilo.
I ma Kesilroi Pala i kpa jong i ma Sniawbhalang Dhar MLA ka Nartiang ila khlad noh haka 18 tarik une u bnai.
I Ma Kesilroi i dei i lok jong i kong Moi Dhar ba shong ba sah ha Wahiajer, West Jaintia Hills District.
I Ma Kesilroi i dei ruh i kpa i ma Ngaitlang Dhar, Mayalang Dhar, Emky Dhar, Rocky Dhar, Kingka Dhar, Durga Dhar, Tipsngi Dhar, Lieh Dhar bad i Deinpaia Dhar.
Ka jingpyndep iaka sah jong I kan long haka 20/01//23 haka khnap thangbru jong ka shnong Wahiajer haka por 10:30 mynstep.
U Chief Minister ka Jylla Conrad K Sangma haka sngi nyngkong ula plie paidbah iaka Engineering College kaba nyngkong tam ha Jylla ka Shillong Government College of Engineering haka jingiadonlang u Education Minister Lahkmen Rymbui, Chief Secretary ka Jylla DP Wahlang.
Ka jingtei iaka building ka college la bei pisa da ka Rashtriya Uchchatar Shiksha Abhiyan (RUSA) haka dor kaba 26 klur tyngka.
Kane ka college ka don haka jaka kaba heh 7.8 acres,haka syndah jong ka Shillong Polytechnic kaba don 16.11 acres ha Mawlai Kynton Massar, East Khasi Hills District.
Kane ka Engineering College kan don lai tylli ki degree course kiba kynthup Civil Engineering, Electrical Engineering & Mining Engineering bad kan pdiang mar 30 ngut ki samla pule.
Shuh shuh ka sorkar kala thaw haduh 55 tylli ki posts thymmai kiba kynthup iaki 36 (Thirty Six) teaching bad 19 (Nineteen) Non-Teaching posts.
Ka Shillong Govt.
College of Engineering (SGCE), Shillong kala aplai ruh iaka permission bad ka affiliation na ka skul bah NEHU ban sdang noh iaka College, kaba la iaid shakhmat mynta.
Ha u snem 2022-23 ka SGCE ka ladep pan jingbit na ka AITCE lyngba ka online ban ioh sdang noh ia ka jingpynrung samla pule.
Hynrei ka AITCE kam shim la ai jingbit namar ba don katto katne ki jingduna bad ia kita jingduna la dep pyndap pynbiang shwa ban pan jingbit biang na ka AITCE na bynta u snem 2023-24.
Ka tnad Tourism jong ka Jylla kan sdang noh iaka Shillong Peak ropeway project bad kan tei iaka lynti iaid na Shillong Viewpoint (Upper terminal) sha ka Forest Nursery kaba hap ha Riat Laban (Lower terminal).
Kane ka Ropeway Project ka dei kaba nyngkong eh ha Jylla Meghalaya bad yn tei haka ka jaka kaba heh 1.34 Hectares haka jinglut kaba 138 klur tyngka.
Kane projek ka kynthup iaka Lower Terminal Point (LTP), lyngba ka Forest Nursery Riat Laban haka jingheh kaba 11146.96 squre metre kaba jrong 838 metre na sla duriaw Kan don ruh ka station, ka hall, ki jaka shna ropeway ka jaka die ticket, Office, Store Room, Security Room, Waiting Area, Public Convenience, ki Parking bad kiwei.
Katba ka Upper Terminal Point (UTP) yn tei haka jaka kaba heh 2025 square metre haka jigjrong kaba 1633 metre na sla duriaw  bad ka don ka Station, hall, jaka die ticket, office ka jaka shna iaki cable car, ka jaka ap, ka jaka die bam bad ki jaka ap ne pynieng iaki kali.
Nalor ki terminal ne station yn tei 9 tylli Towers built haka jaka kaba 251.17 square metre.
Kane ka ropeway ka dei kaba Monocable Detachable System kaba yn kerkut sbak kaba la tip kum ki (Gondola) kaba don iaki jingkhang ban plie hi automatic.
Ka rukom shna ka long ba ki tourist kiba shong ha kine ki rope way kin iohi kyndiang iaka sor Shillong.
U Myntri Rangbah ka Jylla Conrad K Sangma ula pyniaid iaka jingialang ban aiti iaka jaka da ka Dorbar Shnong Rait Laban Dorbar Pyllun sha ka tnad Tourism, jong ka sorkar Meghalaya haka sngi Nyngkong ha Shillong Peak ban sdang ia kane ka projek kaba la angnud da ka sorkar MDA.U Conrad K Sangma haba kren ula ong “ka Tourism kadei kawei na kiba kongsan bha ha Jylla namar ba ka kyntiew bha iaka ioh ka kot bad bad ka lad iohkam iohjam ha ki jaka nongkyndong.
“Ngi la sdang iaka Homestay scheme ha kaba ki don 2500 homestay ha baroh kawei ka jylla.
Ngi airuh iaki training ba har rukom sha ki nongseng kam bad ban pyntbit shuh shuh iaka sap ka phong halor ban pdiang iaki nongwan jngoh kai bad ban pyniaid shakhmat ia kane ka kam," la ong u Conrad Kiwei pat ki kam ki dei ka jingplie iaki five-star hotels bad ka jingsdang iaka luxury vehicle scheme bad thaw ki lad ki lynti ban aikam da ki hajar ha sor bad nongkyndong ban pynlong iaka jing jngoh kai ha jylla kaba kynjai na kiba kynjai tam ban ia kiwei ki jaka.
Ka Akhil Bharatiya Vidyarthi Parishad (ABVP) kala pynlong ïa ka 6th State Conference naduh 13 tarik haduh 15 tarik une u bnai Kyllalyngkot 2023 ha Iungwalieh ka Dorbar Chnong Chilliangraij, Jowai.
Ha ka jingialang  jong kane ka 6th State Conference balong ha ka 14 tarik lawan ban donlang da ka Padmashre Award kong Trinity Saioo kum ka kongsan, u Hamarsing L.Kharhmar kum u symbud kongsan, u Ashish Chauhan, National Organising Secretary, ABVP, u Dr.Sashankutalang Khongthohrem, State President, u Tengku M.Marak, State Secretary ABVP,  u S.K.Lato, Chairman Reception Committee, u Skemjingmut Law, Secretary Reception Committee bad kiwei ki riewrangbah.
Ia ka jingialang jong kane ka sngi la pyniaid da ka Sumarlin Mawlong, State Social Media Convenor ha kaba u S.K.Lato,   Chairman Reception Committee u la ai ki kyntien pdiang burom bad laioh ruh ka jingkren na u Dr.Sashankutlang Khongthohrem, State President ABVP bad u Skemjingmut Law, Secretary Reception Committee.
Ka Padmashree Award Kong Trinity Saioo kum ka kongsan ka la ai ki kyntien sneng kyntien kraw bad ai mynsiem ia ki dkhot ka ABVP katba u Hamarsing L.Kharhmar haba kren ai  mynsiem u pynkynmaw ia ki dkhot ka ABVP halor ki lai tylli ki kyntien maitphang ka seng kiba ong “Knowledge-Character-Unity".
Shuh shuh ha kane ka jingialang u Ashish Chauhan, National Organising Secretary ABVP u la kren bad iathuh shaphang ki nongrim treikam ka seng Akhil Bharatiya Vidyarthi Parishad (ABVP).
Ha ki lai sngi jong kane ka 6th State Conference la pynlong ki prokram bapher ba kynthup ia ka Proseshon kum ban ai jingshai shaphang ka seng ABVP bad ruh ladon ki Cultural Prokram bad kiwei kiba lah ban khring ia ka pyrkhat pyrdain ki dkhot ka ABVP kiba lawan na ki District bapher jong ka Jylla.
Da ki hajar ngut ki paid riew ngeit ka balang Catholik ki la tuid sha ka sngi khatduh ka jingrakhe ïaka jingdap 100 snem ka jingwan shakri ki mishonari Salesian haka thaiñ shatei lam mihngi bad thaiñ rilum Jaintia (1922-2022) ha Immaculate Conception Mowkyndeng haka sngi U Blei.
Ha kane ka sngi la iadonlang ki father na ka jyllaniam Jowai kiba kynthup ia u Fr Ferdinand Dkhar Administrator Jowai Diocese, ki father kiba ju trei ha kane ka Parish (Mowkyndeng), ki Father Salesian, ki father bad ki sister bad kiwei kiwei.
Hashwa ban ïashim bynta ki riew ngeit haka mass Bakhuid, u Fr.Paul O Lyngkot SDB Provincial kum u kongsan jong kane ka sngi ula plie paidbah ïa u mot dur jong u Don Bosco Bakhuid bad u Domanic Savio ba la tei na bynta ban pynsahnam ïaka jingwan ki mishonari Salesian ha rilum Jaintia haka jingdonlang u Fr.Henrie Warbah SDB (Rector & Parish Priest), u Fr.Carmel Myrthong SDB bad u Fr.Donborlang Kurbah SDB.U Fr.Paul O Lyngkot SDB Provincial ula jingkren ula ong ki mishonari ki long tang ki atiar kiba rit hakhmat U Blei kidei tang ki nongrah ïaka khubor jong U Blei ban pynim ïaka kyrteng jong U Jisu Khrist.
Ula ong, ki mishonari kiba la ai jingshakri kum ki lyngdoh niam ha kane ka 100 snem ba la dep ki ïeng sakhi ïa U Khrist bad ma ngi kiba dang im mynta ruh ngi kwah ban ïeng sakhi ban pynthymmai ïa kata ka rukom ïaid rukom ïeng da kaba ngin ïeng sakhi ïaka jingshai jong U Khrist khlem tieng khlem riej ïa kaei kaei ka ban sa jia, kaba la jia bad kaei ka ban sa jia ruh ngim dei ban tieng ban riej ban ïeng sakhi ïa u Khrist.
Ula kyntu ïaki para bangeit ba kane kadei ka por ba ki hap ban pynthymmai ïala ka jong ka jingim, ka jingngeit bad ban shaniah tylli tyllan hala u jong u Trai Nongbuh Nongthaw.
Shuh shuh ula kyntu ïaki para bangeit ban long kiba kut jingmut bad rai ba naduh mynta ka sngi ban long kiba smat ba sting bad long ki briew kiba don ka jingngeit, jingkyrmen bad jingïeid bad ban long ruh ki briew kiba kloi ban shakri ïaka balang bad ïa U Khrist bad ki ban ïeng sakhi ïaka jingshai kaba U Blei ula ai haki khun bynriew.
U Fr.Henrie Warbah SDB Parish Priest Immaculate Conception Parish Mowkyndeng ula ong ka jingïaid lynti jong ki kam mishon jong ki phadar bad ki brodar Salesian ha Rilum Jaintia ha kine ki 100 snem ka la long kaba dap da kiba bun ki jingkyrkhu, ki jingthehsei bad ka jingsynran U Blei.
Ha ryngkat ka jingkyrkhu jong u Blei ka balang ka la mad ruh ïa bunbah ki jingeh bad jingïaleh ba har rukom hynrei ka balang ka la ïeng triang khlem kynran dien wat shikhyllipmat ruh.
Hadien kane la don 95 ngut ki khynnah kiba la ïoh pdiang ïaka Communion ba nyngkong.
Khyndiat shaphang ki riew niam Salesian, ka jingngeit kristan Katholik ka la wan poi sha Rilum Jaintia ha u bnai Jylliew 1892 haba u phadar Angelus Muenzloher ula poi ha Mowkyndeng bad pynbaptist haduh 32 ngut ki nongpyrshang ba la dep pynkhreh ban pdiang ïaka Baptisma Bakhuid.
Ha kata ka por, ka balang ka la ïaid lyngba bun ki jingeh bad dieng pyngkiang kiba khanglad ïaka ba kan roi ha kine ki lum Jaintia.
Ka jingeh ba kthang tam ba ka balang ba dang sdang sei lung ka la mad, ka jia ha ka por ba khie ka thma bah ba nyngkong ha u snem 1914.
Kane ka thma ka la wanrah ïa u soh bakthang tam haka jingïaid lynti jong ka balang namar ha kine ki por, ïaki mishonari Salvatorian, kiba dei ki German suda la kem, set phatok bad pynryngkang par ïa ki da ka sorkar Bilat.
Ka thma ka la dkhat noh ïa ka jingtrei jong ki mishonari Salvatorian na kine ki lum Khasi-Pnar.
Haba la kem ïaki mishonari Jerman, ïaka kam ban pynïaid ïaka balang la shimti shipor da ki phadar Jesuit kiba trei ha Kolkata.
Haba ka thma ka la kut, ki mishonari Salvatorian ki la ïaleh katba lah ban wanphai biang sha ki mishon jong ki, hynrei kim lah shuh namarba ka sorkar bilat kam shah shuh ïa uno uno u German ban trei hapoh ka hima jong ki.
Te namarba ki mishonari Salvatorian kim lah shuh ban leit phai sha ki mishon jong ki, ka lyngkor ban kit ïa ka balang ha ki lum Khasi-Jaintia ka la hap ha ki tyrpeng jong ki mishonari Jesuit, bad namarba ki duna ki ‘riewniam, kim lah ban shimti ïa ki mishon ha ki lum Khasi-Pnar.
Ha u snem 1921, ïa ka mishon ha North East India la aiti ha ka jingïasyllok Salesian jong u Don Bosco.
Ha u bnai Kyllalyngkot 1922, ki mishonari Salesian jong u Don Bosco ki la poi ha Shillong ban shimti ka mishon North East India, bad hadien 3 taïew ba ki la poi ha Shillong, 4 ngut na ki, ba kynthup ïa u Fr.John Deponti, Fr.Joseph Hauber, Br.
Mario Calzi bad Br.
Conti, ki la leit peit ïa ka mishon ha Rilum Jaintia, bad poi ha Mowkyndeng ha ka 5 tarik u Rymphang 1922.
Hynrei ki la sdang ban shimti pura ïaka mishon Mowkyndeng ha u bnai Kyllalyngkot 1923.
Ha Mowkyndeng Parish, ki sistar ki la pynïaid ar tylli ki skul, ka St.Francis English School ha Mowkyndeng bad ka Auxilium English School ha Saphai ba la sdang haka 26/2/2014 da ka Sr.
Madona Lytep bad Sr.
Bhalang Dkhar.
Ïa u symbai ka jingngeit Katholik ha rilum Jaintia, ba la bet da ki mishonari Salvatorian ha u snem 1892, la pynheh pynsan, la sumar sukher, bad la ai um ai sboh da ki Salesian, bad mynta ula heh bad seisoh kyrhai ha kine ki rilum Pnar.
Watla la ki mishonari Salvatorian kim lah ban bteng ïaka kam ba ki la sdang, hynrei sngewkmen bad sngewnguh pat ïa u Blei ba ula phah ïaki mishonari Salesian jong u Don Bosco Bakhuid ki la bah khllieh ban bteng ïa ka kam ba ki la sdang haduh ba da roi kumba long mynta.
Hadien ba la pynbit pynbiang janai, la ioh ban pyllait biang ka phlim shaphang ka thymmei wan longbriew manbriew ba shongblei, ka tynrai ka longbriew Hok Manblei Sot, bad ka tyllong ba khuid ba suba jong ka rukom long rukom man ba kyrpang bad ba bun rukom jong U Hynniewtrep Hynñiawasa.
La ioh ban jer kyrteng thymmai ïa ka kum “Ka Thymmei Ka Tynre Ka Tyllong" (The Origin, The Essence, The Source).
Ïa kane ka phlim la ïoh ban pyllait paidbah ha ka sngi kaba nyngkong ka Lympung ki Khynnah Seng Khasi Seiñ Raij ba Khadhynñiew ha ka shnong Krang,  ha a 14 tarik u Kyllalyngkot 2023, ia kaba  la pyllait ïa ka da U Pa Dalloi Elaka Jowai, Ma Puramon Kynjing bad kumjuh U Rgh Gideon Kharmawphlang (IAS) Deputy Commisioner, South West Garo Hills.
Ka phlim ka kwah ban pynpaw ha khmat ka pyrthei ïa ka thymmei pyrkhat Niam jong U Khasi lyngba ki khanatang, khamtam ka khanatang U Sohpetbneng kaba batai shaphang ka jingwan longbriew manbriew U Hynñiewtrep Hynñiawasa sha sla pyrthei bad kaba batai ruh kumno ka la san ka pyrthei, ka lyngit ka lyngor bad ka deiti kyntang jong ngi baroh bad ruh  ban ri sumar ïa ka Mei Ramew.
Shuh shuh la pyrshang ban  pynshai ruh ïa ka bynta ba kyrpang jong U Lum Diengïei bad ka khanatang shaphang U Lymboit Lymbiang U Syiar Ryngkuh bad Ka Mei Syiem Sngi ha Krem Lamet Latang.
Kane ka  phlim ka kwah ban pynshai ka nongrim halor kaba U Khasi u sngewthuh ialade, ka jing ïa teh jutang bad U Nongthaw Nongbuh bad ka jing iadei u khun bynriew bad kiei kiei baroh.
Ka khana ka sdang naduh ka Hok nyngkong bad kan ïai bteng haduh bym don jingkut, bym lah ban kynjoh lyngba ka jingim jong iwei pa iwei i mynsiem ba la kha na Ka Hok Ka Shi Kyntien ka Bri U Hynniewtrep Ban lah ban tip janai shaphang U Khasi, hap ban sngewthuh ruh ïa u sohpet ksiar sohpet rupa jong ka jingiadei naduh ki pa thawlang bad ïawbei tynrai ka jingwan long briew lyngba u lum ba kyntang  U Sohpetbneng, bad na u sohpet ksiar sohpet rupa  la saiñ dur ïa ka tynrai jingngeit Niam Khasi – Niamtre.
Ia kane ka phlim la shwa bad pynwandur ia ka ha ki saw tylli ki bynta bad kita ki long  Sohpetbneng, u Diengiei, U Khraw Jutang bad ka  Mynsiem Ksiar Kumban shu pynpaw ba ha kaba nyngkong, katta ha u snem 2021, ïa kane ka parom jong kane ka phlim la ai kyrteng ïa ka “Ka Hok Ka Shi Kyntien", hynrei katba nang ïaid pat ki sngi, la sngew donkam ban pynkylla noh ïa ka kyrteng ka jong ka, kum shi bynta ban nang lah ban kham ngam jylliew ne ban tih naduh tynrai  ïa ka jingmut kaba janai jong kane ka phang.
Ia kane ka phim lah ruh ban peit lyngba ka youtube ka Seng Khasi Kmie.
Ka Sonapyrdi Tourism and Economic Development Society (STEDS) kan pynlong biang iaka 3rd Lukha festival kaba la ai kyrteng haka wah Lukha haka 3 bad 4 tarik u Rymphang 2023.
Kane ka tamasa ba arsngi, ka jingthmu jong ka kalong ban kyntiew iaka kam jngohkai ha katei ka thain bad ban wanrah iaka lad iohkam iohjam ki samla katei ka thain bad ban ialap ban tyngkai iaka jingbuh jingsat ka mariang.
Ha kane ka tamasa yn pynlong ruh iaka iakop bhabriew “Miss Lukha" bad ka jingpyrshang ne audition kan long ha Wika Restaurant bad Yalana Hotel haka 27 bad 28 tarik haka por 1-4 baje nohphaisngi.
Ka jingiakop bhabriew ha kan long haka 3 tarik Rymphang harud ka wah Lukha bad ka khusnam iaka lahduh ka long T.30 hajar bad kaba wan ba ar bad ba lai kalong T.20 hajar bad T.10 hajar.
Ha kane ka tamasa ki dun shibun jait ki prokram nalor ka put ka tem bad ka jingpynkhreh iaki bam bapher bapher bad ki jingialehkai.
Iaki jingtip ba khambniah phone ha kine ki number 8787897288, 9774485583, 7005364784, 9366200028, 8787566798.
Ka Candidate kynthei ba marwei jong ka NPP na Sutnga Saipung Constituency ka kong Santa Mary Shylla kala pyllait paidbah iaka kali kit nongpang jong ka seng samla shnong Umkiang, East Jaintia Hills District haka sngi Saitjain.
Kane ka kali kit nongpang ka dei kaba la pynioh da ka kong Santa Mary Shylla lyngba ka skim Chief Minister’s Special Development Fund (CMSDF).
La thied ia kane ka kali haka dor kaba la kot T.13 lak.
Ha kane ka jingialang plie la iadonlang ki MDC ka JHADC kynthup u Chairman ka JHADC u Dr.Sankey Shangpung, u Emlangki Lamare bad u Seibor Shadap, Assistant Waheh Shnong ma Kynjaimon Amse nalor kiwei kiwei ki nongialam shnong bad ki riew rangbah jong ka shnong.
Ka Kong Santa Marry Shylla haka jingkren ka la ïathuh, ba ka jingïoh ïaka Ambulance kadei hadien ba ki Seng Samla Shnong Umkiang ki la ud la nam sha ka ba ki iakynduh jingeh haka por ba ki thmu ban pynkit nongpang sha ki jaka sumar.
Kumta nakaliang jong ka kala pynsngew sha u Myntri Rangbah ka Jylla u Conrad K Sangma uba la kloi ban ïarap bad pynïoh ïa kane ka kali.
Kala iathuh ruh ba u Myntri Rangbah ka sorkar Jylla ula ai jingïarap ruh kumba 14 lak tyngka sha ki nongshong shnong ka Lumphyllut na bynta ban shna ïaka Footbridge ne ka jingkieng ïaid kjat ban kam shilliang ka wah.
U Chairman ka JHADC bad MDC Bataw Lakadong Dr Sankey Shangpung ula kynnoh ia u MLA ka Sutnga Saipung ba sniew ka surok bah National Highway 6 kaba pyniasoh iaka Jylla bad ka bynta ba sharum ka Assam, Mizoram, Tripura bad Manipur.
U ne u MDC ula kynthoh ruh ia MP ka Shillong u ma Vincent H Pala ba ha ki 15 snem ka jinglong MP jong u, um shym la wanrah kano kano ka kam pynroi iaka Rilum Jaintia khamtam ka East Jaintia Hills District.
U Chairman ka JHADC ula ong ia haka jingialang pynkut iaka phubol Inter Dong ka shnong Umkiang haka jingiadonlang ka Candidate NPP kaba long ka kongsan Kong Santa Merry Shylla bad kiwei kiwei ki MDC kaba long haka sngi Saitjain ha Umkiang.
Une u MDC ka Bataw Lakadong udei uba jop na ka UDP bad ula pyniasoh sha NPP dangshen iaka sorkar MDA.Kaba lyngngoh une u MDC ula ong “lada dei ma nga u nongmihkhmat ka thain ngan nym shah ban khrong pisa ha ka Toll Plaza kaba don ha Lumshnong namar bala sniew palat ka surok kaba dap da ki thliew ki syar," “Ka surok kaba sniew, hynrei ka pisa ki khrong, kane lehse kadei ka jingkheiñ sting jong u MLA ka Sutnga Saipung Constituency ban ïasaid na bynta ki nongshong shnong kane ka thaiñ", la ong u Dr Sankey Shangpung bad bynrap ba kum u briew u Ma Shitlang Pale udei u briew uba bha haka ktien ka thylliej bad uba sngewrit hynrei katkum ka jingïohi jong u kum u MDC.Shuh shuh une u MDC Bataw Lakadong, ula ong u Ma Shitlang Pale u ai jingshakri tang ïaki riew shimet ym ïaki paidbah ka Constituency.
“Ngam artatien ba ha kane ka kynti ruh ka party NPP kan ïalam biang ïaka sorkar bad ngam artatien ba napdeng ki arngut ki kyrtong MLA jong ka NPP na ka East Jaintia Hills District, ka Kong Santa Mary Shylla kan ïoh bat ïaka shuki myntri sorkar", la ong u Dr.Sankey.
U Chairman jong ka JHADC ula kyrpad ïaki paidbah ka thaiñ Narpuh ba kin ailad noh ïa ka Kong Santa Mary Shylla ka kyrtong jong ka NPP da kaba klet noh ïaka jinglong babha jong u Bah Pale bad ka jinglong MP u Ma Pala.
U Ma Moonlight Pariat president United Democratic Party (UDP) uba long ruh u candidate ka UDP na 2 Jowai Constituency ula ong “Lada phi (paidbah nongshong shnong) phi kwah ban ioh ia u Chief Minister na Ri Lum Khasi Jaintia, phi dei ban jied ia ki kyrtong jong ka UDP kum ki MLA, namar lada phi jied ia ki kyrtong MLA na ka TMC ne ka NPP phin ioh Chief Minister na ri lum Garo.
" Ula ong ba dei tang ka UDP kaba dei ka party trai ri kaba sngewthuh iaka eh ka shon u trai ri trai muluk, hynrei lada wan pat ka Trinamool Congress (TMC) lane ka National People’s Party (NPP) haka bor, katta ka mut u Chief Minister ka Jylla kin dei beit na rilum Garo bad kine ki dei u Dr Mukul Sangma bad u Conrad K Sangma.
U ma Moonlight ula ong ia kane haba kren haka jingialang paidbah kaba long ha Seinraij Complex ha Iawmusiang hakhmat ka DC ophis, Jowai haka sngi Thohdieng.
U Ma Moonlight haba kren shuh shuh ha kane ka jingialang ula ther tyngeh ia u myntri sorkar bad MLA ka Nartiang u Sniawbhalang Dhar uba la kren paidbah ban pynkylla iaka DC ophis Jowai sha ka shopping Complex.
Ula ther ruh iaka NPP halor ka jingplie iaka Maternal and Child Hospital (MCH Hospital) ha Panaliar kaba haduh mynta la khang da u tala.
Ula ong ba kane ka jingplie ia kane ka hospital kadei tang ka jingpynbiej election ia u paidbah kane ka thain.
Ha kaba ïadei bad ka jingsahteng ïaka jingtei ïaka Ïawmusiang Complex kaba dei ka ïit khmih jong ka rilum Jaintia, u ma Pariat ula pan ka jingkyrshan jong u paidbah ba kin jied ia u ban long u nongmihkhmat bad pyndep ia ka Iawmusiang kaba thymmai ban pynsuk iaki nongshong iew shonghat kiba kamai kajih na Iawmusiang.
U Ma Pariat haba kren shuh shuh ula ong ka don ka jingthmu ban pynduh pyndam iaki Autonomous District Council bad ka Sixth Schedule da ka NPP lada ka wan biang haka bor ha kane ka election MLA 2023.
“Ki District Council ki dei ki mawjynthuh jong ka NPP ban die duh ia mawshun uba don haduh 400 million ton bad dewiong haduh 600 million ton katkum ka jinglum jingkhein ka Atomic Minerals Division jong ka sorkar India" la ong ma Pariat.
U Ma Pariat uba ju long ruh u Chief Executive Member ka JHADC ula ong ba ka Supreme Court ka Ri India kala bthah iaka NGT bad ka Coal India Limited ban die lilam ia u dewiong uba 32 lakh metric ton, hynrei haduh mynta myne ka sorkar MDA kaba ialam da ka NPP ka pynslem ban lilam bad plie lad ia kita ki High Level ban pyniaid ia u dewiong da kaba beaiñ bad wat ka khajna ruh kam poi sha ka pla tyngka ka sorkar bad ki district council.
Kane ka jingshalan beain ia u dewiong kala pynlong iaka JHADC ban duh iaka khajna da ki klur bad kaba la wanrah pat iak jingduh tulop ki nongtrei ka konsil da ki bun bun bnai, la ong u ma Pariat bad haka juh ka por ula iaroh iaki nongtrei ka konsil kiba wat hapdeng ka jingduh tulop manla ka sngi ki leit trei leit ktah, bad pynpaw ruh iaka jingsngewdiaw ba wat ia u jhur bad ban pynbiang ka bam ka dih kin hap ban shim ram.
U Ma Pariat ula ong khot la wer iaki paidbah ban ai ka jingkyrshan ia u bad kyntu iaki paidbah ban jied ia u bad ka party UDP ban pyllait ia u dewiong khnang ba kin nongkhaii kin ioh ban khaii bad tih khlem ka jingshah teh kyndon.
“To ngin kyndit bynriew ban ai ka jingtreilang bad kyrshan ïaka party UDP kaba dei ka party trai ri ha kane ka 5 snem ban wan khnang ban im ka ri bad ka jaitbriew bad ban pynkhie im biang ïaka khaïi ka pateng bad ba ki nongshong ïew shong hat kin lait ban shong shan ngap kamba ki shong mynta haki ïew ki hat namar ba la hiar ka ïew ka hat, la ong u Ma Pariat.
The office of the District Medical & Health Officer, East Khasi Hills District will conduct the Special Immunization Campaign in three rounds, i.
e.
on 16 th January, 2023 (1 st Round), 16 th February, 2023 (2 nd Round) and 16 th March, 2023 (3 rd Round).
Special immunization campaign is an opportunity to protect the children from 0-5 years against life threatening diseases through vaccines which are available and provided free of cost to all the children at all public health facilities under the Universal Immunization Programme.
These vaccines are safe, of high quality and provided by trained health care workers/ANMs.U District Election Officer, West Jaintia District, Jowai ula  pyntip ba ha kane ka General Election jong ka Meghalaya Legislative Assembly, 2023,  ka Election Commission jong ka India ka la ai lad ia ki briew ba duna haki dkhot met (Person with Disability) ki nongthep vote kiba don jingduna haka bor met kumba 40% shaneng bad ki Senior Citizen voters (ki nongthep vote kiba la palat 80 snem shaneng ka rta) ban thep ia ka vote jong ki da ka Postal Ballot.
Kane ka lad ba la ai da ka Election Commission jong ka India ka long ban pynsuk (facilitate) ia kito ki PwD voters bad ki Senior Citizen voters ki ba shem jingeh ban leit sha Polling Station ban thep vote na ka daw jong ka jingshitom bad kiwei kiwei.
Ki PwD voters bad ki Senior Citizen voters ki lah ban apply ia ka Postal Ballot lyngba ka Form 12D, ka ba yn sa wan sam ia katei ki Form da ki BLO bad kino kino ki PwD bad Senior Citizen voter kiba kwah ban apply Postal Ballot, ki lah ban submit biang ia kitei ki form sha U/Ka BLO hapoh 5 sngi ba la pynmih ka notification jong ka Election.
Ki PwD voter kiba kwah ban apply Postal Ballot ki dei ruh ban suhlang ia ki benchmark Disability Certificate ba la ioh katkum ka ain jong ka Rights of Persons with Disability Act, 2016.
la ka sngi had ka por ban wan ki Polling Officers ban facilitate ban thep vote yn sa pyntip sha kito ki PwD voter bad Senior Citizen voter kiba la apply Postal ballot sha U/Ka Returning Officer jong ka Assembly Constituency.
U Chief Election Commissioner ka ri u Rajiv Kumar u la ong ba ka jingthep vote da ki paidbah nong shnong ka jylla kiba don ha ki shnong khappud Assam Meghalaya kan iaid beit kumba ka dei ba kan long.
U Kumar ula ong ia kane haba jubab ia ka jingkylli ha ka jingiakynduh bad ki lad pathai khubor ha ka jingwan jurip ba arsngi ka kynhun ka Election Commission Of India ia ka Meghalaya, kaban khreh ban leit sha ka jingjied ia la ki nongmihkhmat sha ka iing dorbar thaw ain kaban long shen.
U Kumar u la ong ba ia kane ka kam, la bynshet bad aitui ruh ha ki heh ophis bad ki DGP jong ki ar jylla ba kin shimkhia ban khmih baki paidbah ba don ha ki bynta ka khappud ba kim nym don kano kano ka jingeh ne jingshah pyndik ban leit ha kaban pyndep hok ia la ka kamram ban thep iaka vote ka jong ki ha kane ka kynti kaba mynta.
Ha kaba iadei bad ka jingkynnoh jingkhring iaki nongthep vote da ka NPP bad ka AITC lyngba ka FOCUS bad ka We Card schemes, ula ong halor kane ka jingpyrshang ki seng sain hima sima ban kular bad khring iaki nongthep vote, kadei ka hok jong ki, hynrei ka shong ruh ha ki nongthep vote ban tip ia kaei kaba kular bad ki ioh ne em ia kaei kaba la kular bad kine ki seng sain hima sima ki lah ne em ban pyntreikam.
Hynrei ia mynta ym pat lah ban leh eiei bad marsien treikam ka MCC kan peit kaei kaba dei ban leh bad bym dei kiba shah ka aiñ, la ong u Kumar Kumba iatip ba ka samoi treikam jong ka iing dorbar thawain kaba mynta kan poi noh sha kaba kut haka 15 tarik u Lber 2023.
Ha kane ka jingwan kaba ar sngi, na ka liang u Chief Election Commissioner u  Rajiv Kumar, la synran lang ia u da ki arngut ki Election Commissioner katta u  Anup Chandra Pandey bad u  u Arun Goel, ha kaba ki la ioh ia ka lad ba kin ia mir jingmut bha  bad ki ophisar jong ka jylla, ba kynthup naduh u Chief Secretary, u DGP, u Chief Electoral Officer ka jylla, nangta ki heh pulit bdd shipai kiba don hangne ha ka jylla, ban ia ai ia la ki jingmut da kumno ban lah ban pynlong ia ka elekshon kaba iaid beit ba iaid ryntih, bad khamtam lei lei haba iadei bad ka  jingmih ban iashim bynta shit rhem jong ki paidbah.
Na ka liang u Chief Election Commissioner lem bad ki arngut ki Election Commissioner ki la ioh ia ka lad ban ia shem ia kynduh ia ki seng sain pyrthei, ka ri, ka thain bad jong kane ka jylla, ha kaba ki la sngew bad sngap bad ai ruh ia ki mat ban pynshai kaba la buh hakhmat jong ki da ki nongmihkhmat ki seng sain pyrthei.
Ha kane ka kynti ki don 21,61,729 ki nongshong shnong ka Jylla kin jied ia ki nongmihkhmat  bathymmai, bad ki nongthep vote kynthei ki don haduh 10,92,326 hajar bad ki khamtam ban ia ki shynrang kiba don 10,68,801.
Ha ka rta kaba 18-19 snem ne kiba ioh thep vote nyngkong ki don 81,443, bad kiba la palat ia ka 100 snem ki don 290 ngut.
Kiba don haka jingduna bor met ne PwD 7478 bad kiba la kynjoh 80 snem shaneng ki don 22658.
Ka National Peoples’ Party (NPP) kala pyllait iaka kot lyngkdop kaba kyrteng “Promises Delivered" ne ka jingkular bala pyndep kaba kdew iaki mat iakhun election 2018 Meghalaya Assembly Election kala kam bala lah ban pyndep iaki jingkular da ka NPP kaba ialam iaka sorkar MDA ha Jylla.
Ia kane ka kot lyngkdop la pyllait paidbah da u national president NPP bad Chief Minister ka sorkar Jylla Conrad K Sangma ha madan Polo Shillong haka sngi Palei.
Kiwei kiba iadonlang ha kane ka jingialang kaba ka NPP kala pynbna ruh iaki kyrtong ki dei u National Vice President Prestone Tynsong, National Treasurer James K Sangma, ka MP Tura ka Agatha K.Sangma bad Dr.W.R.Kharlukhi.
Haba kren haka jingialang u Conrad K Sangma ula ong ba kine ki san snem bala dep kiba bun ki nongmihkhmat kila iasoh sha ka NPP bad kane ka kdew ba ka NPP kala nang nang khlain, Kiba bun ki candidate kiba la pynbna ban iakhun iaka elction ban wan ha u snem 2018 kim dei na ka juh ka iing hynrei mynta kila iasoh bad ka NPP.U Conrad ula pdiang bad ula ong ba ka jingrung jong ki kam dei na ka bynta ka jingmyntoi haka politic hynrei ban sakri ia u paidbah ka jylla.
U la ong ka jylla kala nangkiew shakhmat haka roi ka par ha kine san snem.
Bad kala kiew ruh na kawei ka kyrdan sha kawei pat haka imlang ka sahlang lane ha ki kam tei jingtei.
“Ka sorkar NPP kala wanrah bun bah ki kam pynroi ha kine ki san snem haba ianujor ia kaei kaba la leh ha ki 50 snem bala ioh iaka jylla ba pura," la ong u Conrad.
Ula ong ruh ba ka dei kane ka sorkar kaba ialam ka NPP kana nud ban shim iaka sienjam ban pynbeit ia u pud u sam hadpeng ka Assam bad Meghalaya.
Ula kop ruh ba ka dei tang ka NPP kaba lah ban pynbeit ia u pud u sam bad ban pynkut shisyndon ia kane ka kam khajia pud bad ka Assam.
“Hato don kiwei pat ki party ki ban jop ban pynbeit iaka kam khajia pud, ka dei tang ka NPP bad nga kular ba lada ailad biang iaki ha u 2023, ngin wad ki lad ki lynti ban pynbeit ia kam khajia pud khnang ban ngin ioh ban im suk im sain khamtam kiba shong bas ah ha ki khappud," la kren kop u Conrad.
Ki mat kular election ka NPP ha u snem 2018 kaba suhlang hangne: Ha kane ka jingpynbna kyrtong ka NPP ki don haduh 6 ngut ki kynthei na ki 58 ngut kiban iakhun iaka elekshon na Rilum Khasi Jaintia bad Garo.
Ka NPP kam shym la pynbna candidates na South Shillong bad Mairang, kaba mihkhmat da u Metbah Lyngdoh, Assembly Speaker bad u President ka UDP.Ka NPP kala pynieng ia kine ki longkmie na ki 36 assembly constituency jong ka rilum Khasi Jaintia, katba na rilum Garo na ki 24 constituency ym don wat tang kawei ka kynthei.
Kine longkmie ki dei ka Dr M Ampareen Lyngdoh (East Shillong), Santa Mary Shylla (Saipung-Sutnga), Dr Jasmine Lyngdoh (Nongthymmai), Biolinda Lyngdoh Nonglait (Mawthadraishan), Grace Mary Kharpuri (Shella) bad Macdalyne Sawkmie Mawlong (Nongpoh).
Kumba 10 ngut ki candidate ki dei na ki wei pat ki party kiba kynthup iaka Congress, Trinamool Congress bad kiwei kila iasoh sha ka NPP.19 ngut ki dei ki MLA NPP kynthup ia u Conrad K Sangma (South Tura), deputy chief minister Prestone Tynsong (Pynursla), cabinet minister – Sniawbhalang Dhar (Nartiang), James PK Sangma (Dadenggre) bad Dasakhiatbha Lamare (Nongkrem) – Wailadmiki Shylla (Jowai), Comingone Ymbon (Raliang), Sosthenes Sohtun (Jirang), Pyniaid Sing Syiem (Mawryngkneng), Gigur Myrthong (Mawshynrut), Timothy D Shira (Resubelpara), Rupert M Momin (Kharkutta), Pongseng R Marak (Bajengdoba), Jim M Sangma (Rongjeng), Marcuise N Marak (Williamnagar), Abdus Saleh (Rajabala), Thomas K Sangma (North Tura), Rakkam A Sangma (Rongara-Siju), Brening A Sangma (Dalu).
Kine harum ka thup kyrteng jong ki kandidate ka NPP sha ka MLA Election 2023:.
U Kyrmen Shylla Myntri ka tnad Social Welfare, Disaster Management bad Revenue ula plie paidbah ia ka madan Artificial Turf ne madan phlang plastic ba nyngkong ha Deinchynrum, Khliehriat haka sngi Palei.
Ia kane ka madan la tei naka District Mineral Foundation Trust (DMF) kaba la kot T.2.5 klur bad na u Kyrmen Shylla ula synniang T.20 lak tyngka.
Kane ka madan ka dei kaba la ai sngewbha u Ma Kor Sympli bad ka shnong Deinchynrum sha ka synjuk East Jaintia District Sports Association (EJDSA).
Bad ha kane ka kynti da ka jingshimkhia u MLA ka thain la shna ia kane ka madan tang lai bnai bad kaba sah ka long ban shna iaki nala ki light bad ki jaka shong paidbah kiba paka.
U Deputy Commissioner ka East Jaintia Hills District u Abhilash Baranwal, IAS haka jingkren ula ïathuh ula ïathuh ba la sdang ban shna ïaka madan ha u bnai October 2022 bad ula ïathuh ba kane ka madan kadei ka jingangnud ki paidbah ka District.
U Waheh Shnong ka Deinchynrum u Ma Wilbert Nongtdu ula ïathuh ba ïaka madan la ai sngewbha da u Kpa jong u Ma Kyrmen Shylla, u Ma Kor Sympli bad khyndiat na ka shnong Deinshynrum naduh ki por mynshwa sha ka Association bad u khun jong u la pyndep ïaka jingsiang madan Artificial Turf.
“Nga sngewkmen ba ki nongpynīaid jong ka Association haduh mynta mynne kim shym la klet ïa u synñiang u bynhei jong i Pa jong ngi ban kyntiew ïaka kam ïalehkai jong ki khun samla ka District", la ong u ma Kyrmen Shylla.
Ula iaroh ia u Deputy Commissioner bad ka ophis jong u, ki dkhot ka Association kiba la ai ka jingïatreilang miet la sngi naduh u bnai October 2022 ba la sdang ïaka jingsiang phlang ïa kane ka madan.
“Nga kyrmen ba da ka jingdon kane ka madan kan pynmih shibun ki sap kiba nylla bad ki ban mihkhmat iaka district sha ka National bad International Level haka kam ialehkai football," la ong u Kyrmen bad khot wer iaka jingïatreilang ban pynmiat pynbha ïaka District kaba dang donkam shibun ki jingïarap khamtam ban ïatreilang haka ban kyntiew ïaki jaka jngohkai pyrthei hapoh ka District khnang ba ki samla bym don kam don jam bad lyngba ka kam jngohkai pyrthei kin lah ban pyndap pynbiang ïaka ïing ka sem jong ki.
U Ma Kyrmen Shylla ula ong, “Katba nga dang long u nongmihkhmat jong ka 6-Khliehriat Constituency nga kular ba ha man ka 5 snem ngan wanrah kawei ka madan plastik ne Artificial Turf hapoh ka Constituency bad ka District East Jaintia Hills hi baroh kawei.
" Ha kane ka sngi u MLA ula pynkup burom ruh ïaki 7 ngut ki rang bad ki thei samla kiba la wanrah nam rah burom ïaka District haka lympung ïalehkai North East Olympic Games 2022 da ki khunsam sah kynmaw bad ka song pisa kaba 10 hajar tyngka sha kiba ïoh takma Ksiar, 7 hajar tyngka takma Rupa bad 5 hajar tyngka takma Rnong lyngba ka skhim District Sports Promotion Society.
Kine ki 7 ngut ki rang bad ki thei samla ki long Eleven Dkhar Athletic uba la ïoh ïaka takma ksiar, Rupa bad rnong, Bhalang Shadap Boxing uba la ïoh ïaka takma ksiar, u Damewankio Suiam Cyclists uba la ïoh ïaka takma rupa, Nicolast Syrti Cyclists ba la ïoh ïaka takma Rnong, Nelson Rymbai Football ba la ïoh ïaka takma rupa, Shining Lamurong Wrestler ba la ïoh ïaka takma rupa bad Fivestar Bareh Wrestler ba la ïoh ïaka takma rnong.
Ha kane ka sngi la sam ruh ïaki tiar ïalehkai sha ki Association bapher bapher ka District.
Hadien ka jingïalang la pynlong ïaka jingïalehkai paralok hapdeng ki MLA-MDC ba rim ba mynta pyrshah ïaki waheh shnong bad ki dkhot ka EJDSA bad ha kane ka jingïalehkai la jop da ka kynhun ki MLA-MDC da ka jingïashut Penalty.
Kum shibynta ban pyntreikam iaka National Education Policy (NEP), mynta ka aiom ka Kiang Nangbah Government College kan sdang noh iaka Integrated Course ba saw snem haka kyrdan BEd.
Ia kane la pynbna paidbah da u Ma Lahkmen Rymbui myntri ka tnad pule puthi ka sorkar Jylla haka jingialang plie paidbah iaki jingtei ba thymmai ka Nongtalang College bad ka Nongtalang Government Secondary School haka sngi Balang.
Kane ka Integrated Course ka long ba ki samla pule kiba kwah pule BEd kin ioh iaka kyrdan BA & BEd, BSc & BEd lane BEd BCom ha juh ka por.
U Ma Lahkmen ula iathuh ba ka National Council for Teacher Education (NCTE) kaba hap hapoh ka Ministry of Education kala ai jingit iaka Kiang Nangbah ban sdang noh ia kane ka Integrated Course ba saw snem ban wanrah iaka jingkylla curriculum ne program ai jinghikai ban ban iarap iaki nonghikai ban sam iaka jingnang jingstad katkum ka curriculum kaba thymmai ne policy thymmai.
Ka sorkar Jylla kala mynjur ban thung nonghikai sa 13 ngut kaba mynta ka Kiang Nangbah College ka don tang 7 ngut ki nonghikai, la ong u ma Lahkmen.
U Lakmen ula kyntu ïaki khynnah kiba pass ïaka Class 12 ban ïakhun ïaka entrance test na ka bynta ban bteng ka jingpule ïaka BA, BSc bad BEd hapoh Kiang Nangbah Govt College namar naduh u 2030 shaneng tang kiba pass ïaka 4 years Integrated Course kin ïoh ïaka kam nonghikai.
U myntri ka tnat ka pule puthi ula pynbna ruh ba ka sorkar Jylla kan pynmih sa 39 tylli ki skul hapoh ka Jylla bad ha kine ki skul donkam 40 ngut nonghikai na kawei kawei ka skul.
Kan long ka sngi ban sah jingkynmaw iaka shnong Nongtalang baroh wei kumjuh iaka Amlarem Constituency hadien ba ka lah ban plie iaka building kaba thymmai jong ka Nongtalang College  bad ka Nongtalang Government Secondary School haka sngi Balang.
Ki jingtei ba thymmai kiba la plie u Ma Lahkmen Rymbui ki kynthup iaka Academic Block, Library Block bad ka Science Block jong ka Nongtalang College.
Iaka Academic Block la pynsah nam ha u wei na ki nongseng (L) John Deng Pohrmen bad ka Library Block la pynsahnam ha (L) Chuidu Lyngdoh Rad.
Kane ka jaka kaba la tei iaka building ba pura ka kolej ka ba lah ban iohi kyndiang na ka surok bah Dawki Amlarem haka jaka kaba la tip kum ka Kyrmia Jongïaw, Nongtalang.
Ia ka jingtei ia kine ki building ban pynbha iaka kolej la bei pisa da ka RUSA 1.
O bad RUSA 2.
O ban kyntiew kyrdan ïaka kolej sha ka Model Degree College.
Katba ha Nongtalang Government Secondary School u ma Lahkmen ula plie iaka Administrative Building Cum Auditorium ka skul.
U Ma Lahkmen uba long u myntri sorkar bad MLA ka Amlarem Constituency haba kren kum u kongsan ula pynbna ruh ba ka sorkar kala thung nonghikai sa san ngut ha Nongtalang College lyngba ka People’s College bad na ka aiom ban wan yn sdang noh iaka Commerce Stream ha Nongtalang.
Ka tulop na ka bynta ki nonghikai haka shi snem kala kynjoh 50 lak tyngka.
Ula ïathuh ba u don bynta bad ka kolej kumba 18 snem bad udei u President barim jong ka Governing body bad ha u snem 2018 ula resaiñ ïaka kam President ban shim bynta haka kam saiñ hima sima.
Ula pynpaw ka jingsngew nguh ïaki ophisar ba lyngba ka RUSA 2.
O la kyntiew kyrdan iaka ïaka kolej ba kan long kum ka nuksa ia kiwei ki kolej bad ula ong ba udei uba donbok namar hashwa ba un long Myntri jong ka sorkar Jylla kane ka kolej ka la ïoh ïaka kyrdan Grade B naka NAAC (National Assessment and Accreditation Council), kaba mynta ruh ka bat ia kane ka kyrdan.
“Ka thong jong nga ha kine ki san snem ban wan, ka long ba nga kwah ban ïohi ba ka Nongtalang College kan sdang noh ïaka Degree Course haka BSc bad ngan ïaleh ban pynïoh ïa kane namar kadei kawei na ki kolej hapoh ka Jylla haki thaiñ nongkyndomg kaba la biang ki jingdonkam jong ka", la ong u Ma Lahkmen.
U Ma HL Giri president Governing Body Nongtalang College ula ïathuh ïaka jingsdang jong ka kolej naduh u snem 1988 da ki rangbah bad Dorbar shnong Nongtalang hapoh ka jingïalamu (L) J D Pohrmen, Deputy Chief Minister barim ka sorkar Meghalaya bad u (L) Chuidu Lyngdoh Waheh shnong barim ka Nongtalang.
Ula ïathuh ïa kane kolej la seng halor ka jingthmu ban kyntiew bad pynroi ïaka jingnang jingstad haki kyrdan kiba kham shalor haka shnong Nongtalang bad ka thaiñ War Jaintia baroh kawei khamtam na bynta kito ki khynnah kiba wan na ki longïing kiba duna ka ïoh ka kot ki bym don lad ban pule sha Shillong bad kiwei kiwei ki sor.
Kiwei kiwei kiba kren ki dei  u Waheh shnong u Bah Min Lyngdoh, u Headmaster ka Nongtalang Secondary School bad na u Bah Kmen Myrchiang Secretary Governing Body.
Iaka jingialang la pynïaid da ka Dr Solony Bareh bad Dr Spaiñlinmi Lapasam bad la ïoh ka jingkren pdiang burom na u Principal ka Nongtalang College u Dr.Ryan R.Kharkongor haka jingïadonlang ki nongshong shnong, ki kmie ki kpa, ki nonghikai bad ki khynnah.
Satang khyndiat sngi ba ka Election Commission of India kan sa pynkhreh ia ki sngi ki ia ia ka jingpynlong ia ka MLA Election hangne hapoh ka jylla Meghalaya, hynrei na ka liang u Chief Electoral Officer (CEO) jong ka jylla bad ki nongtrei ki jong u, ki la long kiba la pynkhreh ban lah ban pyniaid beit pyniaid ryntih ia kane ka election kaban sa long mynta u snem.
U Bah Frederick Roy Kharkongor (IAS) ba dei u Chief Electoral Officer (CEO) jong ka jylla ula ong ban pyniaid ia kane ka kam ha kane ka jylla, u don bun bah ki jingeh kiba ma u bad ka kynhun ka ban trei, ba kin hap ban mad ne ia kynduh ki jingeh, hynrei kawei na ki jingeh kaba kham jwat bad shem shitom bha ka dei ka jingsaphriang ki khubor bym dei, bym shisha ne ba lamler, kaba na ka por sha ka por lajuh mih paw bha ha katta ka kor ka juk stad ba mynta ba juh ong ha ka ktien phareng Social Media ne ki khubor paidbah.
Halor kane, u bah Frederick u la pynpaw ba kum u khlieh duh ne ka ophis, ka shem ba ka jingpyndonkam ia ka Social Media,l ka hap ban long kaba adkar, ha kaba ki paidbah, kin hap ban thew ban woh ne ban da pynshong nongrim bha ia kaei kaba ki ioh sngew ne iohi ia ki khubor lyngba ka social media, ha ka juh ka por u kyntu bad ban jur ia ki paidbah, ba kin long kiba husiar ne ban nym pdiang ne sha shkor ia kum kine ki khubor hamsaia, pynban bad ngeit ne pdiang tang na ki khubor ba wan lyngba ka shlem treikam ba la ithuh bad kumjuh na ki lad pathai khubor ba don bad ba paw ha ka jylla.
Haba iadei pat bad ka jingsdang ban theh tyngka da ki seng sain pyrthei ha kane ka election, halor kane, u bah Frederick u pynpaw ba kum u khlieh duh un iaid da ka lynti jong ki kyndon ba la pruid dak jong ka Election Commission of India, khamtam lei lei naduh ka khyllipmat ba  la pyntreikam ia ka Model Code of Conduct, kaba hangne ba ka rukom pyndonkam pisa yn lah ban tehlakam da ka jingiarap lang na kiwei pat ki shlem treikam ka sorkar kum ka Income Tax, ka tnat Pulit bad ki kiwei kiwei.
Kumba 81 hajar ngut ki samla kynthei bad shynrang ka jylla Meghalaya ki la pynrung ia la ka kyrteng ka jong ki sha ka thup jong ka Electoral Roll jong ka jylla, bad kine ki samla baroh, kin khreh ruh ba kin iashim bynta lem noh ha ka jingiathep votre, ha ka sngi ba ka jylla kan leit sha ka elekshon ban jied ia la ki nongmihklhmat ka iing dorbar thaw aiñ jong ka jylla.
Ia kane la iathuh da u Chief Electoral Officer ka jylla u bah Frederick Roy Kharkongor ha ka jingiakren bad u syllad ha ka shlem treikam ka jong u.
Ka daw kabala pynlong ia ka  samla ban pynrung ia la ka kyrteng ka jong ki sha ka thup jong ka electoral roll hi ka long ba kum u CEO u la shim khia ban iaid  ialap bad wer ha baroh kawei ka jylla ia ki khun samla ban wan shakhmat ban ai ia la ki kyrteng ka jong ki, bad ban lah ban khring ia ki, la pynlong ruh ia kiba bun ki prokram kum ka Mission Unite kaba khring ha ki polling station kaba ka jingpynrung kyrteng ka long tang kumba 20% na ka 100, ryngkat ka jingiasyllok lang bad ki Rangbah shnong bad bynrap lang ruh ia ka jiniasyllok bad ki Seng samla.
Shuh shuh wat ki People With Disabilities (PWD) ne kiba doin jingduna haka bor met, la lah ban pynrung ia ki sha ka thup ka electoral roll kaba ha kane ka kynti kaba mynta ka jingdon jong ki ka long 7478 bad ia kine ruh ka la don ruh ka phorm 12D ki lahruh ban thep vote na la iing.
Kumba la pyrshang ha kji snem ba la dep kan don ruh ka jingsam medal sha ki 5 ngut kiba smat  ban poi nyngkong sha ki jaka ban thep vote kaban iai bteng ruh ha kane ka kynti ba mynta bad bynrap lang  ia kito  kiba dang shu dep ban pynrung thymmai ia ka kyrteng jong ki ia kine ruh u CEO u la ong ba ka ophjis ka la pynbkhreh ba kan da ai da ki syrnot ne certificate.
Sa kawei ka rukom pyrkhat thymmai kaba lah ban pyntreikam  ha kane ka elekshon kan dei ka Youth Manage Polling Station ne Youth Assisted ha kaba ki nongpyniaid ia ka jingthep vote kin dei ki khynnah samla ba treikam ophis, nangta ka All Women Manage Polling Station ban don haduh 120 tylli.
Nalor katta u bah Frederick u la ong ba la lap ruh ba don kumba 300 tylli ki polling station kaba ka jingpynrung kyrteng ka long kaba kham duna haba ia nujor ha ka jylla hi baroh kawei ne hapoh ka 20%, ia kane ruh la shim khia bad la pruid dak syndon ia ka ban da ai da ka kyrteng Mission 300.
Ha  ka election u snem 2018 ka jingpoi ki paidbah nongthep vote ka jan kynjoh sha ka 87% bad lada lah lei lei ban nang khring shuh shuh  ia kine ki 300 tylli ki polling station, u Bah Frederick u kyrmen ba lehse mynta ka snem kan don ka jingkiew ki paid nongthep vote shaduh ka 90% tam.
U Frederick u pyntip ba haka sngi ka jingwan jngoh u Chief Election Commissioner ia kane ka jylla, kan don ruh ka prokram pyllait paidbah ia ka ‘SUPER SIX’ NE KI SHALYNTEM JONG KA SYNSHAR PAIDBAH ‘WHEELS OF DEMOCRACY.Ka United Democratic Party (UDP) Jowai Circle ban pynkhlain iaka party sha ki shnong kiba don sha shilliang ka Wah Myntdu da kaba pynlong iaka jingpynrung dkhot bad thaw iaki primary unit haka shnong Phlongingkhaw, Madur bad ka Sohmynting.
Kane ka jinghiar ka UDP Jowai Circle sha kine ki shnong kala long haka 6, 7 bad 9 tarik une u bnai Kyllalyngkot  haka jingialam u president ka UDP West Jaintia Hills uba long ruh u kyrtong UDP na Jowai Constituency u Ma Moonlight Pariat haka jingiadonlang u General Secretary ka UDP u ma Kitboklang Nongtdu bad kiwei kiwei ki nongkyrshan ba radbah ka UDP na Jowai bad ki shnong kiba bapher.
Haka 6 tarik ka UDP kala jied iaki nongkitkam ka party ha UDP Phlongingkhaw ha kaba la jied president ia u Kiio Suting, vice president Radhan Mukhim, secretary Barlo Muruh, assistant secretary Wadlang Mukhim bad advisior u Tiarsingh Nongrum bad 20 ngut ki dkhot.
Ka UDP kala pynrung dkhot ruh  123 ngut ha kane ka shnong.
Ha ka shnong Madur haka jingialang kaba long haka 7 tarik Kyllalyngkot la jied iaki nongialam kiba kynthup ia u advisor u ma Esaid Siangshai, president Shimpor Langshiang, vice president Tei Ryngkhlem, secretary Bormi Dkhar, Assistant secretary Heibor Slong bad la jied ruh iaki 20 ngut ki dkhot.
Na kane ka shnong hadu 247 ngut ki nongthep vote kila pynrung dkhot ialade sha ka party UDP.Ha Sohmynting ki nongialam ka UDP kila hiar haka sngi Nyngkong ban thaw iaka unit jong ka Sohmynting Pyllun, ka unit Dongdien, Dongnein, Dongwah, Dong Iawpynsin bad la jied iaki nongialam bad ki dkhot.
Na ka Sohmynting Pyllun la jied ia Salan Pohleng kum u president, Ham Suting vice president, secretary Neverturn Daw, assistant secretary u Emiphial Dkhar bad Advisor u Lephing Pyrtuh.
Ki nongialam ka Dongdien ki kynthup ia u Rilang Pyrtuh kum u president bad secretary u Petros Pyrtuh.
Na Dongnein u president u dei u Osi Dhar, secretary Lutmon Pyrtuh.
Na Dongwah u president u Ham Suting bad secretary Friday Ryngkhlem bad Dong Iawpynsin la jied ia u Salan Pyrtuh kum u president bad secretary u Rihunlangki Pyrtuh.
U ma Lephing Pyrtuh u waheh shnong barim ka Sohmynting ula ong ba Sohmynting ka dei ka shnong kaba ieid party riewlum bad ka Party UDP kadei na ki party kaba la wanrah iaka roi ka par ha kane ka shnong haki por jong u (L) Sing Mulieh kum u MLA.U Ma Moonlight Pariat uba la pynskhem iaki nongkitkam ka party ha kane ka shnongula kyntu ia baroh trei shitom ban pynpoi iaka party sha ka jingjop.
Ula khlei iaka jubanlak ba lada poi haka thong un wanrah iaka roi ka par ban pyndep ia kiba sahteng bad ban kiwei kiwei ban roi ban par ka shnong salonsar.
Ha kine ki jingialang ha kine ki lai tylli ki shnong la iadonlang ki nongialam u ma Moonlight Pariat kiba kynthup ia u Sanbok Rymbai ,Biful Lamar, Baitlang Pohsngap, Allwyn Laoo bad kiwei kiwei.
Tang hadien ar snem bala buh mawnongrim iaka Science Block jong ka Sohkha Government Higher Secondary School, u myntri ka tnad pule puthi ka sorkar Jylla uba long ruh u MLA Amlarem Constituency Ma Lahkmen Rymbui haka sngi Nyngkong ula plie paidbah ia kane Science Block.
Nalor u Ma Lahkmen la iadonlang Dr.BDR Tiwari, IAS, Commissioner & Secretary, Education Dept, Meghalaya, ka Kong R.M.Kurbah, IAS, Director of School Education & Literacy, ka Kong AP Syiem District School Education Officer, u principal ka skul R Sumer, ki nongïalam shnong, ki nonghikai bad ki khynnah skul.
Ia kane ka science block la tei haka jinglut kaba 1 klur 73 lak 13 hajar.
La sdang tei ia kane ka skul naduh u Nohprah 2020.
Ka Sohkha Govt Higher Secondary School ka dei kawei na ki skul sorkar kaba paw bha ha ka thain War Jaintia bad kala ju rung ruh haka kyrdan merit list haka resol ka MBOSE.U Ma Lahkmen haba kren kum u kongsan ula ong ban pynbha shuh shuh jingsam jingnang jingstad kane ka skul kala pynlong ia u ban theh jingiarap ia kane ka skul khnang ban kyntiew iaka jingnang jingstad ha ki thain nongkyndong.
Da ka jingtei pyndep ia kane ka science block ki khynnah kiba kwah bteng iaka jingpule haka science stream kila ioh iaka kamra klas bad ban pule hala shnong bad kim donkam shuh ban pule shabar la shnong, la ong Ma Lahkmen.
Shuh shuh ula iathuh ban pynsuk ïaki khynnah skul ka Shnong Sohkha bad ki shnong ba marjan, ka sorkar Jylla kala buh iaka MBOSE Examination Centre ha kane ka skul.
Ula ong ba sorkar jylla ban pynbha iaka pule puthi ha kine ki san snem ka sorkar kala theh jingiarap sha ki 25 tylli ki kolej bad tei pynbha pynmiat ïaki 300 tam tylli ki ïing skul.
Ula pynshlur ruh iaki samla pule ba hadien ba kila pass klas 12 na kane ka skul ki dei ruh ban pynkhreh iaka Integrated Course kaba 4 snem ka ban sdang ha BEd College ha Jowai namar ha u 2030 shaneng baroh kiba hikai haki skul ki hap ban pyndep ïaka Degree kaba 4 snem.
Hashwa kane u Bah PS Suchen ula pynsngew ïaka khana lyngkot ka  Sohkha Govt.
Higher Secondary School kaba la seng ha u snem 1959 bad ki jingdonkam jong ka kum ka Labrotary, ka Auditorium, ban thung Principal, ka jingshna Fencing, skul bos bad kiwei.
Ka long ka jingkyrkhu ïaki nongshong shnong ka thaiñ War Jaintia khamtam ïaki longïing kiba duna ka ïoh ka kot, hadien ba u Myntri ka tnad pule puthi ka sorkar Jylla u Ma Lahkmen Rymbui uba dei ruh u MLA ka thaiñ ula wan buh maw nongrim ban tei ïaka Eklavya Model Residential School (EMRS) haka shnong Umladkhur, kaba hap hapoh ka Amlarem Sub-Division, West Jaintia Hills District haka sngi Nyngkong.
U Ma Lahkmen ula ong ia kane ka skul bei pisa da ka National Education Society for Tribal Students (NESTS), Ministry of Tribal Affairs jong ka  Sorkar India bad mang ban tei pyndep hapoh 30 bnai.
Baroh ka jinglut jingsep kala kot 45 klur 79 lak 99 hajar tyngka.
Yn tei ia kane ka skul da Company WAPCOS Ltd, New Delhi.
Nalor u Myntri ka tnad pule puthi la iadonlang ka Kong AP Syiem District School Education Officer kaba pyniaid iaka jingialang, u Dr.B.D.R Tiwari, IAS, Commissioner & Secretary, Education Dept, Meghalaya, ka Kong RM Kurbah, IAS, Director of School Education & Literacy, Sub Divisional Officer Kong YR Mawlong SDO Amlarem Sub-Division, u BDO u Dr.D Lyngdoh, ki nongialam shnong Umladkhur bad kiwei kiwei Ka Kong RM Kurbah, IAS, Director of School Education & Literacy haka jingkren ka la ong kane ka residential skul ka don naduh klas 6 haduh klas 12 bad ka hap haka jingpeit ka Ministry Tribal Affair kaba angnud ban pynïoh ïaka ka jingnang jingstad khlem jingsiew kyrpang na ka bynta ki riewlum (ST) kiba shong basah ha Ri India.
U Ma Lahkmen Rymbui haba kren shuh shuh ula ai khublei ïaka dorbar Shnong Umladkhur bad ki kur kiba don bynta ban synñiang sngewbha da ka jaka kaba 15 acre ban tei ïa katei ka skul.
Ka jingwan jong kane ka skul kan ai jingnang jingstad ïaki khynnah ka thaiñ ka ban ïa ryngkat kyrdan bad kiwei ki skul hapoh India.
Kane ka skul ymtang ba kan ai jingnang jingstad ïaki khynnah hynrei kan ai jinghikai ruh ïaki khynnah ban pyntbit ban ialeh iaka entrance JEE, NEET naduh na skul, la ong u ma Lahkmen.
Ula ong ba khnang ban nym sepei ka por bad duh jingmyntoi ki khynnah, u Myntri u kwah ba ïa kane ka skul dei ban sdang temporary shwa ïaka ha Nongtalang College.
Ula iathuh ba ka building ba thymmai jong ka Nongtalang College yn plie noh, haka 11 tarik une u bnai bad kito ki building kiba lait un pyrshang ban pan bad lada ki ai lad na bynta arsnem, yn sdang shwa shipor ha Nongtalang bad ynda la dep ïaka building jong ka EMRS yn rah pat sha Umladkhur hynrei um kwah pat ban jia ïa kane ka skul kumba jia haki por ba la leit.
Ula pynkynmaw ba haka por ka jinglong Myntri ka tnad pule puthi u (L) John Deng Pohrmen ula ong ïaka JNV Mukhla la jied jaka ba kan don ha khap Sohkha bad Nongtalang hynrei hadien la rah noh ïaka sha Khliehtyrshi ban sdang temporary.
Haduh 11 ngut ki ki briew kila shitom jur na ka jingkylla ka bos kaba wan jingiaseng 15th Annual Youth Convention ka Balang Katholik kaba la long ha Syiem Jingsuk Parish Amlarem haka Sngi U Blei.
Kane ka bos kaba don ïa u number ML 05 2365 kala kylla haka 6:30 Pm ha surok bah ha Skhentalang haka por ban wan phai na kane ka jingiaseng na Amlarem bad thmu ban leit buh iaki samla kiba na ka shnong Namdong.
Ha kane ka jingjia ki don haduh 46 ngut kiba shong haka bos.19 ngut kila mynsaw malu mala bad 11 ngut kila shitom jur na ka ka jingpait ki iit haka bos bad ka jingiaban para briew.
Ka Dorbar shnong Namdong-B lyngba u waheh shnong ma DS War u la pynpaw iaka jingsngewnguh ia  baroh ki nong ai jingiarap kiba la iarap iaki dkhot ka seiñ khynroo khyllod Katholik Namdong ban poi iaki sha ki jaka sumar ba kin ioh iaka jingsumar.
“Ngi ai khublei iaki paidbah ki paralok para jor ki waheh shnong, ki phadar, ki sister, iaka shnong Amlarem ki nongkitkam ka sein khynroo khyllod katholik Amlarem Parish , ki Doctors ki nurse naduh ka Nursing home Amlarem, Civil Hospital Ialong,  Dr Norman Tunnel Hospital, Jowai, Woodland WK Hospital, ki pulit, ki nongsumar khein na poh Amlarem kiba la jingiarap wut ban ai jingsumar ia ki dkhot ka seiñ khynroo khyllod Katholik Namdong kiba iatakhuh ia kane jingjia aksident," la ong DS War.
Kawei ka Bos kaba kit ïaki samla ba wan na ka jingiaseng 15th Annual Youth Convention ka Balang Katholik kaba la long ha Syiem Jingsuk Parish Amlarem kala kylla ha Skhentalang, Amlarem, West Jaintia Hills District.
Kane ka bos ka dei kaba don ïa u number ML 05 2365.
La iathuh ba kane ka jingjia kylla kane ka bos kala jia haka por 6:30 Pm ha surok bah ha Skhentalang haka por ban wan phai na kane ka jingiaseng na Amlarem bad thmu ban leit buh iaki samla kiba na ka shnong Namdong.
Ha kane ka jingjia ym don kano kano ka jingsngewsih lait noh ka jingmynsaw ki katto katne na ka jingpait ka iit ka kali.
Ki para samla kiba wan na kane ka jingiaseng kiba iohi ia kane ka jingjia mar mar kila ai jingiarap bad pynkit iaki ba mynsaw sha ki jingsumar kiba jan.
Kane ka long ka jingpyntip sha phi ki kur ki jait, ki kha ki man, ki lok ki jor ba I Kong Eriwiar Tongper ba shong ba sah ha Sohkha Mission, West Jaintia Hills ila khlad noh haka 07/01/23.
Ka jingleit on tep ia i kan long haka 09/01/23 haka por 1 baje nohphaisngi ha u lum jingtep ka Balang Presbyterian Sohkha.
U president ka Meghalaya Pradesh Congress Committee (MPCC) bad u MP ka Shillong seat u ma Vincent H Pala ula ong haduh 37 tylli ki seat ka Congress ka lah ban jop ha kane ka MLA elekshon ban wan sha ka iing dorbar thawain ka Jylla.
U ma Vincent uba long ruh u kandidate ka Sutnga Saipung haba kren haka jingialang pynrung dkhot ka Block Congress Committee ka Sungta Saipung haka sngi Thohdieng, ula ong ba ha kine ki 37 constituency ka jingiakhun ka long kaba iathain bad kiwei ki party bad ka Congress kalah ban poi sha ka jingjop.
U Ma Vincent ula ong “Lada khein baroh ki constituency tang ha Khasi Jaintia ki don 23-24 tylli ki Constituency kiba ka Congress ka lah ban jop.
Na garo Hills na ka 24 tylli ki Constituency, kane ka sien kaba nyngkong ba ki Garo Hills phin iohi ba ki nonghikai na ki kolej bad ki samla kiba pass na IIM, IIT kila ieh iaka kam jong ki ban iakhun iaka election bad na ka 24 Constituency 14 tylli ki seat ka jingiakhun ka long ba Congress ka iaknieh namjop.
" Ha kaba iadei bad ka jingpynieng kyrtong na baroh 60 constituency, 55 tylli ki constituency la rai ban pynieng kandidate, ki don katto katne ki jaka ka jur bha ka jingiaknieh ticket bad shen yn pynbna noh iaka ticket, la ong u ma Pala.
Katba 5 tylli kiwei pat ki constituency namar ba trei jubor ka pisa ka Congress ka lah ban ym pynmih kyrtong ha kum kine ki Constituency namar lada pynīeng ruh ki candidate kin nym poi sha ka thong.
Ar tylli ki constituency kiba la thikna ban nym pynieng kyrtong ka Congress ka kynthup iaka Khliehriat bad Amlarem.
Ula ong ruh ba ka Jowai Constituency hadien ba ka u Andrew Shullai ula phet seng haka khyllipmat kaba khatduh, ia kane ka constituency ruh ym pat lah ban rai bad ka party ka dang hap ban pynbeit ia kane ka constituency kaba bun ki nongkyrshan kila sakma.
O R Shallam January 6, 2023 Ha kum kane ka por ba ka jylla ka pynkhreh na ka bynta ka Eksamin san snem jong ki nongmihkhmat paitbah, katno ka jing itynnad ban peit iaka jingtrei shitom ki kyrtong ban ia mih madan bad ban ia aireng ryngkat bad ki jingpynkhreh pynkhrum jong ki.
Ka sain hima sima ha kipor ba mynta ka kylla long ka jingkyrkhu bah na ka bynta ki katto katne hynrei ka long ruh kum ka ‘er langthari  ba pyndukha mynsien bad wanrah jingjynjar ia uba bun ba lang khamtam ia uba pli u kup shilliang sem shilliang u rangli u juki.
Nalor kiwei kiwei pat ki bynta, kine harum ki dei tang khyndiat kynshoit na iba bun kiba hakhmat duh ki kam ba ngi ioh ban sakhi na ki Nongmihkhmat Paitbah hapoh ki san snem naduh ka por ba ki sei ia ki ktien jali ja-um jong ki ha ka por ialap elekshon ha u snem 2018: Shuh shuh ka jingpynkyntiew kyrdan ia ka Khliehriat CHC sha ka Civil Hospital ka dei sa kawei na ki jingshah pynbiej u paid Jaintia, ia kane ka jaka sumar ruh imat la shu pynkiew kyrdan tang ha ki jingthoh bad ki signboard, tangba ka lad ai jingsumar bad shakri ia u paitbah ka dang duna shaba palat naduh ki kor ki bor ban iarap sumar, ki Doctor ki Nurse haduh ki dawai dashin.
U MLA ka Khliehriat Constituency uba dei ryngkat ruh u Myntri ha ka sorkar u leh aiu hajrong kane? Katba u paid u phlang u nang tyngkhuh mawsiang bad sangsot ha kane ka bynta, u MLA pat u trei shitom ia kaei ban pynbiang pyndap ia ki jingduna ha kane ka Hospital? Katno ka jingsngew dukha mynsien kaba ngi lah ban sakhi ia ka jingphiel bad ka bym larkam kane ka Sorkar khamtam ha kaba iadei bad ka jing ia pynbeit ia u pud u sam jong ka jylla bad ka Assam ha kaba wanrah ia ki jingjia ba sngewsih ia ki thain khappud jong ngi ha man ki por.
Tangba ka jingshisha kaba ngim lah ban len ka long kane, lada ngi bein ngi kynnoh ne kren bad kdew ia ka jingbymlar kam ka sorkar bad kine ki Myntri jong ka ruh hynrei kat ia ka thain Garo hi kane ka sorkar ka kylla long kum ka jingkyrkhu pat.
Katno ka long kaba isangsot ban iohi bad ban tip ba ki Myntri bad ki MLA Khasi- Jaintia jong ngi ki bunkam ha ka leit sam symbai sniang, symbai jhur bad sam tin nalor ka leit plie maw nongrim ban shna lynti shong, shna jingkieng shnong, shna tyllong umbam umdih bad kiwei kwei kiwei ki kam barit baria,  katba u MLA Garo pat u bunkam ha ka ba shna ia ki projek ba heh baheh suda , ki College thymmai ba bun jait nalor kiwei kiwei pat kiba da wanrah shisha ia ki jingpynroi sha ki thain Garo.
Nalor, kitei khyndiat kynshoit ha jrong kiba kham kongsan naduh ka koit ka khiah, ka pule puthi, ki surok bad lynti syngkien, ki lad pynroi sor, Ka umbam umdih bad ka bording dang bun  shibun shah shuh shuh ki jingduna bad ki jing bymbiang ha ka jingai shakri kane ka sorkar ia u paitbah bad ia ka jylla khamtam ia ka thain Jaintia.
Kine ki hynniew jainspong kiba sei ktien jali ja-um san snem mynshwa ki la thok la shukor ia ngi u paid Jaintia.
Katno tam, kin pynkylla ktem ialeh business ia ka thanj Jaintia jong ngi khnang ba kin ioh jingmyntoi ialade lada ha une u 2023 ruh kin dang ioh ban long ki Nongmihkhmat jong ngi, namar ka jingshisha hi ba kine ki Politician Jaintia ba mynta ki jong ngi ki khlem mihkhmat ia ngi ban wanrah ia ka jingroi jingpar jang ka thain hi baroh kawei hynrei ki mihkhmat na ka bynta ka jingmyntoi jong ki marwei bad kiba ha iing hasem jong ki ryngkat bad ki heh saipan ba iajan tam bad ki, katba u paitbah bad u kup shiliang u sem shiliang ki sangsot bad jynjar ha baroh ki bynta naduh ka kyrduh kam kyrduh jam ia ki khun samla bala nang lastad haduh ki jingdonkam ba khmat tam (basic necessities) ha man la ka sngi.
Ha une u 2023, to ngi ki paid nongshong shnong ngin ym shah pynbiej ne shah thied shuh kumba la jia ha u snem 2018.
To ngin wanrah ia ka jingkylla bad ruh ban bishar bniah bha ia u Nongmihkhmat uba ngin jied bad ban kit ban bah ia ka lyngkor jong ka roi ka por ka shnong ka thaw bad ka thain hi baroh kawei.
Lada kine ki politician ba mynta kin kren kin kop haduh katno katno ruh ha kane ka por kanbas election jong ki ha kine ki khyndiat sngi ban wan, hynrei ngim dei ban klet pat ia ki jingshisha kiba ngi la ioh ban sakhi ia ki kam ki jong ki naduh u 2018 haduh mynta.
Ka Pyrthei baroh kawei kala iaid shakhmat, to ngi ruh ngin wanrah ia ka jingkylla ha kaba ngin tur shakhmat da kaba ngin jied ia u shrot bad u paia ka roi ka par ha ka imlang sahlang bad ban kyntait noh mardor ia ki nongkhwan myntoi shimet khnang ba ka ri bad ka jait bynriew jong ngi kan kiew rasong biang ha baroh ki liang.
Ha kaba kut , nga ai khublei snem thymmai ba suk ba kmen bad ba khiah krat ia  phi baroh  ki nongshong shnong ka jylla bad to ai ba une u snem un wanrah ia ka jingkyrkhu ba ka jingkylla ba bha tam ia ka ri bad ka jaitbynriew kan jia bad urlong shisha ban kiew irat ia ngi ha baroh ki liang.
U Bah PN Syiem u Chief Executive Member barim ka KHADC bad u MDC ka Mawkhaw Pynthorumkhrah ula ong ba u paidbah ula ngiah iaka sorkar MDA- ka sorkar High Level bad Congress kan thaw iaka sorkar kaba thymmai.
“Ka Sorkar Meghalaya Democratic Alliance (MDA) ka la pynkylla ïaka Secretariat bad ka Assembly kum ka ATM ban shna pisa bad ki nongïalam ka sorkar MDA haka jaka ban shna ïaki aiñ ban īada ïaki nongshong shnong, ban ai kam ai jam, ban roi ban par, ban pynim ïaki īew ki hat hynrei ki la klet ïa kine namar ba ki la bunkam ka shakri khaīing dewïong," la ong u Bah Syiem uba long ruh u working president ka MPCC.U Bah Syiem haba kren haka jingialang ha madan shnong ka Iooksi haka sngi Palei ban pan iaka jingkyrshan na u paid jong ki 13 tylli ki shnong na ka thain Iooksi ia u kyrtong Congress na Mowkaiaw u Nehemayah Tyngkan, ula kren kop ba ka Sorkar MDA kan sa kut noh mynta u snem bad yn sa thaw sorkar thymmai da ka party Congress namar ki paidbah ki lah ngiah ïaka sorkar High level bad ki la sngew donkam da ka sorkar Low level ban im ka shnong ka thaw, ki Raij ki shnat, ki elaka ki dolloiship bad ban im suk u khun u hajar ka jylla.
Shuh shuh ula ong kiba bun ki ong ba Congress kam lah shuh ban thaw Sorkar namar kam don briew shuh bad ula pynkynmaw ïa u (L) Dr.F.A.Khonglam wat la u long marwei kum u Independent Candidate u dang lah ban long u Chief Minister ka sorkar Jylla.
Ula ong kumta kam long kaba eh ïaka Congress ban thaw sorkar ha kane ka kynti ban wan bad ha u 2023 ka Congress kan jop na Mylliem, Mawkyrwat, Mowkaïaw bad kiwei kiwei ki Constituency.
Ula bein jur iaka BJP kaba la lehbeiñ ïaki niam bapher bapher ha man la ki jaka haki jylla bapher bapher ka ri India.
Kumta ka la donkam kyrkieh ïaki nongshong shnong ban phai khmat bad kyrshan ïaka party Congress khnang ban ïoh sa shisien pat ban im laitluid hala ka jong ka ri bad ka jylla.
Ula kynthoh ba hapoh ka jingïalam ka sorkar MDA haka Jylla, shibun ki jingeh ki jingjynjar ba ki paidbah ki la mad kynthup naduh ka jinghiar ka ïoh ka kot bad haka por ka khlam Covid 19, ki paidbah ki mad shibun ki jingeh katba ki myntri ka sorkar MDA pat lap sngi ka thied khyndew ha Ribhoi da ki 7-8 klur tyngka.
U Bah Syiem ula pynkynmaw ruh ïaka jingleh jong u Dr Mukul Sangma haka por ka jinglong Myntri rangbah ka Jylla da kaba wanrah ïaka aiñ pynduh bor ïaki rangbah shnong bad ka mait kyrteng kata bym long ban bat kam MLA-MDC bad ula ong ba dei ma u uba la ïeng pyrshah ïa kitei ka aiñ.
U Bah Pynshngaiñ ula ong ba kum u nongïalam na ka bynta ka ri bad ka jaitbynriew ula ïeng skhem khlem resign kum MDC bad haba u khlem resign ha kaba kut ha High Court ka ong ba ym lah ban mait kyrteng ïa u namar u khlem shong haka ophis kaba hap haka sorkar jylla hynrei u shong haka ophis kaba hap haka 6th scheduled.
Ula pynkynmaw ruh ïaki aiñ ki kanun ba la wanrah da kiwei ki sorkar kum ka jingpyrshang ban pynrung ïaka CAA, ka jingbymailad shuh ban tih ïaki marpoh khyndew na ka ri lajong bad kiwei kiwei ki aiñ kiba ktah haduh katta katta ïaka Ri bad Jaitbynriew Khasi-Pnar.
U Bah Syiem haba kyntu ïaki paidbah ban jied ïa u nongmihkhmat ha kane ka election MLA 2023 kiba long ki nongiada iaka ri ym ki die duh iaka ri.
Ha kaba iadei ba ka kam iakhajia khappud, u Bah Syiem ula pynpaw ruh ka jingsngewsynei ïa kane ka dong ka thaiñ khamtam ki shnong ha khappud Meghalaya bad ka Assam namar ka jingshah lehbeiñ, ka jingshah khñiot beiñ haki pulit jong ka Assam na ka por sha ka por bad ula pynkynmaw ruh ïaka jingjia kaba dang shu jia shen haka shnong Mukroh kaba hap haka elaka Shilliangmyntang ka dei kaba ym lah shuh ban klet hadien ka jingkyllon iap jong ki 5 ngut na ka jingthombor ki pulit Assam.
Ula kren bynniaw halor ka jingduh ban khlong shyiap kh;long maw bad ban wat tih ia u mawshun dewiong namar ka jing teh da ki aiñ ka India kiba ktah ïaka thymmei ïaka jinglong tynrai, ïaka jinglong trai shnong bad ïaki riti dustur.
Ula kynnoh ba ka daw hi ka long ba ki paidbah ki la phiel ban jied ïaki nongmihkhmat.
“Ka UDP, NPP, PDF, HSPDP bad BJP ki la phiel ban pyndep ïaka kamram na ka bynta ki nongshong shnong bad ki la shuh kut tang haka jingbuh maw nongrim kumta ki paidbah kim dei ban ngop ha kine ki nongïalam jong ka sorkar MDA.U Kyrtong jong ka Congress na Mowkaiaw ula kam ba haduh 5-8 klur tyngka la don kiba thong pisa ia u ban sangeh ban iakhun iaka elekshon MLA na Mowkaiaw Constituency.
Une u kyrtong ula iathuh ia kane haka jingialang paidbah kaba long ha Iooksi kaba la wan shimbynta da ki 13 tylli ki shnong na ka thain Iooksi Saphai haka sngi Palei.
