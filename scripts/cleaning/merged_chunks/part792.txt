Ki nongbud jong kane ka sainpyrkhat kim ngeit ha ka jingiabhalang bad jingiasam bynta lang.
Ka nongrim jong ka, ka long ban lum spah shimet, ban khwan myntoi bad khun ranab sha lade.
Kane ka sainpyrkhat ka ngeit ha u ‘Lei thymmai ka roi ka par bad ha ka kyrteng ka roi ka par kam salia ban pynjot ia ka mariang, ban pynrngat bad pynkylla bih ia ki wah, ban pynkhyllem ia ki lum bad ki khlaw, ban pynkylla phetwir bad pynkylla duk ia ki briew.
Kane ka sainpyrkhat kam pdiang ba ki don ki Jaidbynriew kiba dei ki trai ri, trai muluk kiba ieid ia la ka jong ka bri, ka khyndew, ka khlaw bad kiba ieid ia ki lum ki wah, ia ki mrad, ki mreng bad ki dohkha-dohpnat.
Ki nongbud jong kane ka sainpyrkhat kim khein snep ia ki ‘lei khyrdop, ki ‘lei kharai bad ia ki ryngkew ki basa.
Ki nongbud jong kane ka sainpyrkhat ki lah ban dei ki para ri, ki paradoh, ki parasnam ne ki lah ban dei ki heh saipan kiba wan na shabar Ri ne Jylla ne ki lah ban dei ki Syiem ne ki Myntri ne ki Nongmihkhmat paidbah.
Kumta ngi donkam ban iada ia la ka jong ka Ri bad ka bri na kine ki kynhun kiba mane blei ia u ‘Lei thymmai ka juk “Neo Liberal era".
Mynta kumne ngi iam briew bad diaw mynsiem namar ka jingkhlad noh jong i Kong Spility Lyngdoh Langrin, ka riewshlur kaba la ieng skhem triang khlem jingsheptieng ban pyrshah ia ka jingtih ia u Uranium ha ka thain Domiasiat.
I Kong Spility i la long u mawjynthut uba wit ym tang ia Uranium Corporation of India Limited, hynrei i la long ruh u diengpyngkiang bad u shiah uba thar ia ki para kher, ki para mer, ki kur, ki para shnong, ki heh saipan bad kontraktor jong ka thain bad ki Hima Langrin, Nongstoin, Maharam bad kiwei kiba bun kiba kwah bad thrang dik dik ba ka Sorkar India kan tih noh ia u Uranium bad ban lum naphang ia ka spah bad klur tyngka ba ka bor Synshar ka tyrwa.
Ki kyntien ba i kren, “ka klur tyngka kam lah ban thied ia ka jinglaitluid jong nga" ki dei ki kyntien jong ki riewshlur bad ba ki nongbud jong ka sainpyrkhat “neo-liberal era" kin ym pdiang lano lano ruh, hynrei ai kin long pat ki ‘tien phira ki ban pynshlur ia ngi mynta bad ki pateng ban wan.
U nongiathuhlypa Isaiah u ong, “…to wat sheptieng me, namar nga long u Blei jong me; ngan pynshait bor ia me; ngan iarap ia me; hoid ngan kyrshan ia me da ka kti kamon ka hok jong nga" bad kine ki dei ki kyntien jingpyntngen bad jingkyrmen ia ki Jiw kiba im ha ka jinglongmraw ha Babilon.
Ha Babilon ki khun Israel ki im hapdeng ka jingsheptieng bad ki rwai sngewsynei ia lade.
“Harud ki wah Babilon ngi la shong; hangta ngi iam…kumno kein ngi lah ban rwai ia ka jingrwai ha u Trai ha ka ri nongwei?" Ha ka snem 539 SK ka Hima Babilon ka la khyllem noh bad ki Jiw ki la lait na ka jinglong mraw, hynrei wat la katta ruh ki don ki Jiw kiba la bit la biang ka jingim bad ioh jingmyntoi shimet ha Babilon kim kwah bad kim mon satia ban ioh jinglaitluid, katba kiba bun kiwei pat ki Jiw ki thrang dik dik, ki duwai bad ki pynkhreh ialade na ka bynta ka jinglaitluid.
Kito ki Jiw kiba la ioh jingmyntoi bad kiba la bit la biang ka jingim ha Babilon ki sheptieng iohba ka jinglaitluid kan pynduh noh ia ki jingmyntoi baroh ba ki ioh, katba kiwei pat ki sheptieng iohba kata ka jingkylla ha ka synshar khadar kan nang pynjlan shuh shuh ia ka jinglong mraw ha ri nongwei.
Ki Jiw ki bym kwah jinglaitluid ki iasylla bad ki nongbabilon pyrshah ia u Isaiah, uba long u nongiathuhlypa ha kato ka por bad uba ialap bad iakhun tyngeh ban laitluid na ka jinglongmraw bad ban leit phai biang sha la ka Ri.
Ka Babilon bad ki Jiw khwan myntoi shimet ki byrngem, ki kem, ki tied, ki bom, ki pynsheptieng bad ki set byndi ia u Isaiah, pynban u Isaiah um shym la pyndem ha ka jingsheptieng bad u la ieng pyneh rngiew bad u la jop ia ka jingsheptieng.
Lada don da kawei pat ka jingjop kaba khraw ha ka jingim ka dei ka jingjop ia ka jingsheptieng bad ka Rosa Parks, ka nongtrei bylla sngi bad ka dohiong kaba la ieng bad iakhun pyrshah ia ka jingthombor jong ki dohlieh ha Ri America ka ong kumne:“nga la thait bad ngiah hi shoin ban pyndem sah ha ka jingleh donbor ki dohlieh….
nga la ioh jinghikai lyngba ki snem bad wei ba la kut jingmut hi triang ka jingsheptieng ka shu jah hi la ka jah bad shisien ba la sngewthuh kaei kaba dei ban leh lane kaei kaba dei bad kaei kaba lait, ka jingsheptieng ka la phet rieh hi"Amen.
U Buyan, u dngiem rangbah, uba don ha ka jaka ri mrad ha Siberia,  ula iathuh lypa ha  snem 2016, ba U Donald Trump, un jop ia ka elekshon President ha America.
Ha kane ka kynti, utei u juh u dngiem, ula jied noh ia U Joe Biden, kum u nongjop ha ka elekshon President ha America.
Ha ka dur, la iohi, ba la dro ia ka dur jong U Joe Biden bad la buh ha madan, ha kaba la set ia Buyan bad utei u dngiem, u leit sma bad ktah tang ia ka jingdro kaba don ka dur  U Joe Biden bad um shym la leit sma satia sha ka dur ba don U Donald Trump.
Guwahati: Ka sorkar Assam, ka kynnoh ba ki pulit jong ka Mizoram, ki la sdang ban tih ia ki krem ha u pud u sam, uba don mar pud bad ka Assam bad katei ka la nang pynmih ia ka jing pyrshah jur da ki nongshong khappud ha Assam.
Ha ka shithi sha ki bor pyniaid jong ka Kolashib District jong ka Mizoram, U Keerthi Jalli, Deputy Commissioner, ka Cachar, u iathuh ba ka jingtam pud jongki, ha  Kulicherra, kan nym pynthut satia ia ka suk ka sain ha katei ka jaka.
La ong ba ki don ki jingtih krem bad kiwei de ki jingtei ha ka surok bah NH 306, ha kaba la pyntih da ki mashin JCB.Kawei pat ka khubor ka iathuh ba ka Mizoram, ka wan kit mynta ia ka petrol, diesel bad ka lyer shet bad kiwei ki jing donkam jongka na Manipur bad na Tripura.
Katei ka long, namar ba ka Assam, kam shym la pyllait satia ia ka leit ka wan ki kali, kiba iaid lyngba katei ka jylla, ban rung sha katei ka Jylla.
U Boris Johnson, myntri rangbah duh ka England, u pynbna hynnin ka miet, ba katei ka Ri, kan khang shnong, haduh shi bnai kynthih, kaba sdang naduh ka Sngi Palei, ka ban wan.
Katei ka pakhang shnong kaba ar, ka dei hadien saw bnai jong ka pakhang shnong ba shibnai, kaba la pynlong ha katei ka Ri, na ka daw jong ka jingpang corona virus.
U Johnson, u pynbna, ba u paidlang ka England, un hap ban shong khop ha iing, na ka bynta saw taiew kynthih, naduh ka Sngi Palei bad katei ka long lada ka iing dorbar jong katei ka Ri, ka pdiang ia ka jingtyrwa jong u myntri rangbahduh.
Kito kiba lah ban mih, ki long kiba leit skul, kiba leit trei, kiba leit shim dawai, kiba ialeh kilan met, kiba leit thied jingthied.
Ki liengsuin kiba iaid sha kiwei pat ki ri, yn khang shwa.
U Johnson, u pynpaw ia ka jing sngewkhia, da kaba ong ba kane ka jingpang ka la nang saphred jur ha ka Ri Europe baroh kawei, kaba long palat ban ia kaba la jia haduh mynta.
“Lada ngim leh eiei noh, ka jingiap kan bun bad ka ban palat, na kaba long ha U Iaiong ba ladep" bad ula ong shuh shuh ba ki hospital, ha ka bynta ba shathie jong ka England, kin sa dap smam, da ki nongthiah pang, lada ngim leh eiei noh bad kan don ka jingeh kaba khraw ha ka koit ka khiah bad ka jinglong jingman ki paidbah.
Katei ka pakhang shnong, kan kut haduh ka 2tarik Nohprah 2020.
Nongpoh: Kiba haiing jong uwei u Rangbah ha Nongpoh, uba ka tnat ka koit ka khiah ha Ri Bhoi, ki la pynbna ba u la khlad na ka jingpang COVID-19, ki la kulmar hi thlim ban leit ontep ia utei u la khlad, namar ki bor ba deipeit ia ka koit ka khiah ha Ri Bhoi, kim shym la shimkhia ban pynbiang ia baroh ki jingdonkam, haba iadei bad ka jingleit ontep ia utei u Rangbah.
Katei ka jingkhlad COVID-19 utei u Rangbah, kam shym la pynkulmar tang ia kiba haiing jong utei u Rangbah, hynrei ki Bor shnong ka Nongpoh ruh ki la kulmar jingmut.
Utei u Rangbah uba la khlad hynnin ka sngi, u dei uba sahi ha Dong Lumpangad, ha kaba u la leit phah sumar ha Civil Hospital Nongpoh, namar ba u don ia ka jingpang shadem, hynrei ha ka por mynmiet utei u Rangbah u la khlad noh.
Haba utei u Rangbah u la khlad, ki bor pyniaid ka Civil Hospital Nongpoh, ki la pynbna ba utei u Rangbah u la shah ktah ha ka khlam COVID-19, ia kaba kiba haiing ruh ki la pdiang halor ka jingkam da ki bor pyniaid ba utei u Rangbah u la khlad namar ka Klam COVID-19, hynrei kaba la pynkulmar ia kiba haiing, ka dei namar ki bor pyniaid katei ka Hospital, kim lah ban pynbiang ia ki jingdonkam ha ka ban leit ontep ia utei u Rangbah.
Halor katei ka jingjia ka Kong Beeta Rani, ka Kong Rekha Marai bad ka Kong Joti Marai, ki la iathuh ba utei u bah haing jongki la leit ban phah sumar hynnin ka sngi ha Civil Hospital Nongpoh bad tang ha por mynmiet u la khlad noh na ka daw ka jingshitom jur kaba u ju shitom na ka jingpang shadem.
Kitei kiba haing jong utei u rangbah ba la khlad noh ki la ong ruh dei hadien ba utei u rangbah u la khlad na ka liang ki Doctor ki la pyntip ba hap ban test COVID-19 bad katkum ka kaiphod ba la pynpaw la ong ba u la ioh pang COVID-19, ha kaba kim shah shuh ban rah sha la ing ba hap ban bud katkum ki kyndon jong ka sorkar.
Kitei kiba haiing, ki la iathuh ruh ba na ka liang ki Doctor ki la pynshai ba kin ai ki briew na ka tnad ka koit ka khiah ban leit tep ia utei u Rangbah mynta ka sngi ba hap ban bud katkum ki kyndon jong kito kiba pang COVID-19, hynrei mynta ka sngi pat ki briew ka koit ka khiah ki la kylla ktien, da kaba ong ba kiba haing ruh ki lah ban leit tep ia ka met bad katei ka jingkren ka la pynkulmar ym tang ia kiba haiing, hynrei wat ia ki nongialam shnong ruh kumjuh.
Na ka liang kiba haïing ki la ong ruh ba lad aka long ha kane ka rukom ka mut ba utie u ba haing jongki um dei uba pang COVID-19 bad ka long kaba sngewsih ban mad kum kine ki jingjia b aka tnad ka koit ka khiah ka khein sting bad dei tad haduh ba la ia kren da ki bor shnong ha kaba khatduh ym ban se ban hap leit ban tep hi da kiba haing ha kaba n aka liang ka tnad ka koit ka khiah ka la ai briew tang iwei ban pynsgewthuh halor ki kyndon ban tep ïa utei u rangbah ba la khlad kumba la kynnoh ba u la khlad na kaba pang COVID-19.
Wat na ka liang ki Nongialam Shnong ka Nongpoh, kiba kynthup ia u lyngba u Bah Silvester Mynsong bad u Assistant Rangbah Shnong, u Bah Plielad Tiewsoh, ki la ong ba ka tnad ka koit ka khiah ka la khein sting sha ba palat halor  kane ka jingjia ba sngewsih bad kumba la ia kren bad ka bor shnong ruh u Doctor na Civil Hospital Nongpoh ki la kular ban ai briew kumba 3 ne 4 ngut kiba la tip ia ki kyndon ban tep ia kiba pang COVID-19 bad ynda mynta ka sngi pat ki Doctor katei ka Civil Hospital ki la kylla ktien ba la pynkylla ia ki kyndon (Protocol), ha kaba ia kiba khlad na ka khlam COVID-19 lah ban tep ruh tang da kiba haing bad ki hap pat ban bud ïa ki kyndon da kaba deng ki mask bad ki jingdeng kti haba leit ban tep ia ka met ha Lum jingtep.
Kitei ki nongialam shnong, ki la ong ruh ba katei ka jingkylla ktien ki bor pyniaid katei ka Civil Hospital Nongpoh ka la pynklumar ym tang ia kiba ha iing ha sem bad ka la pynklumar jingmut ruh wat ia ki nongialam Shnong namar kane ka dei ka sien kaba nyngkong ba la kynnoh ba la don kiba khlad na ka khlam COVID-19.
U Bah Heavenstone Nongrum, uba 83 snem ka rta, uba sah ha Riatsamthiah, Shillong, ula khlad noh hynnin ka miet, ha ka por 7baje mynmiet ha  Nazareth Hospital.
Utei u rangbah, ula leit shah sumar, naduh ka 22tarik Risaw 2020.
Ki jingpang jongu, ki long  HTN,CVA,CAD, HYPOTHYROIDISM,BPH.Shillong: Kiba ioh pang covid 19, mynta ka sngi, ki don 70 ngut.
Ha East Khasi hills, ki don 22 ngut bad kitei ki kynthup ia 19 ngut ki riew paidbah.
Ka Ribhoi district, ka kiew mynta ka sngi, da 17ngut ki nongpang, ka West Gar Hills, ka don 16 ngut ki riew paidbah, ka East Garo hills 5 ngut ki riew paidbah, ka North Garo Hills 4 ngut, ka West Jaintia Hills 4 ngut, ka South Garo Hills 1 bad ka South West Khasi Hills 1.
Kiba jem mynta ka sngi, ki long 220 ngut bad ka East Khasi Hills, ka don 135 ngut kiba jem, ba kynthup ia 134 ngut ki riew paidbah, West Garo hills 64 ngut, ka Ribhoi 8 ngut, West Jaintia Hills 5 ngut.
Kiba dang don ha ka jingpang, ki long 1,019ngut bad ha East Khasi Hills, ki don 438 ngut ba kynthup ia 421 ngut ki riew paidbah.
West Khasi Hills 51 ngut, South West Khasi Hills 3 ngut, Ribhoi 193 ngut, ba kynthup ia 189 ngut ki riew paidbah, West Jaintia Hills 72 ngut, East Jaintia Hills 18 ngut, West Garo Hills 150 ngut, East Garo hills 55 ngut.
Baroh kiba la jem ki long 8,345 ngut bad kiba iap, ki long 88ngut.
Shillong: Ka Deputy Commissioner jong ka East Khasi Hills District ka la maham tyngeh ia ki nongkhaii kiba die tam palat ia ka dor b ala buh ia u phan bad u piat.
Kane ka long ha dien ba ka la ioh ia ka jingujor halor ka jingkiew ka dor jong u phan bad u piat, mynta ka sngi ka la phah ban jurip ban lap ia ka jingshisha halor kane ka jingkiew dor.
Ha kane ka jingleit jurip la shem ba katkum ki shallan ka dor jong u piat (a) ka long T.6500/- shi kwintal bad u piat (b) ka long T.7500/- shi kwintal na ka liang jong ka DC ka la buh ia ka dor ba ka dor die khutia ia u piat (a) ka dei ban long T.70/- shi kilo bad ia u piat (b) ka dor ka dei ban long T.75/- shikilo.
Ha ia dei bad u phan ha kane ka jingjurip katkum ka dor shallan ka long T.4000/- tyngka shi kwintal, ka Deputy Commissioner ka la buh ba ka dor die khutia ia u phan ha ka shi kilo kam dei ban long T.40/- bad kam dei ban tam ia ka T.50/- tyngka shikilo.
Na kaliang ka DC Supply ka la pynbna ba ki nongdie kim dei ban die palat ia katei ka dor ka ba labuh ha kaba ia dei ia u phan bad u piat, katba ha kaba ia dei bad ki jhur la phah ia ki ophisar jong ka tnad rep ba kin tohkit.
Shillong:Ha ka bynta kaba ar jong ka jingiakren shaphang ka jingim jong u samla Shlurbha Khaii, utei u samla, u iathuh ba ula sdang leit skul ha u snem 2012 bad u ong “Ha u snem 2012, nga shong Class I" bad u ong biang “Ha ka skul jongngi ha Good Shepherd, ha ka shisnem, ngi don saw tylli ki eksam bad kumta ha man ka unit test, ki pynkiew class ianga bad khamtam, namar ba nga lah heh".
“Te ha u snem 2012, nga shong class I, ha u snem 2013, nga shong Class IV, 2014 pat nga shong Class VI bad 2015, nga shong Class VII bad naduh nangto nga iaid beit Class VIII, Class IX, Class X" u iathuh shuh shuh.
Ha ka jingleit bylla sngi, ha shwa ba un leit skul, U Bah Shlurbha, u iathuh ba ka dei ha u snem 2009, ba u leit trei bylla ha Byndihati, ba u ioh kamai T.3,000 shisnem lane kaba long T.240 shi bnai.
Halor ka jingbang pat ka kam sharai masi, U bah Shlur u ong “Ka kam sharai masi, ka dei kaba ngam juh klet ha ka jingim jongnga.
Ngim juh tieng, namar ki don ki masi".
Nangta, ula iathuh ruh halor ka jingim kaba ngiew, kaba u mad ha ka por ba u ap masi bad kata ka long ha u snem 2006 bad ula ong “Namar nga la slem ban khang ia ki masi sha sem bad ba la dum nga miet, nga la tieng ban leit phai sha iing.
U khaw ym don, ka bam ym don, kumta thiah lang bad ki masi baroh shi miet, nga thiah mar syndah bad ki masi bad nga thiah aram, khlem bam khlem dih.
Kane ka dei kaba ngam lah ban klet ha ka jingim jongnga".
“Ynda khie mynstep, nga sngew kumba don ba leh ieid, hynrei ngan da khie, ki masi, ki jliah ia u shniuh jongnga, ki jliah ia ka met jongnga" ong shuh U Bah Shlurbha.
[sa peit ruh ia ka youtube jong u rupang.
com].
Ka kotkhubor jong ka seng RSS, ka Organizer.
org, mynta ka sngi, ka la pynmih ia ka khubor ha kaba la sei madan ia ka jingbei spah jong ki draibar trok ia ki kotkhubor bapher ha Assam.
Ka Organizer.
org, ka la pynmih ia ka khubor, kaba ong  ‘Panic in Assam after illegal monetary transactions to media go viral on social media’ kaba mut ba ka don ka jing kyndit kiba bun halor ka jingsiew pisa beain sha ki kotkhubor.
Katei ka khubor, ka dei kaba la pynmih da U  N.J.Thakuria, u nongthoh khubor, uba na Guwahati.
Ka khubor, ka iathuh ba kito kiba ioh pisa na ki draibar trok, ki kynthup ia ki kotkhubor heh kiba trei kam ha  Silchar bad ha Guwahati.
Katei ka jingsiew pisa, ka dei kaba la pynkhreh ha ka 21tarik Risaw 2020 bad la siew ia kaei ka pisa hapdeng U Nailur bad U Risaw 2020, ha kaba la siew sha kiba bun ki kotkhubor bad ki television channel ha Assam.
Ym tang katta, la iathuh ruh ba la siew ia ki nongialam ba ha khlieh jong ka Guwahati Press Club bad ha katei ka jingkhein, la pyni ba la siew T.1.03klur da ki trai trok sha ki kotkhubor bad ki telebishon channel.
Ym tang katta, la pyni ruh ba la siew ia ka pisa sha ki pulit jong ka Assam bad ka Meghalaya.
Ha katei ka jingkhein, la pyni ba la siew T.21 lak sha ki pulit ha Khliehriat, NRL Petrol Pump, ha Umkiang, Rata Cherra, Sanopur bad ha kiwei ki jaka, ha kaba la siew naduh ka 30-9-2020 haduh ka 18-10-2020, ha kaba la thoh kyrteng ba la siew sha ka Linda.
U heh pulit jong ka Philippine, ula iap ha shen, haba ula shah ot da ka bled kaba nep har har jong uwei u syiar ryngkuh na uwei u thied snam, uba ha ka kti jongu bad ka jingjaw snam, ka la jubor haduh ba un da iap syndon.
Kane ka jingjia, ka la jia ha ka sngi hat majai.
Ka jing ia puh syiar, ka dei kaba pawnam ha Philippine bad la don ka jing ia thong kaba heh bha bad kaba long beain pat bad ha katei ka jing ia puh syiar, la pyn iapuh ia u syiar, haduh ba un da iap syndon shiliang shiliang.
Ka jing ialehkai, ka long, ha kaba la teh da ki bled ha kjat jong ki syiar ryngkuh bad ha ka sngi hat majai, uwei u heh pulit, ula leit thwet ia katei ka jing ia puh syiar beain ha  ka jylla Northern Samar bad hangtei U  Lieutenant Christian Bolok, ula leit kynrup ia ki syiar kiba dang ia puh, hynrei uwei u syiar, ula kynjat da ka bled kaba nep har har ia utei u heh pulit bad ka bled, ka leit dei na ka kti jongu, ha kaba ka snam ka la lyngkien,  haduh ba un da iap syndon.
U heh duh jong ki pulit ha katei ka jylla, U  Colonel Arnel Apud, u ong “Ngam lah ban mutdur ha ka jingim jongnga bad ha ka jing trei kam pulit jongnga la 25 snem, kane ka dei ka sien nyngkong, ba u briew, un iap ha ka jingshah kynjat ha u syiar ryngkuh".
Ki pulit ki la kem ia lai ngut ki briew bad la kem ruh ia kitei ki syiar kiba ia puh baroh ar tylli, ha katei ka nongbah San Jose, kaba ula iap noh U Bolok, uba dei u heh pulit jong katei ka Jylla.
Shillong:Ki nongialam ba ha khmat ka United Democratic Party (UDP) ha ka Sngi Nyngkong ki la hiar sha Rongjeng, East Garo Hills District na ka bynta ban ia kynduh ia ki paidbah nongshong bad ki nongkitkam ka Party kiba angnud ba kane ka Party kan suh thied ha Ri Lum Garo.
Kine nongialam ki kynthup ia u Bah Metbah Lyngdoh, President ka UDP, Bah Allantry F Dkhar, Vice President, u Bah Ryngkat Lyndem, MDC, Bah Olan Suiñ, nongialam ka UDP bad la pdiang sngewbha ia ki, da ki nongkitkam ka ka UDP East Garo Hills, ha ka jingialam khmat u BG Momin, MLA barim ka Mendipatar lem ki nongialam bad nongkyrshan ka Party.
U Bah Metbah haba kren ha ki lad pathai khubor, u la ong ba ka jingwan sha Rongjeng ka long ruh shi bynta ban ia kynduh ia ki nongkitkam bad nongialam ka Party ban ia pyrkhat ban pynkhlaiñ ia ka ha Ri Lum Garo.
“Bun na ki paidbah ki angnud ia ka UDP kum kawei ka seng saiñpyrthei riewlum na ka Jylla", la ong u Bah Metbah.
U la ong ba ka nongrim ka dei namar ka UDP ka la dei ka seng saiñpyrthei riewlum kaba la kham rim ha ka Jylla bad ki nongmihkhmat na ka Party kin kham sngewthuh kham bha ha kaba ia dei bad ki mat ia kren ban iada ia ka jinglong kyrpang bad tynrai ki jaidbynriew riewlum.
“Ki riewrangbah ki pynsngew ba ki kwah ban don ki nongmihkhmat na ka Party ha Ri Lum Garo", u la ong.
Haba kylli, u la iathuh ba ka Party kan pynkhreh ha ka ban ia aireng na ka bynta ka elekshon jied nongmihkhmat sha ka Ïing Dorbar Thawain Garo Hills Autonomous District Council (GHADC) bad ia mynta ki la don 6 ngut kiba la thikna ban ia aireng kynthup na Rongjeng Constituency.
U la ong ba ka por ka la biang bha bad ngeit skhem ba ka jingangnud ki paidbah ia ka Party kan long kaba skhem.
“Ngin dang pynkhreh ruh ha kiwei kiwei pat ki Constituency ha kane ka elekshon ban wan", u la ong da kaba pynpaw ba ki paidbah na Ri Lum Garo ki la kwah ia ki MLA bad MDC na ka Party.
“Ki la pynsngew ba ka GHADC ka donkam ia ki seng sainpyrthei riewlum na ka Jylla ki ban kham sngewthuh bha ia ka jingeh kaba ki riewlum ha Garo Hills ki ia kynduh bad ka UDP kan ia treilang bad ki", u la ong.
U la ong ba uwei na ki MLA khlem seng na Baghmara u la wan ban pyniasoh bad ka UDP kum u Associate Member bad ka jingïatreilang kan iaid lang nangne sha khmat.
Shillong: U myntri jong ka tnad Disaster u bah Kyrmen Shylla, u la ong ba ka jingdon jong u, ha ka sorkar MDA kam dei ba kiba ha ing jong u, kin ioh leh mon ia ka ain.
Haba iakren bad ki lad pathai khubor u bah Kyrmen Shylla u la ong “Ka jingdon jong nga ha ka sorkar kum u minister kam dei ba ki ba ha ing jong nga kin leh mon ia ka ain bad wat na ka liang jong nga ruh ngan ym ailad kumta.
"Kane ka long, hadien ba na ka seng East Jaintia National Council ka la kynnoh ka jingpyntrei ha Sorkari ha East Jaintia Hills District kaba la don ka jingjia ba 6 ngut ki nongbylla tih dewiong, ki laduh la ka jingim ka dei kaba la pyntrei da u bah Bison Shylla u ba dei u hynmen trai jong u myntri ka tnad Disaster u bah Kyrmen Shylla.
U la ong ruh “Lada ki briew ki kynnoh ba u hymmen jong nga u donkti ha ka jingjia ba la jia ha kaba 6 ngut ki briew ki la duh ei ia la ka jingim ki dei ruh ban wad ia ki sabud sakhi ba thikna bad lada lap ba u donkti lang ai ka ain kan pynshitom".
U la ong ruh ba ka jingkyrpad jong u ka long ba ki tnad pulit ki dei ban wad bniah ia ka jingshisha khnang ba kan ym ktah ia ki briew ki bym donkti ha kane ka kam.
Ka jingkynthoh jong ki briew ka don beit, hynrei ka ain kam dei ban ktah ia u briew bym donkti ha ka kam beain bad ki pulit ki dei ban kem ia u trai jong ka jaka bad ki dei ban wanrah ia ka jingshisha.
Ka sorkar jylla ka don ban peit ia ka shong suk shong shngain ha ka jylla bad kan ym ailad la u dei mano mano ruh ki ba donkti ban pyniaid ha ka kam beain.
“Ka ain kan ym pyllait la u dei uba ha ing ne u hynmen jong nga ruh ka ain ka long ka ba iaryngkat ia baroh lang" u la ong.
Shillong: U bah Ardent Miller Basaiawmoit u nongialam ka Revolution, u la ong ba ka jingwan jong u Myntri kam pohing ka sorkar pdeng, u Amit shah ha ka jylla, ka long kaba khlem akor namar ba wat ia ki nongialam ka jylla ruh u shu kren da iaid.
Ha ba iakren bad ki lad pathai khubor, na ka liang u bah Ardent ha ka sngi palei, u la ong ba ka jingwan iuh kjat jong u myntri kampohing ka sorkar India ka dei kaba khlem akor bad ka bym itynnad, namar ba ka sorkar jylla ka la pynlut ia ka pisa paidbah ban pdiang burom ia u, hynrei tang ban iashong ban iakren ruh kim ioh ia u.
U la ong ba kane ka jingjia ba ki union minister ki pynpaw ia ka jingniewbein ia ka jylla, ka dei namar ba ngi dei ki jaitbynriew ki ba tlot bad ka jait bynriew jong ngi ka dei ban pynkhlain ia lade khnang ban lait na ka jingshah niew bein ha ki myntri ka sorkar India.
U bah Basaiawmoit u la ong ba ka jingleh jong u Amit Shah, ha ka 23 tarik, ka pynartatien ia u paidbah ia ka jingkam jong ka sorkar jylla, ha kaba ka la ong ba ka la ia kynduh bad ia kren ia ki myntri sorkar India, halor ka mat Inner Line Permit.
Lada ka sorkar jylla, ka la dep ia kren shisha ia ka mat ILP, ha nongbah Delhi kan eh aiu ia u Amit Shah ban ai tang shi kyntien ki ktien pyntngen ia ki sengbhalang kiba la angnud ban ia kynduh bad ia kren halor ka mat ILP bad kane ka dei ha u paidbah ba kin kylli hato ka sorkar jylla ka la iakren halor ka mat ILP sha ka sorkar pdeng, ong shuh U bah Ardent.
Shillong U nongialam jong ka Revolution “Iada la ka ri " u bah Ardent Basaiawmoit u la ong ba ki paidbah ka jylla kim lah ban pdiang ia ka jing pynshai jong ka sorkar MDA ba kam don ka jingtih bad jingkhaii dewiong beain ha kane ka jylla.
Haba ia kren bad ki lad pathai khubor, ha ka sngi palei u bah Ardent u la ong ba ka jingthaw ia ka ne ka kynhun Revolution, ka dei na ka daw ba don ki pyut ki syar jong ka jingbam sap ha kane ka jylla bad ngim lah ban pdiang ia ka jingkyntait jong ka sorkar jylla ba kam don kata ka jingtih dewiong ne jingkhaii dewiong beain ha ka jylla.
U bah Ardent u la ong ruh ba kat kum ka kyrwoh na  u symbud myntri rangbah u bah Prestone Tynsong u la pynpaw ba ki pulit ki dei tang ki briew bad kim lah pynsangeh ia ka kam beain halor u dewiong, u la ong ba balei pat ki pulit ki pynsaja pat ia u paidbah.
U la ong ruh “Haba u paidbah u bakla tang ha ka ba pynieng kali ruh ki riew paidbah ki shah dainkuna balei haba ki pulit ki dei tang ki briew da bakla ki paidbah ruh ladei ban shu map noh, ynnai klam bad ynnai dainkuna ia ki".
U la ong ruh ba kum kawei ka jingjia  ha Laitlyngkot ha ka ba ki briew ha kato ka por  kim pat sngewthuh bha ia ka jingpyniaid ia u odd bad even number,  ki pulit ki la dainkuna ia u paidbah da ki hajar bad kane ka mut ba lada ki paidbah ki bakla, ki pulit kim ju don ka jingong ba ki dei tang u briewm hynrei da bakla u heh u hain ki pulit ki dei tang ki briew ki bym lah ban khang ia ki.
U la ong ba kane ka kyrwoh kaba ki nongialam ki pynpaw man ka por, ka dei ba u paidbah un sngewthuh bad un  bishar bniah bad  na ka liang ka Revolution kan sa kren halor kine ki kyrwoh  ha ka por ba biang, ynda la dep ban pynkhlain ia kane ka revolution.
Shillong: Ka East Jaintia National Council ka la dawa na u Myntri kam pohing u bah Lakmen Rymbui, ban kem ia u trai jaka bad ia ki 2 ngut ki nongpyntrei ia ka par dewiong ha kaba  6 ngut ki nongbylla tih dewiong ki la duh ei ia la ka jingim ha ka jingjia ha Sorkari ha East Jaintia Hills District ha ka 22 tarik kyllalyngkot 2021.
Haba iakren bad ki lad pathai khubor, ha ka sngi palei u bah  Sambormi Lyngdoh u President jong ka EJNC, u la dawa na u myntri kam pohing ba u dei ban kem ia u trai jaka u bah Lar Bareh bad ki 2 ngut kiba pyntrei ia kane ka jaka u bah Bison Shylla bad u bah Tiewli Shadap.
U la ong “Ki 17 ngut kiba la shah kem halor kane ka jingjia ki dei ki dei tang ki rit ki ria bad ki nongtrei hynrei ki pulit ki ladei ban kem ia u trai jaka u bah Lar Bareh bad ia ki arngut kiba pyntrei u bah Bason Shylla u ba dei u hynmen trai jong u Cabinet minister u bah Kyrmen Shylla bad u bah Tiewli Shadap bad lada ki trai hi kim pyntrei ia kane ka par kine ki bar jylla kin ym lah ban wantrei ha lane ka jaka.
" U la ong ruh ba  kumba la kam da u Myntri kampohing u bah Lahkmen Rymbui ba ia kane ka par la pyntrei da u bah Lar Bareh, hynrei kane ka long ka ba phylla ba u ne u trai jaka, um shem la  tip eiei ba mano ba pyntrei ia kane ka jaka.
“Kumno kat u trai jaka um tip mano ba pyntrei ia kane ka jaka kin don mo kiba lah ban pyntrei tihdewiong ia ka jaka kaba jylliew haduh 150 phut shapoh lada kim tip ia ki nongpyntrei bad lada ki wan trei khlem ka jingpyntip ia u trai jaka balei um ujor da ka ejahar pyrshah ia kine ki nongtrei “u la ong.
Ki la ong ruh ba ka jingthed kti jong ka sorkar MDA bad ka jingbym treh jong ki pulit ban kem ia u trai jaka bad ia kine 2 ngut ki nongpyntrei ia kane ka jaka ka dei namar ba  u bah Tiewli Shadap bad u Bison Shylla u dei u hynmen trai jong u bah Kyrmen Shylla, uba dei u myntri jong ka Social welfare jong ka sorkar MDA bad kane ka pawshai ba ka sorkar MDA ka la shu burieh ia kane ka kam.
Ki la buh ruh ka jingkylli ba hato ka ain ka treikam tang ia ki rit ki ria balei ba ki pulit ki la kem ia u bah Lar Bareh ban tohkit ia ka jingshisha, namar ba kat kum ka kyrwoh jong kiba ha iing jong kine ki 6 ngut ki nongtrei ki ba la khlad ha kane ka jingjia, ki la pynpaw ba ia kane ka pardewiong ladei jong u bah Lar Bareh bad la pyntrei ia kane ka lam da u bah Bison Bareh bad u bah Tiewli Shadap bad kine baroh arngut ki dei ki ba don ka jingiadei ka ba jan bad la sorkar MDA.Ki la ong ruh ba lada u Myntri kampohing u long u ba shlur, kumba u la pynpaw  u dei ban phah kem noh ia baroh kiba don kti ha kane ka kan ym ban shuh heh nia tang ha ki kot khubor bad ka jingiap jong kine ki bar jylla ha kane ka jaka ha East Jaintia Hill, ka paw tyngkrein ka jingdon ka kam tihdewiong beain.
Mynta kiba ioh nong na ka jingtihdewiong bad khaii dewiong beain ha la jylla ki dei tang ki briew kiba kam ialade ba ki dei ki High level bad  u riewpaidbah um don jingioh eiei na kane.
Nongpoh: Uwei u nongtrei bylla uba la tip kyrteng kum u Reno Thawmuid (25) snem ka rta na Mawklot, Upper Shillong, uba dei ruh u nongbylla ha ka ban shna ia ka Jingkieng ha Dwarksuid, u la khlad noh mynta ka sngi, kata hadien ba u la hap na u Siej katba u dang thmu ban jam na shiliang sha shiliang ka Wah Umiam ha Dwarksuid Umroi.
La ioh jingtip, ba katei ka jingjia ka la jia ha ka por 11.25 baje mynstep, ha kaba utei u samla uba long kum u nongtrei bylla hapoh katei ka Jingkieng, u la hap najrong shapoh um bad uba la ngam jyllop syndon hapoh katei ka Wah.
Tang mar ia hap utei u samla, ki para Nongtrei bylla hapoh katei ka Jingkieng ki la leh kloi katba lah, na ka bynta ban iarap ia utei u samla, kata da kaba sei na katei ka Wah, ia kaba la rah ruh ia u mar mar sha Bhoirymbong CHC ban ioh ia ka jingsumar, hynrei haba la poi ha katei ka jaka sumar, ki Doktor ki la pynbna ba u la dep khlad lypa.
Haba iadei bad katei ka jingjia, la ioh jingtip ba ki bor ka NHAI ki la pyntip noh mardor sha ki Pulit ka Ri Bhoi bad na ka liang ki Pulit ruh ki la phah ia ki ophisar ban hiar mardor na ka bynta ban pynlong ia ka jingtohkit.
Shillong: Halor ka jing kynnoh, ia ka jingdon ka bih Uranium ha Nongbah Jynrin, Wahkaji, South West Khasi Hills District, ka sorkar Meghalaya, ka la phah tohkit ha ka North Eastern Hills Univeristy (NEHU), ban wad ia ka jing shisha bad ka NEHU, ka la thaw ia ka komiti ba hynriew ngut, ba la khlieh da U Prof.B.Myrboh, Department of Chemistry bad ki la leit peit ia katei ka jaka, ha ka 10tarik Naiwieng 2020.
La ioh pdiang da ka sorkar jylla, ia ka kaiphod, ha ka 17tarik Nohprah 2020 bad la pynlong ia ka jing iakren halor katei ka mat, ha ka 20tarik Kyllalyngkot 2021, ha ka jing lam khmat U Chief Secretary, ka sorkar Meghalaya.
Ka kaiphod jong ka NEHU, ka iathuh ba ka bor jong ka radiation ha ka jaka ba don ka top bret jaboh Urnaium bad ha ki shnong kiba marjan, ka long kaba hapoh jong ka jingkhein kaba biang nadong shadong.
La lap, da ka komiti, ba ka jaka kaba palat shi spah phut, na katei ka jaka bret jaboh, kaba don ha ka wah Phud Syngkai, ka jing don ka radiation, ka kham jur, na kaba dei ban long bad katei ka dang donkam ban tohkit biang.
Ka sorkar jylla, ka la rai ban tohkit la ka jong, ia ki mar bad ki jaka kiba don ha ka wah Phud Syngkai bad ban phah peit bniah ha ka jaka tohkit jong ki riew shemphang bad ban tip, ia ka tynrai jong ka jingdon jong ka radiation.
Phi ong kumno ym don eiei khie leit ia sah hangto shisnem nga ruh ngan guarantee phin Im eh katno sngi thaih hangto ha jan ki tank uranium.
Nongpoh: Kumba ki la ju leh manla u snem, ba ki jaid bynriew Karbi kiba don ha Megha laya, ki ju pynlong ia ka jingiakynduhlang kaba shisien shisnem bad lyngba katei ka jingiakynduh, ki paid Karbi na kylleng ki jaka jong ka jylla Meghalaya hynnin ki la ioh ban rakhe ia ka 46th AMKA Annual Conference kaba la long haka shnong Umkyrpiang, Ri-Bhoi.
Ha katei ka jingialang bah jong ki paid Karbi, la wan ruh ban shimbynta da u Bah Jason Sawkmie Mawlong MLA ka Umsning kum u kongsan, nangta u Bah Mayral Born Syiem MLA, ka kong Macdalyne Mawlong MDC Umsning, ki nongialam ka AMKA naduh u Bah OL Terang President ka AMKA, Bah David Timung Senior Adviser, Bah Proning Kro Vice President, Samla Jewel Bey President KSAM, Peldit Teron President ka MKWSW&CA bad ki paid karbi na Karbi Anglong bad kiwei kiwei ki jaka.
Lah ruh ban kdew hangne, ba ki Jaid Bynriew Karbi kiba don ha Meghalaya, ki ju pynlong ia kaba kum katei ka jingiakynduhlang kaba manla u snem bad kata ka long ban wanrah ia ka jingiatylli, ka jingiaieid bad ka jingithuh ithaw hapdeng ki jaitbynriew Karbi kiba shong ba sah haka jylla Meghalaya bad kumjuh ruh ban pynpaw ki jingtreikam jong ka seng baroh shisnem.
Ka jingmynthi u Amit Shah ban kren ia ki nongsynshar ka Meghalaya ha ka por ba u wan jngoh ia ka Meghalaya ha ka 23rd u January 2021 ka la pyn lyngngoh bad dum buit hi ngain ym tang ia ki heh ki hain hynrei wat ia ki rit ki ria ruh kumjuh.
Dei ban don ki dawbah dawsan balei u Amit Shah u khlem jubab wat tang shi kyntien ruh wat tang ban ong ‘hooid’ ne ‘Em’ ruh ia ki mat ILP,8th Schedule,etc wat la dep mynjur ia ki da ka Assembly jong ka Meghalaya.
Ha kito ki por ba khluid bha ka jingdawa ILP,khlem pat pyntip ne ia kren ei ei satia bad ki Union Cabinet ka Delhi,ki Seng Bhalang ki la ia sdang ban thang tyngshop ia ka dur bula u Amit Shah bad u Modi hangne ha Meghalaya.
Ka jingthang tyngshop ia ki nongsynshar ka sorkar India ka lah ban pyndiaw bad pynsngewsih pynban ia u nongshah thang.
U MP jongngi na ka seng Congress,i ma Vincent Pala ila sngewdei ban phah leit Delhi ia baroh ki 60 ngut ki MLA na Meghalaya.
Lada u MP Congress u don bynta(involved) ha ki issue ILP,ka sorkar NDA kaba shun thlong mluh thlong sying ia ka Congress kam sngewtynnad satia ban ialam u MP Congress ia ki 60 ngut ki MLA sha Delhi.
Ka sorkar barim,ka MUA I bad MUA II hapoh ka jingialam ka Congress ka la dep rai skhem ban kyntait shi syndon ia ka ILP bad ym donkam ban ia kren shuh ia ka ILP bad ha ka jaka ka ILP,la pynmih thymmai noh da ka MRSSA bad ia kane la mynjur ruh wat da ki Seng Bhalang ha kito ki por.
Mynta pat,kijuh ki Congress ki kyrshan tyngeh ia ka ILP da kaba kylla jutang biang.
Ka NDA na Delhi kam sngewtynnat satia ia kum kine ki ‘riew kylla nongrim,tdong-tdong,khlieh-khlieh nawei shawei.
Ka jingpynkhreh ka Assam ia ka general Election ka la pynktik ia u Amit Shah ban pynleit jingmut shwa ia ka Election meeting sha Assam bad ban shu ieh jyndat ia ki nongsynshar jong ka sorkar MDA ha Meghalaya namar um da phuida than ia ka Meghalaya kaba don tang 2 ngut ki MLA ka BJP bad tang kawei ka MP ha Lok Sabha bad uwei u MP ha Rayja Sabha.
Wat hadien bym kwah kren ne bym kwah ia kynduh u Amit Shah ia ki Cabinet Minister ka Meghalaya ruh,kiba kham dom bad kham pyni jingbitar tyngeh pynban ki dei ki MLA Congress kumba ngi la iohi na ki lad pathai khubor.
Dang bun kiba ngin hap ia pyrkhat bha namar ha ka jaka ba ngin ioh nong na ka jingwan ki Minister Delhi,poi pynban sha ka jingduhnong kaba khraw bad ka jah burom khein burom nalor ka shah niew bein bad shah ibein pynban.
Nongpoh:Ki heh nong ialam ka KSU, North Khasi Hill District Unit kaba la ialam da u Samla Ferdynald Kharkamni, President, nangta u Bah Lambok Rymbai, General Secretary lem bad kiwei, hynne ka sngi ki la leit ban kynduh ia ka Kong RM Kurbah, Deputy Commissioner Ri Bhoi, na ka bynta ban wad jingtip halor ka jingpyntreikam ia ka Entry Point bad kumjuh ruh halor ka Meghalaya Residents Safety & Security Act, 2016.
Nalor ka jingiakren halor kitei ki Ain iada Jaidbynriew, kitei ki heh ka KSU ha Ri Bhoi, ki la wad jingtip ruh halor ka jingthmu ka sorkar jylla ban sdang biang ia Lynti rel sha ka jylla, kata katkum ka jingkren u Bah Prestone Tynsong, Symbud Myntri Rangbah ka sorkar jylla, uba la ong ba ka sorkar kan sa bteng biang ia ka Lynti Rel sha ka jylla, hynrei kat haduh kine ki sngi ka KSU ka dang pyrshah jur halor ka jingthmu pynpoi Lynti Rel sha Ri Lum Khasi.
Haba kren sha ki Nongthohkhubor, u Samla Ferdynald Kharkamni, u la ong ba halor ka jingthmu ka sorkar ban sdang biang ia ka Lynti rel, ka Seng ka la kren shai sha ka DC, da kaba ong ba ka seng hi kan pyrshah beit lada ka sorkar kan sdang biang ban pyntrei ia ka Lynti Rel, kata katba ym pat don kita ki ain kiba khlain ban tehlakam na ka jingwan rung kynthep ki briew kiba nabar ka jylla sha ka jylla.
“Ha ka jingiakren bad ka DC, ngi la ioh ruh ban wad jingtip halor ka Entry Point, ha kaba ngi la ioh jingtip ba kat haduh mynta ha Entry Point dang don tang lai tylli ki tnad treikam, kata ka tnad Tourism, ka tnad ka koit ka khiah (COVID-19 team) bad ka Infiltration, kumta namar ba ka seng ka la lap ba dang don kiwei pat ki jingduna, ka la dawa ban buh sa ka tnad Labour khnang ban lah ban pyntreikam katkum ka Interstate Migration Workmen Act, na ka bynta ban khanglad halor ka jingwan rung beain ki briew nabar sha ka jylla" ong u Samla Ferdynald Kharkamni.
Shuh shuh, utei u nongialam ka KSU, u la ong lada don ka tnad Labour baroh kiba wan bylla ki hap ban pynrung kyrteng ialade ha katei ka jaka, kata katkum ka Interstate Migration Workmen Act bad katkum katei ka Ain ki lah ban treikam tang hapoh 169 sngi bad kata ruh ki hap ban biang ki kot ki sla.
Nalor ka Lynti Rel, Entry Point, kitei ki heh ka KSU, ki la wad jingtip ruh halor ka jingpyntreikam ia ka Meghalaya Residents’ Safety and Security (Amendment) Act , ha kaba ka seng ka la dawa na ka DC ba ka dei ban pyntreikam noh wat ia ka District Task Force Committee, khnang ba yn lah ban pyntreikam pura noh ia ka MRSSA, namar hapoh katei ka Ain ki bor shnong ki don ia ka bynta kaba khraw ban pyntip sha ki bor ka Ain, lada don kino kino ki riew phylla kiba rung sha ki shnong ki thaw bad lyngba katei kan sa iarap ha ka ban tehlakam na ka jingwan ki briew nabar.
U Samla Ferdynald Kharkamni, u la ong ba ka seng kam khang ne pyrshah ia kino kino ki briew kiba rung sha ka jylla, la ka long ia kiba wan jngohkai pyrthei ne kiba wan bylla, hynrei ka seng ka pyrshah tang ia kito kiba wan rung beain khlem ki kot ki sla.
Dei halor kita ki nongrim ka seng, ba ka seng ka iai dawa na ka sorkar ba ka dei ban pyntreikam noh ia ki Ain kiba lah ban iada na ka jingwan rung kyrthlep ki briew nabar bad ha kajuh ruh ka por, ka seng ka la pynsngew sha ka Sorkar ba ia kaba mynta hi, nai pat kren halor ka jingsdang biang ia ka Lynti Rel, namar kum ka seng hi ka dang iai pyrshah bad da lei lei kan ym ailad, u la bynrap.
Guwahati:U Gaurav Gogoi, MP jong ka Lok Sabbha, mynta ka sngi, ula ther tyngeh ia ka sorkar jong ka BJP ha ka Jylla Assam, ha kaba ula ong ba ha kane ka sorkar, ki dei tang kiba heh spah, kiba nang sieb da ka tyngka suda.
U Gogoi, uba dei ruh u nong ialam khynnah jong ka seng Congress ha Lok Sabbha, haba kren ha ka jing ialang paidbah ha North Lakhimpur, ha kaba ki la wan shim bynta ki nongialam bapher jong ka seng Congress.
“Ka don tang kawei ka jing kylla, ha kaba ka sorkar BJP, ka wan rah ha ka jylla, bad kata ka dei ba ki briew jongki, ki kamai spah shi katdei, da kaba ki plie ia ki hotel, ki dukan kiba heh ba heh ha Guwahati" ong U Gogoi.
“U myntri rangbahduh, u hikai ia ki samla khlem kam, ba kin die pakawri, ba kin ioh kamai jakpoh ialade, kumta la u khun jong U Amit Shah, u dei pakawri ne em?" kylli U Gogoi.
U Gogoi, u ong shuh shuh ba ka seng Congress, kan wan phai biang ban thaw sorkar ha ka Jylla, ha ka elekshon, ka ban sa wan.
U Ripun Bora, uba dei U President jong ka Assam Pradesh Congress Committee,u la kynnoh, ba kane ka sorkar BJP ha Assam, ka don ar ngut ki myntri rangbah bad kitei ki long U Sarbananda Sonowal, uba la da jied da ki MLA, nangta sa U Himanta Biswa Sarma, uba shu leh myntri rangbah hi ialade.
Shillong: U myntri kam pohing u bah Lahkmen Rymbui, u la ong ba ka shong ha u Myntri rangbah ka jylla bad ki nongialam jong ka United Democratic Party (UDP), ba kin pynhap ne pynkiew shuki iano iano bad ka party BJP kam dei ban kdew kti tang ia ka jylla Meghalaya, hynrei ka dei ban peit ruh ia kiwei ki jylla.
U myntri kam pohing ka sorkar jylla, u la kyntu ia ka party BJP ba ka dei ban dawa shuwa ia ka jinghiar shuki jong u Myntri rang bah ka Karnataka u BS Yediyurappa, ha  shuwa ba kin kdewkti ia kiwei “Lada ki donkam ban dawa ka jinghiar shuki ki dei ban dawa shuwa ia ka jinghiar shuki jong u BS Yediyurappa, namar ha ka 21 tarik u kyllalyngkot 6 ngut ki briew ki la khlad ha Shimoga, na ka daw ba don ka jingbthei na ka jingkhaii beain ia u gelatin sticks ha kane ka jylla," la ong u bah Rymbui ha ka sngi balang.
Kane ka jingkynthoh jong u bah Lahkmen  ka long halor ka jingdawa jong u  BJP state president u bah Ernest Mawrie, ia u myntri kam poh iing ban hiar shuki noh na ka daw ba 6 ngut ki nongtrei bylla tihdewiong ki la duh ei ia la ka jingim ha ka 22 tarik ha East Jaintia Hills.
U Bah Lahkmen u la ong ruh, “Nga tharai ba ka party BJP kum ka party kaba heh ha ka Ri kam dei ban peit tang ia ka jylla Meghalaya, hynrei ka dei ban tuklar lang ia kiwei ki jylla.
Ha ka jaka ban kdew kti ia kiwei ka state BJP dei ban peitngor ia ka jinglong jingman ha la ka jong ka party.
"“Nga don hangne, namar ka party UDP, ym dei na ka daw jongno jong no bad nga bat ia ka kam myntri kam pohing, namar ba u Myntri rangbah u la bynshat ia nga kane ka kam ram ym na ka daw kiwei" u la ong.
Shillong: U EM jong ka Council Building u bah Teiborlang Pathaw, u la iathuh ba shen ka Khasi Hills Autonomous District Council kan sa sdang noh ban pynwandur noh ia ka Heritage Village ha Mawphlang lyngba ka Special Grant ban khring ia ki nongwan jngoh kai pyrthei sha kane ka thain.
Haba iakren  bad ki lad pathai khubor na ka liang u bah Teiborlang Pathaw u la iathuh ba na kaliang ka tnad Council Building bad ka tnad Art and Culture ka la dep ban pynlong ia ka jingialang bad ka Hima Mawphlang ban iakren halor ban pynbha ia kane ka jaka,ha ka ba barph arliang ki la mynjur ban pynbha noh ia kane ka jaka.
“Ngi la lah ban weng ia ka jingbym ia sngewthuh jingmut hapdeng ka KHADC bad ka Hima Mawphlang ban pynbha noh ia ka Heritage Village ha Mawphlang bad ki ladep ban bynshat ia kane la kam ha ki Engineering wings jong ka KHADC ban pynurlong ia kane" u la ong.
u la iathuh ruh ba ha ka jingleit jurip ia ka Heritage Village ha Mawphlang u la lap ba ka jingieh shrah ia ka ne ka jaka jngph kai pyrthei kadei ka jingduhnong ka ba khraw ia ka Council.
“Ngi sngewthuh ba ki nongwan jngohkai pyrthei ha Lawkyntang ka bun bad ka rai nan pynbha ia ka ne ka Heritage Village ym tang ba kan wanrah ia ka jingmyntoi ia ka District Council hynrei ban lah ruh nan pynpaw pyrthei oa ka riti dustur jong ki Hima bapher bapher ki ba don ha katei ka jaka" u la bynrap.
Shillong:Ha ka sngi ka 26 tarik u Kylla lyngkot 2021 kaba long ruh ka sngi ba ka ri ka rakhe ia ka Republic Day, ha shnong Kongthong ruh la rakhe ia kane ka sngi ha kaba ka Seng Khasi LP Kongthong, ha ka jingdon lang u Rakesh Sinha uba dei u Member of Parliament(MP) jong ka Rajya Sabha.
U Bah Titos starwell Chyne uba dei u MDC jong kane ka thaiñ, u Sordar shnong jong kane ka shnong, ka Kong Patricia Mu khim, ki heh sorkar jong ka jylla bad kiwei kiwei kiba la shah khot sngewbha ha kane ka sngi.
Ha kane kajuh ka sngi la buh mawnongrim, na ka bynta ban trei ia ki painkhana paidbah bad la ai sngewbha ruh ia ki paidbah jong kane ka shnong.
Ha ka jingkren ba la ai da u Rakesh Sinha u la ong ba ha u 9 tarik u Kyllalyngkot u la ong ia u Myntri Rangbah ka Jylla, u Conrad K Sangma, ba u dei ban ai la kumno kumno 1 klur tyngka eiei na ka bynta ban pyniaid ia ka roi par ha kane ka shnong Kongthong ha kaba une u MP bad u Conrad K Sangma ki la iakren sani bha shaphang kane ryngkat bad ki heh ki haiñ, hadien une u Myntri Rangbah u la ai ia kata ka pisa kaba 1 klur tyngka na ka bynta ka roi ka par ha kane ka shnong.
Une u MP ruh u la ong ha ka iakynduh bad u Myntri ba dei peit ia ka tnad ka koit ka khiah ha kane ka jylla, u Bah AL Hek, ba ym don dispensary, ym don doktor ha kane ka shnong Kongthong.
Shuh shuh u la ong ha ki paidbah jong kane ka shnong ba kat da kut u snem kane ka shnong kan sa don ha ka list jong ka UNESCO bad kane ka shnong u la ong ba kan sa long ka shnong kaba pawnam bha jong ka jylla Meghalaya ha ki por ban sa wan.
Ha kane ka sngi, u Rakesh Sinha u la kren ruh ia ka ktien khasi kaba long ka sien nyngkong ha ka jingim ka jong u.
Ka jing rakhe Republic Day, ka long ha kylleng ka Ri India bad ha ka jylla ruh kumjuh, hynrei, ka jingrakhe ha Kongthong, la imat, kumba ka dei kaba pher tam bad ka daw, ka long ba ym pat ju iohsngew ba U MP, un leit sha ki prokram Rakhe Republic bad kata ruh, ha kawei ka shnong rit jong ka thain Khadarshnong.
Ngam shym la iohlad ban don lang ha katei ka jingrakhe, hynrei, haba nga sngap ia ki jingkren jong U Rakesh Sinha, U MP ka Rajya Sabbha lane ba ngan ai da ka kyrteng sin U MP ka Kongthong, ki la ngam jylliew ha ka jingmut jing pyrkhat jongnga.
Ha ka jingkren, U Sinha, u iathuh ba ha ka 9tarik mynta u bnai, u la thoh shithi sha U Conrad Sangma, myntri rangbah ka Jylla, ha kaba ula dawa ba u myntri rangbah, un ai shi klur tyngka, na bynta ka roi ka par jong ka Kongthong baroh kawei.
La ong biang U Sinha, ba hynnin ka sngi, ki ia kynduh ban iakren shiteng kynta (lane kaba ngi lah ban ong ba tang hapoh 17 sngi) bad hangta hi U Conrad Sangma, ula mynjur ban bei pisa shi klur tyngka ia ka jing donkam ka Kongthong ha ka roi ka par.
La ong biang U Sinha, ba ula ia kynduh bad ia bam ja sngi bad U Bah AL Hek, myntri ka koit ka khiah, ha kaba ula iathuh ia u, halor ka jing bym don ki lad ai dawai ha katei ka thain bad kumta U bah Hek ruh, ula mynjur ban tei noh mar mar ia ka Dispensary ha ka shnong Kongthong.
“Ka kam pynroi, kam dei satia tang ia ka New Delhi, hynrei, ka dei na ka bynta jong uwei pa uwei u nongshong shnong jong ka Ri" ong U Sinha.
Kawei ka kyntien, kaba shoh jingmut tyngeh ia nga, ka long haba U Sinha, u ong “Ka synshar paidbah, kan sa urlong shisha, haba uwei na phi ki nongshong shnong (u da kdew kti ia ki paidbah), un sa long u dkhot jong ka Parliament, khlem da donkam eiei ban pynlut, khlem don telebishon ha iing, khlem pyndonkam ia ki mashin ban thep vote tuh.
Ka shnong Kongthong, ka don kumba 150 iing bad ki nongshong shnong, kin don kumba 560ngut.
Kumba la ong haneng, ngi lah ban ong ba ka shnong Kongthong, ka donbok tasam, ba ka ioh ban rakhe Republic day bad U MP bad nangta, ka don sa kawei pat ka phang, kaba donkam bha bad kata ka long ba ka bor jong U MP ka Rajya Sabbha, ka lah ban pynmih mardor ia ka pisa shiklur bad ia ka Dispensary ha katei ka shnong.
Ka donbok shisha, ka shnong kaba shu siaw.
Shillong:U Bah AL Hek uba dei u nongialam jong ka Bharatiya Janata Party(BJP) bad u MLA jong ka Pynthor umkhrah, u la ong ba ym don ka   jingiapait ha ka seng, hynrei ka party ka long beit kawei.
U Bah Sanbor Shullai u la ong ha ki lad pathai khubor, ba ka seng hi kam don jingtip ia ka jingkren shimet jong u Bah Ernest Mawrie uba dei u President ka seng BJP Meghalaya, halor ka jingdawa ka jong u ban hiar shuki noh u Bah Lahkmen Rymbui khnang ba ka jingtohkit ia kito ki 6 ngut ki nongbylla kiba la khlad noh ha ka krem tih dewiong ha East Jaintia Hills District ha ka taiew kaba la dep kan long kaba shai bad u Bah AL Hek u sngew iahap ia kane ka jingong jong u Bah Sanbor ba ka jingkren jong u Bah Ernest ka long ka jingkren ba shimet ym jong ka seng.
Shuh shuh u Bah AL Hek u la ong ba baroh arngut ki don la ki jong ki jong ki jingsngew, hynrei shwa ban iakynnoh ia kano kano dei ban da don da ki sakhi satar kiba biang.
Shillong:U EM incharge jong ka Council Building bad Council Asset, u bah Teiborlang Pathaw, u la pynpaw ba ka jingdon jong ka jaka bret niut, ha ka lynti ban leit sha ka jaka jngoh kai pyrthei ba la shna da ka KHADC ha Jingkieng Kalong kan ktah jur ia ki nong jngoh kai pyrthei sha katei ka jaka.
Haba ia kren bad ki lad pathai khubor, ha ka sngi balang, u bah Teiborlang Pathaw u la ong ba halor kane ka bynta, u la dep ban pynsngew ha u symbud myntri rangbah ka jylla u bah Ptestone Tynsong.
U la ong ruh ba wat la na ka liang ka tnad kam pynroi sor, ka la dep ban tei ia ka kynroh, hynrei kane ka kynroh kan ym lah ban khang ia ka jingtwa u niut sha surok ban iaid sha jingkiengkalong bad kane kan wanrah jingeh ia ki nongleit nongwan sha kane ka jaka jngohkai pyrthei.
U la iathuh ruh ba na ka liang ka District Council ka la pynmih ia ka order ban pyntrei noh ia kane ka surok bad lada ka KHADC ka la dep pynbha ia kane ka surok, lada ki niut na marten kin twa sha surok ka tnad kam pynroi kan hap ban kitkhlieh ia kane.
U la ong ruh ba kum u MDC jong ka Mawlai Constituency, u hap ban weng ia kane ka jingeh ba ki nong Mawlai bad ki nongleit nongwan ki kynduh ia ka jingeh na ka daw ba kane ka jaka ka sma iwtung bad u la wad ia ka jaka ban weng noh ia ka marten na kane ka jaka.
U la ong ruh ba ban weng ia ka marten na katei ka jaka ka long ka ba donkam namar ba kane ka jaka ka markhap bad ka jaka otdoh bad ruh markhap bad ka jaka pynmih dud kaba lah ban wanrah jingma ia kine ki artylli ki shnat trei kam.
Nongpoh:Ki Nongialam lem bad ki dkhot ka Hynniewtrep Achik National Movement (HANM) ha Ri Bhoi, myn hynnin ka sngi ki la leit ban khynra Trading bad Labour License na ki katto katne ki dukan bar jylla kiba don ha Borbhuin, Byrnihat bad ha katei ka jingleit khynra, kitei ki HANM, ki la lap ba bun na ki dukan kiba ki la leit khynra kim don ia ki kot ki sla kiba biang.
Lyngba katei ka jingleit khynra ia ki kot ki sla na kitei ki dukan bar jylla, ki HANM ki la khang khyrdep noh ia kitei ki dukan ki bym lah ban pyni ia ki kot ki sla kiba biang, hynrei katba katei ka jingkhynra ki HANM la wan noh ki Pulit ka Byrnihat Police Outpost, kiba la pynsangeh noh ia katei ka jingkhynra kot ki HANM.Hadien ba la wan ki Pulit na Byrnihat, ka la don ka jingiakren hapdeng ki heh ka HANM lem bad ki Pulit, ha kaba na ka liang ki Pulit ka Byrnihat, ki la kyntu ia ki ba ki dei ban sangeh noh ia katei ka kam khynra kot, namar ioh mih kano kano ka huri hura kaba lah ban ktah ia ka shongsuk shongsain, kumta hadien ka jingiakren bad ki Pulit, kitei ki HANM ruh ki la sangeh noh ia katei ka khynra kot ha kitei ki dukan bar jylla kiba don ha Byrnihat.
Haba kren sha ki Lad Pathaikhubor, u Bah Pateng Marsing, President ka HANM, Ri Bhoi lem bad u Ajit Makri, President Byrnihat Circle, ki la ong ba ka nongrim kaba la pynlong ia ka seng ba kan shim ia katei ka sienjam ban khynra kot na kitei ki dukan bar jylla, ka dei hadien ba ki la ioh jingtip ba ki don shibun ki briew nabar, kiba la wan buh dukan ha katei ka jaka, hynrei kim don ia ki kot ki sla kiba biang, kum ki Trading License, Labour License lem bad kiwei ki kot ba donkam.
Ki la la iathuh ruh, ba don na kitei ki dukan bar jylla, kiba la shu buh tang ka kot kaba ki la ioh na u Rangbah shnong, hynrei ia kiwei pat ki kot ba donkam kaba ki dei ban ioh na District Council lem bad na kiwei ki tnat sorkar, kim shym la don satia.
Namarkata, haba iadei bad ka jingjyllei ki dukan bar jylla ki bym don ia ki kot ki sla kiba biang, na ka liang ka HANM, ka la kyntu ia ki bor ba dei peit kum ka District Council, ba ki dei ban shimkhia ha ka ban buh ka jingmaham sha kitei ki dukan bar jylla ba ki dei ban pynbiang ia ki kot ki sla, lym kumta na ka liang ka seng kam banse ban shim da ki sienjam kiba kham tyngeh, lada ki bor ba deipeit ki iai leh mynthi.
Shillong: U Symbud Myntri rangbah ka jylla u bah Prestone Tynsong, u la ong ba bun ki kam beain ki ba jia ha ka jylla, ym tang ka jingtihdewiong beain.
“Balei ngam snewthuh ba ki kynnoh ia  u myntri kam pohing  bad balei ki dawa ban hiar shuki  ia u bah Lakmen Rymbui".
Haba iakren bad ki lad pathai khubor, ha ka sngi balang  u bah Prestone Tynsong u la ong “Hato kadei ka jingkitkhlieh jong u bah Rymbui, haba jia kano kano ka kam beain, ki don bun ki kam beain ha ka jylla hynrei kam ju don kawei ruh ka seng sain pyrthei ban mih shakhmat ban iakren halor kane, hynrei ki ia kren tang halor u dewiong.
"  “Ban ia nujor ia ka jingkitkhlieh jong u Dr Mukul Sangma ha Williamnagar, ha ka por u Dr Mukul Sangma u dang bat kum u symbud myntri rangbah kam long kaba dei  namar ba ha ka por ba ka la jia ka jingshah pyniap ha Williamnagar  ki pulit ki donkti, hynrei mynta ka jingjia ba khlad 6 ngut ki nongbylla tih dewiong,  ka dei ka kam beain jong ki kato katne ngut ki ba khwan myntoi ia lade kam dei ban kynnoh ia u bah Rymbui" u la ong.
U la ong ba na ka liang ka Sorkar MDA ka long ka ba pyrshah ia kano kano ka kam beain ha ka jylla bad ka sorkar ka khlem ai bor iano iano ruh ban pyniaid ia ka kam beain ha ka jylla.
U bah Prestone u la ong ruh ba na ka liang ka sorkar MDA ka ladep ban pynlong ia ka jingialang ha East Jaintia Hills,ha  South West Garo Hills bad ha West Khasi Hills ia ka workshop halor kumno ban tih dewiong kat kum ka juk mynta ha ka rukom kaba shngain bad  kadei ruh ka kamram jong ki kynhun ba don bynta ban wan sha khmat ban apply na ka bynta ban tih dewiong kat kum ka mining lease.
Halor ka jingong jong ki trai par dewiong ba ka jingtih dewiong kat kum ka mining lease ka wanrah jingeh ia ki, namar ba ka long kaba heh dor ban bei pisa, u bah Prestone u la ong ba kan ym don kano kano ka kam khaii ka ban duna dor, lada ki kwah ba ka jingjia ba sngewsih kan ym jia kin hap ban bei pisa khnang ba kan long ka ba shngain ia ki nongtrei bad ka ban neh shirta.
Shillong: U Symbud myntri rangbah ka jylla, u bah Prestone Tynsong, u la pynshai ba na ka liang jong u, u khlem ai jingbit ne kano kano ka kyrwoh halor ban shna noh ia ka lynti rel ha Byrnihat, Ri Bhoi District.
Haba iakren bad ki lad pathai khubor u bah Prestone Tynsong ha ka sngi balang u la ong “Nga khlem ai kano kano ka kyrwoh halor ban ai jingbit ban shna noh ia ka lynti rel ha Byrnihat.
" U la ong ba u la aibor ia ka District Administration jong ka Ri Bhoi District ba kan lum ia ka jingialang bad ki kynhun ki ba don bynta halor ban shim ia ka rai ban shna ia ka lynti rel ha Ri Bhoi District.
“Ka jingbthah ia ka District Administration jong ka Ri Bhoi District ka long ban lum ka jingialang ia ki kynhun ba iadon bynta lang halor ban ioh ia kawei ka rai halor kane ka bynta bad ngi donkam ia ka jingia sngewthuh jingmut lang shuwa ban shim ia kano ka no ka rai halor ban shna ia ka lynti rel ha ka jylla" u la ong.
Halor ka kyrwoh kaba la wan na ka KSU, ba ka sorkar jylla ka dei ban ap shuwa ba ka jylla kan ioh ia ka ain ba khlain ban iada jaitbynriew bad ai ba kan sa wanrah ia ka lynti rel ha ka jylla u bah Tynsong u la ong ba um don eiei ban ong halor kane ka bynta, hynrei kane la aiti ia ka District Administration jong ka Ri Bhoi ban lum ia ka jingialang ban shim ia ka jingai jingmut jong ki kynhun  ba don bynta lang.
"Ban shna ia ka lynti rel yn sa shim ka rai, ynda ka District Administration ka la ioh ia ka rai jong ki kynhun ba don bynta, namar kane ka long kaba donkam, shuwa ban ai jingbit halor ban pyntrei noh ia ka lynti rel ha Byrnihat Ri Bhoi District, u la ong.
Shillong:Ka tnat pule puthi ka sorkar Jylla, ka pynbna ba baroh ki skul higher education, lane ki kolej ba kin sdang ban plie noh, naduh ka 1tarik Rymphang 2021.
Ha kane ka jingplie ki klas, kan long ha ka blended mode lane kaba long online bad offline bad katei ka long ka jinghikai, lane ka jing ai lynnong kot, ka jing ia syllok bad ki samla pule nalor kiwei pat.
La bthah ruh ba ki kmie ki kpa, ki dei ban mynjur na bynta katei ka jingshim klas bad ym dei ban pynbor ia ki samla ba kin wan sha ki jaka pule, khlem ka jing mynjur ki kmie ki kpa.
Ki bor pyniaid jong ki kolej, kin ia syllok bad ki samla pule, ki kmie ki kpa, ki bor pyniaid ka District Health Official bad ki bor pyniaid shnong ruh.
La ai jingmut, ban pynlong klass 3 sngi ha ka shi taiew bad nangta sa ar sngi, ha ka jing pynkhreh ki samla ha iing.
La bthah ia ki samla pule bad ki nonghikai, ba kin deng mask bad ba kin ia shong jngai ruh iwei na iwei pat, haduh hynriew phut.
Shillong: Ka Bakur Social Welfare Sports Club, kan sdang biang ia ka jing ialehkai phutbol jongka, naduh ka 5tarik Rymphang 2021, ha kaba ka jing ialehkai kan long hapdeng ka Laitsohphie pyrshah ia ka Syndai Tylli Lang, ha ka por 2.30 nohsngi, ha ka pre quarter final.
Ka Quarter Final, kan long hapdeng ka Emergency United pyrshah ia ka Shken pyrsit, ha kaba ka jing ialehkai, kan long ha ka 9tarik Rymphang 2021, nangta ka Amdoh pyrshah ia ka R Mukhim, ha ka 13tarik Rymphang 2021 bad nangta sa ka Winner 3 pyrshah ia ka Nongtyngur, ha ka 17tarik Rymphang 2021.
Ka Pyrdiwah, ka dei ka team, kaba la ap lypa ha ka Semi Final, ong ka kyrwoh, lyngba D Khongsit, President bad U bah S Kharwan, Secretary.
Ka jing ialehkai phainal, kan long ha ka 13tarik Lber 2021.
New Delhi: Khad phra ngut ki pulit, ki la mynsaw mynta ka sngi bad kitei ki don ha ka jingshah sumar ha  LNJP Hospital, ha ka nongbah New Delhi bad sa uwei na kitei, u mynsaw jur, ong ka khubor.
Ki pulit, ki la mynsaw, ha ka jing ia pyni bor mynta ka sngi bad ki nongrep, kiba iaid paidbah da ki traktor.
Ki pulit ki iathuh ba baroh kiba mynsaw, ki don 83ngut ha katei ka jing ia pyni bor ki pulit bad ki nongrep.
Kiba bun na ki pulit, ki dei na East District bad ki dei kiba mynsaw ha ka jingshah kawang maw, ba ki ia kura mar kti, ba ki pynpra ia ki jingker jong ki pulit bad kiwei de ki jing ia leh pyrshah.
Ka tnat kam poh iing jong ka sorkar India, ka la nang pynkhlain ia ki bor pahara ha ka nongbah Delhi, na ka bynta ban wan rah biang ia ka suk ka sain ha ka nongbah bad katei ka dei ka rai, kaba la shim, ha ka jing ia kynduh jong ki nongtrei ka tnat kam poh iing, ha ryngkat bad u myntri kam poh iing, U Amit Shah mynta ka janmiet.
Ki pulit ki la pynthikna ruh, ba ki la beh lut khoit ia kito kiba don ha Red Fort bad ia lum lang ha katei ka jaka bad pynher ruh ia ka lama India.
Shillong: U Lat jong ka Jylla Meghalaya, u Satya Pal Malik mynta ka sngi, kaba long ruh ka sngi ba ka Ri India baroh kawei ka rakhe ia ka Republic Day kaba 72, u la pyllait paidbah ia ka postal stamp ha ka jaka sah ka jong u ha Raj Bhawan, Shillong.
Kane ka postal stamp kaba la pyllait hynnin ka sngi, ka don ia ka dur jong ka Raj Bhawan kaba la rim bha kaba don hangne ka Jylla MeghalayaU Lat hynnin ka sngi u la pynher ia ka lama ka Ri bad la don ruh ka jingiaiaid parade da ki nongiashim bynta ha ka jingdon lang u Myntri Rangbah ka Jylla Meghalaya, u Conrad K Sangma ha ka jingrakhe Republic Day hapoh Shillong.
“Ryngkat bad u Lat, Sh.
Satya Pal Malik, la pyllait paidbah iaka postal stamp kaba la thew kyrpang ia ka jaka ba la rim bha ka Raj Bhawan kaba don ha Shillong kum shi bynta ban rakhe ia ka Republic Day 2021 ha Raj Bhavan, Shillong" la thoh u Conrad Sangma ha ka twitter ka jong u bad u la ai khublei Republic Day ruh ia baroh ki paidbah.
Ka Sorkar Meghalaya ha kane ka sngi ka la pynkupburom ruh ia ki nongtrei kiba hakhmat (Frontline workers) kiba la noh met bad mynsiem bad trei shitom ha ka por ba don ka khlam Covid 19.
Ki nongjop jong ka Meghalaya Day Awards ruh ki la ioh ia la ki khusnam ha kane ka sngi.
Ka jingpyntrei ia ka surok kaba leit na Pongtung sha Lyngkhat ka buh ha ki jingeh kaba khraw ia ki nongshong shnong ka Raid Lyngkhat Khyriem Syiemship hi baroh kawei kiba hap ban iaid ban ieng manla ka sngi na katei ka surok namar ka jing bym shimkhia ki bor kiba ba pyniaid bad kiba pyntrei ia katei ka surok kiba la shu pynsah teng ia ki jingpyntrei jong ki wat haduh palat arsnem naduh bala sdang ban pynjot pynpra bad khlong noh ia ka rong na katei ka surok.
Katei ka surok kaba leit na Pongtung sha Lyngkhat ka dei kawei na ki surok kaba ai jingim ia ki paid trai shnong ka Thaiñ Riwar hi baroh kawei kiba im na ki kam Khaïi pateng bad ki nongrep ruh kumjuh.
Shuh shuh katei ka surok dei ka surok kaba lah ban kring ruh ia kiba bun ki nong wan jngohkai kiba na kylleng ki Ri ka pyrthei kiba leit iuhkjat ia ka shnong Mawlynnong bad leit lyngba sha ka iew Lyngkhat, ka wah Borhil bad ka Jingkieng Dawki hynrei kaba sngewsih bad sngew bynñiaw jur namar kumba long haduh mynta ia katei ka surok Lyngkhat ngi iohi ba lah palat ar-snem ruh ka tei ka surok ka shah iehbeiñ naduh ba kiba shimti ban pyntrei ia katei ka surok ki pynjot pynpra ia ka rong ka barim bad hadien katta ki la shu ieh shrah haduh kan jot rathai bad la shu iai bteng sah ban siang ia katei ka surok tang da ka khyndew na ka wei ka aiom sha kawei ka aiom haduh kat kine ki sngi.
Kumta katei ka surok jong ngi ka pynmih ia ki pumpum ki phrit khyndew kiba pynkylla rong bthuh lut naduh ki shnong ki thaw ki iing ki sem ki mar ki mata ki jingthung jingtep kiba don marjan katei ka surok bad khamtam eh ki nongrep kiba hap ban iaid kjat manla ka sngi na katei ka surok ki shem syrtok shibun khamtam ha aiom lyur namar ka ka ktih khyndew ka rben shilynter katei ka surok bad ha ka por synrai, tlang bad pyrem ka jur palat ka pumpum ki phrit kiba her nad khamtam ha ki por ba iaid ki kali.
Kumta kum u wei na ki riew shimet bad u samla u ba shong shnong ha kane ka thaiñ hadien ba nga lah mad ia ki jingeh dalade hi bad nga ioh sngew ia ka jingud jing bynñiaw ki paidbah ka thaiñ kumta nga dap da ka jingsngewkhia bad nga la pyrshang ha i jing bor i barit ban wad ki lad ki lynti ban weng noh ia kitei ki jingeh hynrei haduh kat kine ki sngi katei ka surok ka dang iai sahteng kumta ngam banse ban shim ia ka lad ban pynpaw sha ki lad pathai khubor khnang ba kin pynsaphriang ia kitei ki jingeh ki paidbah ka thaiñ ka jong ngi bad ban iarap ban pynsngew ruh sha ki bor sorkar kiba dei peit dei khmih ia katei ka surok Jong ngi.
Ha shuwa ka Khristmas bad Snem thymmai la iohi ba ki la sdang ban pyntrei tang harum Pongtung khyndiat bad la shu pynsah ngeh biang ia katei ka kam katba ia ka surok Lyngkat haduh mynta ym pat don ki matti ban pynsiang rong kumta haduh mynta ki paidbah ka thaiñ jong ngi ki dang iai mad ia ka jingeh kiba khraw bad khamtam ki para nong shong shnong bapli kiba shong basah harud katei ka surok kaba la jot rathai bad ladep khlong lut ia ka rong ha shilynter bad la shu syrdep da ka khyndew naduh u snem 2018 bad haduh kine ki sngi la iai bteng ban siang da ka khyndew suda Kumta kitei ki nong shong shnong ki mad ia ka jingeh kiba khraw kaba laktah naduh ka khuid ka suba ka koit ka khiah ka jong ki.
Kumta katei ka jingleh khlemakor kiba pyntrei ia katei ka surok ka ktah haduh katta katta ia ka iaid ka ieng ki paidbah ka thain jong ngi bad ka wanrah ruh ia ki jingpang ki jingshitom kiba bun ki nongiaid nong ieng khamtam ki khyllung ki khynnah.
Shuwa ban pynkut nga sngewbha ban pynpaw lyngba kane ka Kyrwoh da ki jingkyrpad rit sashisien ia ki tnat treikam kiba dei peit ia ka tei ka surok bad ki bor bahalor kiba peit ia peit ia ka bha ka miat u paidbah ka thaiñ jong ngi ba kin sngewkhia ban phah pyntrei kloi bad pyntrei bha ia katei ka surok ka thaiñ jong ngi khnang kan long ka jingkyrkhu ia ngi ki paidbah kiba donkam ban iaid lynti manla ka sngi.
“Ka jingshimkhia jong phi nabynta ka bha ka miat jong ngi u paidbah, ngi ruh ngin iai pyrto shijunom"Khublei Shibun.
Shillong: Ka Khasi Students’ Union (KSU), ka la pynmih ia ka kyrwoh khubor, ha ka peij jong ka ha ka facebook, ba  ka pynpaw ia ka jingpyrshah jur halor ka jingthmu ka sorkar ban ailad biang ia ka North East Frontier Railways (NFR) ban sdang ia ka jingtrei ban shna ia ka lynti rel ha Byrnihat.
Ka seng, ka la ong ba katkum ka jingiohi ha kawei ka kotkhubor myn hyn nin ka sngi ba ka sorkar jylla lyngba u bah Prestone Tynsong ka la ai bor ia ki bor pyniaid District ka Ri Bhoi ban pynbeit bad ka NFR ia kane ka jingthmu ban sdang biang ia ka jingtrei shna lynti rel, ka KSU ka pynpaw ia ka jingkyndit bad jingbitar halor kane ka rai jong ka sorkar.
Kumba la tip ba ka mat lynti rel la pyrshah jur da ka KSU naduh u snem 1989 hapoh ka jingialam U bah Bull N Lyngdoh kaba la ioh ia ka jingkyrshan kaba pura na ki paidbah bad ka dang iai bteng hi haduh mynta namar la tip shai ba khlem kino kino ki aiñ ba pyrkhing bad ba khlain ban teh lakam ia ka jingbuhai shnong ki mynder, ka rel kan dei ka kabu bad ka lad ka ban pynsuk ia ki mynder ba kin wan buhai shnong hapoh ka Bri U Hunniewtrep.
Ka jingleh kyrkieh jong ka sorkar ban shim ia katei ka rai ka pyni ba ka thrang hir hir ban wanrah ia ki mynder sha jylla bad ba kam don jingkitkhlieh ia ki trai ri trai muluk namar kam ju shim rai syndet ne kyrkieh ha kaba ia dei bad ki ain ne ki lad ban iada ia ka Jaidbynriew na ka jingshah tyllep ha ki nongwei.
Ka KSU ka kyntu ia ka sorkar ba ha ka jaka ban khohreh ia kata ka lynti kan bha shibun lada ka pynkhlain shuh shuh ia ka jingdawa ia ka ILP na ka sorkar pdeng bad ym tang ban shu kut ha ki tynghung kotkhubor.
Ka KSU ruh ka maham tyngeh ba lada ka sorkar ka iaid shakhmat ia kane ka jingai jingbit bad lada ka NFR ka sdang ia kane ka kam, ka seng kam banse ban leh da kaba tyngeh ban pynsangeh ia katei ka jingthmu ba sniew bad ki dkhot ka seng ruh ki long kiba la kloi ban shong along biang, ban shah bom shah tied biang ha ki pulit bad wat ban aiti ruh ia la ka jingim.
Kyntang ia wai ban pynkut ia kane ka kyrwoh, ka KSU ka phah ia kane ka khubor sha ka sorkar “ynnai rhah pynpoi lynti rel palat mynta, hynrei trei minot thop miet bad sngi ban pynpoi ia ki khyrdop ILP ha jylla, lym kumta mad ia ki jingiakhih kiba tyrha", ong ka kyrwoh na U bah  Donald V Thabah, General Secretary, Khasi Students’ Union.
Shillong:Ka Bharatiya Janata Party(BJP) Meghalaya shen kan sa khot noh ia ka jingialang ha kaba iadei bad ka kam President ba la bat da u Bah Ernest Mawrie la kin pynhiar noh ia u kum u President ne la un neh kumjuh.
Ha kane ka jingialang yn don baroh ki member jong ka seng bad kumjuh ruh kito kiba la phet noh na ka seng, ruh kin don bynta lang ha kane ka jingialang naduh kiba na Garo Hills, Jaintia Hills, Shillong bad kumta ter ter.
Ha kaba ai jingkren ha ki lad pathai khubor, u MLA jong ka South Shillong, u Bah Sanbor Shullai u la ong ba na ka liang kito kiba la phet seng ki buh ka jingshaniah ha kine ki arngut ki MLA, kata ha U Bah AL Hek bad U Bah Sanbor Shullai.
Shuh shuh u Bah Sanbor u la ong ba naduh ba shimti u Bah Ernest kum u President ka seng ka BJP ha Meghalaya ka la pait bad nang ngam kat nang iaid ki sngi bad kum ki MLA ki don ka jingshimkhia ban lum ban lang ia baroh ki dkhot khnang ban lah ban iasyllok noh bad ban pynkhlain ia ka seng sa shisien pat, khamtam kiba bun kiba phet seng kidei kiba trei shitrhem bha ha ka seng.
U Bah Sanbor u la ong ruh katkum ka khubor ba la mih mynta ka sngi, ba u Bah Ernest ula dawa ia u Bah Lahkmen Rymbui ban hiar shuki noh halor ka jingiap jong kito ki 6 ngut ha par tih dewiong ha East Jaintia Hills, ka seng kam tip eiei ruh ia kane, hynrei ka dei tang ka jingkren jong u hi shimet.
U Jisu untei pat ia u Lum seion, ka ong ka ktien u Blei.
Balei u Jisu untei pat kumta ia u lum seion ha Jerusalem? Kadaw ka long ba hakita ki por jong ka Shitaiew bakhadduh ne ki 7 snem ki jynjar bah haka pyrthei kin ban sawan, ia ka pyrthei (earth) yn pynjot thiaw da ki thma kiba shyrkhei tam bad da ka jingbitar bakhraw jong u Blei ka bympat ju long na myndang long ka pyrthei bad kan ymlong shuh ruh.
Mathaios 24:21.
Shisien ka sngi, ka pyrthei (earth) kan sa jot thiaw da ki thma ba shyrkhei tam hadien ba la pynhap noh ia u Soitan Lucifer sha kane ka pyrthei.
Jingpynpaw 12:9-12.
Kane ka pyrthei kaba mynta kan sa jot thiaw ha ka ding ymdon ba sah kawei ruh ha ka jingbitar u Blei pyrshah ia u soitan, kata kan jia hadien ka jingrongnoh (rapture).
Jingpynpaw 6:17, bad hadien ka thma Armageddon.
Jingpynpaw 16:12-16/ 17:14/ 19:11-21.
Ia kane ka jingshyrkhei la pynbna da kaba ong “LA PYNDEP".
Jingpynpaw 16:17.
Kane ka jia hadien ba la kut kita ki 3 snem shiteng ne ki 42 bnai ne 1260 sngi.
Daniel 9:27.
Namar hadien ki 3 snem shiteng kan wan ka 30 sngi.
Daniel 12:11, kiba long ki por ban pynkut ia ki jingshyrkhei ha kane ka pyrthei, bad kan wan pat ka 45 sngi, Daniel 12:12 kaba long ka por ban pynsleh ia u Jisu Khrist ba un synshar ha kane ka pyrthei ha ki 100 snem.
Daniel 9:24/ 7:11-14.
Dei ha kane ka por ba u Trai Jisu untei pat ia u Lum seion.
Isaiah 2:2.
Ka ktien u Blei ka iathuh shai kumne: Te kan long ha ki sngi ba khadduh (end times) ba yn pynskhem ia u lum ka ing u Trai ha kliar ki lum bah bad yn pynkyntiew halor ki lum rit bad ki jaid bynriew kin tuid sha ka.
Shibun ki paidlang ruh kin leit bad kin ong- Iangin kiew sha u Lum u Trai, sha ka ing u Blei u Jakob te un hikai ia ngi shaphang ki lynti jong u bad ngin iaid ha ki lynti iaid jong u: Namar na seion kan mih noh ka hukum, bad ka ktien u Trai na Jerusalem…… ka jaidbynriew kan ymrah waitlam shuh ban ialeh ia ka jaidbynriew, lane kin ym hikai ialehthma shuh.
Isaiah 2:2-4.
Kamut nangne ymdon thma shuh namar u Jisu un wan ban synshar ma u 1000 snem.
Ha kata ka por, kin ym pynmynsaw lane pynjot ha u lum ba kyntang (Lum seion) jong nga baroh, namar ka pyrthei; KAN DAP DA KA JINGTIP IA U TRAI KUMBA KI UM KI TAP LIN IA KA DURIAW.Isaiah 11:9.
Kadaw ba u Jisu un pynieng pat ia u Lum seion ka long ba u lajot la pra mynha kata ka por ka jingbitar u Blei mynba u latheh ia ki pliang jingbitar jong u.
Jingpynpaw 8:7-12.
/Jingpynpaw 9:1-21.
Kumta shwa ba u Jisu un synshar, untei pat un shna pat iau lum seion ha Jerusalem.
Ha une u juh u lum, u U Jisu un tei pat ia ka temple jong u halor lum Seion.
Sekharaiah 6:13.
/ Esekial 40:47.
Bad ha kata ka por ki paidlang u Trai kin ong – IA NGIN KIEW SHA U LUM U TRAI SHA KA ING U BLEI U JAKOB.Isaiah 2:3.
Kata ka por kan jia katba ki snem ki nangiaid, ka pyrthei ka la pynjan sha ki por kiba kut kein bad sha ka por ba yn pynduh noh ia u soitan yn pynduh noh ia ki thma, ong ka ktien u Blei.
Isaiah 2:4.
Amen.
Ki nongrep, kiba iaid paidbah, da ki tractor mynta ka sngi, ki la leit poi syndon haduh ha  Red Fort bad kata ka long, hadien ba ki la iaid tam noh, na ka lynti, kaba la ia pynbeit bad ki pulit ha ki khyndiat sngi ba ladep.
Ka la don ka jing ia pyni bor, kaba neh kumba 90 minit hapdeng ki pulit bad kitei ki nongrep, haba ki nongrep, ba kynthup ia ki Nihangs lane ki riew thma jong ki Sikh, ki la leit rung beit beit sha Red Fort bad ki leit ban pynher ia ka lama India, kaba dei ruh ka jaka, ba u myntri rangbahduh, u ju pynher ia ka lama India, ha ka sngi laitluid jong ka Ri.
Ki pulit, ki la hap ban bom lathi ia ki nongrep, ha phyllaw jong ka Red fort.
Kawei pat ka khubor, ka iathuh ba uwei u nongrep, ula iap noh, haba ka tractor jongu, ka kylla ha surok bah, katba ka dang don, katei ka jing iaid paidbah jong ki nongrep ha ka nongbah Delhi.
Lada phi ioh jingieid, phim donkam eiei shuh hynrei lada phim ioh pat, long lehnohei ki jingdon jingem jongphi baroh.
Ka jingieid kadei ka jingsngew kaba kongsan tam kaba lah ban synshar iabaroh ka pyrthei bad ka wan haka rukom bapher bapher.
Ka jingieid kadei kawei kaba khraw tam kaba pynktik iaka jingmut jingpyrkhat bad ka daw bah naka bynta kiwei ki jingkhih jingmut kiba ioh jinghikai naka jingieid.
Kaei ka jingiapher jongka jingieid na kiei kiei pat kadei kaba lashem bad mad da baroh ki jingthaw ba im ha kane ka pyrthei.
Naduh ki jingthung bad ki mrad bad haduh ki briew, ka jingieid kadei kaba la iohmad da uwei pa uwei bad da barohlang.
Baroh ki jingiadei ha kane ka pyrthei ki don iaka jingieid ha kata ka rukom balah ban shem ha manla ki jaka.
Dei tang ka jingieid kaba lah ban jop bad iarap ia u briew haka por jong ka jingeh bad jingjynjar lyngba ki jingisynei ne da ka jingduwai.
Ho’oid, ka jingieid ka donkam bha namar ka shim iaka bynta bapher bapher haka jingim jong u briew, kum ka jingieid iaki kmie ki kpa, ki hynmen ki para, ki baieid ba thoiñ, ki paralok, ka jingieid iaki mrad bad ia ki jingthung.
Kine ki jingsngewieid ki don iaka bor balah ban pynkylla iaka jingim.
Namar kata lah ban pynkut da kaba dei eh baka jingieid ka dei ka kynja jingber musla kaba kongsan tam jongka jingim.
Khlem maka, ka jingim ka long suda bad haba don ka jingieid, ka jingim ruh ka khih da ka jingdon jingmut bad ka pynsyaid iaka iingiadei.
Hangne ka jingthoh ka kdew shai iaka jingdonkam jongka jingieid bad kumno ka treikam haka jingim khamtam haka imlang sahlang.1.
Ka pateng la pateng:—- Lada ym kha iangi naka bynta ka jingieid, ngin nym lah ban don hakane ka pyrthei namar kadei maka kaba ri ba sumar iaki jingthaw ba im na kawei ka pateng sha kawei pat.
Lada ki kmie-ieid kpa-ieid jongphi kim iaieid iwei ia i wei pat, te ki kmie ki kpa jongphi kin ym don hangne ha pyrthei bad lada ki kmie ki kpa jongphi kim iaieid, phin nym don hi ruh hangne ha sla pyrthei.
Ka jingtyllun jong ka jingieid haka jingim bad jingiap ka bteng naduh ki rta bah bad ka batai shaphang ka pateng la pateng kaba bteng ban im daka jingiaieid ha pyrthei.2.
Ka jingbha naka bynta baroh:— Ki riewstad ki ba wadbniah shaphang ka jingieid ki pynshisha ba lada ym dei naka bynta ka jingieid, ki briew ki lah ban iohpang ym tang haka met hynrei wat haki jingmut jingpyrkhat ruh kaba lah ban ktah iaka jingkhuslai ka mynsiem shikatdei eh.
Ki khynnah kiba duna ban ioh jingieid ki kham longdiaw mynsiem bad ki heh ki san haka jingthut jongka jingmut jingpyrkhat bad kane ka pyntlot noh iaka jingsngew jongki kum ka jingduna jingngeit haba pyrkhat, ka pynartatien iaka jingmut jingpyrkhat bad ka pynsniew akor iala ka jong ka jingmut jingpyrkhat.
Ka jingbun ki jingpang kiba pynpang pynshitom ki wanlang naka daw ka jingduhnoh iaka jingieid haka jingim ki briew.
Haba ki briew ki shah ban bor haki jingmut jingpyrkhat, kadon ka jingkylla ki hormones haka snam kaba lah ban pyntlot iaka bor pyrkhat.
Khamtam ka jingiohpang klongsnam bad kiwei kiwei ki jingshitom ha ka rta bym pat deipor, ka kiew naka daw jong ka jing duna ban ioh jingieid.
Namar kata ban lait nakine ki jingeh baroh, ka jingieid ka donkam shisha haka jingim.3.
Ban ieid bad ban ioh jingieid:–– Balei phi tharai ba ki briew ki don ha sla pyrthei?.
Ban ieid ia kiwei bad ban ioh jingieid na kiwei.
Kadei kawei kaba donkam tam naka bynta ki briew ban im slem.
Ka jingim slem jong ki briew ka shong eh ha ka jingieid bad ka jingieid shimet.
Ym don kaei kaei kaba kham halor tam haka pyrthei ban iaka jingsngew ieid bad jingsbun mynsiem.
La kha iangi naka bynta ka jingieid baroh shi jingim, ban pynbha iaka jingiadei jong ka jingieid bad ki kmie ki kpa, ki hymmen ki para, ki ba laheh la san, kiba ieid ba thoiñ,ki paralok bad kiwei kiwei ruh de bad lyngba kine ki jingiadei kiba kyrshan iaka jingim.
Baroh shi jingim ngi trei hakata ka lynti ban ieid ia kiwei bad ban ioh jingieid na kiwei.4.
Pynshongdor iaka jingieid haka jingim:–– Lada kam dei naka bynta ka jingieid, kan nymdon ka jingburom, ka jingsngew kyrpang ialade kaba mut yn ym don jingim hi ruh.
Ha ka jingim ba man ka sngi, dei tang ka jingieid kaba lah ban pynbha iaka jingim ba man ka sngi bad pynlong iaka jingim kaba sngewkmen, sngewbha bad sngewtynnad.
Kito ki briew ki bym pat ju ioh ne mad iaka jingieid haka jingim jongki, la ju iohi bunsien baki lapmiet tang ban iamai iakajia, ban iashun bad kiwei bad kiba dukhi mynsiem beit haka jingim jongki ban iakito kiba iaieid ne kiba ioh jingieid.
Bad ruh haba don ka jingieid, ki briew kilah ban ialeh pyrshah iakino kino ki jingjia, ki jingeh kiba pynsheptieng bad ki jop ia baroh da kaba suk.
Kham bunsien la ju iohi ba haba ki briew ki ioh jingkyrshan daka jingieid jongno re jongno lane nakiba ha iing ha sem, ki lah ban ieng ialeh pyrshah ia kino kino ki jingma kiba haka kynta kaba donkam eh bad bunsien hi ki wan mih kum ki nongjop haka jingialeh.5.
Ka iarap ban pyniadei bad ki bor kaba halor tam:— Lada iaka pyrthei yn synshar daki riewsniew bad ka jingieid kam don bynta hangta, te hato ki briew ki shem jingsuk jingkmen bad jingshai haka jingim?.
Da lei lei ruh em, ka jingsngewieid ka dei tang maka kaba lah ban iarap ha kaba iadei bad ka bor ka ba halor tam.
Kadei ka jingieid kaba la theh da u Blei shaki khun ki hajar jong u bad kum ki khun kiba don iaka jingieid jong u Blei kaba lah ban iarap haka jingialeh jong ka jingim kum ki briew.
Ka dei lyngba ka jingsngewieid kaba la buh halor daka jingisynei bad da ka jingkyrkhu kaba donbor tam ia baroh.6.
Ka jingsuk bad ka imsuk imsain:–– Pyrkhat iaka pyrthei kaba khlem jingieid?.
Haka jingshisha nyngkong eh yn nymdon pyrthei hi da leilei ruh namar ka thma bad ki jingjia shah thombor ba har rukom kin wan jia bad lada kalong kumta, phin hap pynkhreh lypa naka bynta ka thma bah.
Ka jingieid kalah ban iarap pynioh iaka jingsuk bad ka imsuk imsain bad kata kalah ban pynthikna iaka jingim.
Ka pyniasoh iaki briew daka jingsuk ka jingpyrkhat kaba mih naka jingsngew bad ka pyllait naki jingmut jingpyrkhat ki bymbha kum ki jingleh donbor, thaw iamai iakajia, ba runar bad ka jingiashun.
Kane ka lah ban jia tang lada ki briew kim shah tawiar daka jingieid haka jingim jongki bad ki sa kylla nongshun.7.
Ka jingim khlem ka jingieid:–– ka jingim khlem ka jingieid ka long kum ka pung kaba tyrkhong ne ka bymneh slem.
Khlem ka jingieid, ha iing ha sem ruh kin mih ki jingiamai iakajia man la la por bad kane kan pynkhuslai iaka jingmut jingpyrkhat bad khlem pep ka pynthut ia ka jingiadei baroh shi iing shi sem.
Naka bynta ka jingieid ka dei kaei kaei kaba pynlong iaka iingim kaba dei hok ban long kaba kordor.
Ka jingieid ka treikam kum ka khleiñ bad ailad iaka jingtyllun jongka jingim ban kylla beit.
Haba ngi dap daka jingieid, ngi peit bad sumar iaki briew palat ban ialade bad leh ia kiei kiei kiba kham palat ban iaki jingdonkam.
Ka nuksa bakhraw tam jong ki e ka dei ka Mother Teresa kaba im iaka jingim jongka kumno ban ieid bad sumar iakiwei bad ka ioh jingieid pat ha satlak ka pyrthei.
Lada kam don ka jingieid, kan nym don ka jingsngew ban ri bad sumar ban sngewlem bad ban aiti lut haka jingim.
Khublei.
Shillong: Ka seng All Jaintia Poultry Trader Association, mynta ka sngi ha ka por kumba hynniew baje mynstep, ka la ioh ban bat ia lai tylli ki kali kit syiar jong ki bar jylla kiba thmu ban wan die khutia lane die lang dalade shapoh jaintia.
Kum ban shu kynmaw, na ka liang ka seng ka la dep ban bat lane pynphai ia kine ki kali ba wan die khutia ha kine ki por ba la dep, hynrei na ka liang kine ki bar jylla kim patiaw eiei bad ki dang iai bteng ban wan die khutia haduh mynta, khlem da burom eiei ia ka rai ka Association.
Ka seng ka kren da kaba shai kdar kan ym shong kli kti, hynrei kan dang iaid bteng ban khynra bad ban bat ha kano kano ka por ba lap.
Ka seng ka kren bynniaw ruh ba da ka jing wan die khutia kine ki bar jylla kumne ka ktah haduh katta katta ia ka iew ka hat khamtam, kaba pyn kulmar haduh katta katta ia ka dor ka mur.
Ka seng lyngba kane ka khubor, ka kwah ban phah sha baroh kine ki bar jylla kiba wan die khutia shapoh ka district, ba lada ki dang iai leh pyrshah, ki hap hi ban shim ka jing bah khlieh lada jia ba mih kano kano ka jing kulmar, la pynkut ka kyrwoh na U Ma K Rymbai, General Secretary.
Shillong: U symbud myntri rangbah ka jylla u bah Prestone Tynsong, u la iathuh ba ha ka Dorbar mangtyngka jong ka Parliament, ki myntri Cabinet bad ki sengbhalang jong ka jylla, kin sa leit ban iakynduh ia u Myntri kampohing ka sorkar pdeng u Amit Shah ha nongbah Delhi.
Halor ka jingsngew jong ki sengbhalang na ka daw ba u Myntri kampohing ka sorkar pdeng, um lah ban ia kynduh ha ka 23 tarik mynta u bnai, u la ong “Ngam lah ban kren eiei hynrei nga da la ki jong ki khmat nga iohi ba u Amit Shah u don ka jingialang ba kyrkieh ha jylla Assam.
"“Hynrei na la liang u myntri kampoh iing, ka sorkar pdeng u Amit Shah u la phah ktien ia u myntri rangbah u Conrad K Sangma ba un sa khot ia ki cabinet bad ia ki sengbhalang ban ia kren sha Delhi"u la ong.
“Dei na kane ka daw ba na ka liang ka sorkar jylla ka la khot ia ka jingialang bad ki nongialam jong ki sengbhalang ban iakren halor kane ha ka 23 tarik janmied ha ophis treikam jong u myntri rangbah " u la bynrap.
U bah Prestone u la ong ruh ba um kwah ban ong eiei, halor ka jingkwah jong ki sengbhalang ia ki jingiakhih, hynrei ki nongialam sorkar, ki la dep ban iakren ia ki, ba ha kane ka dorbar mangtyngka jong ka Parliament, kin leit ban ia kynduh ia u Myntri kampohing ka sorkar pdeng ha Delhi.
Shillong: U symbud myntri rangbah ka jylla u bah Prestone Tynsong, u la ong ba lada jia kano kano ka kam beain ha ka jylla, kim lah ban shu tynrong ia ki jingkynnoh ha ka sorkar jylla.
Haba iakren bad ki lad pathai khubor u bah Prestone, u la ong ba ha ka jylla ki bun ki kam beain kiba jia ym tang ka kam tihdewiong beain, hynrei ka kam tuh lane ka kam byrngem ia kiwei, hynrei ban tynrong ia ka jingkynnoh ha ka sorkar kam dei.
U la ong ruh ba halor ka jingkren jong u president ka state BJP ban dawa ia u myntri kampohing ban hiar shuki noh u la ong “Ngam kwah ban ong eiei halor kane ka jingkynthoh jong ki,hynrei da jia kaei kaei ka kam beain kim lah ban kynnoh ia ka sorkar jylla.
"U la ong ruh ba ka Sorkar MDA ka ai ka jingkyrmen ia ki paidbah jong ka jylla ba ka sorkar kan ialeh pyrshah ia ki kam beain ha ka jylla,la ka dei ka kam tihdewiong beain ne la ka dei ka kam tuh ka kam beain kadei hi ka kam beain.
U la ong ruh ba ha kaba iadei bad ka jingjia ha East Jaintia Hills, ha kaba 6 ngut ki nongbylla tih dewiong, ki la khlad; ka sorkar jylla ka ladep ban ujor da ka ejahar bad mynta kane kam ka don ha ka jingpynpeit jong u Deputy commissioner bad u SP kane ka thain.
New Delhi: Katba ka ri India ka dang rakhe ia ka “Girl Child Day" lane ka sngi na ka bynta ki khynnah kynthei, ha ka 24 tarik u Kyllalyngkot 2021, ki kmie ki kpa kiba ngeit biej jong arngut ki khun kynthei kiba na ka jylla Andhra Pradesh kaba hap hapoh Chittoor district kiba shong ba sah ha Shivanagar Colony jong ka shnong Ankishettipalle kaba don ha ka block Madanapalleki la pyniap noh ia la ki jong ki khun kynthei ki jong ki, kata ka Alekhya kaba dang 27 snem bad ka Sai Divya kaba dang 22 snem ka rta.
U kpa jong kine ki arngut, u Malluru Purushottam Naidu u dei u Vice Principal jong ka Madanapalle government Women’s Degree College katba ka lok ka jong u, ka Padmaja ka dei ka briew ba ka ioh gold medalist ha ka mathematics bad ka la pyniaid ia kawei ka kolej riewshimet kaba pawnam bha ha kane hi ka jaka.
Ka khun nyngkong ka jong ki ka Alekhya ka dang shu dep pas shen ia ka eksamin Indian Forest Service bad ka la shah thung ruh kum ka forest ophisar ha Bhopal kaba don ha Madhya Pradesh myn ha u snem ba dang shu dep, hynrei la wanphai pat sha iing ha ka por ba don ka khlam Covid 19 bad la ong ruh ba ka mut ban pynkhreh ia ka eksamin jong ka Civil Services katba ka para ka jong ka pat ka Sai Divya ka dang dep ia ka post graduation ha ka business administration (MBA) bad ka leit ruh ha ka laiñ ka put ka tem ha AR Rahman Music Academy kaba don ha Chennai.
Ka tnad pulit jong ka Madanpalle ki la rah ia kine ki kmie ki kpa sha thanad ban pynlong iaka jingtohkit, halor kane ka jingjia kaba sngewshyrkhei.
Ka jingpyniap ka jong ki ia la ki jong ki khun ka long ha ka jingngeit biej ka jong ki ba kin sa im biang sa shisien da kaba bom ba tied da ki tiar ba eh bad dung ruh da ki tiar ba nep.
Ki long ki briew kiba ngeit ha ka knia puja la ong kiba sah marjan bad ki.
Shillong: Mynta ka sngi nyngkong, ha ka por 7:30 mynstep eiei kawei ka trok kaba kit ia ki tyndong lyer shet (Cylinder gas) kaba la niah da u Bhupen Boro uba dei na Boko Assam.
Kane ka trok ka la mih dangstep na Shillong ha ka por 4 baje eiei ha kaba ka mut ban leit buh iakine ki tyndong lyer shet shapoh Nongstoin hynrei ha ka por ba ka poi ha kawei ka lynti kaba khun bha ka surok kaba don Jaidohkroh ha Nongspung ka la kylla kynsan hadien ba ka la kynriah ia ki kali rit kiba iaid tam sha ka liang ba iaid kane ka trok.
Katkum ki khubor ba la ioh lum une u nongniah jong kane ka trok u la mynsaw bad la pynkit noh ia u sha Civil Hospital, Shillong.
Nongpoh: Ha ka sngi Saitjain, ki heh nongialam ka Ri-Bhoi Youth Federation (RBYF), ki la ioh ban leit pynskhem ia ki dkhot bad nongkitkam ba pura ka Nongkya Unit, ia kaba la pynskhem da u Bah Elvis Kharbani Sports Secretary ka RBYF Sengkmie.
Kiba la donlang ha katei ka sngi, ki kynthup ia u Bah Devan warjri, President ka Umsning Circle, Bah Andrew Nongneng Finance Secretary ka Umsning Circle, Bah Gershom Lymphuid lem bad kiwei.
Kitei ki nongialam ka RBYF Nongkya Unit, ki kynthup ia u Bah Banshailang Syngkli kum u President, u Kynajai Nongrang kum u General Secretary, Vice President, Kesperjune Dohtdong, Assistant Secretary, Banwansuk Maring, Finance Secretary, Kitboklang Syngkli, Assistant Finance, Coming Nongrang, Organizing Secretary, Kyrmenlang Maring, Publicty Secretary, Anthony Kharpan, Education Secretary, Golden Bridge Barim, Sport Secretary, Albert June Nongrang,Environment Secretary, Balajied Lumphuid, Ishanbor Lymphuid, Adviser lem bad 6 ngut ki dkhot ka Executive Committee.
U Partho Dasgupta, uba dei u heh duh barim jong ka BARC India,  u iathuh ba  ula ioh pisa 12,000 US dollar, na U Arnab Goswami, uba dei u editor in chief jong ka  Republic TV, na bynta ki jingleit kai sngewbha jongu bad nangta sa ka pisa kaba T.40lak, ha ki 3 snem bad katei ka dei, na ka bynta ban pynheh ia ka TRP jong katei ka news channel.
U CEO barim jong ka  Broadcast Audience Research Council (BARC) India, u la iathuh ia kitei ki jingjia, ha ki pulit ka Mumbai, ha kaba ki pulit ka Mumbai, ki la sei ia ka kaiphod, ha ka 11tarik mynta u bnai.
U Partho, u iathuh ba ula ia kynduh ia U Arnab, naduh u snem 2004, ha ka por ba ki ia treilang ha Times Now bad hadien kata, ula trei noh ha ka BARC, kum U CEO, ha u snem 2013, katba U Arnab Goswami, ula pynmih ia ka Republic Chennal, ha u snem 2017.
Ha u snem 2017, U Arnab, ula ia kynduh ia U Parto ha  St Regis hotel, Lower Parel bad ai pisa 6000 dollar, na bynta ka jingleit jong U Partho sha France bad sha Switzerland; nangta ha u snem  2019, U Arnab Goswami, ula siew biang  6000 dollar, na bynta ka jingleit jongu sha Sweden bad sha Denmark.
Ha u snem 2017, ula siew ruh da ka pisa T.20lak bad kumjuh ha u snem 2018 bad 2019, ha kaba u siew mar shiphew lak, ha kawei ka jing ia kynduh, ong U Partho, ha ka jing jubab ia ki pulit jong ka Mumbai.
Ki shipai jong ka India bad ka China, ki la ia khyrwit biang ha ka 18tarik mynta u bnai ha  Naku La kaba ha Sikkim.
Ym shym la ioh jingtip bniah, ia ka jing ia mynsaw jong ki ar liang mamla, hynrei la iathuh ba ki don kiba ia mynsaw malu mala.
La iathuh ba ka jingjia, ka dei ha ka por ba ki shipai India, ki khang lynti ia ki shipai China, kiba dang iaid pahara ha katei ka thain.
Ka khubor na ki shipai, ka iathuh ba ka don ka jing ia pyni bor, kaba malu mala, ha Nakula, kaba don shatei jong ka Sikkim, ha ka 20tarik mynta u bnai bad ia katei, la ia pynbeit da ki bor shipai, kiba don ha katei hi ka thain.
Ki heh shipai jong ka India bad ka China, ki ia kynduh, ha ka sien kaba khyndai, haduh hynnin ka sngi U Blei bad katei ka jingialang, ka sdang, naduh ka por 10baje mynstep bad ka iai bteng haduh 15 kynta, ha kaba ka kut haduh ka por 2.30 mynstep  jong ka Lah Sngi U Blei.
La iathuh ba ki shipai India bad ki shipai China, ki don kumba 50 hajar ngut mar shiliang pud, ha ryngkat bad ki tup ki man lem bad ki liengsuin iapom ruh.
La iathuh da ki lad khubor, ba ka China, ka dang pynkhreh mynta, ban thaw ia kawei pat ka kynhun  ialeh sha ka thain shatei lam mihngi, hadien ba ka don ka jing ia pyni bor ha Ladakh.
“Oh! phim ong kumta se kynum.
wow! ka jingbiej aiu kat kata haba tang ia ka bam lajong ruh kim nang shet, nang pat tang ban bam.
Kita te kim iapher shuh na ki mrad" la ong u kpa u Ksan bad u sammut.
“Ha… ha…ha, kaba dei eh kata ka jingong jong phi" la ong u bah Sokon bad ka rkhie kak shi kak.
“Shim bam biang u kwai hep.
Sngewtynnad kata ka khana thymmai jong phi.
Nga iohi wat shane ruh kine ki khynnah ki lap khana beit tang shaphang kata ka internet Nga nang pyrkhat tip ka dei ka ei.
Nga shu mutdur ba lehse ka dei ka briew ne kaei kaei kaba itynnad tam" la pynpaw ka hynmen ia la ka jingsngew.
“Nga shu kynmaw haba ngi leit skul thohmut thohmat mynshwa ba ka ktien net ha ka ktien Khasi ka mut ka jar.
Nga kynmaw ruh ia ka khana ba uwei u shrieh haba u iohi ia ki briew ba ki phriang jar bad kim pat dep hynrei ki leit bamja shwa, une pat u shrieh ha ka jingsngewstad u la leit ban leh kum kita ki briew hynrei u la ngat pynban ialade" la ong u kpa u Ksan.
“Nga u nongkyndong nga tieng ioh ba kine ki khun ki ksiew jong ngii kin leit ngat ha kane ka jar thymmai, te la jynjar ban loit ban law bad kane beit-beit ka thew beit ia ka jingkwahtip poi pynban sha kaba jylliew bah ka jingdum khamtam haba dum bad jingmut ka dohnud.
Ym don shuh tharai ka jingsniew ban ia ka jingkwah sniew ka dohnud.
Nangne pat kan pynkha ia ki jait kam runar ruser jait pa ki jait haduh ba la par niangkhriat ban pyrkhat.
Kane khlem pep kan ktah mationg ia ka jaitbynriew tipblei tipbriew jong ngi.
Kan long kum ki dieng ba itriem kaba pur stet sa tang katto katne snem wat shane sha ngi ruh.
Wat mynta ruh ka la ioh rung thohmut thohmat" la ong biang u kpa u Ksan.
“Nga la sngewshoh ka khmat.
Tip katno baje mynta?" la kylli ka kmie u Ksan.
“Ade! lah da don 11:05 minit"“Lah dei ban ia thiah noh phi ba lah miet.
Shuh ngan da leit pynsiang shwa ia ka jaka thiah jong phi hep" la ong ka hynmen bad ieng joit naba shong.
Ka kmie u Ksan ka la pyrkhat sani bha kumno ban iakren bad la u para ha ka sngi kaba bud shwa ba u Bhalang un leit sah sha sor.
Kum ka kmie ka don ka jingsngewkynjah hynrei ka pyrkhat pat ia ka lawei jong u khun.
Hangta ka wan shat ka jingpyrkhat shaphang ka kmie ka Mem (ka lok u para jong ka).
Ka briew te kaba bha bad ba palei bad syntai ka jingmut jingpyrkhat hynrei ka briew te ka sah hi ka briew.
Ka shu shaniah tylli ha u Blei bad ha ka jingpyniaid jong u.
U syiar na sem u la kynih lai sien lai wat.
Ba la long ka jingmlien, kita ki khynnah ki la khie bad ialehkai ha phyllaw.
Katba kine ki hynmen pat ki sliewdieng bad pyntiew umsha.
Ka iing ba dang bun ki khynnah rit la ia sngewthuh hi kumno ki long.
Kiba iam ruh kito, kiba iaknieh jingbam ruh kito bad kumta ter ter.
Ha kata ka sngi ka ko ng Luda ka kren sani bha jai bad la u para shaphang u Bhalang.
U para jong ka ruh u la kular ha la i bor un pynbit pynbiang bad ialam lynti ia u Bhalang ba un kiew ha ka jingim bad ba un lah ban iarap kylliang ia la ki para ha ki sngi ki ban sa wan.
Kumjuh ruh ka la sneng la kraw ia la u khun ba u dei ban leh tipsngi bad kohnguh ia la u Kni bad ka Nia.
U Bhalang u la thep ia la ki jain ki nep hapoh kawei ka erbak heh tangba kaba la kham rim.
U kpa ruh u la sneng jur ia u ban long uba kohnguh.
Ha ka step kaba bud ki la mih 7 baje mynstep na shnong.
Shillong:Ki nonghikai kiba hapoh jong ka shatri jong ka KJDSTA, ha ka sngi saitjain, ki la byrngem ba kin buh biang ia ka jingiakynduh bad u myntri ka tnad Finance u ba long ruh u Myntri rangbah ka jylla u Conrad K Sangma, ha ka taiew ban wan bad lada kane ka jingiakynduh kam long kaba sei soh, ki nonghikai kin sa mih sha surok ban dawa ia la ka hok.
Ha ba ia kren bad ki lad pathai khubor, ha ka sngi saitjain ka Vice President jong ka KJDSTA ka kong Suzan Syiem, ka la ong ba na ka liang ki nonghikai, ki la pyrshang naduh u bnai Nohprah ban kynduh ia u myntri rangbah hynrei namar ka jingbun kam jong u,kim ioh ban iakynduh ia u.
Ka kong Syiem ka la ong ruh ba ka jingdawa jong ki nonghikai ka long kaba la slem ha kaba haduh kine ki sngi ka sorkar jylla kam shem la phai ki khmat shaki bad lada u myntri ka tnad Finance, u don ka jongthmu ban iarap ia ki un ym pynsaja ia ki nonghikai kumba long mynta.
“Ka jingsngap jong ngi kam dei ba ngi tlot bor, hynrei ka dei ba ngim kwah ban thad sha surok ia ki jingsngap mynthi ka sorkar hynrei ngi donkam ia ka pisa ban bsa ia ki khun bad lada kane ka jingiakynduh kam seisoh eiei na ka liang ki nonghikai ngim banse ban rai biang da ka jingiakhih kaba tyngeh " la ong ka kong Suzan.
Ki nonghikai ki la ong ruh ba kane ka jingiakhih jong ki kan ktah ruh ka Exam MBOSE, ka ban sa wan bad ia kane ka jingiakhih ba tyngeh kin sa rai ha ki sngi ban wan “Ngin shu pyrkhat beit ia kiwei, kiwei pat ia ngi kim pyrkhat “la ong ka kong Suzan.
Ka Vice President jong ka KJDSTA, ka la kynnoh ruh, ba ka jingthmu jong ka Sorkar MDA ban wan rah ia ka New Education Policy ha ka jylla kadei tang ka political Tall Claim.
Haba iakren bad ki lad pathai khubor, ka kong Suzan Syiem ha ka sngi saitjain ka la ong ba haba peit ia ki skul ha ki thain nongkyndong bad sor kim long kiba lah ban kot sha ka jingdawa jong ka education policy.
“Ki rukom shna ia ki skul ha ki thain nongkyndong ne sor ka dei ban biang nadong shadong bad haba peit ia ki ingskul ha ka jylla wat tang 50% ruh kan ym lah ban iakop bad ka jingdawa ka education policy" ka la ong.
Ka la ong ruh ba lada ka sorkar MDA kam pat lah ban pynbiang ia ki ingskul ha baroh kawei ka jylla, ym pat dei ban phohsniew ban wanrah ia ka new education policy ha ka jylla.
Ka long thamula ia ka sorkar ban thmu ban wanrah ia ka education policy, namar wat tang ka tulop jong ki ruh ki nonghikai, kin hap ban mih sha surok ban dawa bad kane ka dei tang ka Political Tall claim, ka la ong.
Shillong:U President jong ka Federation of Khasi Jaintia and Garo People, u bah Willberth Rani, u la ong ba ka jing iakyn duh jong ki Cabinet minister bad ki sengbhalang myn hynnin ka sngi bad u myntri kam pohing ka sorkar pdeng, u Amit Shah, ka long kumba ki leit tang ban ia shondur bad u.
Haba iakren bad ki lad pathai khubor u bah Willbert u la ong ba ka jingleh jong u Amit Shah ka dei ka jingniewbein jong u, ym tang ia ki sengbhalang, hynrei wat ia ki Cabinet minister bad kane ka dei ka jingniew beit ia ka jylla baroh kawei.
U bah Rani u la ong ba ka cabinet ka dei ban sngewthuh ba kumno ki shah leh ha ki myntri ka sorkar pdeng, ha kaba tang ban shong ruh kim ioh khamtam eh, ha ba u myntri rang bah ka jylla u don lang ha kato ka jaka, hynrei u la shuh khot tang ban ia shondur kum ki khyllung.
“Na ka liang u Myntri rangbah u Conrad K Sangma, u la iathuh ia ki, ba u myntri kam pohing ka sorkar pdeng, u la khot ia ki ban ia kynduh ha ka taiew ba nyngkong lane u taiew ba ar jong u bnai baar" u la ong.
U la pynpaw shai ba lada ha u bnai baar, lada ki leit sha nongbah Delhi, kin leit ban iakren tang halor ka mat ILP, lada kam long kumta na ka liang ki sengbhalang kin ym treh ban leit sha Delhi.
U la ong ruh “Lada ki Cabinet Minister ki leit sha Delhi ki dei ban keit da ka jingpynieng ia ki khlieh ym ba ki pyndem ia ki khlieh jong ki, namar haba u wan ha ka jylla jong ngi tang ban shong ban iakren ruh um treh.
".
Shillong:Ha ka sngi saitjain, kawei ka ing ka la shah bam duh na ka ding kaba klang ha ka ka dong 3mer shiteng jong shnong Sawmer Upper Shillong, kane ka jingjia ka la jia ha ka por kumba 1:30 mynstep bad kane ka ing ka dei ka jong u bah Diswell Phanbuh.
Ha kaba iakren bad u trai jong kane   ka iing, u bah Bah Diswell Phabuh, u iathuh ba ka jingsdang jong ka jingkem ding ka dei na ka kamram shongkai bad ia kane la lap da ka kurim jong u bad da ka jingkyndit u la iohi ia ka ding kaba la sdang ban klang bad kumta u la kyrsiew ia baroh ki khun bad ia ki marjan marpa ban wan iarap, hynrei kat haduh ban da lah ban tem katei ka ding ka la bam shngiam ia ka iing baroh kawei.
Ha kaba iadei bad katei ka jingjia ki marjan marpa ki la wan ban iarap, hynrei kim shim la lah ban iarap, namar ka jingjur jong ka ding bad dei haduh ban da poi ki kali pynlip ding ha ka por 2 baje eiei ba sa lah ban pynlip ia katei ka ding kaba rhem.
Ha kaba iakren bad kiba sah marjan bad u bah Phanbuh, ki la iathuh ba kim don jingtip eiei, namar ba ka la dei ha ka por ba ki la iohthiah bha, hynrei ki la kyndit haba iohsngew ia ka jinghylla na katei ka longing.
“Ngi la pyrshang ban iarap ban tem ia ka ding" ong u Bah Khrawbor Lyngdoh, hynrei ka la dier palat ha kaba ki thylliej ding kiba la bam lut ia ka iing baroh kawei.
Ha kaba iadei bad ka jinglut jingsep, halor katei ka jingjia, na ka liang jong Bah Phanbuh u la ong ba kan nym duna ia ka shiphew lak tyngka bad ka jingduh ka long ia ka kor komputor, ki tiar sumar kum ka jingthew BP, bad shini namar ba ka kurim jong u,ka dei kaba don ka jingshitom.
U Bah Phanbuh u la ong ba ha kane ka jingjia kaba u lah ban sei na iing ka long tang ka synduk pisa ba ju pyndonkam man la ka sngi, ryngkat bad ki ksiar ki ksah, katba don ei, hynrei ia kiwei kiwei ki tiar wat ka Bible ruh la bam shngiam da ki thylliej ding.
Te na ka liang jong u Bah Phanbuh u buh ka jingkyrpad na ka liang jong ki nongmihkhmat ban iarap lem ia u halor kane ka jingduh mynne ka sngi bad la iathuh ba na ka liang jong u MDC ka thain u la leit ban jurip ia katei ka ing ha ryngkat u MLA.Jowai:Myn hynnin ka sngi ka United Democratic Party (UDP) ka la pyn long ia ka jingialang ha Infinity Conference Hall na ka bynta ban pyn thymmai ia ki nong kitkam ka Jowai Circle.
Ha kane ka jingialang la pynskhem biang u ma ma Kitboklang Nong tdu kum u President ka seng, u ma Marki Mulieh uba dei u Ex- MDC kum u Vice President, u ma Kynsai Bareh kum u General Secretary, u ma Thimothy Phawa kum u Asst General Secretary katba u ma Moonlight Pariat Ex MDC kum u nongaibuit ka seng.
La jied ruh ia ki nongialam ka Youth Wing kiba kynthup ia u Wympher Laloo kum u President, u Da-O Toi kum u Vice President bad u Mewan Pyrtuh kum u Secretary, U Deisar-mi Toi kum u Asst Secretar.
Ka jingialang ka la aiti ha ka kong S Syngkrem bad kong El Dkhar ban long kum ki Convener na ka bynta ban thung ia ka Women’s Wing.
Ha kane ka jingialang la jied ruh ia ki dkhot ka Executive Committee nalor kiwei kiwei ki nongkitkam.
Nongpoh: Ka Amjok Cricket Club, ka la ioh ban rah ia ka namlahduh ha ka MDC T20 Cricket Tournament 2020 kaba la long ha madan Byrnihat, kata hadien ba ka la lah ban pynliem noh pyrshah ia ka Ronghona da 59 Runs.
Haba phai sha katei ka Phainal, ka long ba ka Ronghona, ka la jop ia ka Toss, hynrei ka la ailad ia ka Amjok ba kan tied Nyngkong, ha kaba ka Amjok ka la lah ban kamai haduh 136 da kaba hap 8 Wiket na ki 20 Over.
Haba la dei sa ka pali tied ka Ronghona ka la lah ban kamai tang 76 runs, da kaba hap lut baroh ki Wiket ha ki 18 Over bad kaba la pynlong ia ka Amjok ba kan pynliem da 59 runs pyrshah ia ka Ronghona bad kaba la pynthikna ialade ban long kum ka lahduh ha katei ka Lympung.
Ka Amjok kaba la iohrah ia ka nam lahduh, ka la ioh ban khur ia ka song pisa kaba T.20 hajar lem bad ka Trophy, katba ka Ronghona kaba la shah rem noh ha ka Final, ka la khur ia ka song pisa kaba T.10 hajar lem bad ka Trophy, nalorkata ki nongpyniaid ha katei ka lympung ki la sam ruh ia ki shimet, kiba kynthup ia kiba ioh ia ka nam Best Bowler, Best Keeper, Best Fielder, Best Batman’s, ia ka nam Man of the Series bad Man of the Match la khur da u Vishal Ronghang.
Kiba la donlang ha kaba pynkut ia katei ka lympung ialehkai Kriket, ki kynthup ia u Bah Sosthenes Sohtun, MLA Jirang kum u Kongsan, nangta u Bah Victor Rani, MDC Jirang lem bad kiwei de ki riew pawkhmat ka thain Byrnihat hi baroh kawei.
Myn shem taiew, ka iew ILPka thnem hi thui bad ka sorkar MDA bad ki Minister baroh ki la ia shongshit bha halor ka jingwan jngoh bad iuhkjat u Union Home Minister,u Amit Shah ban pyniaid ia ka meeting jong ka NEC ha Shillong namar u dei u briew u ban lah ban ai ne rai ei ei halor ka ILP, Ktien Khasi ha ka 8th Schedule,u pud u sam bad ka Assam nalor bun bah kiwei pat ki mat kiba ktah mat iong ia ka jaitbynriew jongngi.
Ka sorkar ka la lah ruh ban pynthanda jai wat ia ki Seng Bhalang bapher bapher halor ka jingpynthikna jongka ban ia kren ia u Amit Shah.
Phewse, hadien ba u la leit phai noh u Amit Shah sha Delhi ki khlem ioh iakren ei ei ruh em ia u.
Ki Minister kiba ju mlien ban kop pia bad kiba ju mlien ruh ka ktien ‘khlien la thang jwat la bam’ ki la shaiong bad kthang hi ngain namar u Amit Shah um salia, um patiaw bad um khein briew ei ei ia ka sorkar MDA bad ki Minister jongka.
Kane ka jingleh bym suitniew u Union Home Minister ia ka sorkar MDA ka la pynlyngngoh wat ia ki paidbah ba bun ba lang hi ruh.
Ka long thik kum kato ka jingiathuhkhana na ka Phawer u Aesop shaphang ‘Ki Nongtuh,u Bieit bad u Sniang’ kaba ong ‘U lum u suh khun,u kha da u dkhan’.
Ka jingshongshit shwa ban wan u Amit Shah te,yn nai iakren shuh,sngew kumba un wan rah bad kit syndon da ki Lum bah Himalaya nangthie ban wan ai sha Meghalaya,hynrei tang ban ioh ia kren tiak ruh khlem ioh pynban.
Pulom ei kha ma kha ka jingkwah bad ka plan ka sorkar MDA bad ki Suit badb u ‘Neck Tie’ ba i khain bad i style ki Cabinet Minister ki lip rong lut namar ka jing bym iohlad ban ia kynduh ia u Amit Shah.
U Amit Shah u phah wan pynban sha Delhi ia ki Minister bad ki Seng Bhalang.
Donbok ba ka sorkar MDA ka la khlem khot lang ia baroh ki 60 ngut ki MLA ban ia kynduh Amit Shah hynrei la nang kham i lehrain shuh shuh lada ka leh kumta.
Hato! ki ia sngewdei ne em ban ia leit shaduh Delhi haba u wan ha ing lajong ruh um treh kren ia ki mat ba kongsan ka jaitbynriew? Hato, ia ki briew kiba ibein,niewbein bad bym khein snep iangi ka biang ne em ban leit nguh leit dem ia ki shaduh Delhi?Ngi ieh ha ka jingstad ka sorkar MDA bad ki Seng Bhalang ba kin rai halor kata.
La kumno kumno,dei ban wad noh da kiwei ki lad ki lynti ban pyn pei shkor ne pyn sngap ia u Modi bad u Amit Shah lym kumta ka jingphoh sniew ILP,8th Schedule,Border issues,etc kan long tang kum ka rngai ne jingphoh sniew ha Meghalaya jongngi.
Ka rynsan ialap elekshon ha  Minapur, kaba hap ha Muzaffarpur jong ka Bihar, ka la khyllem mynta ka sngi bad kumta U Pappu Yadav, uba dei u nongialam ka seng  Jan Andhikar Party (JAP), uba dei ruh u kandidet myntri rangbah jong ka kynhun Progressive Democratic Alliance (PDA), ula hap na rynsan bad khein ka shyieng tymbuit jongu.
La iathuh ba U Pappu Yadav, u dang kren shong shit bha ha katei ka jingialang,  hynrei katba u dang pnah thylliej ban kanbas elekshon, ka rynsan, ka la khyllem hi jrain bad kumta, u Yadav, ula hap shapoh rynsan bad ka kti ka mon jongu, ka la khein.
Ha ka video la iohi, ba ka jingjiaka dei ha ka por ba U Yadav, u dang kren paidbah mynta ka sngi bad ka rynsan ka la khyllem bad ula hap shapoh khrum jong ka rynsan bad mar kumta, ki nongbud jongu, ki la leit ban sei ia U Yadav napoh khrum.
Ha ka jingthoh jongu ha ka twitter, U Yadav, ula ong ba u paidlang, ula ia lum kum u shyiap ha rud duriaw bad ka rynsan, ka la khyllem, namar ba la shna tang dep.
“Ka kti ka mon jongnga, ka la khein".
U Yadav, u iakhun ialade na Madhepura Constituency.
Shillong: Ka Ichamati Bholaganj Welfare Organisation, ka la thoh ia ka shithi paidbah lane ka open letter sha U Naba Bhattacharjee bad ha katei ka jingthoh, la kynnoh ba ka jingkren jong ki nongialam ka Shillong All Faith Forum (SAFF), ha ka 29tarik Risaw 2020, ka long kaba lamler, ha kaba iadei bad ki nongshong shnong jong ka Shella Block.
Katei ka seng, ka lyngngoh ba balei ba la shim ia U Naba Bhattacharjee, kum u nong ialam ki Bengali ha ka jylla bad la kylli shuh shuh ba u dei uei U Naba Bhattacharjee, ba un pyni ialade, ba u dei u nongialam jong ki Bengali ha Meghalaya bad la kylli shuh shuh “La la jied ne em ia U Naba Bhattacharjee, ba un dei u nongialam jong ki jaitbynriew Bengali?".
La ong shuh shuh ba ha katei ka kynhun, ki don ki nong ialam niam, kum U Most Rev.Dr.P.Lyngdoh, Fr.John Madur, Rev.E.H.Kharkhongor etc, kumta balei ba ym shym la jied ia kiwei ki nongialam niam, kum na ka Rama Krishna Mission (RKM) lane ka Bharat Sevashram Sangh lane ka Brahmo Samaj lane ka Viswa Hindu Parishad (VHP) ba kin mihkhmat ia ki hindu jong ka Meghalaya.
La ong shuh ba U Bhattacharjee, u don tang kawei ka jing iadei jongu ha ka kam niam bad kata ka long ba u dei U President ka Central Puja Committee, Shillong bad kaba ju pyniaid ia ka lehniam Durga Puja.
Halor ka jingong ba ki hindu, kim shym shah leh niewbein ha Shella, katei ka seng, ka pynshai, ba ka dei ka video kaba la shu thaw bad ka bym don jing shisha satia.
Nangta ki pynshai ruh ba ka jing kynnoh, ba ki dei ki briew kiba nabar, ki pynshai ba kitei ki dei ki nong Meghalaya, tangba ki dei kiba shu sah shabar jong ka Jylla ha kine ki sngi.
Halor ka jingong ba ka jinglehniam Puja, ka long kaba suk ba sain, katei ka kynhun, ka pyn kynmaw ia ki jingjia jong u snem 1979, 1987, 1992 bad nangta ha ki snem 1990 bad wat ha ki snem 2000s, ha kaba ka don bun ka jing pyntieng, ban ia ka jinglehkmen Durga Puja, ong ka kyrwoh na kaIchamatiBhologanj Welfareorganization.
Dorbar Khasi baїar, ba la seng longshwa manshwa;Ban biang synshar khadar, la saiñdur ka ba nylla.
Longkñi te ki longkmie, ba la їh ka bor shemphang;Ki kam ba kin sule, ban їa tei imlang sahlang.
La їaw te ka ryta, ah lah ih te ka pyrkhat;Їengjoit ko khun samla, sha ka thong ban poi ryngkat.
La ainam їa kane ka thup jynthoh ha ka kyrtengI Meiieit Speliti Lyngdoh Langrin (Bam kwai ha dwar U Blei)Ha ka juk mynta, bun ki ba tip shaphang ka dorbar Khasi ka long ka ba shong per bad ka ba la shu pynkiew skong tang їa u shynrang briew bad їuhroit їa ka longrynñieng jong ki kynthei.
Kata ka dei namar ba ka longrynñieng rangbah la shu pynkap jyndei tang ha ki shynrang, ba sa mih ka jingong ba ym shah їa ki kynthei khynnah ban shong dorbar.
Kane ka dei ka ba la sngewthuh bakla palat, namar ka nam rangbah ka kit jingmut lang salonsar, khlem da kheiñ kynthei ne shynrang їa kiba lah їaw ka ryta bad ih ka pyrkhat.
Na kata ka daw khlem da sngewthuh la ka thymmei bun ha ka juk mynta ki la shu kren tang lait synhaw.
Ha ka juk mynnor ym don almanak ban kheiñ por kheiñ ryta, kumta ki longshwa manshwa ki shu peit їa ka rengmat jong ki khynraw bad ki khyllud bad ki bishar ba lah їaw ka ryta ka ba mut ba lada u shynrang u lah sdang speh ki tmaiñ la ñiew ba u lah їaw ka ryta bad la kumno kumno lah khajoh sha ka khatphra snem.
Kumjuh ruh їa ki kynthei ki longkmie kin iathuh ha ka dorbar їing ba ka khun ka pyrsa ka lah їaw ka ryta ka ba mut ba la sngewthuh khlem da kdew ba ka lah sdang ban poi bnai bad ka thew ba la kumno kumno ka lah khajoh sha ka khatphra snem ka ryta.
Kine kiei kiei ki dei ki jingshisha ba la thaw hi ka mariang ba ym dei ban thew akor ne ñiew thamula.
Ki long ki jingshisha ha ka imlang sahlang naduh mynnor haduh mynta mynne, lada ym shah kie berong ha ka batai stad ki phareng.
Hana ka pyrkhat khyllah sngi ba baroh u shynrang u dei ban don tmaiñ bad baroh ka kynthei la mana pyrshah ban shong dorbar.
Ha ka juk mynnor ha ba ki shynrang ki dei ban shang kylleng ki jaka na ka bynta ban kamai kajih na ka bynta ka longїing longsem, kumta ki hap ban thom їa ki raieh raidam bad buhti їa ki kynthei ban khmih la ka rympei їing.
Kumta ka la kylla noh ka dustur ba ki kynthei ki korbar ha rympei bad ki shynrang ki korbar naphang shabar na la rympei.
Ym tang katta ka bor shemphang jong ki longshwa manshwa ka long ka ba їar bad shynna ka phangma sha ki hajar ryta.
Ki la tip lypa ba ka long ka ba syier їa ki kynthei kumki ba kha ba un ba kin thom їa ka raieh raidam kylleng ka mariang namar ba don ki bor mariang ki ba lah ban ktah ne pynjulor їa ka snap longkmie ha ka kha ka pun їa ka longbynriew.
Kumta la jied ba ki kynthei kin neh ha la rympei bad ki shynrang kin thom їa ka raieh raidam.
Hynrei ha ka dorbar baroh lang ki lah ban shahshkor tangba ki ban shim bynta ha ka tainia dei tang ki ba la jied da ka lynti jong ka dustur; kata ka mut mano mano ba mihkhmat na ka dorbar їing ki lah ban kren ha ka dorbar kur, mano mano ba mihkhmat na ka dorbar kur ki lah ban kren ha ka dorbar shnong, na ka dorbar shnong ha ka dorbar raij, na ka dorbar raij ha ka dorbar hima.
Kumta lah ban їoh kiba kynsai ban їatai їamir nia ha la ki lympung dorbar.
Kita ki ba mihkhmat ha ki dorbar kyrdan-pa-kyrdan ki dei ban long ki rangbah ki ba lah їaw ka ryta bad ih ka pyrkhat bad lah ban long mano mano kynthei ne shynrang; hynrei namar ba ju long hi ka akor naduh ka longїing ban jied rangbah da ki kynja longkñi, kumta ka la їaineh bad hiar pateng tang ha ki shynrang bad kylla ka dustur ka riti salonsar.
Hynrei ki don ki khep ba ki kynthei ne longkmie ki ba la rangbah bad їaw ka pyrkhat ki ba mihkhmat їa la ka longїing ter ter, khamtam lada jia ba ym don shynrang briew ki ba kham iaw pyrkhat ne shemphang.
Kumta kane ka rukom pyrkhat tynrai Khasi ka dang їahap ha kajuk mynta ruh, bad ki kynthei kim donkam ban dawa hok ban pyrta shla ha rynsan ne kyrkait ha lynti syngkien namar ka lah don lypa ha ka dustur ka bhah katkum ka bor shemphang ym katkum ka longkynthei.
Namar ba lah tyllep ka pyrkhat nongwei ka ba per ha la ka dustur lajong kumta la shah kie berong bad shong synjor ka bor sngewthuh їa la ka thymmei hangne ha jylla.
Lah ban sngewthuh їa kane namar ba ka pyrkhat tynrai ka dang shongneh ha kiwei pat ki jaka ne ki shnong ki thaw Khasi kum ha them Barak bad rithor Sylhet ha Bangladesh.
Ha kine ki thaw laju don barabor ki khep baki thei rangbah ne ki longkmie ki khlieh їa la ka dorbar shnong namar ka jingtbit bad ka bor shemphang.
Wat ha ki khanatang ki ba lah ruh ban kam kum ki khanapateng ki don ki matti ba shynna ban kubur їa kane ka phang.
Ha ba ka saw ka sian ka la wan hap shop ha ka Hima Sawkher Lailyngdoh, la mih ka Pahsyntiew ha ka dorbar ban tem їa ka ding jong ka kynad ka kajia haduh ka khep ba la jied ban long ka longkmie nongkha syiem ha ka hima bad na ka kpoh jong kalamih ki syiem Shyllong bad sa їaineh ka Hima Shyllong ka ba la phiah pat sha ka Hima Khyrim bad Hima Mylliem da ki buit mushlia jong ki phareng.
Ha ka juh ka rukom ka la jia їa ka Hima Sutnga lyngba ka kpoh longkmie nongkha syiem jong ka Li Dakha, hynrei їa kane ruh la pynduh pyndam da ki phareng.
Kumjuh ka la jia їa ka Mei Khmah kur Nongsai jong ka Hima Mawphlang, ka Їang Langdoh jong ka Hima Thaїang, ka Luh Shadap jong ka Hima Їapngar, ka Syiem Latympang ka ba la kyrda tyngeh їa la ki khun ki hajar ha Ri Pnar haduh ban da phet їamrem sha Barato.
Wat dang shen ha ka thma pyrshah ki mynder na shiliang duriaw, la paw shynna ka jingtbit jong ka Phan Nonglait ban їada їa la ka kur ka jait, ka hima sima.
Ter ter haduh mynta mynne ruh la mih byllai ki longkmie ki ba tbit bad shemphang ban long khlieh nongsynshar lane tang kum ki longkmie ha ka imlang sahlang kumba la paw shynna ka pyrkhat bad ki kam jong I Meiieit Spiliti Lyngdoh Langrin ka ba palat liam їa u synñiang jong baroh ki nongїalam na thaiñ sepngi jong ka Bri Hynñiewtrep.
Shillong: Ha  29tarik Risaw  2020 ka hynniewtrep youth council (HYC) Narpuh circle ka la leit ai dorkhas ha u Deputy commisioner East Jaintia Hills, na ka bynta ka minimum wage act.
Ka seng ka la ujor namar ba bun na ki company cement plant kiba don ha East jaiñ kiba pyntrei, ki siew ia ki nongtrei jong ki ia ka tulop ne ka bai nongsngi, kaba kham poh ne duna palat ym kum ki notification ba bthah da ka sorkar Meghalaya tnat labour baroh shi katta; te kumta na ka liang ka seng HYC, Narpuh circle ka ai ia ka dorkhas sha u DC ba un shim khia ia kane ka kam khnang ba ki nongtrei jong kane company kin ioh iaka tulop ka bai nongsngi da ka ba biang katkum ba la bthah da ka sorkar, ong ka kyrwoh na U Bah P Syiemlieh, Publicity.
U sngewthuh bha ruh ba ka dei kaba u shu shim kabu na ka jinglui lui jong ka; hynrei ban ym dei kata un nym lah ban ioh lok kum ma ka, kaba dang khynnah, kaba bhabriew, kaba la nang la stad.
Katba nang mih ki sngi, ka Rida ka la nang niew ia ki sngi ki taiew bad ki bnai.
Ynda haba la don San bnai, i khyllung ha ka kpoh ka sngewthuh ba kam lah buhrieh shuh ia lade.
Ka Kmie jong ka ruh ka la iohi hynrei namar ka la tip lypa kam kylli ei ei.
Hynrei ka Rida ha kawei ka miet ka la pynpaw ha la ka Kmie ba ka kwah ban ia shongkai kyrpang bad ka.
Kumta ki la ia shongkai bad ka Rida hangta ka la phla ha la ka Kmie.
“Mei nga sngewsih palat ba nga la armet mynta.
" La iathuh ka RidaKa Kmie ka la shu peit bad ong“O uei u tnga jong pha…?" Da ka sur ba domShiphang ka Rida kam lait kren hynrei tang ki ummat ki tuid kum ka wah na ki ar liang ngab jong ka.
“Balei pat pha iam.
?" La byrthen biang ka KmieU Panah uba don lang hangta u la isynei palat ia ka Rida.
U ruh u la shu sngap jar“Iathuh ia nga uei u tnga jong pha…?" La kylli biang ka Kmie“La bakla bad i Panah…" Ka la iathuh bad ka iam“Naduh mynno nga la ithuh ia ka jingleh sian jong phi baroh arngut ia nga.
" La ban ktien ka Kmie“Hato une u dei u tnga jong pha…?" La buh jingkylli biang ka KmieU Panah pat namar ba u la sngew dung ha la ka mynsiem ia kata ka jingkylli bad ba u ieid shisha ia ka Rida u la kem ktien“Hooid nga dei u tnga jong ka…"Marsien kam u Panah ka la mih ka thma ktien puk hapdeng ka Kmie bad u Panah.
Ka Rida ka la shu iam bad nang iam.
“Kumno mem lehrain ban pynjot ia ka khun ruid kaba nang shaniah bad burom ia me khun ka ksew" la kynhed ka Kmie ka Rida“Ba pham ai ma pha te….
" La kren khor u Panah“Me leh hi ong, pleng ba me mut ban shim kabu ia ka khun jong nga…" La byrthen biang ka Kmie“Ym dei eh kata dei ba nga ieid ia ka, ka ruh ka ieid te ia nga…" La phai ktien u Panah“Long pha ieid samla seh Rida ia la u Panah?" La buh jingkylli ka Kmie“Ngam ieid re kum Samla nga ieid kum i Pa kein namar jong phi…" La jubab ka RidaU Panah u la shu dem shapoh bad u la bun jingmut jingpyrkhat.
Ka Kmie ka la byrthen biang“Naduh ba iadom bad nga pleng me kiar noh kumto dei ba me thmu ban shim kabu ia ka Rida.
Hato me pyrkhat ba nga ka Kmie kaba la kha la pun ia ka ngan shu ieh lyndet.
Me pyrkhat ba tang namar ba nga duk men shim kabu.
Ia nga pat mynta men leh kumno.
Ngan ym riej ia me bad ngan ym pyllait suk ia me.
To ong ma me kumno men lait mynta na ka kti jong ngi.
Ki kur ki kha, kiba ha iing ha sem, u shnong u thaw.
Nalor kata ki Niakha ka Rida kiba lah Kiba iai, kiba pyndap pynbiang ia ka jingdonkam jong ka, kin iehnoh mo ia ka.
Ngam ngeit ba ka Rida kan mon ne ieid samla ia me haba me, me dei tnga ia nga ong.
Kumno mem lehrain ei ban shong tnga sa ia la ka khun… Khun ka poh jait"“Pha pyrkhat ba nga ruh ngan ieh bein mo ia ka, nga la pyrkhat bha, wat ka Rida ruh kam lah ban said khuid ia kata" la phai ktien u Panah“Rida kam lah ban said khuid?" La kylli biang k a Kmie“Me mut kumno kumta.
?" La pyneh ka Kmie“To Rida iathuh ia nga balei ba u Panah jong pha u ong ba pha ruh pham lah ban said khuid hato pha la ia ieid iathoin shisha bad une ne pha la ia kular ban ri ban sumar ia u kum u tnga jong pha.
Khun ka poh jait pha ruh kawei hi.
?" La buh jingkylli ka Kmie bad ka jingdom bym lah batai shuh.
Ka Rida ka la nang tuid ki ummat bad ka la kyan ban jubab.
Ka shnong ha Italy, ka la duna briew palat ha kine ki sngi bad kumta ka tyrwa ia kino kino kiba kwah ban leit shong sha katei ka shnong, da ka jing iarap pisa kaba £40,000 lane kaba long T.38lak 60 hajar.
Ynda phi la long ki nongshong shnong ha katei ka shnong, ki don ki iing wai kiba tad dor shibun bad ka dei ka shnong kaba don ha jrong lum bad kaba jngai tang ar kynta na ka nongbah Rome.
Katei ka dei ka shnong  Santo Stefano di Sessanio bad ka kwah ban pyn shlur ia ki briew, ba kin leit shong leit sah ha katei ka shnong.
Kiba leit sah, kin ioh ia ka jingtrei, ha kaba ka bai nong, kan long €8,000 (£7,200) shisnem bad katei kan bteng na ka bynta lai snem kynthih ka jing ai kam ia kiba leit sah ha katei ka shnong.
Nangta yn bei pisa shuh sa  €20,000 (£18,000), lada don kiba kwah ban seng kam lajong ha katei ka shnong, da kaba ki lah ban plie ia ki jaka bam lane kiwei kiwei ki jingdonkam jong ki briew ha katei ka shnong; tangba kiba lah ban leit sah sha katei ka shnong, ki dei kiba hapoh 40 snem ka rta bad ki hap ban sah kaba duna eh, na ka bynta san snem kynthih.
U Mayor jong katei ka shnong, U Fabio Santavicca, u iathuh ba ka jingkwah jongu, ka long ban pynneh ia katei ka shnong, kaba la jan jah briew syndon.
U iathuh ba mynta, ki don 115ngut kiba shong ba sah ha katei ka shnong bad mar shiteng ki dei ki tymmen, kiba la bam pension bad ki khynnah rit ki don kumba 20 ngut, kiba hapoh 13 snem ka rta.
Mynta ki la don 1,500ngut kiba la tyrwa ialade, na ka bynta ban leit sah ha katei ka shnong bad kiba bun, ki dei ki shijur, kiba dang shu ia poi kha shen, ong U  Santavicca bad ka tarik ba khadduh, ban tyrwa ialade, ka long ha shwa ka 15tarik Naiwieng 2020.
Nga kwah ban leit sah sha kane ka snhong itali.
Ma no ban irap ia nga ban leit sha ka tei ka shnong.
Nga ruh nga kwah ban leit sngewbha iarap lem ban poi shataKumno ngin leh…?? Nga ruh nga kwah ban sah Shane sha shnong italyNga ruh kien Ng kwah ban leitTo batai leh ngan leh kumno donkam kiei kiei ban ioh leit shong shato.
Sa jubab kloi ho RupangNga ruh nga kwah ban leit.
Mano ba lah ban iarap.
Kumno ban apply?Nga ruh nga kwah ban leit shong Shatei Sha italy….
ngan leh Kumno ban poi shatei Kumno ban apply.
Open that link?? to know about it.
Nga ruh nga kwah ban leit sah sha kane ka jaka  tangba ngan leh kumnoNg ruh kwh poi kata ItalyNga ruh nga kwah ban leit sha katei ka shnong ha Italy mano ban Islam lynti ianga, namar nga ba ngam tipsab……Nga ruh nga da kwah shisha phi, lada long kaba lah.
Kumno ngan leh mo?….
Shillong: Ka Khasi Student Union Thadlaskein Unit ha ka jingialam u President ka unit samla Conard R Sana, General Secretary samla Sendmisaoo Phawa ryngkat ka jing synran lang u Assistant Finance Secretary, Jaintia Hills District Unit u samla rangbah Shaniahskem Dkhar, bad u Publicity Secretary, Nartiang Circle u samla Juhhi Tariang, ki la hiar jurip ia ka Industrial Training International (ITI), kaba don ha Khliehtyrshi bad katei ka dei, halor ka jing ud jing nam jong ki khynnah pule jong katei ka ITI Khliehtyrshi sha ka seng halor ki jing bymbiang ki practical/theory.
Ka seng myn hynnin ka sngi, ka 30tarik Risaw 2020, ka la leit hiar jurip ia ka Industrial Training International (ITI) kaba don ha Khliehtyrshi.
Ha ka jingjurip jong ka seng ki la ioh ban iakren bad u Vice Principal jong katei ka Institute kaba don ha Khliehtyrchi.
Te ha kane ka jingiakren bad u Vice Principal u la pynpaw ba ka dang don sa kawei ka course ka bym pat biang ki tiar bad ka jingslem ban ioh kita ki tiar ka dei namar u Covid-19 ha kaba kiba wan rah ia ki tiar ki hap ban leh quarantine ha man la ki jylla haduh ban da poi ha jaka.
Kumjuh ruh u Vice Principal u ong ba ka lah ban shim por haduh 2 bnai eiei ban pynbeit bad ruh ban pynbiang ia ki jingdonkam hapoh kane ka Institute.
Kumjuh ruh kum ka seng ka lap ba ka surok sha kane ka institute ka la long kaba la sniew palat.
Na liang ka seng ngi kyrpad jur ruh ia kiba dei peit ba kin peit lem ia kane ka surok bad ruh ban pynkloi ia kane namar ka jingdon jong kane ka Institute ka pynmyntoi ia shibun ki samla kiba don hapoh kane ka thaiñ bad ka District hi baroh kawei.
Ki stad jong ka NASA, ki dang peit bniah bha ia uwei u asteroid, uba don da ki maw lynnai ba kordor suda bad uba ka jingheh jongu, ka long kat ka jingheh ka Ri Wales bad utei, la iathuh ba un pyn kylla dap billion ia uwei pa uwei u briew ha ka pyrthei.
Utei u asteroid, la ai kyrteng da u  Psyche 16 bad  u don ha ka jingjngai kaba 230 million mer na ka pyrthei bad u dei uwei na ki met bneng, uba khia tam, uba don ha ka  Solar System.
Da kaba pyndonkam da ka telescope, kaba khlain bor bha, ki scientist, ki peit kham syndah jong utei u asteroid, uba la khein dor antad, ba un poi sha ka  $10,000 quadrillion.
Ki scientist, ki la pynmih ia katei ka jingwad bniah jongki, ha ka lah sngi U Blei, ha ka  Planetary Science Journal.
La iathuh ba ki asteroid, ki dei kiba don da ki maw bad u thah, hynrei u  Psyche, u dei uba don da ki kynja nar ba remdor bha.
Ki stad ki don mynta ha ka jing pyrshang ban peit bniah ia utei u met bneng, haduh ha u snem 2022 bad la khmih lynti ba ki stad kin leit iuhkjat ha utei u met bneng, ha u snem 2026.
Shillong: Ka FKJGP Southern Riwar Zone ka pynrem jur ia ka jing pyrshang jong ka kynhun ki bar jylla kiba trei kum ki Exporter ha Majai kiba la pan NOC na ka New Majai Local Exporter Forum halor ka kam khaïi ka jong ki.
Ka jing pyrshah bad ka jing bym sngew iahap jong ka seng ka long ba kitei ki Exporter bar jylla, haba ki pan NOC ki phah ruh ia ka kopi shaduh u Governor & Chief Minister jong ka jylla kaba pyni shaikdar ia ka buit poh ka jong ki ba kadon kaei kaei sha lyndet.
Ym tang katta ka jingleh jong kitei ki Exporter bar jylla ka la pyni shaikdar ba kim kheiñ snep satia bad pyrshang ruh ban iuhroit ruh wat ia ka riti-dustur, synshar-khadar jong u khasi kaba la don naduh ki spah snem kiba mynshwa, namar kim shym la kheiñ kor shuh wat ia ka khet jong u Syiem ka Hima Sohra bad kheiñdew thala iaka iktiar jong ka KHADC.Hapdeng kaba kum kane ka saw ka sian ha kaba ka ding jong ka jing sngewpher niam bad sngewpher jaitbynriew kala sdang ban pur sted kum ba pur ka ding ha u langiap lyngba ki khubor hamsaia kiba thok kiba shukor ia kaba la pynphriang da ki 3-4 ngut ki Khar Bangali, ka jingkykli kaba mih pat mynta ka long ba kaei ka jubab lane kata ka jing pynshai kaba kita ki Exporter bar jylla ki don ban pynshai ha khmat jong ka pyrthei, hato kila klet bad pyrshang ban tap eit miaw ia ka jingleh jong ki bar jylla ha Ichamati kiba la nud wat ban shim ia ka jingim jong u Samla Lurshai Hynñiewta ha ka por ba long jingialang pyrshah CAA ha kaba ki nongialam jong ka KSU & FKJGP ki la shu lait da ka sait na ka jing ia umsnam lyngba ka jing pynibor jong kitei ki bar jylla.
Lada kita ki Non-Tribal Exporter ki don shisha iaka jingmut kaba sngur ki la dei ban mih shakhmat ban kren pyrshah ia kitei ki jing jia bad ban pynrem jur ruh ia ka jingujor jong ki 3-4 ngut ki Bangali sha u Lat ka jylla, hynrei kane ka jingpan NOC bad ka jingphah copy syndon shaduh u Governor & Chief Minister ka dei ka buitpoh ban klun syndon wat ia ka jing longtrai iaka khyndew ka shyiap jong ngi ki trai ri trai muluk ha kaba ba ka liang jong ka FKJGP Southern Riwar Zone Horkit-hordang kan ym ailad satia ba katei ka jingangnud jong kitei ki bar jylla kan urlong, ong ka kyrwoh na U bah Nebarson Tymmenniang, General Secretary, FKJGP Southern Riwar Zone bad U Bah C.Kharmih General Secretary,Sohra Circle.
Shillong: Ka United Democratic Party (UDP), ha ka jingialang mynta ka sngi, ka la shim ia ka rai ba kin pynieng kyrtong ha ka election MDC sha ka Garo Hills Autonomous Dictrict Council (GHADC) ia kaba yn sa pynlong shen ia kane ka election ia ki nongmihkhmat sha ka District Council.
Haba iakren sha ki lad pathai khubor, u Bah Metbah Lyngdoh u la pyntip ba ha kaba iadei bad ka election MDC sha ka GHADC, ki la don katto katne ngut ki candidate kiban sa pynieng na Garo na la bynta kane ka election.
“Ngi dang shong iakren haduh mynta, tangba ngi la don katto katne ngut ki candidate kiba ngim pat lah ban pynthikna, tangba ngi la ai ka jingshaniah sha ka kynhun jong ka State level bad na ka liang ka Garo Hills baroh kawei ba kin peit bniah ia kaei kaba donkam ban leh na ka bynta kane ka election," ong u Bah Metbah.
Na ka liang jong u, u la pynpaw ba haduh mynta yn pat thikna katno ngut ki don ki candidate, hynrei ka party ka la pyrshang ban pynbun.
Shuh shuh u la pynpaw ba ia ka election GHADC ka shong ha ka rai jong ka sorkar jylla lano kin pynlong bad lehse ka lah ban shim por kumba shi bnai lane ar bnai ba lano kin shim ia ka rai ban pynlong ia kane ka election GHADC.Shillong: U Lamphang ka Ïingdorbar thawaiñ ka Jyll, uba dei ruh u President jong ka seng United Democratic Party (UDP), u Bah Metbah Lyngdoh, u la pynpaw ia ka jingsngewkhia halor ka jingkynnoh jong u Dr.Mukul Sangma ba ka don ka jingshalan tuh ia u dewiong na ki par kiba don ha Jaintia Hills.
Haba iakren sha ki lad pathai khubor, u Bah Metbah Lyngdoh u la ong haba kynnoh ba don ka jingshalan tuh ia u dewïong, ki dei ban wanrah ia ki sakhi satar kiba biang.
Haba ban halor kane u la ong, “Lada ki kynnoh ba don ka jingshalan tuh ia u dewïong, shabar ka jylla, ki dei ban wanrah ia ka sakhi satar kiba biang, bad ym dei ban shu shondur ia ki trok kit dewiong khlem da tip thikna ba ki kit dewïong beaiñ namar kine ki trok ki bun kiba don ki kot ki sla kiba biang.
"Na ka liang u Bah Metbah, u la pynpaw shai ba haduh mynta ki, kam pat don satia kano kano ka kam shalan beaiñ ia u dewïong namar ki trok kiba kit ia u dewiong ki dei kiba biang lut ki kot ki sla, bad u la pynpaw ba ka dei ka kamram jong ka sorkar jylla ban peit bniah halor kane bad ban pynthikna ba kam shym la don kano kano ka jingshalan bad ka jingtih beaiñ ia u dewiong ha kane ka jylla.
Hadien ba u nongialam ka liang pyrshah, u Dr.Mukul Sangma u la iathuh baka la don ka jingshalan beaiñ ia u dewiong da ka kam buit tuh ka sorkar, u Bah Metbah u la ong ba kane ka jingkam jong u Dr.Mukul Sangma kam long kaba dei, bad lada u sngew ba ka don kum kata ka jingleh na ka sorkar, u Dr.Mukul u dei ban wanrah ia ki kot ki sakhi ki ban lah ban pynthikna ia kane ka jingkam ka jong u.
Shillong: Mynta ka sngi,  ha ka jylla ki la don 79 ngut kiba pang na u COVID-19 bad ki la don haduh 235 ngut kiba koit kaba dei ka jingkoit kaba bun tam ha ka shisngi.
Ha East Khasi Hills District kiba pang mynta ka sngi ki don 27 ngut, ha West Garo Hills ki don 27 ngut kiba kynthup 6 ngut ki Armed Forces bad 21 ngut ki riewpaidbah, ha Ri Bhoi District ki don 23 ngut kiba kynthup 2 ngut na ka Armsd Forces bad 21 ngut ki riewpaidbah, ha West Jaintia Hills ki don 2 ngut, ha East Garo Hills i don iwei, ha West Jaintia Hills ki don 2 ngut, ha East Garo Hills i don iwei, ha East Jaintia Hills i don iwei bad ha West Khasi Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don haduh 235 ngut.
Ha East Khasi Hills ki don 191 ngu kiba kynthup 5 ngut na ka Armed Forces bad 186 ngut ki riewpaidbah, ha Ri Bhoi District ki don 2 ngut, ha West Jaintia Hills ki don 23 ngut, ha West Garo Hills ki don 9 ngut, ha East Garo Hills ki don 5 ngut, ha South Garo Hills ki don 4 ngut bad ha South West Garo Hills i don iwei.
Baroh kiba la koit mynta ka sngi ki la don haduh 8,125 ngut.
La iathuh ba ha ka jylla ki don 1,170 ngut kiba dang pang na u COVID-19, ha East Khasi Hills ki don 552 ngut kiba kynthup 15 ngut ki Armed Forces bad 537 ngut ki riewpaidbah, ha West Khasi Hills District ki don 51 ngut, ha South West Khasi Hills ki don 3 ngut, ha Ri Bhoi district ki don 184 ngut kiba kynthup 4 ngut ki Amred Forces bad 180 ngut ki riewpaidbah, ha West Jaintia Hills district ki don 73 ngut , ha East Jaintia Hills district ki don 20 ngut, ha West Garo Hills district ki don 198 ngut kiba kynthup 32 ngut ki armed forces bad 166 ngut ki riewpaidbah, ha South West Garo Hills district ki don 5 ngut, ha South Garo hills ki don 16 ngut, ha East Garo Hills district ki don 52 ngut bad ha North Garo Hills district ki don 16 ngut.
Shillong: Ka Sohra ka dei ka shnong kaba la pynmih ia bun ngut ki khraw jabieng, ki nongthohkot, ki nongthoh poitri bad ki myllung ba pawnam kiba kynthup ia u myllung Soso Tham kiba la noh synñiang shi katdei eh sha ka thoh ka tar Khasi naduh hyndai hynthai.
Kum ka jingnoh bynta ha ka thoh ka tar Khasi bad ban pyniar ia ka thoh poitri, u wei pat u khraw pyrkhat na Sohra, u Bah Wanstep Diengdoh un sa pyllait paidbah ia ka kot jongu kaba la ai kyrteng “Ka Thup Spah ki Poetry Khasi".
Ia kane ka kot poitri kaba la thoh da u Bah Wanstep Diengdoh, yn sa pyllait paidbah da u Chief Executive Member ka Khasi Hills Autonomous District Council u Bah Titos Chyne ha ka 2 tarik Naiwieng, 2020 (Sngi Nyngkong) ha ka por saw baje janmiet ha conference hall jong ka KHADC.Ha kane ka thup poitri la thep la song ia ki snap u ñi u kong, ka mei mariang, ki jingialehkai khynnah rit, ka burom ka nam jong ka Sohra, ki matti bad dienjat u men barim, bad ruh shaphang ka mynnor, mynta bad lashai.
U Bah Wanstep Diengdoh u dei u nongseng bad principal jong ka Sohra Academy Secondary School.
La pun, la kha bad pynheh pynsan ia u ha Sohra.
U dei ruh u samla rangbah uba la paw ha ka kam saiñdur ia ka pule puthi ha Sohra kum u nonghikai.
Shillong:  U myntri rangbah ka jylla u Conrad K Sangma, haba ia kren halor ka jingkynnoh jong U Dr Mukul Sangma, u la ong ba ki liang pyrshah shiphang, ki pynpaw ba ym don shuh kata ka 32 MT u dewiong, hadien shi taiew ki ong ba ia u dewiong ba dang don 32 lak  MT dei ban lilam shisien lilam bad kane ka pynpaw ba ia lade ruh kane ka party ka long ka ba kulmar jingmut.
Haba ia kren bad ki lad pathai khubor u Conrad K Sangma u la ong  “Ki liang pyrshah ki dei ban tip ba ia ka ei ki kren, ka long kaei kaei ka bym itynnad ba kin kylla jutang da lade ia lade, nyngkong ban ong ba ym don uta u dewiong 32 Lak MT bad ha dien kata ki ong balei ka sorkar kam die lilam shisien dien ia u dewiong kane ka pyni ba ki don ka jingklumar jingmut ha pdeng jong ki".
U Myntri Rangbah u la ong ruh ba ka jingpynkhreh ban die lilam ia u dewiong ka la dang iaid sha khmat, bad hadien ba ki la shimti ia ka kam ki la leit sha Supreme Court  ban pynthikna ba ka Supreme Court kan shah ban die ia u dewiong ba dang sah 32 lak MT.Shillong: Na ki 79 ngut kiba pang mynta ka sngi ha ka jylla, ha East Khasi Hills ki don 24 ngut kiba kynthup 22 ngut ki high risk contact, iwei I SARI case bad iwei iba wanphai na shabar.
Ha West Garo Hills ki don 27 ngut kiba kynthup 19 ngut ki high risk, 6 ngut na ka Armed Forces bad 2 ngut kiba wanphai na shabar.
Ha Ri Bhoi District ki don 23 ngut kiba kynthup 21 ngut ki high risk contact bad 2 ngut ki Armed Forces.
Ha West Jaintia Hills ki don 2 ngut kiba dei ki high risk.
Ha East Garo Hills i don iwei iba dei i high risk, ha East Jaintia Hills i don iwei iba dei i pulit bad ha West Khasi Hills i don iwei iba dei i high risk contact.
Kiba koit mynta ka sngi ki la don haduh 235 ngut.
Ha East Khasi Hills ki don 191 ngut kiba kynthup 5 ngut na ka Armed Forces, 66 ngut ki high risk contact, 2 ngut ki ILI case, iwei i SARI case, iwei iba wanphai na shabar, iwei i health worker, 9 ngut na Jail Road cluster, iwei na Jhalupara cluster, 15 ngut na Laban cluster, iwei na Lumpyngad cluster, iwei na Madanryting custer, iwei na Mawlai Nongpdeng cluster, 75 ngut na Mawlai Phudmuri cluster, iwei na Mawprem cluster, iwei na Nongmynsong cluster, iwei na Oakland Road cluster, 2 ngut na Khyndailad cluster, 5 ngut na Pynthorbah cluster, iwei na Umlyngka cluster bad iwei na Umsohsun cluster.
Ha West Jaintia Hills ki don 23 ngut kiba dei baroh ki high risk contact.
Ha West Garo Hills ki don 9 ngut kiba kynthup 7 ngut ki high risk contact, iwei ba wanphai na shabar bad iwei i health worker.
Ha East Garo Hills ki don 5 ngut kiba kynthup 4 ngut ki high risk contact bad iwei i health worker.
Ha South Garo Hills ki don 4 ngut kiba kynthup 2 ngut ki high risk contact, iwei i health worker bad iwei i pulit.
Ha ri Bhoi Districr ki don 2 ngut kiba kynthup iwei i high risk contact bad iwei iba wanphai na shabar.
Ha South West Garo Hills i don iwei iba dei i high risk contact.
Shillong: Haba ia dei bad ka jingkynnoh jong u nongialam ka liang pyrshah u Dr Mukul Sangma, haba iadei bad ka kam dewiong; na ka liang u myntri rangbah ka jylla u Conrad K Sangma, u la ong ba ka jingkynnoh baroh ka long la bym don nongrim haei haei namar ba ka  sorkar jylla ka bud ryntih ia ki jingbthah jong ka National Green tribunal bad ka Supreme Court.
Ka sorkar ka la bud ryntih ia kaei kaba la bthah da ka NGT bad kiwei ki shnat kiba dei bad ka mariang ki long kiba peitngor lada ka don ka jingleh ka ba kum kata ki la dei ba kin kdew na ka liang jong ki.
U la ong ruh ba ban kren khlem da don ia ka jingshisha bad khlem da peit bniah ia kaei kaba ka sorkar, ka la bud ia baroh ki kyndon, ban shu kynnoh ka long ka ba bakla.
U Myntri rangbah u la ong ba ia ki rule dei ban bud, ia ki rukom pynbeit baroh hap ban bud bad ka sorkar kan bud kat kum ki kyndon ka ain ka ba la buh ka sorkar ka long kaba shai bha halor kane.
Shillong: Ha ka jingialang Cabinet kaba la pynlong mynta ka sngi, ka sorkar jylla, ka la pynkhreh ia ki ar tylli ki phang kawei ka long ka Meghalaya Right to Public Service Bill,2020 bad ka wei ka long halor Interstate Council Secretariat jong ka tnad kam poh ing bad ia kine yn rah ha ka ingdorbar ka ban sa long ha u bnai Naiwieng.
Haba ia kren bad ki lad pathai khubor na ka ling u Myntri Rangbah u Conrad K Sangma, u la iathuh ba ka Meghalaya Right To Public Service Bill,2020 yn sa rah sha ka ingdorbar ban ioh ia ka jingmynjur ban pynlong ain.
Haba batai shai halor ka ne ka MRPS Bill 2020 u  Myntri rangbah u la batai ba kane ka Bill ka long ban buh da ka por haba ki paidbah ki apply ia kano kano ka jingdon kam ba ki dei ban ioh ha ka por kum ha kaba  apply syrnot Schedule Tribe, lane ka laisen niah kali bad kiwei ki jingdon kam ki paidbah bad lada kane ka Bill kan kylla long ain ki ophisar kin shah pynshitom lada kim lah ban pynioh ia ki jingdon kam jong ki paidbah ha ka por kaba la buh.
Kawei ka phang kaba ki la iakren ha ka jingialang cabinet ka long halor ka jingiakren halor ka jingai jingmut jong ka Standing Committee jong ka tnad kam poh iing ka sorkar pdeng halor ka “Inter State Council Secretariat" jong ka tnad kam poh iing ka sorkar pdeng kaba dei jong ka MM Puncchi Commission.
U la iathuh ruh ba kane ka jingai jngmut jong ka MM Puncchi Commission kaba la thaw ha u snem 2007 bad kane ka Commission ka la ai ia ka kaiphot jong sha ka Standing Committee bad kane ka standing Committee ka la peit bniah.
U la iathuh ruh ba ki don haduh 70 tylli ki phang bad na kine ki katto katne tylli ki jingai jingmut ka long kum ia ka bor jong ki Lat jong ki jylla, ba kan don da ka por ba kumno ia ki bill kaba dei ban pynlait ha ba la pdiang da ka iing dorbar thawain ka jylla, ka jingiadei ha pdeng ka sorkar pdeng bad ki sorkar jylla bad kiwei kiwei bad ka cabinet ka la thir bniah bad ka sorkar jylla kan sa phah ia ka jingai jingmut jong ka sha ka sorkar pdeng.
Shillong: Namar ka jing synjur jong ka jingkieng Dwar Ksuid, ha ka surok Shillong By pass, kumta baroh ki kali heh, kin sdang ban iaid na ka nongbah Shillong, naduh ka 31tarik Risaw 2020, naduh ka por 9baje mynmiet haduh ka por 6 baje mynstep man ka miet.
Ki kali kiba kit ia ki mar ba kongsan, kim hap satia ha katei ka por ba la pyni haneng, ong ka khubor na U Superintendent of Police, East Khasi Hills District.
La bthah ia ki nongniah kali, ba kin bud ia ki kyndon jong ki pulit, haba niah kali bad ba kin iaid husiar bha, ha ka por mynmiet.
Ka jing ia kynad hapdeng ka Assam bad ka Mizoram, ka nang jur mynta ka sngi, haba ka Mizoram, ka la kyntait ban weng ia ki pulit jongka, na khappud bad ka Assam.
Ki paidbah kiba ia khih ha ki bynta jong ka Assam, ki la kyntait ban weng ia ka pakhang surok jongki, ha kaba ki pakhang ia ka National Highway 306, kaba dei ka surok kaba kongsan, kaba leit sha Mizoram bad kitei ki dawa, ba dei ban weng ia ki pulit jong ka Mizoram na ki jaka jong ka Assam.
U Lalchamliana, myntri kam poh iing ka Mizoram, u iathuh ba ka sorkar kam shym la mynjur satia ban weng ia ki pulit jong ka, na khappud bad ka Assam, namar ba ka suk ka sain kam pat don satia.
Katei ka jing pynbna jong ka Mizoram, ka dei hadien khyndai sngi, ba ki heh sorkar jong ki ar tylli ki jylla, ki la iakynduh ban iakren halor katei ka jing ia kynad jong ka Mizoram bad ka Assam.
Ka sorkar Assam, ka la pynpaw kham mynshwa ba ka Mizoram, ka la mynjur ban weng ia ki pulit jong ka na ki jaka kiba hap ha ki jaka jong ka Assam.
U myntri kam poh iing ka sorkar Mizoram, u kam ba ka Mizoram, ula pdiang ia ka jing ia kam pud, katba kum ka jing pynbna ha u snem 1875, kaba dei ha ki kyndon jong ka  Bengal Eastern Frontier Regulation (BEFR) jong u snem  1873, kaba dei ka jing ia kam pud kaba shisha hapdeng ka Assam bad ka Mizoram.
“Ka dei ka jing ia kam pud kaba shisha bad kaba la mynjur lang da ki long shwa jong ki Mizo" ong u myntri haba iakren ha ki kotkhubor.
U myntri u kam ruh ba ki nongshong shnong jong ka Lailapur, kiba hap ha Cachar district jong ka Assam ba shathie, ba la pynshlur da ki briew sorkar jong ka Assam, ki la khang ia ka surok bah National Highway 306, kaba pyn iasoh ia ka Bairabi jong ka Mizoram, naduh ka sngi balang.
Guwahati: Hynnin ka sngi, ki dkhot jong ka All India Road Transports Workers Federation (AIRTWF), ki la pynlong ia ka jing iakhih paidbah ha Khanapara bad ka daw ka long ban pynpaw ia ka jing pyrshah jur jongki, ia ka sorkar Meghalaya.
Ki dkhot jong katei ka seng, ki pyrshah jur, halor ka jing khrong pisa kaba T.500 haduh T.3,000 na ka bynta ban test ia kiba leit rung sha Meghalaya, ha ka kyrteng jong ka khlam corona virus.
Ym tang katta, ki pynpaw ruh ia ka jing pyrshah jur jongki, halor ka jing khanglad ka leit ka wan jongki kali sha Meghalaya.
Ki dawa ruh ia ka sorkar Assam, ba kan buh hi noh, ia la jong ka jaka test ha khappud jong ka Assam bad ka Meghalaya, khnang ba kiba wan rung sha Meghalaya, kim donkam ban siew pisa bad ban test ha ki jaka test jong ka Meghalaya, kiba remdor tasam.
Ka jinglong jingman ka thoh ka pule(Education) mynta u snem 2020 ka la kylla long kaba kynrum kynram bad kaba ym sngewthuh sngewthaw satia namar ka jingpynjari kynsan ka sorkar ia ka lockdown naduh ka 17th u bnai March(Lber) ia ki jaka pule(educational institutions) baroh na ka daw jong ka jingwan kynsan u khniang jingpang Covid-19.
Une u snem 2020 u la poi sha kaba kut artad sa tang 2 bnai ei ei.
Hynrei,ki khynnah skul pat,i kumba kim pat patiaw ei ei namar ki dang pyrkhat bad dang shim kabu(take advantage) sah ia kane ka jinglong kynrum kynram jong kane ka jingpang Covid-19.
Ka por bad ka jingpynkhreh jong ka MBOSE ia ka Exam Matrik ba ki ju khot mynshwa bad SSLC Examination ba ki khot mynta ruh kam biang por shuh.
Ka jingpynbna katei ka Board ia ka SSLC Examination kaban long ha u snem 2021 ruh ka la pyntud(delay) lang.
Ha ka jingshisha, man la u snem,ka jingthep kyrteng ki khynnah kiba shah bat(failed candidates)ha u snem ba la dep(last SSLC Exam) kiba kwah ban ialeh biang(re-appeared) ia katei ka Exam ka ju kut noh(last date to submit application forms) ha ne shwa ki 20th u October ei ei.
Hynrei, mynta u snem pat wat la u bnai November u la sdang,ka MBOSE kam pat phah satia kino kino ki jingpynbna(notification)bad kam pat pynpoi satia ia ki application forms sha ki cerntre bapher bapher bad ki tarik ba khadduh ban thep ia ki kyrteng ki candidate kiba kwah ban ialeh biang ia katei ka Exam kaban long ha u snem 2021 ruh kam pat poi satia haduh mynta.
Bun ki khynnah(candidates) ki leit kylli bad leit wad jingtip sha ki centre bapher bapherb man la ka sngi namar ki sheptieng ba ioh poi pynban ka tarik khadduh(last date) ioh ki shah dain kuna(fined) ne duh ialeh SSLC Exam ei kha ma kha.
Ym tang katta,ka Private SSLC Selection Test 2020 ba ju pyniaid(conducted) da ka office ki District School Education Officer(DSEO) ha man la ki District ruh,mynta u snem pat jar jar khlem don jingpyntip sha ki skul private bym pat pyniasoh(non-affiliated/non recognised schools) bad ka MBOSE.Bun ki skul ki don ha ka jinglong umdum ban batai bad ai jingshai ia ki khynnah shaphang ka jingdon ka Pvt.
SSLC Selection Test 2020 namar dei tang ki khynnah(candidates) kiba passed ia katei ka Selection Test jong ka office ki DSEO ki lah ban ialeh(appear) ia ka Final SSLC Examination 2021.
Ka MBOSE kam don bynta ei ei ban pyniaid ne conduct ia katei ka pvt selection Test hynrei ka shong beit ha ki DSEO jong man la ki District.
Kumjuh ruh,ia ki tarik ban thep kyrteng(pyndap form)ia ki khynnah Regular(regular candidates) ia ki skul ba la ioh jingithuh na ki bor ka MBOSE(affiliated/recognised schools),ka MBOSE ka ju ai lypa ki jingpynbna(notification)naduh ki bnai October man la u snem sha baroh kine ki recognised skul ba kin tip ia ka tarik ba khadduh ban thep kyrteng ne thep form.
Man u snem,ka tarik ban thep ne submit ia ki forms ka long hapoh ki 20th ei ei u December khnang ba kin tip ban ia pyniaid(conduct) ne pynbiang ia la ki jong ki jong ki jingdonkam jong ki.
Ki skul ba la ioh jingithuh(recognised/affiliated schools) na ka MBOSE kim donkam shuh ban ialeh Pvt Selection Test ha ki Selection Test jong ka office jong ki DSEO.Hynrei,mynta u snem pat,kiba bun ki recognised/affiliated schools ruh ki dang sah ha ka umdum bad ka lyngngoh baroh.
Sa kawei pat kaba ka sorkar lyngba ka Education Dept.
bad ki bor pyniaid jong ka MBOSE ki dei ban leh ka long ia ka Routine jong ki khynnah class IX.Ka MBOSE ka ju ai lypa ka program na ka bynta ka Final Exam jong ki Class IX man la u snem ba kan long ha ki 20th shaneng ei ei jong u bnai November khnang ban wanrah ka jingialong Exam kaba ryntih(to maintain uniformity) ia ka Exam man la ki skul bad kumjuh ruh ka jingioh shuti ryntih lang ha man la ki skul, hynrei mynta pat,la jan dier sa ka por, ka Routine Final Exam ia ki Class IX kam pat mih satia wat haduh ba mih sa u November ruh.
Na ki thymmei khubor kiba ia jan bad ki bor pyniaid Exam,la sngewthuh ba ha ka taiew kaban wan(next week) ki bor pyniaid jong ka MBOSE bad ki bor sorkar(Education Dept) ki lah ban ia shong meeting lang ban ia pyrkhat bad ia mir jingmutblang ban shim ia ka rai halor kine kiei kiei baroh ki jingsah umdum khnang ba ki bor pyniaid skul,ki nonghikai,ki kmie ki kpa lem bad ki khynnah skul kin ioh syndon ka jingshai bad jingpyntip kaba ia shai lang ban nym buh shuh ki jingartatien ia ki bor pyniaid skul,ki khynnah skul nangne sha khmat ioh lap ba dier pynban sa ka por ban pynkhreh ia kine ki kam baroh.
Kiba ioh pang corona virus, ki kiew sha ka 90 hajar ngut ha United States, ha ka sngi palei, ong ka khubor jong ka John Hopkins University bad ka dei ruh ka jingkiew kaba jur bha hapoh 24 kynta, ong katei ka khubor.
Ka jingkiew biang ka jingpang covid 19, ha US, ka sdang naduh shiteng bnai jong U Risaw 2020 bad ha ki 24 kynta ba ladep, ki don 91,295, ong ka khubor.
Kiba ioh pang ha US, ki la poi mynta sha ka  8.94 million ngut, naduh kaba sdang kane ka khlam ha katei ka Ri.
Ha katei kajuh ka por, kiba iap, ki long 1,021 ngut bad baroh kiba iap, ki la poi sha ka  228,625 ngut.
Ha ka sngi saitjain, kiba pang, ki don  88,973 ngut bad kaba dei ka jingkhein kaba bun tam, ha shwa jong ka jingbun ki nongpang ha ka sngi palei.
Shillong:Kam dei tang ka khubor phylla, hynrei, ka dei ka khubor kaba sngew sangsot bad katei ka dei ia u samla Shlurbha Khaii, uba na ka shnong Wah sarang, East Jaintia Hills.
Katei ka dei ka jingjia, ia u samla Shlurbha, uba sdang leit skul, ynda ula dap 18 snem ka rta, kaba dei ka rta, kaba kiba bun ki la leit iing briew bad ki la ioh khun, ioh kti.
Ha ka jing iakren bad urupang.
com, u samla Sh lurbha, u pynpaw ia ka jing lyngngoh ialade ruh, ba kumno u poi leit skul, ha ka rta kaba khadphra snem bad u ong “Nga ialade ruh ngam sngewthuh bha re, namar hapoh ki 18 snem, ngam poi pyrkhat ba ngan ioh leit skul, namar ba nga dei tang u nongap masi".
La ong biang u samla Shlurbha “Ka jinglong ba ngan ioh leit skul, ha ka rta kaba 18 snem, ka dei ba i don iwei i lyngdoh I Sherman Khongshei, Parish Priest ka Lad Rymbai" bad hangta, u iathuh ba utei U Lyngdoh, u wan sha ka shnong jong u (Bah Shlur) sha Byndihati bad ha katei ka sngi, ka don ka jing iaseng ha iing jong U bah Shlur bad ka dei ha katei ka sngi, ba U Lyngdoh, ula ong “Bah Shlur phi kwah ne em ban leit skul" bad hangta, u sa jubab, U Bah Shlur bad u jubab “Nga kwah, lada don ba pynleit te".
Ka jing iakren ba nyngkong, ka dei ha u snem 2010 bad hadien kata, ka bteng ka jingiakren ha u snem 2011 bad ha katei ka sien kaba ar, ka jubab U bah Shlur ia U Phadar, ka long “Nga ong lada phi pynleit skul ianga, ngam don eiei, naduh ka jain ka nep, ka bam ka dih, phin hap pynbiang ma phi bad i phadar, i ong wat khuslai ia kata" bad hadien katei ka jing iakren, U Bah Shlur, u sdang leit skul ha u snem 2012, ha kaba u sdang ha ka jingpule ia ka klass I ha Good Shepherd, ha Lad Rymbai.
Hadien ka jingleit skul, kaba phra snem, naduh ba u sdang ha u snem 2012, U bah Shlur, mynta, ula pule BA 1st Year bad u iathuh ba ula pyndep ia ka matrik, ha u snem 2018, ha kaba u wan ha ka kyrdan Second Division.
U Bah Shlur, u iathuh ba ka jing shah khanglad jongu ban leit skul, ka dei namar ba i kmie jongu, ila khlad ha ka rta kaba u dang don 5 snem bad katei ka dei ha u snem 2003 bad hadien ka jingkhlad ka kmie, ula leit trei kam sharai masi bad ka Meiduh jongu.
Hynrei, u iathuh ba ha u snem 2010, ula iehnoh ia ka kam ap masi bad ula sdang sa ka kam trei dewiong, tad haduh ba un da leit skul ha u snem 2012.
Shillong:U symbud myntri rangbah u Prestone Tynsong, u la iathuh ba myn hynnin ka sngi, na ka liang ka sorkar jylla ka la buh thymmai ia ka dor jong ki jingtest bapher bapher ha kaba ia ka RAT labuh ia ka dor T 500 shisien test, ia ka RT PCR ka dor mynta kan long T 1000 tyngka ka TrueNAT kan long T1500 bad ka CBNAAT test kan long T 3000.
U la ong ruh ba ka jing buh thymmai ia ka dor na ka bynta ka jingleh ia ki test Covid bapher bapher ka long ba na ka liang ka sorkar jylla ka la khot ia ka tender na ka bynta ki test kits bapher bapher bad ka dei na kane ka daw, kumba ki la buh dor na ki Company dei na ka ne ka daw ba la pynthymmai ia ka dor ba test Covid.
U la iathuh ruh ba ka jingpher ia ka dor jingtest ha NEIGRIMHS bad ka jingtest ba la pyniaid da ka sorkar jylla, ka long namar ba ka NEIGRIHMS ka kham tad namar ba ka ioh jingiarap na ka liang jong ka Ministry Of Family and Health jong ka Sorkar India, kat ba ka sorkar jylla kan hap ban siew lut nadong shadong bad nangta ka NEIGRIHMS ka don lupa ki nongtrei kum ki lab technician bad ia ki tiar la ai da ka Ministry of Heatlh, na kata ka daw ba ka jingtest ha NEIGRIHMS ka long kaba duna dor ha ba nujor bad ka jingtest jong ka sorkar jylla.
U la ong ruh ba na ka liang jong ka sorkar jylla ka la pyllait ia ki long ing ki ba don ia ka BPL ration card.
Shillong:U Symbud myntri rangbah ka jylla u bah Prestone Tynsong, myn hynnin ka sngi u la ong ba u nongialam ka liang pyrshah u Dr Mukul Sangma u leh ia ka ei kaei kaba bha eh ha ka ba u la leit ban jurip sha ki jaka ba buh ia u dewiong bad na ka liang ka sorkar jylla, ka khmih lynti ruh ba ynda u la dep ban leit jurip ia kine ki jaka un wan ban ai ia ka kaiphot sha ka sorkar jylla.
Haba ia kren bad ki lad pathai khubor na ka liang u bah Prestone u la ong “Nga iaroh ia u nongialam jong ka liang pyrshah u Dr Mukul Sangma u shim khia halor kane ka bynta ha kaba u la leit hi ban jurip ia ka jingdon jong u dewiong ha kylleng ka jylla bad haduh mynta ruh ngam pat tharai ba u la dep lut, hynrei u pynpaw pynban ha ki lad pathai khubor; hynrei ha ka jingshisha ka dei ba un leit jurip shuwa haduh ban da dep bad un phah ia ka kaiphot sha ka sorkar jylla khnang ba ka sorkar kan ioh ban leh ia ka ba donkam.
"U la ong ruh ba um sngewthuh ia ka kynnoh ba ka don ka jingiasylla sniew jong ka sorkar jylla ha ka ba iadei bad ka jingkhaii dewiong, hynrei na ka liang ka sorkar ka ap ia ka kaiphot halor ka jingkynnoh ba don ka jingkhaii beain ia u dewiong bad na ka liang u Dr Mukul Sangma, u la leit hi ban jurip ha baroh kawei ka jylla bad kaei ka ba u la lap u la shu pynpaw tang ha ki lad pathai khubor.
U la ong ruh ba kum u nongialam ba don ka jingkit khlieh u Dr Mukul, u la dei ban ai ka kaiphot halor ka jinglap jong u khnang ban lah ban leh eiei, halor kane ka bynta, hynrei ban shu kynnoh beit, kam long namar ba ka jingjurip jong u ka dang iaid shait shi shait bad dei ban ai lad ba kane ka jingjurip jong u ba kan iaid shait shait bad na ka liang ka sorkar kan ap bad pdiang ia ka kaiphot kaba u Mukul Sangma un phah.
U la ong ruh ba lada u Dr Mukul Sangma u ba long u nongialam u ba shyrkhei bad u dei ruh u Myntri rangbah barim jong ha jylla ha kaba ha ka por ba u long kum u Myntri Rangbah, ka NGT ka la phah ban khang syndon iaka ne ka kam dewiong te u la long u ba shem phang kham bha ban ia kiwei bad u la ialam ia ka Sorkar jylla 8 snem te u tip kham bha.
Nongpoh: Ka la long shisha ka jingkyrkhu kaba khraw ia Lai tylli ki shnong ha Ri Bhoi, kiba kynthup ia ka Mynri Umsning, Umran Niangbyrnai bad ka shnong Umsen, ki la ioh kali Kit Nongpang (Ambulance), kaba la ai sngewbha da ka North Eastern Electric Power Corporation Limited (NEEPCO), kaba dei kawei na ki kompani pynmih bording ha ka thain Shatei Lam Mihngi ka jylla.
Kitei ki Ambulance kiba la aiti da ka NEEPCO sha kitei ki shnong ha Ri Bhoi, ka dei ruh shibynta na ka jingpyntreikam ia ka skhim CSR (Corporate social Responsibility) bad katei ka jingioh Ambulance kitei ki shnong, ka la long shisha ka jingkyrkhu kaba khraw eh ia ki paidbah ha kitei ki shnong.
Haba iadei bad kitei ki Ambulance ka NEEPCO, ia ka bynta ban leit aiti sha ki shnong la leit ban aiti da ka Kong RM Kurbah Deputy Commissioner ka Ri-Bhoi District, ha ryngkat ka jingdon u Anil Kumar, Director (Personnel), NEEPCO, Abhishek Kumar, DGM (HR), NEEPCO lem bad ki nongialam shnong jong kitei ki lai tylli ki shnong.
Ha katei ka sngi, ka Kong RM Kurbah, ka la ai ka jingkhublei ba kyrpang sha ka NEEPCO, namar ba ka la pynmang tyngka na ka bynta ban pynioh Ambulance sha kitei ki lai tylli ki shnong ha Ri-Bhoi bad kaba la long shisha ka jingmyntoi sha ki paidbah ym tang ha kitei ki shnong, hynrei wat ia kiba marjan ruh kumjuh.
Na ka liang ki nongialam shnong jong kitei ki lai tylli ki shnong, ki la pynpaw ia ka jingsngewkmen bad ai ruh ka jingkhublei kaba kyrpang sha ka NEEPCO, kaba la trei shitom bad ban pyrkhat kyrpang na bynta kitei ki shnong, kiba dei ruh ki shnong kiba la donkam shisha ban don ia ki kali kit Nongpang.
Nongpoh: Myn hynnin ka sngi ki Nongkitkam Ka Dorbar ki San Kur Phra Kur hapoh ka Raid Bhoilasa ha Ri Bhoi, ki la pynpaw ba kim hun halor ka kam pynspong Lyngdoh ia u Meclyour Lyngdoh, ba un long kum u Lyngdoh bad u ban peit ban khmih ia ki Khun ki hajar hapoh ka Raid Bhoilasa.
Lah ruh ban kdew hangne ba ka Raid Bhoilasa, ka dei kaba hap hapoh ka jingpeit jingkhmih ka Hima Mylliem, hapoh katei ka Raid ki don shibun tylli ki shnong bad kiba hap hapoh ka jingsynshar da u Lyngdoh ka Raid Bhoilasa.
Haba iadei bad katei ka jingbym sngewhun halor katei ka kam pynspong Lyngdoh ia u Meclyour Lyngdoh, kitei ki Nongkitkam ka ki San Kur Phra Kur, kiba kynthup ia u Bah Warsing Sohiong, Acting Chief bad uba dei ruh u chairman ka San Kur Phra Kur, u Bah Jasper Matlang, General Secretary, u Bah Drington Matlang kum u Pator, u Bah Plitshon Sohiong kum u Basan bad u Bah Karmel Rynghang kum u Maji, ki la ong ba ka nongrim kaba la pynlong ia ki ba kim sngewhun halor katei ka kam pynspong Lyngdoh ia u Meclyour Lyngdoh, ka dei namar ba ha ka por ba ki pynspong Lyngdoh bad ban kyntiew khet ia u, ki khlem pyntip sha ki nongkitkam ka Dorbar bad kaba la long kumba ki pynkhein ia ki Riti Dustur hapoh katei ka Raid.
Kitei ki nongkitkam katei ka Durbar, ki la ong ruh ba ka kam pynskhem Lyngdoh ia u Meclyour Lyngdoh, ka dei kaba la shu leh tang ban pyndep rukom, hynrei khlem da iaid ne bud ia ki kyndon katkum ki Riti Dustur hapoh katei ka Raid.
U Bah Warsing Sohiong, uba la kren na ka liang ka Dorbar ki San Kur Phra Kur, u la ong ba ka Dorbar hi kam sngewiahap bad sngewlyngoh hadien ba ki la iohi ha ki lad pathaikhubor, hadien ba la iohi ba la pynskhem ia u Maclyour Lyngdoh kum u Lyngdoh ka Raid Bhoilasa, namar ha ka por ba ki pynspong Lyngdoh, ki khlem kynjoh ktien sha ki Nongkitkam ka Dorbar, namarkata ka Dorbar San Kur Phra Kur ba kin khein ia utei u Malcyour Lyngdoh, ba un dei tang u Lyngdoh ka Kur ym kum u Lyngdoh ha ka Raid Bhoilasa.
Namarakata, haba iadei bad katei ka kam pynspong Lyngdoh, u Bah Warsing Sohiong, u la ong ba ka Dorbar ki San Kur Phra Kur, kim shym la pyrshah halor ka jingshah pynspong ne kyntiew Khet Lyngdoh ia u Maclyour Lyngdoh, hynrei ka nongrim kaba la pynlong ia ka dorbar ba kin hap pynpaw ia ka jingbym sngewhun, ka dei namar ba ki la iaid lait na ki Riti Dustur pyniaid treikam hapoh ka Raid Bhoilasa.
Shillong: U Symbud Myntri Rangbah ka Jylla u bah Prestone Tynsong, haba jubab ia ka jingkynnoh jong u nongialam ka liang pyrshah u Dr Mukul Sangma, ba ym don shuh u dewiong u ba long 32 lak MT, u la ong ba u nongialam ka liang pyrshah hynnin ka sngi u la leit ban jurip tang ha surok surok, te kumno yn ioh i ia u ta u dewiong u ba don 32 lak MT.Haba ia kren bad ki lad pathai khubor na ka liang u bah Prestone u la iathuh ba u nongialam jong ka liang pyrshah u dei ban sngewthuh ba na ka liang ka sorkar jylla, kan hap ban shna shuwa ia ka jaka ka ban buh ia u dewiong khnang ba kan lah ban leit rah ia u dewiong u ba dang don ha ki par dewiong.
U la ong ruh ba ia u dewiong la buh ha ki par dewiong  kiba long kiba jngai bad kiba lah ban iaid kumba 3 ne 4 kynta na surok bad u Dr Mukul Sangma, tharai hynnin ka sngi, u la leit ban jurip tang harud harud surok bad haba u la leit  jurip tang ha rud harud surok kumno un iohi ia ka jingdon u ta u 32 lak MT u dewiong.
U la iathuh ruh ba ka sorkar jylla kan nym lah ban leh eiei halor kane ka bynta namar ba ka jingshna  ia ka jaka buh ia u dewiong ruh ka dei i ban long kat kum ka jingai jingbit shuwa da ka NGT ha ryngkat ha Coal India bad hadien ka jingai jingbit jong ka NGT bad ka Coal India, ka sorkar jylla kan sa lah ban leit phah kit ia u dewiong u ba la dep tih na ka par dewiong bad bad kan sa lah ban sdang ia ka jingdie lilam ia une u  dewiong u ba la ai jing khein ha ki por mynshuwa u ba don 32 lak MT.U la ong ruh ba hadien ba ka sorkar jylla ka la lah ban pyndep ban rah ia une u dewiong u ba la dep tih bad u ba dang don ha ki par, yn sa kyrpad ia u nongialam ka liang pyrshah ba un leit jurip lang ba u don ne em u dewiong 32 lak MT, hynrei ban shu kynnoh ba ym don dewiong tang namar ba u la leit ban jurip tang ha surok surok, ka dei kaba bakla.
“Ngam tip ba hynnin ka sngi u nongialam ka liang pyrshah u leit jurip haduh haei, hynrei ban ong ba shu leit peit tang ha surok bad ban shu kynnoh ba ym don dewiong kam dei kaba bha bad kum u nongialam ba don ka jingkitkhlieh, ym dei ban shu kynnoh lane ban shu ai ha ki lad pathai khubor namar kane kan ym lah ban weng ia ka jingeh u dei ban wan sha ka sorkar jylla" u la ong.
Ka jing ialehkai ba pawnam ha India bad ha ka pyrthei hi baroh kawei, ka PUBG Mobile bad ka PUBG Mobile Lite, kan nym trei kam shuh naduh lashai ka sngi, ka 30tarik Risaw 2020 ha India.
Katei ka dei ka jing pynbna jong katei ka kompeni ha ka peij jongka, ha facebook mynta ka sngi.
Katei ka jing ialehkai, ka la shah khang la shi bnai mynta, ha ka sorkar India, ha kaba la khang ia ki 118 tylli kiwei pat ki apps kiba na China.
Ka Tencent Games, ka pyntip paidbah ha ka peij jongka ha facebook, ba ka sngew diaw mynsiem shibun eh, halor katei ka rai jongka bad ka ai ka jing ai khublei sngewnguh  ia kito kiba ieid bad kiba ju shim bynta ha ki jingialehkai bapher jong ka PUBG.Shillong: U Ma Sniawbhalang Dhar, myntri jong ka tnad Transport bad ka Urban Affairs,  u la ngat ia u khñiang jingpang ïabit coronavirus.
La iathuh ba u Ma Sniawbhalang, u la ioh ia u COVID-19 ha kine ki ar sngi bad um shym la don kano kano ka jingleit jong shabar ka jylla.
La iathuh shuh shuh ba u Ma Sniawbhalang u long asymtomatic kaba mut ba um paw dak satia shabar, ba u don ia katei ka jingpang bad  haduh mynta ka jingwad ia kiba u ia kynduh, ka dang iaid shakhmat.
Shillong: Mynta ka sngi, kata ka 29 tarik u Risaw 2020, ha ka jylla ki la don 77 ngut kiba pang na u COVID-19, bad haduh mynta kiba dang shah sumar na une u khñiang jingpang ha ka jylla ki la don haduh 1,326 ngut.
Ha East Khasi Hills District kiba pang mynta ka sngi ki don 40 ngut, ha West Garo Hills ki don 15 ngut, ha East Jaintia Hills ki don 2 ngut, ha Ri Bhoi District ki don 6 ngut, ha South Garo Hills i don iwei, ha West Jaintia Hills ki don 2 ngut, ha South West Khasi Hills i don iwei, ha East Garo Hills ki don 9 ngut bad ha South West Garo Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 113 ngut.
Ha East Khasi Hills ki don 89 ngut, ha Ri Bhoi District ki don 13 ngut, ha West Garo Hills ki don 8 ngut, ha West Jaintia Hills ki don 2 ngut bad ha North Garo Hills i don iwei.
Baroh kiba la koit mynta ka sngi ki la don haduh 7,890 ngut.
La iathuh ba na ki 1,326 ngut kiba dang pang ha ka jylla, ha East Khasi Hills ki don 719 ngut kiba kynthup 20 ngut ki Armed Forces bad 699 ngut ki riewpaidbah, ha West Khasi Hills District ki don 50 ngut, ha South West Khasi Hills ki don 3 ngut, ha Ri Bhoi district ki don 163 ngut kiba kynthup 2 ngut ki Amred Forces bad 161 ngut ki riewpaidbah, ha West Jaintia Hills district ki don 94 ngut, ha East Jaintia Hills district ki don 19 ngut, ha West Garo Hills district ki don 180 ngut kiba kynthup 26 ngut ki armed forces bad 154 ngut ki riewpaidbah, ha South West Garo Hills district ki don 6 ngut, ha South Garo hills ki don 20 ngut, ha East Garo Hills district ki don 56 ngut bad ha North Garo Hills district ki don 16 ngut.
La don sa 2 ngut kiba khlad noh mynta ka sngi ha ka jylla bad baroh kiba la khlad noh kiba ioh ia u COVID-19 ki la don 87 ngut tad haduh mynta ka sngi.
Shillong: U Deputy Commissioner (Excise), East Khasi Hills District, Shillong, ula pynmih hukum mynta ka sngi, ba yn shah ban plie noh ia ki bar lane ki jaka iadih kyiad phareng, naduh ka 31tarik Risaw 2020.
La bthah pat ia kitei ki bar, ba kin hap ban bud ia ki kyndon ba pyrkhing, ba la pynmih da ka sorkar Jylla.
Kitei ki nong pyniaid ia ki bar, ki dei ruh ban da pyntip sha ka ophis ka Deputy Commissioner, East Khasi Hills District, ha kaba kin bud pyrkhing ia ki ain bad nangta kan don ruh sa ka jingleit jurip ban peit la ki jing pynkhreh ki la biang ne em.
Shillong: U President BJP, ula beh seng ia ki 6 ngut na Ribhoi District bad kitei ki kynthup ia U  Silenstar Rani, BahStining S Nongbri, Bah Comfort Dolloi, Bah Ebinel Dkhar, Bah Broster Laloo bad u bah Banri Lapang.
Kitei ki shah beh seng, lyngba ka jingai jingmut jong ka Disciplinary Committee, ha kaba la beh, naduh mynta ka sngi, halor ka jing kynnoh, ba ki dei kiba ialeh pyrshah seng.
Uwei u ehrang Muslim, ula khrai khlieh ia kawei ka kynthei briew hapoh kawei ka iing mane bad nangta ula dung iap, sa ia ki arngut kiwei pat ki briew ha ka nongbah Nice jong ka France, mynta ka sngi.
Katei ka jingjia, ka dei ha ka iingmane jong ka  Basilica of Notre-Dame de kaba don ha Nice.
