Katei ka kdew shai, ba ka jingleh, ka dei tang ka jingthmu ban pyndonkam bakla namar ba da kaba leh kumne, lah ban shon kti mano mano tang ban ioh sei pisa.
Kaba lyngngoh ka long ba ia kane ka rukom, la leh bun bun bnai bad kam dei shuh kaba bakla hynrei ka jingleh khnang.
Ym tang katta, U Sectional assistant jong kane ka tnad u la bakla bun ia ki kyrteng briew.
Katkum ka jingtip na ain wad jingtip, katei ka tnat, ka kam, ba ka dei tang ka jingbakla ban thoh ia ki kyrteng briew kiba trei muster roll; hynrei kane kam long kaba sngew lah ban ngeit namar ba ka jingbakla ka long kaba bun sien.
La pyni ba ka kyrteng u muster roll u Dhan Bahadur Pradhan bad Dhon Bahadur u dei ujuh u briew hynrei la pyni ba kum thoh bakla  da u  dak ‘O ha jaka u ‘A’ bad sa mih Dhon.
Ia kane ka jingbakla, la kdew ba dei namar ka jingkynnoh dak ia ka kyrteng u briew.
Hynrei kane ka kam thurmur kaba kam kum ka jingbakla jong utei u Sectional assistant, ka la paw biang sa ha ka kyrteng jong uwei pat u briew uba ka kyrteng jongu kum u Puranam Chettri hynrei la thoh bakla da u Naram Chettri.
Ha ka jingtip RTI, la ai jubab ba ka dei ka jingbakla bym iohi ki khmat utei u sectional assistant.
Ka la don ruh ka jingthoh ha kaba u uwei u muster roll uba kyrteng kum u Elbis K Budnah u don ar ngut ki kpa, kawei ka paw ba u dei u kpa jong u MN Doloi bad katba ha kawei pat la pyni ba u dei u kpa jong u D Mawlein bad kane ka la pyni ba ka rukom treikam kaba thumur kat ia ka kam sorkar kaba iaid thik pa thik.
Kine ki muster roll kiba trei ban pynkhuid surok ha ka thain Vivenkanda Road, Bishop Cotton Road, bad Biver Road ha ki bynta ka nongbah Shillong.
Ka jingkylli, ka mih ba kumno, kan lah ban long ban bakla bun ia bun ngut ki briew bad kata ruh kaba man ka sngi, kat ha ka tnat sorkar, kaba dei kawei na ki tnat ba heh tam jong ka sorkar Jylla.
Ka jinglut ban siew tulop, ia kitei ki nongtrei, ka long kumba T.11 haduh T.12 hajar shibnai bad la ju iohi ruh, ba ia ka tulop jong ki Muster Roll, la ju shim beit da utei U Section Assistant da kaba u ong “this money was paid by me (ia kane ka pisa la siew da manga)" bad kaba paw shai, ba utei U Sectional Assistant, uba la tip kyrteng kum U HK Nongsteng, ba ula shim hi ia ka pisa na katei ka ophis bad ba u sa siew pateng ma u sha kitei ki nongtrei nong bylla kiba don ha ka jing pyniaid jongu.
Shillong, 8 Rymphang:U MLA ka Nong thymmai uba dei u working president ka UDP u Dr Jemino Mawthoh u la ong ba ka daw ka jingthut jong ka leit ka wan jong ki paidbah ha ka surokbah Shillong-Guwahati ka dei namar ka jingleh sting jong ki bor synshar district ban pynbeit ia kane kam.
U Dr Mawthoh u la ong ba naduh ka 24 tarik Kyllalyngkot, ha ka por ba u hiar sha Umdihar, Ri-Bhoi haba la iohi ia ka jingieng lain jong ki trok kaba la pynshlei smam ia shiliang ka surok ba ngiam ban iaid saw tylli ki kali, u la iakren bad ka DC ka Nongpoh ka Pooja Pandey ba kan shim khia ia kane ka kam.
“Hynrei na ka liang jongka, ka la pynpaw ba kam lah ban leh eiei ia kane namar ba ki hap ban bud ia ka kyndon jong ka NGT" la ong u Dr Mawthoh.
Ha ka jingshisha ki dei ban iapynbeit bad kiwei ki bor  synshar district ba kin pynieng lain sha kiwei ki district khnang ba kin nym poi lut tang ha kawei ka district ha Ri-Bhoi hynrei dei namar ba kim shym la shim khia ba ka sa jia kumne, la ong u Dr Mawthoh.
“Haba la jia pat kumne, ka jingeh ka dei ia ki paidbah namar ym tang ba ka thut ka iaid ka ieng hynrei ka  buh ruh ia ka jingim jongki ha ka jingma namar ba kumba ka long mynta ki nongniah trok ki la shu khie bitar ym tang ba ki hap ban ieng bun sngi ha surok hynrei kim ioh ban leit pynhiar ia u dewiong ba ki la kit, la ong u MLA ka Nongthymmai.
“Ban da dei ba ki bor synshar district, ka jingjia ha ka 1 tarik Rymphang ha kaba ki nongniah trok ki la hiar thma ia ka jaka thew, kan nym jia koit.
Halor kane u la lyntu ia ki bor sorkar ba kin shim khnang ba ki paidbah kin nym shah ktah bad kumjuh ruh ki nongniah trok kin nym ioh ban leh ban pynthut ia ka shong suk shongsain, la ong u Dr Mawthoh.
Shillong, 8 Rymphang:Ka tnad pynroi sor bad ka tnad PHE ki la ktha khlieh mynta namar ba ka sorkar pdeng ka la pyn duna ia ka pisa kaba la mang na ka bynta ka skhim sam um ka Greater Shillong Water Supply Scheme (GSWSS) Phase III kaba la bei pisa na ka JNNURM haduh T.17 klur, namar ba ka sorkar jylla kam shym la lah ban pynbiang ia ki jingdon kam kumba la buh da ka sorkar pdeng.
U Symbud Myntri Rangbah ba peit ia ka tnad PHE u Dr RC Laloo bad ka myntri sor ka Kong Ampareen Lyngdoh ki lah ban leit iakynduh ia u myntri ka tnad sor ka ri ban batai ban kyrpad ban nym khate noh ia ka pisa ba la mang ia kane ka skhim um.
“Baroh ar ngut ma ngi (u Dr Laloo bad nga) ngin leit iakynduh ia u myntri tnad sor ka ri ban kyrpad ban nym khate ia ka pisa na ka bynta kane ka skhim.
Hynrei ngam sngew thikna ha kano ka rukom ka sorkar pdeng kan leh ia ka sorkar jylla halor kane ka kam", ka la ong ka Kong Ampareen haba kren ha kane ka sngi u Blei.
Ka la iathuh ba u Symbud Myntri Rangbah katkum ka bor jongu, u la dep kyrpad sha ka sorkar pdeng halor kane, ka la ong.
“Ngi wad lad na kiwei ki lad ruh namar ba la khate noh haduh T.17 klur hadien ba ka sorkar jylla kam lah ban bud ia ki kyndon ba la buh da ka sorkar pdeng", la ong ka kong Ampareen.
Ka kong Ampareen ka la ong ba ka jingpyntreikam ia kane ka projek kan iaid beit bad ka pisa ka donkam na ka bynta ban shna ia ki jaka buh ha ki saw tylli ki jaka ha ka nongbah.
“Kane ka jaka buh um la shna ba tyngkai hadien ba la pyniaid na ka jaka ba ring um na Mawphlang," ka la ong.
Ia kane ka skhim ka sorkar ka la buh thong ban pyndep ha u bnai Lber mynta u snem hynrei kane ka jingbym lah ka sorkar jylla ban pynbiang ia ki jingdonkam, ka la buh jingeh namar ba ka sorkar pdeng ka la rai ban shim noh T.17 klur.
Kane kan buh jingeh shuh shuh ia ka sorkar jylla ba kan pyndep ia ka kam ha ka por kaba la buh.
“Ka sorkar jylla kan hap ban wad pisa na lade lym kumta ka jingthmu ban pyniaid um kan sa buh jingeh", ka la ong.
Ha ka jingshisha ka jingpyndep ia kane ka skhim, ka long kaba donkam namar ba kan weng noh ia ka jingduna um ha ka nongbah Shillong.
Shillong, 9 Rymphang:Ka dkhot jong ka National Commission for Women (NCW) ka Shamina Safiq ka la ong ba ka jingtohkit ia ka jingshah lehbein jong ki kynthei, dei ban pynsted bad ban pyndep katkum ka por khnang ba ka jingbishar hok kan ieng.
“Ha ka jingiakynduh jong nga bad ka myntri kam pohiing ka jylla ka Roshan Warjri,  ngan kyntu ia ka ban pynthikna ba ka jingtohkit haba shah banbein ki kynthei ka dei ban pyndep hapoh ka por ba la buh ban nym pynslem", la ong ka Safiq  haba kren mynta ka sngi sha ki nongthoh khubor ha ka jingwan jngoh jongka ia kane ka jylla.
Ka la ong ba ka long ka jingshisha ba ka la don ka jingpynslem ha ka jingtohkit haba jia kano kano ka jingshah banbein jong ki kynthei.
“Ka sorkar jylla ka la dei ban pyntreikam hok ia ka ain bad ban pyn shitom ia kito kiba donkti ban lehbein bad thombor ia ki kynthei khynnah khlem da iapein badno badno", la ong ka Safiq.
Kane ka dkhot jong ka NCW ka la ong ruh ba ka bor synshar district bad ki pulit ki dei ban trei smat ban tohkit bad ban pynshitom ia kiba leh beain.
Ka la ong ba ki pulit kynthei ki dei ban don khambun ban shim khia ban leh ia kane ka kam haba iadei bad ka jingshah thombor jong ki kynthei.
“Baroh ngi mynjur ba ki pulit kynthei ki dei ban long kiba smat haba leh ia kano kano ka jingtohkit ia ki jingjia ia ki kynthei", ka la ong ka Safiq.
Ka dkhot jong ka NCW ka la sngew ba ka bhah thungkam ia ki kynthei dei ban pynbun khnang ba kin kot sha ka jingdon kaban long 33%  eiei.
Ka la ong ba ka sorkar ka dei ban shim khia ia kane bad ban pynshai paidbah khnang ba ki paidbah kin sngewthuh.
Ka la ong ruh ba ka long kaba donkam ban don ka jaka hikai bad ka jingpynsngewthuh ia ki kynthei kiba iakynduh ia kane ka jingeh bad ka jingialap paidbah ka long kawei ka atiar kaba donkam na ka bynta jongki ba kin sngewthuh kumno ban leh haba iakynduh ia ka jingeh.
Ka la ong ba ka State Legal Service Authority (SLSA) ka donkam ban buh jingkylli namar ba ka dei kaba kitkhlieh na ka bynta ban ai ia ka bai buria ia ki kynthei kiba shah ne iakynduh ia ki jingeh.
“Hynrei kaba sngewsih ka long ba kim shym la leh bha ia ka kam kumba la pynkup bor", la ong ka dkhot ka NCW.Ka la pynpaw ia ka jingsngew khia ia ka jingshah banbein jong ki kynthei namar ki kam lehnoh.
“Ngi la shim khia ia ka jingshah pyniap ka Josbina M Sangma.
Ka Commission ka la buddien bha ia kane ka kam bad ka sorkar jylla", la ong ka Safiq.
Ha kajuh ka por, ka la iathuh ba ka NCW ka la thmu ban buh ia ka Forensic Science Laboratory unit ha kane ka jylla na ka bynta ban pynsuk bad ban pynsted ia ka kam ban eksamin haba don kano kano ka jingjia.
Shillong, 9 Rymphang:Ha ka sngi thoh dieng jong ka taiew ba la dep ka KSU Nongthym mai Circle ka la leit ban jurip ia ka jinglong jingman ka jaka pule ka ITI kaba don ha Rynjah bad ha katei ka jingleit jurip ka seng ka la lap ba ki don bun ki jingduna kynthup ka jingsah ing jah ka hostel kaba dei ka jaka sah ki khynnah pule.
Ha katei ka sngi ka KSU ka la ia kynduh ruh ia u Principal katei ka jaka pule ban ia kren halor kiba bun ki jingduna, ka KSU ka la ba jur ba u principal u dei ban pyrkhing bha ia ka jingpoi biang por ki nonghikai katei ka jaka pule bad kumjuh ruh ki khynnah skul.
Ka la ban jur ruh ban shimkhia ban wanrah ia ki tiar ki tar kiba donkam katkum kane ka juk kaba mynta.
Ka KSU Nongthymmai Circle ka la kyntu ia u Principal ba u dei ban peit ba ki khynnah pule ki dei ban ioh hok ia ka Stipend jong ki kumba ki dei ban ioh bad ha ka juh ka por ban maramot noh ia ka Hostel ki khynnah kaba la shu ieh ingjah.
Ki nongialam ka KSU ki la ia kynduh ruh ia ki khynnah pule ban sngap ia ka jingeh jong ki ha baroh ki liang bad ki la kular ban iai buddien ia ka jinglong jingman jong kane ka jaka pule, katkum ka kyrwoh ba la phah da u samla Richard Mawkhiew,organising secy KSU Nongthymmai circle.
Shillong, 9 Rymphang:Ha ka 7 tarik u rymphang ka khubor pulit ka la iathuh ba ha ka por 2:30 baje noh sngi ki nongniah trok ki la khang ia ka surok bah ha Um salem bad Umran, Ri-Bhoi District  bad ha katei ka por ki nongniah trrok ki la khang ia ki kali ban iaid bad ki la ther maw ruh ia ki pulit.
La iathuh ba ha ka por 6 baje janmiet, ki nongniah trok ki la shoh ia uwei u pulit UBC/2626  uba la tip kyrteng kum u Limbert A.Sangma uba don hapoh ka kam jong u bad la iathuh ba ki nong niah trok ki la theh da ka Diesel ia utei u pulit da ka jingthmu ban thang im ia u, ha kaba utei u pulit khlem atiar u la mynsaw jur bad la pynkit ia u shapoh Hospital.
Ka khubor pulit ka la iathuh ba ki nongniah trok ki la thang ia ka kali pulit ba la pyndonkam da utei u pulit, ba kham hadien hapdeng ka por 8:30 haduh 9 :00 baje mynmiet , ki nongniah trok ki la thang sa ia ka kawei ka trok rit ki pulit kaba don ia u nombar ML-02-2847 kaba na  of Police Reserve Nongpoh, ha kaba la ong ba katei ka kali pulit ka la ingkhong, hynrei u nongniah bad kiwei ki pulit kiba don shapoh ki la laitim.
Shillong, 8 Rymphang:Ka dak ka shin  ka pyni ba u MLA barim ka BJP uba la rung noh sha ka Congress u Bah AL Hek u la swait bad sma biang sha kane ka seng kaba u la don mynshwa.
U Bah Hek uba long ruh u myntri ha kane ka sorkar ba mynta, u la iakynduh hynnin ka sngi ban iakren ha kamra kyrpang bad u myntri sorkar pdeng ka BJP uba peit ia ka tnad Micro, Small& Medium Enterprises u Giriraj Singh ha iingbasa Pine wood Shillong.
Hynrei kham hadien haba la kylli da ki nong thoh khubor shaphang kane ka jingiakynduh jongki, ka jubab na utei u myntri sorkar pdeng ka BJP, ka long “Ngan sa iathuh iaphi haba ka por ka la dei".
Kane ka jingkren jong u Giriraj ka la thew eiei shaphang u Bah Hek bad ka BJP ha kane ka jylla.
Une u myntri um shym la kren beit haba kylli, hato u Bah Hek un wan iasoh biang bad ka BJP.Ha kine ki sngi, ka la don ka jingiakren shaneng sharum ba u Bah Hek uba la kam ba ka BJP ka dei ka iing kmie bad ka Congress ka iing shong kha, u lah ban leit phai biang sha ka BJP hadien ba kane ka party ka la khie rasong ha ka ri ban bat ia ka bor synshar ha ri bad ha kiba bun ki bynta jong ka ri India.
Sohiong, 8 Rymphang:Ki nongshong shnong ka Lenpdeng shnong, Sohiong hapoh ka jingialam u Sordar u bah Lilet Kharmyndai ryngkat ki nongialam shnong ki la tur sha ka jaka ba long Mela ban pynsangeh ia ka Mela kaba dang shongshit bha ha ka sngi saitjain kaba dei ruh ka iew Sohiong.
Katkum ka jingiathuh u Sordar ka Lenpdeng shnong u la ong ba katei ka jaka long Mela ka dei kaba hap lang hapoh ka shnong Lenpdeng shnong bad ka Lenmawtap, namarba haduh mynta ym pat shym la pynbeit ia u pud u sam, bad u la ong ruh ka Lenmawtap ka khlem pyntip eiei sha ka Lenpdengshnong ba ka pynlong ia katei ka Mela, kaba u la ong ba donkam ban ioh NOC na baroh ar ki sordar ban pynlong ia katei ka tamasa.
Ha ka por 11:30 baje ha ka step sngi saitjain, utei u sordar u la leit ryngkat ki nongialam shnong jong ka Lenpdengshnong ban pynsangeh ia katei ka Mela bad tang mar ia poi ki la pynsangeh bad khang noh ia baroh ki jingialehkai kiba pynlong ha katei ka Mela.
Hynrei ha katei ka por, la mih sa kawei pat ka liang bad kata ka dei na ka liang jong u Sordar ka Lenmawtap, ha kaba um shym la ailad ba ka Lenpdeng shnong kan khang ia katei ka Mela bad u la bthah ia baroh ki nongpynlehkai ba kin sdang biang ia ka jingpynlehkai kiba bun.
Ka la mih ka jingiatai nia kaba khluit bha hapdeng kitei ki ar tylli ki shnong, ha kaba ka Lenpdengshnong ka la ong ba ka la dep ban ia kynduh Addl.Deputy Commissioner halor ka Mela kaba thmu pynlong ha Sohiong bad ha katei ka jingiakynduh jong ki kaba la long ha ka 5 tarik u rymphang , ka Lenpdengshnong ka la kam ba u Addl.DC u la kular ba un ym ailad ban pynlong Mela ha katei ka shnong , katba u sordar ka Lenmawtap u bah K.J Basaiawmoit u la kam ba ka jingpynlong ia ka Mela ka dei kaba la ioh jingbit na Addl.DC bad u la ong ba ki la ioh ia ka jingbit ha kti.
Ha katei ka jingiatainia ka Lenpdeng shnong ka la dawa ba dei ba khang ia katei ka Mela katba ka Lenmawtap ka la ong ba lada kwah khnang ki dei ban wanrah ia ka order kaba ki ioh na u DC ban khang namar ka jingpynlong jong ki ka dei na ka daw ba ki la ioh jingbit.
Ha katei ka jingiatainia kaba khluit bha kaba la jan poi sa ka huri hura hapdeng kitei ki arliang, la wan ban pynthanda ia katei ka jingiakhluit da ki pulit ka Sohiong Outpost ryngkat ki dkhot jong ka KSU Sohiong Circle bad kumjuh ka sohiong Area Dorbar Association.
Tang mar sa shiphang ki pulit ki la khot ia kitei ki arliang ban ia kren ha thanad.
Kham hadien ki nongthohkhubor ki la ioh ban ia kren bad baroh ar ki Sordar kata u sordar ka Lenpdeng shnong bad u sordar ka Lenmawtap, ha kaba ha ka jingiakren la sngewthuh ba katei ka Mela ka dei kaba la thmu ban pynlong kham mynshuwa ha kaba u bah K.J Basaiawmoit Sordar ka Lenmawtap u la ong ba ka Lenmawtap ka la ioh jingbit na u DC ban pynlong naduh ka 26 tarik u nohprah bad kaba la thmu ban pynkut haduh ka 21 u kyllalyngkot, hynrei u la ong ba namar ka jingmih ki jingujor la pynsangeh bad kham hadien pat ki la iohbor na u DC ban pynlong noh tang 10 sngi kata naduh ka 5 tarik u rymphang haduh ka 14 tarik.
Katba u sordar ka Lenpdeng shnong pat u la ong ba hadien ba ki la leit ban ujor ia ka jingthmu ban pynlong ia katei ka Mela , u DC u la phah ia ki majistor ban wan jurip namar ka jingia bym sngewthuh jingmut halor u pud u sam, bad hadien ba ka majistor ka la wan jurip ha ka 8 tarik u kyllalyngkot , ki nongpynlong ia katei ka Mela ki la lum tiar lum tar noh bad kyndit u la ong ba ha ka 29 tarik u kyllalyngkot la wanrah tiar wanrah tar biang sha Sohiong, bad ha ka 5 tarik la sdang ban pynlong ia ka Mela.
Haba ia kren pat bad u President ka KSU u bah K.Shabong u la ong ba ka seng ka la ioh jingtip ba ka Lenpdengshnong ka thmu ba leit pynsangeh noh ia ka Mela kaba long ha Sohiong, bad namarba katei ka kam ka la long kyrjing kyrjang lypa naduh kham mynshuwa ka seng ka la don jingsuba ioh mih pynban ki hura hura bad marsien ioh jingtip ba ka la don ka jingiakhluit hapdeng kitei ki ar shnong mynta ka sngi saitjain , na ka liang ka KSU ka la leit ban tuklar noh ban lait na ka huri hura, bad ki la leit ban ia kren bad ki pulit ha Sohiong Outpost.
Hadien ba la wan phai na Police Outpost haba kren sha ki nongthohkhubor, u President ka KSU u la ong ba ka jingiakren ka la neh bun kynta ha kaba ki la leit ban peit ia ki kot ki sla na thanad la katei ka Mela ka dei kaba la ioh jingbit shisha ne-em bad ka la don ne-em ka jingtip ba la phah sha ki pulit.
Hynrei u la ong ba ym don kot don sla ban pynshisha, bad kham hadien u la ong ba u Sekhon OC jong ka Sohiong Outpost u la kular ia ki ban pynsangeh noh ia ka Mela namar u la ong ba u la ioh hukum na u SP ban pynsangeh noh.
Halor katei ka kynrum kynram ba la mih hapdeng kitei ki ar tylli ki shnong ka Lenpdeng shnong bad ka Lenmawtap, na ka liang ka KSU lyngba u president jong ka u bah K.Shabong ka la ong ba ka jingkynnoh ka leit beit sha u Lyngdoh Sohiong u bah Banshemphang Thabah.
Ka la ong ba dei namar ka jingbym shimkhia u Lyngdoh bas a mih ki kynrum kynram hapdeng kitei ki ar shnong ha kaba iadei bad u pud u sam bad ban tuklar ruh ha kaba ia dei bad ka jingpynlong Mela kaba ka dawbah ka jingkynrum kynram ka Mela ka dei namar u pud u sam u bym biang.
U president ka KSU u la ong ba lada u Lyngdoh um shimkhia noh kham kloi ban tuklar ia u pud u sam hapdeng ki lai tylli ki shnong ha Sohiong , ka Lenpdeng shnong, ka Lenmawtap bad ka Lenmawtap A  khlem pep un sa poi u pud ba ki nongshong shnong jong kitei ki lai shnong kin sa ia bah wait.
Halor katei ka Mela u President jong ka KSU u la ong ba ki pulit ki la kular ban pynsangeh noh mardor bad lada jia ba ka dang bteng na ka liang ka seng ka la ong ba kan ym bahkhlieh lada jia ba ka long kumno kumno, bad lada jia ba ka dang bteng ruh u la ong ba ka KSu kan sa leit ban ujor sha ki bor bahalor halor ki jingiakren ba ki la dpe ia kren mynshuwa.
Lah ban kdew ba ha katei ka sngi saitjain ka 7 tarik u rymphang ka Mela ha Sohiong shiphang ka iaid shiphang ka sangeh, namarba shiphang la mih ka hukum sangeh bad shiphang pat la mih ka hukum ban bteng, namar ka jingia bym hun hapdeng ki ar shnong.
Shillong, 9 Rymphang:Tang hapoh hynniew bnai ka dor jong ka umphniang kali ka Petrol bad ka Diesel la pynhiar haduh 12 sien,  ha u naitung 2014 ka dor jong ka Petrol ka long T.73.75 tyngka shi litar katba ka dor jong ka Diesel pat ka long T.58.48 tyngka shi litar, bad ka jinghiar ka umphniang ka la long jan manla ki 15 sngi naduh u naitung 2014 kaba la long haduh 12 sien lynter bad kumba long mynta ka dor ka Petrol ka long tang  T.56.36 tyngka shi litar katba ka Diesel pat ka long tang T.46.40 tyngka shi litar.
Hynrei hapdeng katei ka jinghiar dor kaba khah jong ki umphniang kali , la iohi ba ka dor ka bai kali haduh kam pat khih, lada phai sha ka liang ki kali sorkar ki sawkhmut rit ne ki saw khmut heh lane ka dor jong ki bai Taxi.
Kham mynshuwa la pynkiew ia ka dor ki bai kali da kaba ai daw ba ka dei namar ka jingkiew palat ka um phniang kali kaba ki trai kali kim don lad shuh da kumwei pat hynrei ban pynkiew ia ka bai kali, katba mynta pat la iohi ba wat hapdeng ka jinghiar dor ka umphniang ka dor ka bai kali kam khih bad ka ne kumjuh.
Ka dor ki Taxi kamai bad ka dor ki sawkhmut ka iaid beit kumba ju iaid ha kine ki khyndiat bnai ba dang rem ka Petrol ne diesel, hynrei katei ka dor rem Petrol haduh mynta ka dang neh sah watla ka jingiapher ka dor mynshuwa bad ka dor mynta ka long haduh T.20 tyngka tam ka Petrol bad ka Diesel pat ka la hiar da T.12 tyngka tam.
Lah ban pynkynmaw ba khyndiat bnai mynshuwa, na ka liang ka FKJGP Central Body la la leit ba ujor ia ka jingkiew dor ki kali sawkhmut sha ka tnad MUDA bad ka la dawa ban pynhiar dor ia ka bai kali ki sawkhmut.
Hynrei haba ia kren bad u bah Joe Marwein president FKJGP halor katei ka jingdawa jong ki kaba la long kham ha shuwa ban hiar dor ki umphniang hynrei haduh mynta ba ki hiar dor ym pat shym la pynhiar ia ka bai kali u bah joe u la ong ba haduh mynta ka MUDA kam pat leh eiei ia ka jingdawa jong ki bad shen na ka liang ka seng kan leit ban pynkynmaw biang sha katei ka tnad ba ka dei ban pyntreikam noh ia ka jingdawa kaba ki la dawa kham mynshuwa.
Shillong, 9 Rymphang:Ka KSU Central Body hapoh ka jingialam jong u President u samla Daniel Khyriem bad u General Secretary u samla Auguster Jyrwa mynta ka sng ki la leit ban ia kynduh ia ka myntri ka ba peit ia ka kam bylla ( Labour ) ka kong Ampareen Lyng doh ha kamra treikam jong ka bad katei ka jingiakynduh ka long ban pan jingshai na ka myntri ia ka jingtreikam jong ki 39 ngut ki Labour Inspector kiba ka sorkar ka la thung.
Hadien ka jingia kren bad ka myntri kaba la neh kumba shi kynta shiteng, u President ka KSU haba kren sha ki nongthohkhubor u la ong ba ka seng ka la leit ba ia kynduh bad ka myntri ban pan jingshai ia ka jing treikam ki 39 ngut ki Labour Inspector kaba ka sorkar ka la thung.
U la ong ba ka myntri ka la pynshai ba bun na kitei ki Labour Inspector mynta ki dang don ha ka jingshah hikai bad kim pat sdang treikam hynrei shen kin sa sdang noh ia ka kam jong ki tang marsien dep ia ka jingsha hikai.
U samla Daniel u la iathuh ba ki don 39 ngut ki Labour Inspector nalor ki 9 ngut kiba la dep don lypa bad na kitei ki 39 ngut 23 ngut ki dei ki Khasi –Jaintia.
Ha kaba ia dei bad katei ka kam, u samla Daniel u la ong ba ka seng kan sa leit ban peit ia ki kot ki sla jong ki bar jylla kiba trei bylla ha kane ka jylla katkum ka Inter State Workmen Migrant Regulation Act, kaba la pynkylla ha u snem 2011.
U samla Daniel u la ong ba katei ka jingiakynduh ka seng ka long kumno ban khanglad ia ki nongbylla bar jylla kiba wan sha kane ka jylla khlem ki kot ki sla kiba biang.
U la pyntip ruh ba ka mat Labour Inspector kaba ka KSU ka ia kren kam don jingiadei bad ka ta ka ain ba ki Sengbhalang ki ia kren , hynrei ka dei kaba don jingiadei bad ka Work Permit.
Shillong, 9 Rymphang:Ka National Commission for Women (NCW) ka pynlong ia ka jingbuddien ne surbe halor ka jingiadei jong ki kynthei ha ka imlang sahlang, ka ioh ka kot bad ka sain pyrthei ha kane ka jylla.
Ka Meghalaya State Commission for Women (MSCW) kan leh ia ka jingjurip ne surbe da ka jingkyrshan jong ka Social Work department ka skulbah Martin Luther Christian University (MLCU).
Kane ka jingleh surbe kan kdup haduh kumba 1,100 ngut ki kynthei kiba 18 snem shaneng ha baroh ki 11 tylli ki district ha kane ka jylla.
Ki jaka ban leh ia kane ka surbe kin long ha sor, bad ruh ha jaka nongkyndong.
Ar ngut ki nongleh ia ka surbe yn buh ha man kawei ka district bad kane ka kam kan sdang ha kane ka taiew hi bad yn pyndep hapoh 60 sngi kaba kut ar bnai.
“Ngi la shim ia kane ban leh surbe ha baroh ki jylla ka ri", la ong ka dkhot ka NCW ka Shamina Safiq hynne ka sngi sha ki nongthoh khubor ha ka nongbah.
Ka la iathuh ba kane ka surbe la leh hadien ba la sangeh mynta la 12 snem.
Kane ka dkhot jong ka NCW ka la iathuh ba ka kaiphod jong kane ka surbe yn sa pynlait paidbah hapoh hynriew bnai.
Shillong, 9 Rymphang:U President jong ka Meghalaya Commercial Truck Owners and Operators Association (MCT OOA) u Bah Agustine Shanpru u la ong ba ka jingmih ka huri hura ha ka surokbah Shillong-Guwa hati kam dei ba leh ki nongniah trok hynrei ka daw ka dei namar ba ka sorkar jylla kam shym la lah ban pynbiang ia ki jingdonkam.
Haba kren mynta ka sngi sha ki nongthoh khubor, u Bah Shanpru u la ong ba ka sorkar jylla  ka la pynkhein ia ka kyndon jong ka NHAI namar ba kam shym la buh ia ka jaka pynieng jaka ia ki trok ban leit thew ha Weighbridge.
“Kane ka jingjia ka dei namar ka sorkar hi ka bym lah ban pynbiang ia ka jingdonkam", la ong u Bah Shanpru.
Ha kane ka taiew, ki nongniah trok, ki la hiar thma ia ka jaka thew ha Umling ha Ri-Bhoi hadien ba ki la mad ia ka jingsyllang ban shong ban ap da ki bun sngi ban ioh thew ia ka trok kit dewiong.
U Bah Shanpru u la ong ba namar kane ka jingleh ka sorkar, ki trok kiba ju lah ban leit buh dewiong 6 sien ha ka shi taiew na Shillong sha Guwahati, mynta tang lai sien ruh kim lah shuh ban leit pynpoi dewiong.
U la ong ba ka por ba la buh ka sorkar ban pyndep ban die lut ia u dewiong kan long sa tang lai sngi bad kane kan shem jingeh namar ba haduh mynta ruh da ki spah tylli ki trok ki dang ieng lain ban ioh thew.
Katkum ka jingong u Bah Shanpru , ha ka jingshisha ka sorkar ka la dei ban buh ia ka jaka thew na jaka ba mih ruh khnang ban lait na ka jingshem jingeh ha ka thew ka woh hynrei ia kane, kam shym la leh satia ka sorkar.
Kawei pat ka jingong jong u Bah Shanpru ka dei ba ka sorkar ka la dei ban buh No Entry naduh ki jaka ba mih trok na baroh ki district khnang ban pynsuk bad ban lait na ka jingsahkut kali, hynrei ia kane ruh, kam shym la leh bad ka jingjia ha Umling bad ha ka surokbah Shillong-Guwahati ha kine ki sngi, ka mih dei na ka jingbym ler ka sorkar jylla ban peit bad pyniaid ia ka kam.
Shillong, 9 Rymphang:Ka KSU North Khasi Hills ka ong ba ki don haduh san tylli ki Hima kiba don ha khap pud bad ka Assam ha Ri Bhoi kiba shah knieh jaka ha ka Assam haduh kine ki sngi.
Haba iakren bad u President ka KSU North Khasi Hills, u Bah Ferdy nald K Kharkamni mynta  ka sngi, u la ong ba kine ki hima ki kynthup ia ka Hima Jirang, ka Hima Nongspung, Raid Marwet, Hima Nongspung, Raid Nongtung ki la iakynduh ia ka jingeh man ka por sha ka por, namar ka jingshlur ka Assam ban wan kyntur jaka.
“Ki Hima kiba kham jur bad kham jia eh kane ka jingshah skud jaka ha ka Assam ki long ka Raid Marwet bad ka Hima Jirang", la ong u President ka KSU NKH.Haba kylli katno ei ei ki jaka ba la shah skud jaka ha ka Assam haduh kine ki sngi, na ka liang u president ka KSU NKH u la ong ba um lah ban tip katno ka jingheh ki jaka ba la shah skud ha ka Assam hynrei ka jingwan skud ka Assam ka long kaba jubor bha naduh mynshwa bad kaba la iai bteng haduh kine ki sngi.
U la ong ba na ka liang ka seng, ka la iakynduh ia ki bor synshar ka district ba ka dei ban pynduna ia ka bai rejister ia ki jaka sha Meghalaya namar ba kane ka dei kawei kaba ka Assam ka ju shim kabu ia ki briew na kane ka thain khappud ban phah wan resjistar ia ki jaka sha Assam khlem da shim pisa eiei.
“Ngi la ju iakren bad ki bor synshar district ban pynduna ia ka dor bai rejister ia ki jaka namar ba lada ka long kaba heh ka ktah ia ki briew kiba duna ka jingioh", la ong u Bah Kharkamni.
Ha kawei ka liang, u la ong ba ka DC ha ka jingiakynduh dang shen, ka la kular ia ka seng ba kan phah leit mih man ka taiew sha thain Umlaper hadien ba ki briew ha katei ka thain khappud, ki la shah thombor ha ki nongtrei ka tnad Forest ka Assam.
Shillong, 9 Rymphang:Ka  Division Bench jong ka Supreme Court ka la pynmih ia ka hukum da kaba bthah ia ka National Green Tribunal (NGT) ban pynsted noh wut wut ia ka kam ha kaba iadei bad ka kam khang tih dewiong ha kane ka jylla.
Ia kane ka hukum jong ka Supreme Court la pynmih ha kane ka2 taiew Rymphang da u Chief Justice of India (CJI) U  HL Dattu bad u nongbishar AK Sikri  hadien ba la ujor da u Bah Lber Laloo.
Haba pynmih ia kane ka hukum, ka Supreme Court ka la ong ba namar ba kane ka hukum ka long kaba shipor, kam don jingmut ban ujor pyrshah ia ka hukum ka NGT  bad na kata ka daw, ka dei tang ban shu pynsted ia ka kam.
U Bah Laloo haba thep ia ka jingujor sha ka Supreme Court halor ka jingkhang tih dewiong ka NGT, ha ka jaka jong ki trai par dewiong, u la pan ia ka jingtuklar ka Supreme Court ban pynlait na ka hukum ka NGT ha u bnai Jylliew mynshem snem.
“Nga la ujor sha ka Supreme Court ban pynlait ia ka jingkhang tih deiwong ka NGT namar ba ka jylla jong ngi ka dei kaba Scheduled Area.
Ngim thikna ia ka rai ka ban mih aiu ka NGT kan pynmih", la ong u Bah Laloo haba kren mynta ka sngi, sha ki nongthoh khubor.
U Bah Laloo uba la synran lang ki malik dewiong  kynthup u Bah Agustine Shanpru uba dei ruh  u president  ka Meghalaya Commercial Truck Owners and Operators Association (MCTOOA), Pynskhemborlang Sawian, T War Dkhar, bad u Bah Madal Sumer.
U la ong ba ka Supreme Court ka la kyntait ia baroh ki jingujor jong kiwei halor kane ka kam khang tih dewiong ha ka Meghalaya bad ka la pdiang tang ia ka jingujor jongu.
“Ka Kashari Supreme Court ka la sngap ia ka jingujor jong u nongiasaid ain jong u Bah Laloo bad ka la ong ba baroh ka hukum jong ka NGT ka long kaba tang shi por", la ong u Bah Shanpru.
Ngi sngew ba ka Supreme Court hadien ba la sngap ia ka jingiasaid jong u riewain jong u Bah Lber Laloo bad ki jingshisha, ka la bthah ia ka NGT ba kan pynsted ia ki kam jongka baroh ha kane ka jylla", la iathuh u Bah Shanpru.
Katkum ka jingong jong u Bah Shanpru, ka Supreme Court ka la pynmih ia kane ka hukum kaban iarap ia ki nongkhaii bad trai par dewiong ha kane ka jylla.
Shillong, 9 Rymphang:San tylli ki kynhun sengbhalang na Jaintia hills mynta  ka sngi ki la buh por hynniew sngi ia ka sorkar u Mukul Sangma ba kan sei madan ia ka kaiphod jingtohkit halor ka jingshah siat iap arngut ki briew ha Mookhep ha ka 24 tarik Nailur 2014 lane kin pynlong ia ka jingiakhih ba khlem buh por.
Ki sengbhalang ki la byrthen ruh ba lada ka sorkar jylla kam pyn shitom ia kito ki pulit kiba donkti ha kane ka jingsiat iap kin dawa ban tohkit noh da ka CBI.“Ngi dawa ba ka sorkar jylla kan ai ia ka kaiphod hapoh ka hyn niew sngi,"la ong u President ka Ri Jaintia Youth Federation (RJYF) u bah RK Rymbai haba kren hynne ka sngi sha ki nongthoh khubor.
U President ka RJYF u bah Rymbai u la ong ba ka seng kam banse ban pynlong da ki jing iakhih lada ka sorkar kam lah ai ia ka jubab halor ka jingdawa jong ki.
Ia kane ka jingtoh kit la khlieh da u Additional District Magistrate (ADM) ka West Jaintia hills u bah SS Syiemlieh shisngi hadien kane ka jingjia.
Ka sorkar ka la bthah ia u bah Syiemlieh ba un tohkit halor kane bad ba un aiti noh ia ka kaiphod hapoh ka  laiphew sngi hynrei kane ka laiphew sngi kaba la kut ha ka 30 tarik Risaw, 2014 hynrei ka sorkar ka la pynjlan biang sa shiphew sngi hadien kane bad ka la kut noh ha ka 11 tarik Naiwieng 2014 pynban ka sorkar kam pat shym la sei madan ia kane ka kaiphod hauh mynta.
Arngut kiba khlad ha katei ka jingshah siat ki kynthup S Phawa bad D Siangshai ha ka por ba ki iakhih ia ka jingkhang tih dewiong jong ka NGT.U President jong ka HANM u bah Shaniah Suchen u la ong “ngi pdiang ia ka jing tohkit jong ka sorkar pynban ka sorkar kam shym la sei madan ia kata ka kaiphod bad kane ka jingleh ka sorkar ka la pynsah umdum ia ki paidbah".
Kine ki seng ki la ong ba ka jingleh ka sorkar ka long kumba ka pyrshang ban buhrieh eiei na ki paidbah da kaba pynslem ban ai ia ka kaiphod.
“Kane ka jingbuhrieh ka sorkar kumne ka long kumba ka kwah ban iada ia ki nongleh beain.
"Katkum ka jingong u bah Suchen, ka jingdawa jong ngi ka long ba lada lap ba ka jingtohkit ba ki pulit lane ki magistrate ki donkti ha kaban siat ia kine ki arngut ki briew, kin ioh ia ka jing pynshitom da kaba beh kam syndon bad dei ban pynngat ia ki hapoh ki kyndon jong ka  Arms Act.
Shillong,10 Rymphang:Ka Synjuk Ki Nong synshar Shnong, Shilliang Umkhen (SKNSSU),  ka thain Mawkasiang, ka la pynher shithi sha ka Myntri ka tnat ki kam pynroi sor ka Sorkar jylla ka kong Ampareen Lyng doh ban pyrshah ia ka jingthmu buh jaka theh niut ne marten ka sorkar ha shnong Umsawli.
U President Bah T Kharkongor bad u  Secretary K Ryntathiang ki la pynpaw ki nongshong shnong ka thain Shilliang Umkhen ka pynpaw ia ka jinglyngngoh kaba khraw ban tip lyngba ki lad pathai khubor ia ka jing thmu jong ka sorkar jylla ban iaid shakhmat ban buh ia katei ka jaka theh niut hapdeng ka jingpyrshah kaba jur na ki paidbah nongshong shnong.
Halor kane, kine ki rangbah ki la ong ba ka jingialang kaba long dang shen, ka la rai ban ieng beit ha ka nongrim ban pyrshah jur ia kane ka jingthmu ka sorkar.
Ki la ong ba ka jingialang ka Executive Committee kaba iatai sani bha ka la pynpaw ia ka jingsngewkhia bad ha ka kyrteng jong ki nong shong shnong jong ka thain Shilliang Umkhen kaba kynthup ia ki 15 tylli ki shnong kata naduh ka shnong Nongrah, Mawlynrei, Umpling, Mawpat shaduh Diengpasoh, Nonghali bad Mynriang, ki kwah ban pynkynmaw bad pynpaw biang ia kajuh ka nongrim kaba la dep pynpaw ha ka jingialang pynsngew paidbah kaba la long ha Umsawli ha ka 03.09.2013 ba ki pyrshah ia katei ka jingthmu jong ka sorkar ban pyntreikam ia katei ka Projek.
Na ka liang jong kitei ki nongialam, ha ka shithi, ki la pynpaw ruh ka jingkyrmen ba ka sorkar ka dei ban burom ia ka mon jong ki paidbah ka thain baroh kawei namar ka dei hi na ka bynta ka jingmyntoi jong ki paidbah.10 Rymphang:Bun ki shnong ha khappud Ri Bhoi district ki hap ban iaid na surok Assam namar ba ka sorkar Meghalaya kam shym la shna surok wat la ka dorbar shnong ka la ai sngewbha ia ka jaka.
Ha ka dorkhas ba la aiti mynta ka sngi, da ka Hynniewtrep Achik National Movement (HA NM)  ha u Myntri Rang bah u Mukul Sangma, ka la dawa ba ka sorkar ka dei ban shna ia ka surok namar ba ki paidbah ki la kloi ban ai jaka.
Ka president ka HANM kynthei ka Bety Jyrwa ka la ong ba ki paidbah ki 14 tylli ki shnong ki la hap ban iaid na surok 9th Mile  ka National Highway 37 ka Guwahati namar ba ka sorkar kam shym la shna surok ban pyniasoh ia ka 13th Mile ka National Highway sha  Byrnihat.
Kine ki 14 shnong ki kynthup ia ka Tamul kuchi, Umkhlur, Chota Killing, Killing, Umduba, Umnowe, Rupa Pani, Nongspung A, Nongspung B, Pilangkata, Iongkhuli, Umtyrnga, Chibra bad Baianadi.
Katkum ka jingong ka Jyrwa, ki paidbah kine ki shnong ki la iakynduh ia ki jingeh haba don ka pakhang shnong ha Assam.
Ki paidbah ki shem jingeh bad namarkata, ka sorkar ka dei ban shim khia ban shna noh ia kane ka surok kaba donkam na ka bynta ki paidbah katei ka thain.
Ka la ong ba ka shnong Tamulkuchi  ka la dep ai ia ka jaka ban shna surok ha ki heh ka PWD Byrnihat Sub division ha ka 3 tarik Nohprah hynrei kam pat shym la leh eiei haduh mynta.
Shillong,10 Rymphang:Ka Meghalaya Eco Friendly Student Union ( MEFSU) mynt aka sngi ka la leit ba ia kynduh ia y myntri uba peit ia ka tnad khlaw ka jylla u bah Prestone Tynsong, bad ha katei ka jingleit ia kynduh ka la pynpaw ia ka jing sngew hun halor ka jingmut jong ka kyntien Khlaw kaba la kdew ha ka  Meghalaya Forest Amendment Act 2012.
Ha katei ka jingiakynduh ka la ai ruh ha u bah Prestone ia ki mat jingdawa jong ki.
U nongialam jong katei ka seng haba kren sha ki nongthohkhubor mynta ka sngi u la ong ba ka MEFSU kam sngewhun ia ka jingbatai jong katei ka ain ia ka kyntien khlaw kumba ka long mynta.
U la ong ba ka jingbatai ka tnad khlaw lyngba katei ka ain Meghalaya Forest Amendment Act 2012 ka pynkyllain bad ka jingbishar ka ing bishar ka Supreme Court ha ka mukotduma ka  u TN Godavarman pyrshah ia ka sorkar India  (WP 202 of 1995) kaba la ong shai ba ia ka kyntien khlaw dei ban sngewthuh  katkum ki kyntien kiba don hapoh ka dikshoneri , kaba lait na ka jinglong trai (katkum ka jingkdup jong ka ain Forest Conservation Act ).
U bah Marwein u la ong ba katkum ka jingbatai ka Meghalaya Forest Act   kumba ka batai ba ki khlaw ki dei kiba pynmih pisa lane kiba don jingmih ym ban sumar na bynta ka jingitynnad ba ka jingeh jingsah ka mariang, u la ong ba katei ka seng ka dawa ba dei ba pynkylla noh ia katei ka ain MFFA 2012, u la ong ba lada shim katkum ka jingbatai katei ka in ka pyni ba ym don khlaw shuh ha ka jylla khamtam ha nongbah Shillong.
U la ong ba katkum ka jingbatai ka ain khlaw ka sorkar ka pyni ba ka long kaba suk ban ioh jingmynjur, na ka bynta ban shna ia kino kino ki projek, namarba ka batai bal ah ban ong khlaw ia ka jaka lada ka don ka jingheh kaba 4 hektar, kaba lait na ka jinglong trai ki briew, kaba don ki dieng kaba palat ia ka 250 tynrai, lane kaba don palat 100 tynrai ki siej ha manla ka shi hektar.
Katei ka seng ka la pyntip ruh sha u myntri ba don khyndiat tylli ki khlaw ha kane ka jylla ha kine ki sngi kaba ia hap bad katei ka jingbatai ka ain ka sorkar.
U la ong ba lada hap ban bud katku katei ka jingbatai kan long kumba ailad ban pynkylla katba mon ia ki khlaw.
U bah Marwein u la pynkynmaw ruh ba ha ka jingiakynduh katei ka seng bad ki nongiala ka KHADC bad JHADC , na ka liang kitei ki ar tylli ki district council ruh ki la pynpaw ia ka jingsngew iahap ban pynkylla noh ia katei ka ain namarba katkum ka jingbatai kaba mynta ka pyni ba kan don ka jingpynjot ia ki khlaw ha kylleng ka jylla.
U la ong ba ha katei ka jingiakynduh na ka liang u bah Prestone u la kular ban khot ia ka jingialang jogn ki KHADC bad JHADC ban pan jingmut ha kab aia dei bad katei ka kam.
U bah Marwein u la iathuh ba u myntri u la ong ruh ba ha ka jingshisha ia ka jingpynkylla thymmai ia ka ain Meghalaya Forest Amendment Act, 2012 la leh ha ryngkat ka jingiasyllok bad ki ar tylli ki district council.
Shillong,10 Rymphang:Ka Meghalaya SSA School Association Myl liem Block bad ka Municipal Area kin  pyn long ia ka jingialang  ha ka 12 tarik u Rym phang 2015 ha National Dorbar Hall Mawkhar ha ka por 12.00 baje mynsngi.
La kyntu ia baroh ki dkhot jong ka SMC bad ki nonghikai ban ia poi sha kane ka jingialang, kat kum ka kyrwoh ba la pyllait paidbah da S.Lyngdoh, General Secretary, M.S.S.A.S.A, Mylliem & Municipal Area.
Shillong,10 Rymphang:Ha ka 13 tarik myntau bnai ka FKJGP kan pyn hap pyrda ia ka jingrakhe 25 snem jong ka ha U soso Tham Auditorium ha ka por 12 baje mynsngi.
Ka kyrwoh na ka seng FKJGP ka la wer ia baroh ki dkhot jong ka ban ia poi ryntih ha katei ka sngi, bad ka la kyrpad ruh ia ki dkhot barim ka seng ban ia poi lang.
“Watla ka seng kam lah ban ia kynduh shimet ia iwei pa iwei ki dkhot barim jong ka seng to ai kane ka kyrwoh kan long kum ka jing khot sngewbha ia baroh kito ki ba la don bynta bad ka seng FKJGP ha ki por ba mynshuwa ban poi sha kane ka jing pynhap pyrda" ong ka kyrwoh na u Information Secretary ka seng u Eldie Newton Lyngdoh.
Shillong,10 Rymphang:Dang shen ka tnad  District Council Affairs ka sorkar jylla ka la pynphai biang ia ka Village Administration Bill kaba ka KHADC ka la phah sha ka sorkar ban pan ia ka jingmynjur shuwa ban mynjur da u Lat ban pynlong ain noh ia ka, mynta pat ka DCA ka la pynphai biang sa ia kawei pat ka Bill kaba ka KHADC ka la pass, bad la pynphai ia katei ka Bill namar la kdew ba ka ia lon gpyrshah ia ka riti synshar jong ka hima Jyrngam.
Ia katei ka Bill la pynphai lyngba ka shithi na u Under Secretary ka tnad DCA ka sorkar jylla  vide letter No.DCA.68/2005/135 kaba 22 tarik u kyllalyngkot 2015 kaba phah sha u  Secretary, Khasi Hills Autonomous District Council, Shil long, bad ha katei ka shithi la ong “Ka jing pass ia katei ka Bill ka ktah pyrshah  ia ka riti dustur bad la iada ia ka hapoh ka  Article 13(3),  jong ka riti synshar ka ri India.
Ha kaba iadei bad katei ka bill, ka jingpass ia katei ka bil ka dei ka long kaba biang bad ka ain, namar ba ka ktah pyrshah beit ia ka riti dustur, ka hok, bad ka jingmyntoi jong ka dorbar kaba shah ktah, bad ia katei ka bill la shu pass khlem da pynsngew paidbah bad ym don kino kino ki nongbah khlieh na ki halor katei ka kam, bad namar kitei ki jinglap, la pynphai ia ka Ammendment  bill  hangne ban leh ia kaba donkam"Ha kaba iadei bad katei ka kam  bah John F Kharshing Chairman ki Khlieh nongsynshar u la ong ba kham ha shuwa, ka Executive Committee ka KHADC hapoh ka jingialam  u bah Ardent M Basaiawmoit , namar ka jingsngew party u la wanrah ia katei ka amendment bill 2014 , da ka jingthmu ban kynjat ia u Sirdar ka  Hima /Elaka Jyrngam, West Khasi Hills kaba hap hapoh  Rambrai MLA Constituency.
Ka ain  KHADC  (ka Appointment and Succession of Sirdar and headmen of Jyrngam Sirdarship (second amendment ) Bill 2014 la wanrah ban pynkylla thymmai bad ban weng noh ia ka Hima Jyrngam Act 2005 kaba la pass ha u  2005 hadien ba la peit janai bha.
U la ong ruh  ba ka jingthmu ban pynkylla ia katei ka bill ka kdew ba ba ka don ka jingthew ban weng noh ia ka riti ka dustur jong katei ka hima, watla ka Executive Dorbar ka hima Jyrngam ka la dep ujor bad ym shym la leh eiei katkum ka kyndon ain.
La ong ruh ba lada peit bha lah ban iohi katno ngut ki khlieh nongsynshar ki hap ba kiew ing lieh ingsaw kab apyni ba ka district council ka la buh shadien ka riti treikam jong ka katkum ka 6th Schedule, kaba long ban iada, pynneh pynsah ia ka riti ka dustur.
Ha kaba iadei pat ka Hima Jyrngam u la ong ba bun ki la wan ud sha  ban ia khun na ka bynta ban pynneh ia ka riti ka dustur jong ki.
Halor katei ka ka kam kaba ia dei bad ka bill ia ka Hima Jyrngam, u bah John F kharshiing u la ong ba namar kiba kum kine ki Syiem, Lyngdoh, Sirdar, Wahadar, Myntri, Basan, Dolloi, Sordar,bad Rangbah Shnong, ki la kylla long ki langknia ha ki seng sain pyrthei , bad dei na kata ka daw u la ong ba donkam ia ka Regional Council na ka bynta ki khlieh nongsynshar ka  Khasi, Jaintia bad  Garo.
Shillong,10 Rymphang:Ka BJYM ka Meghalaya ka la kynthah ia ka ba ka ka Youth Congress Meghalaya ka thmu ban ialam bakla ia ki paidbah ka jylla ha kaba iadei bad ka Mat Elekshon ha Nongbah Delhi.
Ha ka jingpynlait khubor mynta ka sngi, ka BJYM ka la ong ba ka BJP ka lah pynpaw shai ia ka jingbakla ia kane ka  kyntien “poiwir" ha ka jing shisha ka mut ban ong ba ka seng, ka don ka jingithuh bad ban ai ki jingiada ba kyrpang ia ki briew ka thain shatei dong mihngi kiba shong basah ha Nongbah Delhi.
Ki Nongialam party BJP ki  lah da panmap ruh  lyngba ki lad pathai khubor ban nym sngew eiei ia kane kumjuh  wat  u myntri khynnah ka Sorkar pdeng u Giriraj Singh u lah da pynpaw shai ha khmat ki nong thoh khubor haka 6 tarik Rymphang 2015 ha ka por ba don ka jing ia kynduh bad ki lad pathai khubor ha Pinewood Hotel Shillong.
Hynrei kaba lyngngoh ka long ba ka party Congress ha Meghalaya imat kim sngewthuh ia kane, imat ki thmu pynban ban ialam bakla ia u paidbah ka jylla.
Kumta ka seng, ka kyrpad ia ki paidbah ban ym shah ialam bakla ne sngewthuh bakla ha kaba iadei bad kane ka bynta.
Naka liang jongngi ngi sngewkhia bad pynrem jur ruh iaki riew runar ki ba shim kabu ban thombor ia ki iing mane ki paid riewngeit khristan ha Nongbah Delhi,bad ngi kyrpad jur ruh iaki bor pulit pahara ha Nongbah Delhi ban peitngor bha ban ym iohlad ki riew runar bad ki riew shim kabu,kumjuh ruh ban leh shitom ban ioh kem noh kloi ia kiba donkti bad kane ka kam riew khlaw, ong u samla Egenstar Kurkalang President ka BJYM (BJP youth wing) Meghalaya.
New Delhi,10 Rymphang:63 ngut na ki 70 ngut ki kyrtong Congress kynthup ki nongialam rangbah kum u Ajay Maken, Kiran Walia, Haroon Yousuf bad  Yoganand Shastri, ki la duh syndon ia ka security deposit jongki, ha ka elekshon MLA ha Delhi, ha kaba ka AAP ka la jop kput.
Ka khun u President ka Ri u Pranab Mukherjee ka Sharmistha Mukherjee ka la rem na Greater Kailash konstitwensi.
Na ki hynniew tylli ki konstitwensi kiba dei ka ktem jong ka na  Badli, Chandni Chowk, Jang pura, Laxmi Nagar bad Matia Mahal, ka Congress  kam shym la  lah ban pyn jop tang marwei ruh, hyn rei kam  da shah rem kput pat.
Ha Sadar Bazar konstitwensi  u Maken uba ia khun na ka seng Congress u la ioh  16,331 vote, katba u kyrtong ka AAP u  Som Dutt u la khung haduh  67,507 vote bad u la jop, u kyrtong ka BJP  u Praveen Kumar Jain u la wa ba-ar bad u ioh 33,192 vote.
U myntri sorkar barim ka Delhi u Kiran Walia u la shah rem ha kane ka kynti ha kaba u la ioh tang 4781 vote, katba u Kejriwal pat u la jop donburom  bad u la ioh 57,213.
Ki lai ngut ki kyrtong ka BJP ki la tlot bha ha ka jingiakhun kaba kynthup ha  Badli konstitwensi.
Wat la ka AAP ka la leh bha bad khur bun ki vote  hynrei uba tlot tam na ka party u la long balai na Mustafabad konstitwensi.
New Delhi,10 Rymphang:Ka elekshon 2015 kaba la long ha Delhi ka dei ka elekshon ka ban sah kynmaw shirta ha ki khana pateng pakit ki longdien ki ban wan, ha kaba dei ha ka sien ba nyngkong eh ha katei ka nongbah jong ka ri ba tang kawei ka seng, ka la ioh ban khur jingjop jan ha baroh ki konstitwensi.
Ka Aam Aadmi Party (ka seng u duk u raitoi) kaba ialam da u Arvind Kejriwal ka la shna rikod thymmai ha nongbah Delhi ha kaba tang mar ia pynbna ia ka resol elekshon la iohi ba katei ka Party ka la khur haduh 67 ngut ki MLA na ka 70 seat kaba don ha Delhi, katba 3 ngut kiwei pat ki dei na ka seng BJP.Ha katei ka elek shon, kaba kham phylla shuh shuh ka long ba ka seng Congress kaba la bat ia ka bor synshar la 15 snem kynthih ha Delhi mynta ka kynti ka la brut thiaw bad kam shym la jop wat tang uwei ruh u dkhot.
Ki kyrtong ka seng Congress kiba ha khmat eh ki bym pat ju rem naduh ba ki ia khun elekshon mynta ka kynti ki la khyllem jrain, bad katto katne ngut na ki ki bym pat ju rem naduh ba ki mih madan ban ia khun elekshon kiba la shah pynkhyllem noh ha ki kyrtong ka AAP ki long u Chaudhary Mateen Ahmed na Seelampur, Prahlad Singh Sawhney na Chandi Chowk, Haroon Yusuf na Ballimaran bad u Shoaib Iqbal na Okhla.
Kiwei pat ki seng kim shym la jop wat tang ha kawei ka konstitwensi ruh.
Ka AAP ka la pyni ruh ia ka jingkhlain radbah jong ka mynta ka elekshon 2015, da kaba ka la lah ban pynliem noh ia ka kyrtong myntri rangbah ka BJP ka Kiran Bedi kaba la shim ba ka konstitwensi ba ka ia khun ma ka ka dei ka konstitwensi kaba kiwei kin ym pynkhih hynrei ka BJP kan jop kput, hynrei ia ka Kiran Bedi ruh la pynliem hi jrain da u kyrtong ka AAP u S.K Bagga na Krishna Nagar konstitwensi.
Ka konstitwensi ba ka Bedi ka ia khun ka dei ruh ka konstitwensi kaba ym lah pynkhih ia ka seng BJP ha ki elekshon ba la dep namarba u Harsh Vardhan u la dei u nongmihkhmat u bym lah shuh ban pynkhih bad u la jop haduh 5 sien kynthih na katei ka konstitwensi.
Kiwei pat ki kyrtong ka BJP kiba ym shym la poi pyrkhat ba kin dang shah rem ha katei ka elekshon namarba ki dei artad ki nongialam rangbah ki long u Jagdish Mukhi na  Janakpuri uba ia khun pyrshah ia u pyrsa lajong uba ia khun na ka seng AAP u Rajesh Rishi.
U Vikram Biduri na  Tughlakabad bad u  Rambir Singh Biduri  na  Badarpur , ki la shah pynrem ha ki kyrtong ka AAP.Ha katei ka elekshon ha Delhi, u nongialam ka AAP u Arvind Kejriwal u la jop don burom bha na ka konstitwensi ba u ia khun na New Delhi Constituency , bad la wan ba –ar da u kyrtong ka BJP u Nupur Sharma, bad wan balai u kyrtong Congress uba dei ruh u nongialam rangbah katei ka seng u Kiran Walia.
Lah ban kdew hangne ba  ha ka elekshon ba la dep ha Delhi ka BJP ka la ioh khur bun tam ki MLA kaba ka la ioh haduh 31 ngut, katba ka AAP pat ka ioh tang 28 ngut bad ka Congress 8 ngut, bad hadien ka AAP ka la ia thaw sorkar bad ka seng Congress, hynrei tang hadien 49 sngi kata ha u rymphang 2014 u Arvind Kejriwal u la risain noh na ka kam myntri rangbah halor ka Lokpal ishu.
U Kejriwal un sa bam smai kum u myntri rangbah ka Delhi ha ka 14 tarik u rymphang ha madan  Ramlila, ka jaka kaba u la sdang ban mih madan ban pyrshah ia ka bamsap ha India kaba long shisnem thik hadien ba u risain.
Katei ka jingjop ka AAP ka la jia kumba long ha ka elekshon MLA ha Sikkim ha kaba ka  Sikkim Sangram Party (SSP) ka la jop lut baroh 32 tylli ki konstitwensi  katba ka JD (U)kaba iateh paralok bad ka BJP pat ka jop 206 ngut na ka 243 tylli ki konstitwensi ha u snem 2010.
Tang mar ia iohi ia ka resol ha ka elekshon 2015 ha Delhi, u myntri rangbah duh ka ri u Narendra Modi u la ai khublei ia u Kejriwal, katba na ka liang u nongialam ka AAP pat u Yogendra Yadav u la ong ym dei tang ki jait kiba khein ba kiba poh kiba thep vote ia ka AAP hynrei kiba kham don kham sem ruh ki vote.
Katba u Kejriwal pat u la  ai khublei kylliang ia u Modi namar ba u la ai khublei ia u halor katei ka jingjop donburom  bad u la ong ba shen un sa ia kynduh ia u Modi ban ia kren halor kiba bun ki mat kiba ia dei bad ka Delhi bad u la ha u Modi ba u donkam ia ka jingiarap na ka sorkar pdeng.
Halor katei ka jingjop ka AAP, ka la don ka jingiakren ba katei ka jingjop jong ka ka dei na ki 10 tylli ki daw kiba katei ka seng ka la shimkhia bha, bad kita ki kynthup ia ka jingleit pan map jong ka sha ki paidbah, ka jinglah ban ioh ia ka vote ki Muslims, bad kiwei pat ki daw.
Lah ruh ban kdew ba namar ka jingbym don ia ka nombar ban bat ia ka bor synshar, kaba la pynlong ia u Kejriwal ban risain noh na ka kam myntri rangbah, bad ka la mih ka jingiakop na ki party ban ia tynjuh da kawei pat ka elekshon,   ka Election Commission ka la pynbna da ka elekshon kaba thymmai ha Delhi bad ha kane ka elekshon ba thymmai na ka 28 ngut ka AAP ka la kiew sha 67 ngut , ka BJP na ka 31 ngut ka la hiar sha ka 3 ngut, ka Congress na ka 8 sha ka brut katba kiwei pat ki seng kim shym la jop.
Shillong,10 Rymphang:U President ka Sahitya Academy u Dr Vishwanath Prasad Tiwariu la ong ba ka jingpynrung ia ka ktien Khasi ha ka 8th Scheduled ka riti synshar ka ri ka shong ha ka jingkitkhia ka sorkar jylla.
“Ka sorkar jylla ka dei ban buddien bad ka sorkar pdeng ban dawa pynrung ia ka ktien Khasi ha ka 8th Scheduled ka riti synshar", la ong u Tiwari haba kren mynta ka sngi sha ki nongthoh khubor ha ka nongbah Shillong.
U la ong ba ki MLA ka jylla ki dei ban iasnoh kti lang bad ka sorkar jylla ba kan pynlong ia ka jingdawa kaba heh bad kaba tyngeh sha ka sorkar pdeng.
“Ka long kaba donkam ba baroh kin shim khia ia kane, khnang ba ka sorkar pdeng kan shah shkor ia kane", la ong u Dr Tiwari.
U president ka Sahitya Academy  u la ong ba namar ba ki jylla na kane ka thain dong mihngi ki ioh bha ia ka jingshah shkor ka sorkar pdeng lada ki shim khia.
“Ka dei ka sorkar pdeng kaban shim ia ka rai kaba khadduh halor kane", u la ong.
Shwa ia kane, u dkhot ka Sahitya Akademi u Dr Sylvanus Lamare u la ong ba ka jingiakhih paidbah ka donkam palat ha kane ka por na ka bynta ban pynrung ia ka ktien Khasi ha ka 8th Scheduled ka riti synshar ka ri.
U Dr Lamare uba dei  u Principal ka St.Edmund’s College bad u nongthoh Khasi ba paw, u la ong ba ka jingiakhih paidbah kynthup naduh ki samla pule, ki sengbhalang, ki Balang ka donkam ban pynlong ia kane ka kam ban urlong.
“Ka donkam ruh ia ka jingpynshai paidbah shaphang ka jingdonkam jong ka ktien Khasi ba kan ioh rung ha ka 8th Scheduled ka riti synshar ka ri hynrei kaba kham donkam ka dei ka jingiakhih paidbah ban iashim bynta da baroh", la ong u Dr Lamare.
U la ong ruh ba ka ktien Khasi ka dei ka ktien jong ki Balang bad ka jingiarap bad ka jingkyrshan jong ki Balang ka long kaba donkam bha ha kane ka por.
U la ong ba ka ktien Khasi ka biang lut nadong shadong na ka bynta ban ioh rung ha ka 8th Scheduled ka riti synshar ka ri.
U Dr Lamare uba dei u dkhot ka komiti ba la thung da ka sorkar jylla, u la ong kane ka jingiakyrshan paidbah ka donkam ban pynkhlain ruh ia ka jingdawa ka komiti jong ka sorkar jylla ban tynruh sha ka sorkar pdeng.
Shillong,11 Rymphang:Ka Seng Khasi (Kmie) Mawkhar, Shil long kan pynlong ia ka jingialang ban duwai phirat ia baroh ki samla kynthei bad shynrang kiban ialeh ia ki eksamin bapher bapher ha Iing seng ha ka 15 tarik Mawkhar por 12 baje mynsngi.
Ha kane ka jing duwai  yn leh ryngkat ka kynhun u Tymmen u  San ka Seng Khasi, bad la pyntip ba lang ia baroh ki khun samla kynthei bad shynrang jong ka Seng Khasi Seiñ Raij ba kin iapoi ha katei ka sngi ha iing seng ha Mawkhar.
Kane ka jinglum lang ia ki khun samla kynthei bad shynrang ka long kum shi bynta ba  ka kynhun Tymmen u San hapoh ka jingialam  ka jong u Rgh.
Skor Jala kin ai ia ka duwai ka phirat, ka kyrkhu ka kyrdoh  iala ki khun samla ba dang bat dang snoh kyndong hala ka jong ka niam.
Shillong,11 Rymphang:Ka KSU Jaintia Hills District mynta ka sngi, ka la leit ia kynduh ia u Deputy Commissioner ka West Jaintia hills district bad ka la buh dorkhas bad dawa ba dei ban weng noh ia baro hki bar jylla kiba don kyrteng thep vote ne EPIC hapoh ka district khlem da ioh ia ka syrnod na U Rangbah Shnong.
La ialam ia ka kynhun jong ka KSU da u samla Ohibait Dkhar , ka KSU ka la ong ba ka la lap ruh ba ki bar jylla ki shim kabu ban ioh dur thep vote da kaba pynkylla sha ka kur Khasi Pnar.
Ha katei ka jingleit ia kynduh DC ka la pan jingtip ruh lyngba ka RTI halor ka jingdon ki bar jylla hapoh ka District bad ban pyni ia ka kyrteng ka nombar EPIC, jaka sah bad kiwei pat ki jingtip ba donkam na manla kawei pa kawei ka konstitwensi.
Ha katei ka jingiakynduh , ka KSU ka la ong ba u DC u la pynpaw ka jingsngewkhia ia ka jingioh rung kyrteng thep vote ki bar jylla, na ka liang jong u-u la ong ba lada jia ba kine ki bar jylla ki la ioh ia ka syrnod na ki Rangbah Shnong un ym lah ban leh eiei.
“Ka seng ka la shim ¿a kane ka sienjam namar ka don ka jingpynrung kyrteng klumar ¿a ki bar jylla bad kiba napoh Nepal  wat la ki dei tang kiba  trei bylla ne poi wir.
Kane ka pynsniew dur ¿a ka synshar khadar bad ka long kaba ktah ¿a ka jaidbynriew ha ka khaii pateng bad ha kiwei.
Ngim donkam ¿a kine ki bar jylla ne ki mynder ri ban rung ha ki electoral roll hangne ha ri Khasi Jaintia jong ngi bad pynjop ¿a ngi ka jaidbynriew ha ki ilekshon MDC, MLA", ong ka kyrwoh na u  samla Ohibait Dkhar, President KSU Jaiòtia Hills District.
“Lada ngim leh mynta ¿a kane , khlem pep ha kawei ka sngi  kine ki bar jylla bad mynder ri  kin ioh lad wat ban long nongmihkhmat sha ki District Council ne wat kin shim ¿a kiwei de ki hok kiba dei ka nongkynti jong ngi ki trai ri trai muluk",ong shuh shuh ka kyrwoh.
Ha kajuh ka por ka KSU ka la kyntu ia ki Dorbar shnong ban peit pyrman ha kaba ai syrnod ia ki bar jylla kiba trei ia kino kino ki jait kam, bad ka la kyrpad ia ki paidbah ba lada ki lap ba don ki bar jylla kiba kam kur Khasi pnar ki dei ban pyntip sha ka seng ba kan leh ia kaba donkam pynkut ka kyrwoh na u samla Iaikmenlang Lamare, Asst Publicity Secretary, KSU Jaiòtia Hills District Unit.
Shillong,11 Rymphang:Ka jingpynphong da ki riam ba shynna ia ki daju Iewduh ka la kynjah jar mynta, watla ki la don bun ki Daju Iewduh kiba la dep ban thied ia kitei ki riam na ka ophis ka Hima Mylliem ha ka dor T.500 tyngka.
Ki Daju haduh mynta ki dang set khop ia katei ka putoi sawbthuh kaba shong dor T.500 tyngka bad kim pat sei madan ban phong ha ka kam jong ki.
Katei ka mat phong Uniform, ki Daju ka la kylla long ka khana iew khana hat, ka khana lynti syngkien ha kine ki sngi, ha kaba ki paidbah ki ang lyngngoh shano kita ki daju riam saw bthuh ki la jah, namar ba kham mynshuwa ki la iohi shaid ha ki kot khubor ba mynta shi mynta yn sawbthuh ka Iewduh, hynrei haduh kine ki sngi ruh ym pat iohi ia kita ki Daju.
Kham ha shuwa, ka Hima Mylliem ka la pynbna paidbah ba naduh ka 16 tarik u kyllalyngkot 2015 baroh ki Daju Iewduh ki dei ban pynbiang ia ka riam rong sawbthuh bad ki bym shym don ia katei ka riam yn ym shah ba kin kitnong ha iew, bad kham shuwa ia kane ka Hima Mylliem ka la pyllait ia katei ka riam ki Daju da kaba sam sha ki katto katne ki Daju kiba la wan sha ka jingialang pyllait riam, bad ha kajuh katei ka sngi la pynbna ba ka 15 tarik u kyllalyngkot kan dei ka sngi ba khadduh ban sam Uniform bad baroh ki Daju naduh ka 16 tarik ki dei ban pynbiang ia ki Uniform bad lada khlem Uniform yn ym shah kitnong ha Iewduh.
Don napdeng ki daju kiba la dep thied ia ka riam jong ki, bad don pat napdeng jong ki ki ba pyrshah ban phong ia ki riam U Syiem Mylliem, namar ki la ong ba ka rem palat ka dor, bad ka la don ka jingialum ki daju ha ophis ka hima Mylliem khrui ha u bnai ba la dep, ha kaba ki la leit ruh ban ujor sha ka HYC , kaba kham hadien ka HYC ka la leit ban ia kren bad ki myntri ka hima Mylliem.
Hadien katei ka jingiakren hapdeng ka HYC bad Hima Mylliem, ka HYC ka la ong ba ka hima Mylliem ka la weng shipor ia katei ka jingphong Uniform katba ka Hima Mylliem pat ka ong ba kan bat beit ia kiba kit jingkit khlem Uniform, bad hadien katei ka sngi la iohi ba ym pat don u Daju haduh mynta ruh uba phong ia ka riam sawbthuh bad kam pat ju don ruh kano kano ka jingpynthud ia kiba kit khlem Uniform da ka hima Mylliem.
Lah ban kdew ba katei ka jingpynphong riam ia ki Daju ha Iewduh ka dei ka rai kaba ka District Council bad ka hima Mylliem ka la shim ha ka por  ba dang long CEM u bah Ardent M Basaiawmoit, bad dang long EM Labour u bah James Ban Basaiawmoit, hynrei haduh mynta ka district council  kam pat ai dak la katei ka rai bad ki jingpynbna motphran kin iaid keit ne-em kumba la pynbna, bad la iohi ba ka la mih tang ka jingiakren na ka liang ka hima Mylliem bad ki paidbah ne sengbhalang.
Shillong,11 Rymphang:Ka FKJGP Maw ryngkneng Circle ka la pynlong ia ka jingkhynra bar jylla ba trei surok ha Nonghali ha ka 10 tarik Rymphang hapoh ka jingialam jong u Chief Organizer ka FKJGP Mawryngkneng Circle  samla Staphan Mawthoh bad u samla Aiborlang Kharmalki halor ka jingioh jingtip ba bun ki bar jylla ki ba trei surok ha katei ka shnong ki bym biang ki kot ki sla ha katei ka jingleit khynra la iadon lang ruh da ki dkhot bad nongialam na ka FKJGP Nonghali Unit.
Ha katei ka sngi ka seng ka la lap ba kitei ki bar jylla kim don ia ki kot ki sla ki ba biang khamtam ka Labour licence ha dien ba la ia kren bad kitei ki ba peit ia ka tei ka jingtrei ki la kyrpad ia ka seng ban iai ap namar ba ki la dep leh ia ki jing donkam baroh ban pynbiang na ka bynta ki kot ki sla bad na ka liang jong ka seng ka la ai por tang shi taiew ia ki tei ki Bar jylla ban pynbiang ia ki kot ki sla baroh bad la da kim lah ka seng kan leh ia ka ba donkam bad na ka liang jong ka seng kam kwah ban pynthud ia ki jingtrei ba dang iai shad shad mynta na ka bynta ka jing myntoi jong ki paidbah hynrei ki Nongtrei Bar jylla ki dei ban pynbiang ia ki kot ki sla ba donkam, la ong ka kyrwoh na u Bah Lambhalang Mawthoh u General Secretary ka FKJGP Mawryngkneng Circle.
Shillong,11 Rymphang:Ki nongialam Seng bhalang kim pat sngew iahap ia ka jingtyrwa ban leh da ka Bio-Metric enrollment na bynta ka National Population Register (NPR)  bad ki kwah ba ka sorkar jylla kan ia trei synrop  bad ka sorkar pdeng ban thaw da kawei pat ka buit kumba ka la leh ha jylla Assam, ha kaba la la pyntreikam shuwa ia ka National Register of Citizens (NRC)  shuwa ban leh ia ka Bio-metric enrollment.
“Ngim pat sngew iahap ia ka jingpynshai halor ka jingtyrwa ban leh da ka bio-metric enrol lment.
Ngi dang sngew artatien ia kane ka rukom treikam" ong u General Secretary ka HNYF u bah Sadon Blah haba kren sha ki nongthohkhubor ha dien ba la wai ka jing iaphylliew jingmut ha ka jingialang kaba la khot da u Deputy Commissioner ka East Khasi Hills u Sanjay Goyal kaba la long ha u  Soso Tham Auditorium mynta ka sngi.
“Ka NRC kan long kaba donkam ban pyr khing ia ka jingwan tur be-ain ki mynder, kane kan iarap ruh ban tip uno uba dei u nongshong shnong ba pura uba sah ha ka jylla" ong u bah Sadon.
U la ong ruh ka NRC kan iarap ruh ban ai jingtip ia ki bor bahalor da kaba kdew shai katno ngut ki mynder kiba wan be-ain ki don ha ka jylla.
“Ka Meghalaya bad  Assam, ka don ka juh ka jingeh haba phai sha ka jingwan rung be-ain kiba na bar naba baroh ar tylli kine ki jylla ki don ha khappud bad ka Bangladesh" ong biang u bah Sadon.
Katba u General Secretary ka KSU pat u la ong “Baroh ngi tip ba ka jylla ka don ha khappud ka Bangladesh bad Assam, ka don ka kabu ia ki briew ba nabar ban io rung hapoh ka jylla bad ki lah ruh ban ioh da kano kano ka lad ban rejistar ialade bad kin kylla long ki nongshong shnong ba pura ka ri India".
U bah Auguster Jyrwa u la ong ba kan kham suk shibun ban kem ia u bar ri lada u dei u Negro, hynrei kan shitom palat ban kem ia ki mynder kiba rung be-ain na Bangladesh namar ba ki ia syriem dur bad ki briew ka India na ri Thor.
U bah joe Marwein  President ka FKJGP u la pynpaw ba u don ka jingartatien ioh ba lehse ki don ki jingpynshisha thok ruh.
Ka KSU ka la pyrshah ia ka jingpyntreikam ia ka NPR ha ka jylla bad ka la dawa ba ka sorkar ka dei ban pynkylla thymmai katto katne ki kyndon jong ka NPR shuwa ban pyntreikam ia ka ha ka jylla , namarba kane ka jylla ka dei ka jylla kaba la ker sawdong da ki khappud.
NewDelhi,11 Rymphang:U Myntri rangbah barim ka jylla Bihar u Nitish Kumar u la pyn ieng lain shriak ia 130 ngut ki MLA ha khmat u President ka Ri u Pranab Mukherjee mynta ka sngi ban pyni ba u la biang pura ka bor ban thaw sorkar ha Bihar.
Shisngi shuwa kane kata ha ka sngi hat majai u Nitish la her da ka liengsuin sha Delhi bad u la pyndonkam ar tylli ki liengsuin ban kit  ia ki MLA bad ki nongialam seng sain pyrthei bapher bapher ban leit ia kynduh ia u Lat ka jylla Bihar u Keshari Nath Tripathi ban pynbor ia u ban ailad noh  ba un thaw sorkar,  namar ka jingpynslem u Lat ban shim ia ka rai ha ka jingiapyni bor  kaba ia khaid ha Bihar.
Wat la u Nitish um shym la kynnoh eiei ia u Lat, namar ka jingpynslem ban khot ia u ban thaw sorkar bad ba u la ialad ia u Jitan Ram Manjhi ban thawlad  ban ioh ia kiwei ki MLA  na ka bynta ban ioh ia ka jingbun paid , u la ong pat ba um lah shuh ban dang ap bad ban dang peit ba ka jylla Bihar ka ia kynduh jingeh.
“Balei la pynslem ia ka? Ngi la synshar ia ka Bihar la palat 8 snem bad ngi la shakri kaba bha tam ryngkat ki kyndoh ka ain.
Kumno ngin ailad ia ka BJP ba kan pyn bakla lyngba u Manjhi bad kynnoh kylla pat sha nga na bynta kata ka jingbakla? Nga la rikod ia ki jingkren  ba la kren da ki nongialam ka BJP pyrshah ia nga namar ka jingleh bakla ka sorkar u Manjhi.
Ki dei ban pynbna ba ki kyrshan ia u Manjhi.
Lada ki leh kumta, ngan thad madan kumba nga la pynsngew paidbah ia ki jingkren u Modi ban wanrah biang ia ki pisa tuh na kylleng ki ri hynrei um shym la lah pat ban leh kumta," ong u Nitish shuwa ba un hiar sha Delhi.
Haba batai ia kaei ka ba u thmu ban leh haba u wan biang ha ka bor, u Nitish u la ong ba borabor un pyrshang ban tehsong ia manla ki jaitbynriew ha ka imlang sahlang,  katkum ki jingkren jong u Manjhi pat hadien ka jingwan ia kynduh jong u ia u Lat u Nitish u la ong ka JD(U) kan shong ha ka liang pyrshah ha ka sngi bay n pynlong ia ka dorbar.
“Ngi la pynbna lypa ia u Vijay Kumar Choudhary kum u nongialam ka JD ( U) ha Ing Dorbar.
Ngi long kiba la khreh na bynta ka elekshon hynrei dei ban thaw da  ka sorkar kaba la paw ha ki samoi ba sang sah ka Asembly" ong biang u Nitish.
Haba phai pat sha ka 10th Schedule jong ka riti Synshar, u Nitish u la ong ba kam don kyndon na bynta ka jingthep vote buhrieh, kumba la dawa da u Manjhi “U briew u dei ban shah pynsaja na bynta ki jingbakla ba u la leh dalade hi"  u la ong haba jubab ia ka jingbakla jong u da kaba pynkiew skong ia u Manjhi, “Mynta nga hap ban pynbeit ia ki jingbakla  ia ka rai bakla jong nga" u la ong.
Shillong, 2 Jylliew:Ka Shillong Press Club ha ka jingialang kyrkieh jong ka kaba la long mynta ka sngi ka la shim ia ka rai ban pyntip sha ka Press Council of India bad ki bor ba halor ba  kin tuklar halr ka hukum ba ka Meghalaya High Court ka la pynmih dang shen kaba la khang lad ia ki kot khubor ban pynmih ia kano kano ka khubor ia khih ba pynbna da ki seng bapher bapher kum ka pakhang shnong , pynlong jingialang paidbah bad kiwei.
“Ngi la rai tylli kawei ban pyntip sha ka Press Council of India halor katei ka hukum ka High Court ia ka jingtreikam ki  kot khubor ha kane ka ri synshar paidbah"  ong u bah D.Laitphlang President Shillong Press Club.
Shillong, 02 Jylliew:Ka Ri-Bhoi Youth Federation (RBYF)  ka la dawa ba ka KHADC ka dei ban phah sha u Lat ka jylla da ka Village Administration Bill kaba rim khlem da pynkylla ia ki kyndon ba kongsan kum ka Section 5 jong kane ka Bill.
Hapoh ka jingialam u President u Bah B P Thangkhiew ka la kyrpad ia ka tnat District Council Affairs (DCA) ba ka dei ban kynthup biang ia ki kyndon ka VAB kiba ka People’s Democratic Forum (PDF) kaba la shah pyndam noh na ka jingpynkhreh kaba rim jong ka VAB 2014.
“Hadien ba ngi la iakynduh ia u CEM ka KHADC mynta ka sngi, ngi la sngewthuh ba ia ka sub-section 8 hynrei kaei kaba ngi sngewpyrshah eh ka long ia ka jingweng ia ka sub-section 16 kaba kren shaphang ka jingwan buhai Shnong jong kiba nabar bad ki jingpyrkhing ia ki," ong u Bah Thangkhiew haba kren sha ki nongthoh khubor hynne ka sngi Balang ha Shillong.
U la ong ruh ba ka seng kam don eiei ban ong ia kiwei pat ki jingpynkylla halor katei ka VAB, hynrei tang ia ka bynta kaba 5 jong ka bynta kaba 16 (sub-section 16) ym dei satia ban weng noh ia ka.
U la ong ba ka RBYF ka kyrshan ia ka jingpyndam noh ia ka section 5, sub-section 8 hynrei ka seng ka pyrshah ia ka jingpyndam ia ka sub-section 16  namar wat ia ka riti synshar ka ri ruh ka la ai lad ba dei ban buh ki kyndon ia ka jingrung jingmih kiwei pat kiba nabar kaba la kdew shai hapoh ka Article 19, sub clause no.5.
U la ong ba dei ban pynrung beit ia katei ka sub-section 16 jong ka section 5 hapoh ka VAB bad ka seng ka  kyrshan ia ka jingshim rai ka Dorbar bah ka Bri u Hynniewtrep.
Shillong,31 Jymmang:Ka dorbar kyrpang ka KHADC kaba la long ha ka sngi saitjain  ka la long kaba khluit bha ha kaba la mih ki jingiakura miej bad ki jingiakdew kti para MDC, la i kumba kin ia kynrup noh.
Katei ka dorbar kyrpang ka dei kaba la phah lum da u Lat ka jylla ban ia kren bad ban pyn beit halor ka Village Administration Bill kaba ka sorkar jylla ka la pynphai dien haduh lai sien lai wat sha ka KHADC.Katei ka jing iakhluit ha ing dorbar ka la mih hadien ba ki MDC ka ARPA ki la tynruh beit ban ia kren ia ka Ordinance ba la dep mynjur u Lat ba dei ban ym pdiang da lei lei ruh, katba ki MDC ka PDF kim kwah ban ia kren Ordianance ki kwah ban ia kren beit thik ha kaba iadei bad ki 23 tylli ki mat ba la wanrah ha ka VAB kiba dei ban pynbeit janai bha shuwa.
Ha katei ka jingia khluit ha ing dorbar ka la mih ruh ka jingia kdew kti mar pyrshah hapdeng u CEM barim ka KHADC u bah Ardent Miller Basaiawmoit , MDC ka Nongkrem bad u Dy.CEM ka KHADC u bah Process T Sawkmie u MDC na Mawlai , ha kaba la iohi ba kitei ar ngut ki la jan ia kynrup para kti hynrei  la tem noh ia katei ka ding ba khluit da u  CEM ka KHADC u bah Pynshngain N Syiem ryngkat u nongialam ka Liang Pyrshah u bah Metbah Lyngdoh.
Namar ka jingsawa kaba jur kaba la mih na ka jingiakhluit ha ing dorbar kaba ym lah shuh ban ioh sngew ia ki kyntien ba ki ia kren.
Katei ka jingia tied miej ka la mih ha ka por ba u bah Ardent u la pan jingshai na ka EC  ia ka Ordinance jong ka sorkar , kaba u la ong la ka Ordinance kan ieng ne kan ieng ka VAB,  hynrei ha katei ka por u bah Process T Samkmie u la ieng ban jubab bad u la ong “Ngim pat iohi kumno ka Ordinance ka long bad ka kren aiu"  bad u la ong kumno yn ia pyrshah ia kata ka Ordinance ,  u la kynthoh ruh ia katei ka jingpyrshah Ordinance ka ARPA katba ka UDP pat ka kwah da ka Ordinance bad ka la kam ruh ba ki jingkren u bah Bindo M Lanong dei ki jingkren shimet.
Haba kynthoh ia ka jingkren u Bah Ardent halor ka Para 12(A), u Bah Process ula ong “Nga ruh nga la long teng u MLA bad Minister ha ka Sorkar Jylla, nga tip bha shaphang kane ka kyndon hynrei phi ruh ba dei u MLA, balei ban kren ia ka Para 12 (A) hangne hynrei ha Iingdorbar Thaw Aiñ ka Jylla pat phim ju kren eiei ne wanrah ia ki Motion, Private Bill, ne ka Resolution ban dawa weng noh ia ka para 12(A)".
Ha katei ka por lep  da ka jingdom u bah Ardent u la ieng na jaka shong jong u bad u la kdew kti ia u Bah Process ba um dei satia ban thew shimet hapoh ka Iingdorbar.
Hangta ka ing dorbar ka la khluit tar bad la I kumba kitei ar ngut kin ia kynrup noh.
U  Bah Process  u la ieng biang na jaka shong bad u la ong “Wat kdew kti namar ngam tieng ia phi" bad hadien kane ula mudui sha ka Chairperson da ka jingkynnoh ba u Bah Ardent ula pyndonkam ia ka kyntien ‘Stupid’ pyrshah ia u.
U bah Ardent pat  u la kyntait ba u la ong “Stupid"  u la ong “pyni ia ka sakhi haei nga ong ‘stupid’" bad u la kynnoh ba u bah Process u la shu thaw ktien.
Ha katei ka dorbar kaba la neh baroh shisngi, ka KHADC ka la lah ban pass ia ka Village Administration Bill ba la wanrah ka EC da ka jingiabun paid, ha kaba ka Chairperson ka la shu phah rah kti ban Pass ia katei ka bill, bad la iohi ba ka kynhun ka PDF kaba bun paid ka la rah kti ban pass noh ia katei ka Bill.
Katba na ka liang ki MDC ka ARPA ki la pyrshah jur ban pass ia katei ka Bill, ba u MDC ka ARPA u bah Ardent u la ong  ba ka ARPA ka kwah ban pass ia ka bill na ka bynta ban iada ia ka jaitbynriew katba ka PDF ka kwah ban pynhun ia u Lat ka jylla, “Ngim hun ia katei ka Bill bad ym dei ba pynkohnguh jubor" ong u bah Ardent.
Shuh shuh katkum ka jingkren u MDC ka Sohiong u bah HDR Lyngdoh ha ing dorbar, la sngewthuh ba ka jingslem bad shim por ban pynlong ain noh ia katei ka Bill ka dei namarba ka EC kaba la ialam da ka ARPA ka la khein sting bad kam shym leit ia kynduh ia ka sorkar ne ka tnad DCA ban ia kren pynbeit  ia ki jingdonkam, “La shisnem ka sorkar ka la ap , ym don ba wan ia kynduh, ym don ba wan mih, bym don ba wan ia kynduh watla la shisnem ruh ka DCA kam banse ban pan jingshai hi na ka KHADC" ong u bah HDr Lyngdoh uba dei ruh u myntri sorkar uba peit ia ka tnad DCA.Haba kyrpad ia baroh ki MDC ban mynjur ia katei ka Bill u la ong , “Ym dei ban ia kwah burom, bad ym donkam ban ia kren politik hangne, dei ban kren na bynta ka jaitbynriew, ym dei ban ia pyni dohksah hangne ba ong ma nga uba leh" ong biang u bah HDR Lyngdoh uba  pynbpaw ruh ba katei ka dei ka dorbar kaba u Lat u phah lum kyrpang ban ia kren beit thik tang ia ka VAB ym ia ka Ordinance , “Ia ka ordinance ka sorkar ka la leh namar ka jingbym don ka ain kumba ka long mynta" u la ong.
Lah ban kdew ba kham ha shuwa ka sorkar ka la wanrah 17 tylli ki mat kiba don ha ka VAB, ba ka KHADC ka dei ban pynbeit bha hynrei ha katei ka dorbar ki la mih haduh 23 tylli ki mat, bad na kitei ki 23 tylli kiba bun ki mat ki dei ba ki MDC ka ARPA ki la ailad da kaba suk ba ki la sngewhun ban pynlong ain ia ki kynthup ka Sub Section (18) jong ka section 2 kaba ka PDF ruh ka la mynjur ban pynneh da ka kyntien ‘Teh Rangbah’ ym shuh da ka ‘Pynskhem dkhot’.
Katba ka mat kaba ARPA kam sngewhun ka dei ka sub section  (viii) jong ka section 5 kaba dei ba ki shnong kin ithuh ia ki briew  ki bym dei khasi kiba wan shong wan sah ha ki shnong bapher bapher tang hadien ba ki la shong la sah ym duna ia ka 14 snem.
Jowai, 2 Jylliew:Ki lai tylli ki shnong ka Amsyrwai, ka Amralang bad ka Pdeng karong ki ia kynduh shi bun ki jingeh ha kine ki sngi khamtam ha ka leit ka wan ka kit ka bah namar ba ka  surok na Amlarem sha ki ne ki lai  tylli ki shnong ka  la sinew jubor shaba  palat.
Katei ka surok na  Amlarem sha ka  Shnong  Pdengkarong  ka  jngai tang 8 kilomitar.
Katei ka surok kaba la  50 snem mynta kam pat ioh surok rong haduh mynta ruh, watla kitei ki lai shnong ki la ju leit ud sha ki bor sorkar na ka por sha ka por bad kumjuh ruh sha ki nongmihkhmat,u Ma Kelman Pohchna President Synjuk ki Rangbah Shnong War Jaintia u ba dei na ka shnong Pdengshakap u la ong ba kane ka  dei ka  surok PWD ka ba mynta la 50 snem tam hynrei kam treh ban siang song ia ka bad ruh ban shna ia ki na la khnang ba ka um kan ioh ban iaid la ka jong ka lynti ym nalor surok.
U la ong ba ka jingtuid um ha surok khamtam ha kine ki sngi ba jur slap  ka la pynjulor ia katei ka  surok, n aka liang ka jong u kum u Rangbah shnong barim ka shnong pdengshakap u kyrpad ia ka bor sorkar ba kan peti ia ki jingeh jong ki da kaba  pynshna bha ne maramot noh ia katei ka surok.
Shillong, 2 Jylliew:U General Secretary jong ka Synjuk ki Rang bah shnong Ri Jaintia ma  A.Lipon ha ka jingpyllait khubor mynta ka sngi u la ong ba ka jingialang jong ka Synjuk kaba la long mynta ka sngi ka la rai ban pynbor bad kyrpad ia ka bor jong ka Jaintia Hills Autonomous District Council (JHADC) hapoh ka jingialam jong u ma Thombor Shiwat ban pynkloi bad ban phah noh ia ka Bill kaba la tip kum ka Establishment of Elaka, Village and election, Appointment Power and Jurisdiction of Doloi/Sardar and Waheh shnong Bill 2015 sha ka sorkar jylla kloi katba lah khlem da pynslem shuh.
Nangta ka Synjuk ki Rangbah Shnong Ri Jaintia ka la shim ka rai ba kam iahap jingmut ia ka Ordinance kaba la dep mynjur da u Lat ka jylla ha kine ki khyndiat sngi kiba la dep.
Ha kane ka jingialang ka Synjuk ki Rangbah Shnong Ri Jaintia ki la shim ka rai kat kum ka rai jong ka Synjuk ki Rangbah Shnong ki Bri u Hynniewtrep kaba kynthup ia ka Ri Khasi bad Jaintia kaba la lamkhmat da ka Synjuk ki Rangbah Shnong Sor bad Khapsor bad na ka liang ka Synjuk ki Rangbah Shnong ka Ri Jaintia ki la buh ia ka juh ka por ba lada ka sorkar kam pdiang ban pynlong Ain ia katei ka Bill da kaba phah sha u Lat ka jylla hapoh ka 10 tarik Jylliew, ka Synjuk ki Rangbah Shnong ka Ri Jaintia kin shim da kawei pat ka sien jam kaba kham tyngeh ban pynbor ia ka sorkar ban pynlong ain katkum ka jingkwah bad ka jingangnud ki Rangbah Shnong ka Ri Jaintia na ka bynta ka bha ka miat ki nong shong shnong ka Ri Jaintia.
Ka kyrwoh ka la ong  ba hapoh ka 10 tarik u Jylliew kin ym pynlong ia kano kano ka jingiakhih lane ka prokram  jingiakhih bad ha ka juh ka por ka Synjuk ki Rangbah Shnong Ri Jaintia ka kyntu ia baroh ki Rangbah shnong kiba don hapoh ka sor Jowai, ki Rangbah Shnong ka Khliehriat Unit, ki Rangbah Shnong ka Saipung Block Unit, ki Rangbah Shnong ka Laskein Block Unit, ki Rangbah Shnong ka Thadlaskein Block Unit bad Rangbah Shnong Amlarem Block Unit ban iatrei bad snohkti lang bad ka Synjuk ki Rangbah Shnong Ri Jaintia ba ka jingthmu jong ka Synjuk kan long kaba jop na ka bynta ka bha ka miat ki nongshong shnong jong ka Ri Jaintia pynkut ka Kyrwoh ba la pyllait da u General Secretary jong ka Synjuk ma A.Lipon.
Shillong, 2 Jylliew:Kawei ka longkmie na shnong Thadmusem kaba don ha thain Nar tiang ka West Jaintia Hills ka la khlad noh bad la kynnoh ba ka dei ka jingbym treh ki doktor ka CHC Ummulong, West Jaintia Hills ban pdiang da kaba ai daw bym don tiar.
Ka Kong Phorida Suting haba kren mynta ka sngi Balang sha ki nongthoh khubor, ka la ong ba ha ka khun jongka, ka Kong Klotilda Suting, ha 19 tarik Jymmang ki la iamih na shnong dang step phyrngab hadien ba ka khun jongka, ka la suh kha palat ban leit sha CHC ha Ummulong.
Hynrei ynda la poi ha katei ka CHC, ki doktor ki la kyntait ban pdiang ban pynkha khun ia ka da kaba ai daw  ba ka hospital kam don tiar bad la shu batai ktien ban leit sha hospital ha Ialong kaba jngai sa shi kynta eiei.
Da ka jingsngewsih kthang ki la ia mih ban leit sha Ialong hynrei ha ka jingsuhkha palat I khyllung I la mih ruh ka khlieh bad kawei ka nongshong shnong ka Ummulong, ka Kong Brijita Nongrum ka la khot ia ki ban leit ha iing jongka bad ka Kong Klotilda Suting ka la kha ia I khyllung hangta, la iathuh ka Kong Phorida ka kmie jongka.
Hynrei, namar bym pat lait ka synrum, ka Kong Phorida ka la ong ba ka leit kyrpad ia ki doktor ba don ha katei ka CHC Ummulong ban wan iarap lem ban pynlait ia ka synrum kaba dang sahkut ha kpoh ka khun jongka hynrei wat hadien ba ka la kyrpad lai sien lai wat ruh, da kaba iam hakhmat ki doktor, hynrei ki  doktor tdot hi khlem wan satia bad hadien kumba shi kynta eiei, ka Kong Klotilda ka la khlad noh bad im tang I khyllung kynthei ba la kha.
“Nga la kyrpad ia ki doktor ban wan iarap lem haduh lai sien ruh da kaba iam artad hynrei khlem wan satia", la ong ka Kong Phorida bad kane ka la jia ha ka por 7 baje eiei mynstep.
Ka la ong ba shwa ba kan kha, ka ju leit phah peit ha clinic u Dr.Marshall Lamare uba trei ha katei ka CHC ha Ummulong.
Katkum ka jingiathuh ka Kong Phorida, ki don ar ngut ki doktor ha katei ka CHC ba kynthup u Dr Marshall Lamare, Dr Wai Sumer bad ka Radian Shylla kaba trei kum ka ANM.Halor kane, na ka liang ka Meghalaya People United Forum (MPUF) hadien ba la iakynduh ia kiba haiing kiba mad  ia kane ka jingjia, ka la takrain tyngeh ia ka jingleh jong ki doktor katei ka CHC bad ki la dawa ba ka sorkar ka dei ban ai ia ka jingpynsaja kaba tyngeh.
U president ka MPUF u Bah D Wanmi Laloo haba kren hynne ka sngi Balang sha ki nongthoh khubor u la ong ba ka jingleh jong ki doktor bad nongtrei katei ka CHC Ummulong, ka la pynlong ia katei ka longkmie ban khlad ei.
“Kumno kat ka CHC kam don ki tiar pynkha khyllung, ka don jingmut aiu ban buh ia ka CHC, nalor ka ambulance ruh ki ai daw bym don", la ong u Bah Laloo.
U la buh jingkylli, “Hato ki doktor ki dei ban leh kumtei haba wan ki briew ban shah sumar, balei kim don lad ban thaw lad haba donkam kyrkieh ha kum katei ka khep?".
“Balei kim lah seh ban phun ia ka kali 108?, balei u doktor u shu phah leit sha hospital Ialong haba tang ia ka shithi refer ruh um ai", la ong u Bah Laloo bad bynrap ba ka seng kan ujor ia kane ka jingjia sha ki bor sorkar ban dawa pynshitom da kaba pynduh kam ne weng syndon ia ka syrnod doktor jongki namar ba ki la pynkhein ia ka kular kaba ki la dep bam smai ban shakri ia ki briew kum u doktor.
Nalor u kpa jong I khyllung ruh um don shuh, bad mynta khlad noh sa ka kmie, ka long shisha ka jingjia kaba sngew sangsot.
U la buh jingkylli, kaei ka jingmut jong ka sorkar ban pynshlur ia ki longkmie ban leit kha khyllung sha hospital sorkar haba ka long kumne.
Jowai, 2 Jylliew:Ka Jaintia Students Movement (JSM) ha ka 29 tarik u bnai ba la dep ka la plie ia ka wei ka ingsah (hostel) na bynta ki khyn nah shynrang jong ka North East India Mission Association (NEIMA) orphanage Home Sah sniang, ha ryngkat ka jingiadonlang ki dkhot ka NEIMA bad u  pastor Rev.B D ShangdiarHa kane ka sngi shuwa ban plie ia kane ka ingsah ba la noh synniang da ka JSM ka  sdang ia ka jingialang da ka jingduwai ba ialam da u Tbn.MK Lapasam Kum u chairman katei ka jingialang bad u ba long ruh u chairman ka katei ka Mission ka NEIMA.Ia ka jingpdiang sngewbha la  ioh na u bah A.Lathong u balong u Secretary katei ka unit jong ka NEIMA.Bad  la sakhi lang ruh da ki artylli ki seng ba kynthup ka  HNYF bad ka NWYFHa shwa ban plie ioh ka ne ka ing la ka  jingkren lyngkot na ki dkhot ka JSM kynthup Ma A.Summer Preisident ka Narpuh Circle ma Pilarstone Phawa President ka West Circle , ma La Leningstar Rymbai General Secretary ka ka Sengkmie bad kiwei kiwei ki nongialam ka seng bad na ma Lamsuk Langstang president ka HNYF bad u B.Rymbai president NWYF.Ha ka jingkren jong u President ka JSM sengkmie ma Deogratias Kyndait u ba long u kongsan ha katei ka sngi u la ong ba kum ki  sengbhalang ki dei ban phaikhmat sha baroh ki liang na ka bynta ka im ka iap jong ka jait bynriew, bad ka kamra ba ki noh synniang  sha katei ka jaka ri khunswet ha Sahsniang ruh Ka long kawei ka lad jingshakri kaba rit jongngi na bynta ka jaitbynriew.
Shuh shuh u la ai ka jingsneng jingkyntu ia ki khynnah ba ki dei ba mynnot thop ha ka pule dangle khnang ba kin lah ban saindur ia ka lawei jong ki.
Ha ka jing pynkut u la ong ka JSM kan nang iai shakri shuhshuh ia ka jaitbynriew ha baroh ki thain.
Shillong, 2 Jylliew:“Ban iashai paidbah halor ka jingkynnoh jong ki nongialam ka PDF, nga tyrwa ia ki 16 ngut ki MDC ki  PDF ban iatai ha khmat u paidbah khnang ban iashai kdar lang halor ka Village Administration Bill ka KHADC", la ong u CEM barim ka KHADC Bah Ardent M Basiaw moit haba kren hynne ka sngi Balang sha ki lad pathai khubor.
“Nga kyntu ia ki 16 ngut ki MDC ka PDF ban lumlang ngin iatainia, ngin iatainia bad u Bah Process T Sawkmie, u MDC ka Mawlai, u MDC ka Mawsynram uba dei u CEM Bah Pynshngain N Syiem, u MDC ka Mawkynrew u Bah Banteidor Lyngdoh bad baroh ki MDC ka PDF", la ong u Bah Ardent.
U la ong ba ka PDF ka la rem ha ka jingiatainia ha ka dorbar kyrpang ka KHADC ba long ha ka sngi Saitjain ba la dep, ka la ngeit ha ka jingiasaid ka ARPA ban kyntait ia ka Ordinance ka sorkar.
U Vice President ka HSPDP u la ong ruh ba ka jingpass jubor ka PDF ia ka VAB ka dei tang ban pynsngewbha ia u Lat ka jylla bad ia ka tnad ain ka sorkar jylla da kaba weng noh ia ki kyndon ba kongsan kiba la don ha ka VAB.“Ka jingweng noh ia ka kyndon 5 (8) bad sub section 16 jong ka VAB, ka la long kumba weng ia ka khyrdop jingkhang bah ia ki briew kiba nabar da kaba ailad tang ha u Rangbah Shnong bad ka Executive Dorbar", la ong u Bah Ardent bad bynrap, ba ngim lah ban iapein ia kine ki kyndon ban shu sngap namar ba ki dei kiba donkam.
“Ngim kwah ban pynkup bor ha u Rangbah Shnong hynrei ngi kwah ban pynkup ha ka dorbar khnang ba ki paidbah kin don ka bor hynrei kane ka EC ka PDF ka la weng ia kine ki kyndon kiba kongsan bha", la ong u Bah Ardent.
U la ong shwa ban long dorbar, ka PDF ka la ong ba ki don 17 tylli ki jingpynkylla ha ka VAB hynrei ynda la poi ha ka dorbar ki la pynmih haduh 23 tylli, kane ka dei ka kam jong ka PDF.U la ong ba ka PDF kam dei ban leh politik ia kane ka kam iap kam im jong ka jaitbynriew namar ba ka jinglum jingialang ia ki rangbah shnong bad ka jingpynlong jingiakhih ka seng ka long namar ba ka sngew khia jur ia ka jaitbynriew.
“Ngi la sangeh shwa ia ka jingiakhih pakhang ophis hadien ba don kiba pynsngewthuh bakla ia ki paidbah bad donkam ban ai shwa ia ka jingshai ia ki paidbah halor kane", la ong u Bah Ardent.
U Bah Ardent u la ther ruh ba ka PDF ka thaw ain tang lada ioh jingbthah na Delhi bad hapoh ka jingialam ka PDF wat khmih ba kin thaw ain ban iada ia ka jaitbynriew.
Pynursla, 2 Jylliew:Ka la don ka jing khie eriong kaba jur ha ka miet 2 tarik u jylliew ha ka shnong Mawlam, ka shnong kaba don sharum Pynursla  bad ha katei ka jingkhie eriong, ki la don haduh 32 tylli ki ing kiba la shah rat bad kawei ka longkmie ka la mynsaw jur, katba ki la don kumba 7 ngut kiba mynsaw malu mala.
Katei ka jingjia ka la jia ha ka por 1 baje shiteng synnia mynmiet, don na kiba la ioh thiah bad don ruh kiba dang khreh thiah ha ka por ba jia katei ka jingjia.
Napdeng ki 32 tylli ki ing kiba la shah rat ha ka eriong jong ka miet 1 tarik, ar tylli ki la thung khongpong bad ka la kit shariat, katba kiwei pat ki dei kiba shu khyllem, shah lied ka tnum bad kiba la shah pynjot.
Ki ing kiba julor eh ha katei ka jingjia ki long ka ing jong ka Romi Buhtep, ka ing jong ka Pu Buhtep, ka Phah Khongngain, ka Khang Khongngain , ka Blok Dkhar  bad kaba la thung baji bad shah kit sha riat ka dei ka ing jong ka Ksoin Buhtep bad ka iing jong ka Wanra Buhtep, nalor ka iing briew ka eriong ka la lied ruh ia ka tnum jong  ka Aganwadi Centre ne ka iing sam shana.
Ka Ksoin Buhtep kaba shong ha Mawiang kawei na ki kyntoit jong katei ka shnong ka  dei ka longkmie  kaba la mynsaw jur ha katei ka jingjia  namarba ha ka por ba la jia katei ka jingjia ki dieng kiba la khyllem na ka ing ki la pakhuh na ki bynta ka khlieh jong ka bad ka dur ka dar jong ka ka la at.
Ha katei ka jingjia ka eriong  ka la rong ruh ia ki tiar ki tar na ing briew haduh ba kim la syrngiew shuh.
La ong ba khyndiat minit shuwa ban jia katei ka jingjia kiba bunbah ki briew jong katei ka shnong ki dang ioh thiah lyngngai , hynrei ki la kyndit ban iohsngew ia ka jingbeh lyer kaba jur ha katei ka miet, don na ki kiba la khie naba thiah naba ka la ai dak lypa ba kan dei ka jingkhie eriong  kaba jur.
La iathuh ba tang kumba katto katne por hadien ba ka la ai dak ka lyer kaba jur ka la wan kynsan puk bad ka la rat naphang ia ki ing briew, ha kaba la ong ba kitei ki ar tylli ki ing kiba la julor bha ki dei kiba la shah rat naduh tynrai bad ka rong wut sha riat, hynrei ha katei ka por ki trai jong ka ing ki la ioh ban kynriah noh shabar.
Shillong, 2 Jylliew:Ka kynhun seng trai ri ha KHADC ka ARPA ka la rai ban leit tied sha ka jingkhang jong u Lat ka jylla u V Shanmu ganathan ban dawa ban bsuh biang ia ki kyndon ka Village Administration Bill kiba la pynduh noh da ka People Democratic Forum (PDF).
"Ka mynsiem jong ka VAB ka la jah noh da ka jingweng noh ia ka Section 5 sub section 8 bad 16.
Ngi sngew ba kine ki ar tylli ki bynta jong ka Bill ki dei ban neh ban iada ia ki trai jaka jong kane ka jylla" la ong u chairman ka ARPA u Bah Metbah Lyngdoh hadien ba la wai ka jingialang mynta ka sngi Balang.
Ki MDC ka ARPA ki la pyrshah ia ka Sub section (VIII) ka Section 5, kaba dei ka ktien kaba ong ba ia ki bym dei Khasi kiba sah hapoh ka shnong na ka bynta 14 snem, lah ban ai syrnod bad ia kane kan shong katkum ka jingmynjur jong ka Dorbar Shnong bad ka District Council.
Hynrei ia kane ka kyntien la weng noh da ka liang synshar PDF ha ka dorbar kyrpang ba long ha kane ka sngi Saitjain.
Ki MDC ka ARPA ki pyrshah ia ka jingpynduh ia ka sub section (XVI) ka Section 5 kaba ong, “Ka EC jong ki Hima lane Raid lane shnong  ki lah na ka por sha ka por ban pynmih ia ka jingkhang, ia ki jingmana ia ka jingrung jingmih jong ki briew bym dei Khasi sha shnong.
U Bah Lyngdoh u la ong ba kin sa aiti ia ka jingthoh sha u Lat ka jylla halor kane ka bynta ban bsuh biang ia kine ki kyndon kiba la pynduh jubor da ka PDF ha ka dorbar kyrpang kaba long ha ka 30 tarik Jymmang.
Katkum ka jingong u Bah Lyngdoh, ka jingpyrshah jong ka ARPA kan iai bteng halor ka jingpynduh ia kine ki bynta jong ka Bill.
“Ngi sngew lyngngoh ba la don ka jingpyrshang  ban ialam bakla ia ki paidbah halor ka nongrim jong ka ARPA ban kyrshan ia ka VAB barim", la ong u Bah Lyngdoh.
U la ong ba ki MDC ka ARPA ki la long kiba la khreh ban pynlong ia ka jingiatainia paidbah halor kane ban iashai kdar.
“Ka jingiatai nia paidbah kan plie lad ia ki MDC liangpyrshah ban pynshai sha ki paidbah balei ka VAB barim ka kham bha ia kaba la pynkylla" la ong u chairman ka ARPA.U la ong ba ka ARPA kan thoh ruh sha u Lat ban iathuh ia ka jingleh donbor ka PDF ban pass jubor ia ka VAB ha ka dorbar kyrpang ka KHADC ba long dang shen.
"Ha ka dorbar kyrpang, ki MDC ka liangsynshar ka PDF ki la iai ban ban nym iatainia halor ka Bill hynrei ban shu pdiang beit.
Kane ka dei ka lynti kaba bakla jong ka PDF," la ong u chairman ka ARPA  bad bynrap ba kane ka Bill la shu pdiang da kaba shim tang na ka jingbun paid khlem sngap khlem iatainia ha ka rukom kaba dei.
"Ngi iakhun ban iada ia ka bit ka biang jong ki trai shnong katkum ka  Sixth Scheduled ka riti synshar ka ri India.
Ki paidbah kim dei ban sngewthuh bakla ba ka ARPA ka pyrshah bar jylla"  u la ong.
Jowai, 2 Jylliew:Ki paidbah ka shnong Jowai ki la hap ban shong ha ka jingdum haduh 36 kynta namar ka jingthut ka bording.
Ka jingthut ka bor ding ka la sdang naduh ka shiteng meit ka sngi Ublei bad baroh shisngi ka sngi Nyngkong bad tad hapoh kumba 4:30 pm eiei ka sngi ba-ar.
Kane ka jingduh light ha ka shnong Jowai, ki paidbah ki la thut lut ka trei ka ktah.
Kane ka jingduhlight ka la ktah ruh wat ia ki office sorkar naba la thut lut ki kor kom piwtor.
Ka la ktah ruh ia ki kmie ki kpa kiba shaniah ha ka bording ban shet ban tiew bad kumjuh ia ki khynnah skul kiba hap ban pule kot.
Nalor katta ki jingtrei jong ki kharkhana bapher bapher ruh ki la hap ban sangeh noh tad haduh ban da ioh light.
Halor kane, na ka liang u Chief Executive Officer (CEO) ka tnad MeECL ha Jowai, u bah M.Kurbah u la iathuh ba ka jingduh light ha nongbah Jowai ka long na ka daw ba dkut u waiar uba wan na Khliehriat sha Jowai bad ruh ka jingthut jong ki kor kiba la tip kum ki circuit breaker kiba don ha Jowai Station.
Ka la shimpor haduh palat 36 kynta eiei ia ki nongtrei jong ka MeECL ban moramot ban ban pynioh bording biang ia ki paidbah.
Kane ka jingslem ban ioh ka la pynthut ruh ia ka skim sam umkor ha ka nongbah Jowai namar  khlem ka bording ym lah ban pump ia ka um na Myntdu ban sam sha ki paidbah.
Shillong, 3 Jylliew:Ka Jaintia Hills Autonomous District Council (JHADC)  ka la pass ia ka Jaintia Hills Autonomous District (Establishment of Elaka and Village, Election, Appointment, Powers, Functions and Jurisdiction of Dolloi, Sirdar and Waheh Shnong) Bill, 2015.
Ha ka dorbar kyrpang jong ka kaba la long mynta ka sngi.
Ar ngut ki MDC na ka liang pyrshah u ma Moonlight bad u ma Marki, ki la pyrshah jur ban pass ia katei ka bill tang da kaba pynbeit ia ki katto katne ki mat; katkum ka jingbthah ka sorkar bad ki la ong ba ki dang bun ki bynta ba dang hap ban ia kren pynbeit bha, hynrei namar ba  U Chairman um shym la ai lad than ia ki ban kren ki la mih jyndat noh napoh ing dorbar.
Shillong, 3 Jylliew:Ka kam  shalan dew iong  na India sha Bangladesh lyngba ka thain Dawki ka la sangeh shisngi namarba ka jaka thew dewiong ( Weight Bridge) kaba don ha Tamabil ka la dap um.
Katei ka jingjia ka la jia ha ka 1 tarik u jylliew ha ka por ba jur slap, iathuh ki lad khubor , la ong ruh ba ha ha katei ka sngi ka shalan dewiong kam trei kam baroh shisngi tad haduh ka por 4 baje janmiet ba ka la long pat.
Ki lad khubor ki la iathuh ba ha katei ka sngi por ba jur bha u slap, ka jaka thew ka la dap um bad ki kor ki bor kim lah treikam shuh bad la ong ba haba la pyrshang ban thew jubor kam pyni dak eiei, kumta la pynsangeh noh ia ka jingshalan ha katei ka sngi.
La ong ruh ba katei ka jingjia kam dei ka sien kaba nyngkong hynrei kaba la ju jia teng ha ki por ba la dep ha kaba tang shu ther u lapbah katei ka jaka thew ka dap um mam, bad bunsien la hap ban wan tan um da ki kali Fire Brigade ne hap ban Pump.
Katei ka jingjia ka la pynkynduh jingeh ia ki nongkhaii dewiong kiba shalan  dewiong lyngba ka Tamabil-Dawki.
Shillong, 3 Jylliew:Ha ka sngi ban rakhe ia ka sngi jong ka mariang ne ka World Environment Day  ha ka 5 tarik u jylliew ka Patners of  Pla Iew  Club ( P.P.Club), ha ryngkat ka jingiatreilang bad ka ophis u Deputy Commissioner, East Khasi Hills kan pyllait paidbah ia ka thup jingrwai kaba ki la ai kyrteng ka ‘Meghalaya Green Echos’.
Ia katei ka thup jingrwai yn pyllait paidbah ha Don Bosco Youth Centre.
Ha katei ka thup jingrwai kaba don 7 tylli ki jingrwai, ki sur jingrwai kin long ha ka ktien Khasi, Phareng, Hindi, Garo bad Jaintia.
Ki jingrwai ha katei ka thup ki long ka ‘Come Together’ ba la rwai da u bah Kupar Shadap na Nongthymmai,  ka ‘Mei Mariang’ ba la rwai da ka kong Balasiewdor Ryntathiang na Mairang, ka ‘Pyrchang’ ba la rwai da u bah Lyngkitbait Lyngdoh bad ka ong Golda Lyngdoh na Jowai, ka ‘Nagon Bil Donga’ ba la rwai da u Raka Sangma na Tura, ka ‘We love Meghalaya’ ba la rwai da ka kong Ribhashisha Kharkongor bad u Edilbert Shane Kharbuki na Golflink, ka End Game ba la rwai daka kynhun Aberrant Metal Band, Shillong bad ka ‘Pla Iew’ ba la rwai da u bah Banker Kharkongor na Mawpat, Shillong.
U President ka PP Club u bah Nicholas J Kharnami u la ong ba ki jingrwai ha katei ka thup ka long ban ialap sha ki paidbah ia ka jingdonkam ban ri ban sumar  kyndong ia ka mariang  bad ban iada ia ki sawdong sawkun jong ka.
Katei ka jingrwai ka dei ba katei ka kynhun ka la rwai kum ka jingsah kynmaw kyrpang ia ka kong Swor Kharumnuid (Bam kwai ha Dwar u Blei) ka kmie ieid jong u Nicholas J Kharnami ne u bah Manik kaba la shim nyngkong eh ia ka sienjam  ban kyrsiew thiah na ka bynta ban iada bad pynneh pynsah ia ka mariang.
Shillong, 3 Jylliew:Ha kane ka janmiet sngi Balang, ki pulit ki la ioh ban kem lai ngut ki nongpyniakhalai na shnong shnong katba ki dang pynlong ha ka fete ha katei ka shnong.
Ki pulit ka Mawngap ryngkat na Shillong mar ia ioh ia ka jingtip, ki la leit sha katei ka jaka ba pynlong ia ka jingiakhalai bad ha kane ka jingleit ki la ioh kem lai ngut kynthup u Sondor L.Nonglait, Hiningstar Lyngkhoi,  Willingness Thabah bad u Didbali Malngiang.
Na kine, la ioh kurup ruh T.34,000/-(laiphew hajar saw spah ka pisa) bad la kurup ruh ia ki tiar pyniakhalai kiba la pyniakhalai beain, la ong u SP (Crime) Bah Vivek Syiem.
Hadien 17 snem ba u la long u khliehduh jong ka FIFA u Sepp Blatter, u President ba dang shu shah jied biang u la risain noh na ka kam jong u mynta ka sngi ban ailad ba ka jingtohkit kan iaid shakhmat.
Katei ka jingrisain u Sepp Blater ka la kylla long ka khubor ba hakhmat eh jong ki ki ot khubor ha kylleng ki ri ka pyrthei.
Ha ka kot khubor Qatar ka Qatar Tribune ka la thoh ba katei ka jingiehnoh kam u Blater ka dei ka jingkut jong ka, ka  kot khubor Arugment and Fact ha Russia ka la pyni ia ka lama jong ka ri Amerika ( US) ha ka tupia jong u pulit uba bat ia ka kad rong saw ia ka bol kaba la thoh ‘Russia 2018’.
Ka kot khubor ha France ka  L ‘equipe ka la buh da ka dur jong u Blatter uba dang mih na ka rynsan hadien ba u la pynbna ba u la iehnoh kam bad la buh da ka jingthoh, ‘ sha kyndong’.
Ha  Spain,  ha ka kot khubor Marca’s la thoh ‘U Blatter u la iehnoh, ka FBI ka dang kren ia u……u la shang khang tawiar’.
Ka kot khubor  Mundo Deportivo,  ka la thoh ba u Blatter u la iehnoh saw sngi hadien ba u la shah jied biang namarba u la ker pyllun ia u da ka jingbamsap.
Ka kot khubor ha Italy ka La Gazzetta dello Sport  ka la thoh ba ‘ la  shah tep u Blatter’ kala bynrap shuh da kaba ong ‘ ka FIFA ha ka jingeh’.
Katei ka jingrisain u Blatter ka dei hadien shi taiew ka jingshah khynra ha kawei ka  Hotel  ha Zurich ha kaba 7 ngut ki ophisar rangbah ka FIFA ki la shah kem naba la kynnoh ba ki donkti bamsap, bad ka jingleh buittuh ar sngi shuwa ka elekshon President.
U Blatter u la shah jied biang ha ka elekshon President da kaba tam vote ia u  Prince Ali bin Al-Hussein ha ka sngi thohdieng jong ka taiew….
( Pule ruh sla -8).
Shillong, 3 Jylliew: Mynta ka sngi ki pulit ki la ioh pynlait ia uwei u khynnah ba dang san snem na kti jong u panah uba la rah ia u na Pyn thorbah  ha ka 19 tarik Iaiong 2015.
Une u pa nah u dei ba la tip kyrteng kum u Ajay Rai bad ki pulit ki la kem ia u na Dwarka, Delhi ha ka 27 tarik Jymmang 2015.
Ia une u khynnah la ioh ban pynlait im na ka jaka ba kyndong bha hajan ka wah Gange kaba jngai kumba  60 Km na Hajipur Bihar  ha ka 01 tarik Jylliew 2015 da ka kynhun jong ki pulit na  Shillong bad la wanrah ia une u khynnah hynne ka sngi Balang ka 3 tarik Jylliew, la ong u SP (Crimes) Bah Vivek Syiem.
Shillong, 3 Jylliew:Ka Ordinance ba la thaw da ka sorkar ka la teh syngit ia ka ka bor jong ki Rangbah Shnong ha kaba katkum ka kyndon 5, la kdew shai ba u Rangbah Shnong u dei ban ai jubab sha u DC, ne SDO lada u kyntait ban ai syrnod iano iano.
Katkum ka ordinance, ia ka jubab balei ym lah ban ai syrnod, dei ban pyndep hapoh san sngi bad dei ban phah sha u Depty Commissioner ne Sub-Divisional Officer na sha ki bor ba dei peit.
U Rangbah Shnong um lah ban shu kyntait ban nym ai syrnod khlem da pynlong shwa ia ka jingbishar bad ia kane ruh, dei ban leh hapoh san sngi.
U Nongpan syrnod u lah ban leit ujor sha u Deputy Commissioner ne SDO pyrshah ia ka jingbym ai syrnod u Rangbah Shnong bad haba jia kum kata, dei ban pynbeit hapoh 3 sngi.
Kane ka Ordinance kaba la soi da u Lat ka jylla ha ka 29 tarik Jymmang, la ai kyrteng kum ka Meghalaya Local Administration (Empowerment of Traditional Institutions, Traditional bodies and Headmen in Governnace and Public Delivery System), 2015.
Ka sorkar ka la ong ba la thaw ia kane na ka bynta ban pynkup bor ia ki rangbah shnong, dorbar shnong ban iadon bynta ha ki kam pynroi jong ka sorkar jylla na ka bynta ka jingbit jingbiang ki paidbah.
Lah ban kdew ba kiba bun ki pyrshah ia kane ka Ordinance ka sorkar naduh ki seng sain pyrthei kum ka ARPA, ka PDF kiba don ha KHADC, nalor ki sengbhalang bapher bapher kiba don ha kane ka ri Khasi bad Jaintia bad ki la dawa ba ka sorkar ka dei ban pdiang beit ia ka Village Administration Bill jong ka KHADC bad ka JHADC.Shillong, 03 Jylliew:Ka Sub Committee kan sa shong jingialang biang ha ka 15 tarik jylliew ha shwa ba kin aiti ia ka kaiphod jong ka 8th Schedule sha ka High Level committee khnang ba kan pynrung noh ia ka ktien Khasi ha ka khyrnit ba phra jong ka riti synshar ka ri India.
“Ngi la jan dep dep ban pynkhreh ia ka kaiphod bad ngi la buh ban pynlong jingialang ha shwa ban leit aiti ia kane ka kaiphod sha ka High Level committee," la ong ka Director ka Arts and Culture ka kong Matsiewdor haba kren hynne ka sngi sha ki nongthoh khubor.
Ka kong War ka la ong ba ka High Level committee kan sa leh ia kaba donkam hadien ba ngi ladep aiti ia ka kaiphod.
Ki dkhot jong kane ka sub-committee ki kynthup ia u Executive Chairman ka MBOSE u bah E.P.Kharbhih, u Dr.Sylvanus Lamare na ka Sahitya Akademi  bad u S.Quotient Sumer u dkhot barim ka Sahitya Akademi.
Ka sorkar jylla ka la thung ia kane ka komiti na bynta ban pynsted ia kaner ka kam ban pynrung noh ia ka ktien Khasi ha ka khyrnit ba phra ka riti synshar ka ri India.
Ia kane ka komiti la khlieh da u symbud Myntri Rangbah u RC Laloo kaba don 15 ngut ki dkhot.
Kiwei ki skhot jong kane ka komiti ki kynthup ia u Dr Sylvanus Lamare na Sahitya Academy, u Dr DRL Nonglait na ka Khasi Authors’ Society (KAS) uba dei ruh u Head of Department jong ka Khasi ha NEHU, u Dr Streamlet Dkhar u Secretary ka  tnad kam ain uba dei u Principal secretary ka arts and culture.
Nalor u bah Laloo bad ka kong War, kiwei pat ki dkhot  ki kynthup ia  ka Kong Ampareen Lyngdoh, u Bah Pynshngainlang Syiem, u Bah Paul Lyngdoh  bad u Bah Witting Mawsor.
Shillong, 4jylliew: Katkum ka jingbthah jong ka Election Commission of India, ka ophis u  Electoral Registration Officer ka 26-Shella & 28-Sohra Assembly Constituency ka la sdang ia ka Nation Electoral Roll Purification and Authentication Programme (NERPAP)  na ka bynta ban pynrung kyrteng thep vote khlem kino kino ki jingbakla.
Ha katei ka NER PAP yn phah ia ki   Booth Level Officers sha manla ki Polling Station ka 26-Shella bad  28-Sohra Assembly Constituency ban pynshisha ia ki nongthep vote na  manla ki thliew ing   , bad katei kan sdang naduh ka 29 tarik u jylliew hadu ka 30 tarik u jylliew bad yn don ruh ka Special camp ha ka 6 bad 13 tarik u jylliew ha manla ki polling station.
La bthah ia ki nongthep vote ba kin wan sha katei ka jaka bad ban wanrah ia ki kot ki slab a donkam kum u Aadhar Number , phone no.
,  Email ID ban pynbeit ia ki jingkwah jong ki ha u  Booth Level Officers lane ha ophis u  Sub Divisional Officer (Election), Sohra Civil Sub Division, Sohra ha ki sngi longtrei.
Shillong, 3 Jylliew:Ka KSU-NEHU unit ka la pyrshah jur ia ka jingai lad jong ki bor ka NEHU ban pynsah ia ki shipai BSF haduh kumba 800 ngut ha phyl law kane ka skul bah.
“Ngi pyrshah jur ia ka ai bor jong ka NEHU ban wan sah ki BSF ha phyllaw kane ka skulbah kaba kylla long kum ka ktem ki shipai ha jaka ban long ka jaka pule ba pawnam.
Ka NEHU kam donkam jingiarap eiei na ki BSF ne ia ki bor shipai", la ong u president ka KSU-NEHU u samla Samuel Kharshandi ha ki nongthoh khubor hadien ba la wai ka jingiakynduh bad u Vice Chancellor ka NEHU hynne ka sngi.
Ka KSU-NEHU unit ka la dawa na u pro-vice chancellor ka NEHU ba dei ban beh krad noh ia ki shipai BSF kiba wan shong ha phyllaw kane ka skulbah.
“Ngi dawa ba dei ban beh noh ia ki BSF, namar ba kum ka skul bah kam donkam ia ki ba kin wan shong shipor ne junom hynrei ka dei ka jaka pule", la ong u samla Kharshandi.
U la ong ba ka jingwan shong ki shipai BSF kan ktah ia ka burom bad ka ijot jong ka skulbah.
“Ka jingdon ki BSF ka la wanrah ia ka syier ia ki paidbah, ki samla pule ha jaka ban ioh ia ka jingshngain nalor ba kim don ka jinglong disiplin", u la ong.
Kumno ki shipai BSF kiba dei ban leit pahara ia ka khappud, ki wan shong pynban ha phyllaw ka skul bah bad kane ka long kaba sngew thamula , la ong u president ka KSU.Shillong, 3 Jylliew:U Goldy Warjri u samla uba dang shu sa ngeh na ka jingshah thngan kaba la ar taiew tam, ryngkat ka Khun Kynthei U Hynniewtrep Association (KHUHA) ki la dawa ba ka myntri kam pohing ka kong Roshan Warjri ka dei ban phah tohkit ia ka jingjia kaba la jia ha ka 29 tarik u jym mang, 2015 hajan ka Civil Hospital ha kaba da ki phew ngut ki la mynsaw, namar ka jingshah bom lathi ha ki pulit.
Katei ka jingtohkit  kan long ban lap kaei ka daw kaba la pynlong ban mih katei ka jingjia  bad ban tip mano ba pynmih jingkulmar ki pulit ne ki paidbah, ong u Goldy Warjri bad ka nongialam ka KHUHA ka kong R.Jyrwa.
Ka kong Jyrwa kaba dei ka nongialam katei ka seng ka la ong ba ha kane hi ka taiew mynta kan leit ban ia kynduh markhmat ia ka kong Roshan Warjri ban dawa ba ka dei ban phah tohkit noh ia katei ka kam.
Na ka liang katei ka seng bad kumjuh ruh u samla shah thngan ki la pynrem jur ia katei ka jingjia  kaba la pynmynsaw kumba 30 ngut eiei ki paidbah khamtam ki kynthei.
Ha ka jingiakynduh bad ki nongthohkhubor ha Shillong Press Club, kawei ka longkmie kaba la kyrteng ka kong Shrita Wanniang kaba shong ba sah ha Mawkasiang, kaba la wan lang bad katei ka kynhun mynta ka sngi ka la iathuh ba ka ruh ka la mynsaw jur na tyrpeng bad na kti, ka la iathuh ruh  ba kam dei kaba wan na katei ka jingialang ka HYC, hynrei ka wan donkam na ki thain Laban, hynrei ha katei ka por u wei u pulit u la wan ban bom ia ka haduh san dieng, ka la iathuh ba ka la pyrshang ban ia kren ban pynsngewthuh ba ka dei tang kaba iaid lynti hynrei u la bom beit khlem sngap bad ka la phet krad nangtei, “Nga la pyrshang ia kren, ngam sngewthuh shuh ba u kren da ka ktien dkhar" ong ka ong Wanniang.
Katei ka longkmie haduh mynta ka dang pang sah ka tyrpeng jong ka ha kaba la iohi ba ka ud pang ha ka por ba ka paralok jong ka kum bat bakla na tyrpeng ha ka por ba ki mut ban pyni sha ki nongthohkhubor.
Ka kong Jyrwa pat ka paralok jong ka, ka la iathuh ba ka la leit phah  khem haduh laisien lai wat, hynrei ka jingktha kam pat sangeh.
Shillong, 3 Jylliew:Hadien ka jingjop ka Dorbar Bah ka Bri u Hyniewtrep ha madan Polo ha ka 30 tarik Jyl liew, ka Synjuk ki Rang bah Shnong (sor bad khap sor) ki la don ka jingpyr khat kumno ban pyniaid shakhmat ia kane ka dorbar bah shakhmat wat ha ki snem ban wan.
Katkum ka jingtyl long khubor ba la ioh, la iathuh ba ka Synjuk myn ta kala thaw ia ka Synjuk jong baroh ki Rangbah Shnong ka ri Khasi bad Jaintia kaban iadon bynta lang baroh ki rangbah shnong ban iapyr khat kumno ban pynlong ia ka Dorbar Bah kaba bteng ha ki snem ban wan.
Ka tyllong khubor, ka la ong ba ka jingwan tuid ki paidbah ha katei ka sngi da ki lak ngut, ka  pyni ba ki pynpaw ia ka jingshaniah bad jingsngew skhem ha ki dorbar shnong kiba la seng nongrim naduh kulong kumah hyndai hynthai bad ka la ai mynsiem ia ki nongialam ban iaid shakhmat ia ka jingthmu jongki.
Ia mynta namar ba ka jinglong jingman ka dang shongshit bha ban iakren ia ka Village Administration Bill kaba thmu ban pynkup bor ia ki rangbah shnong bad ki bor shnong, kim pat kwah ban leh kyrkieh ia kane hynrei ki kwah ban iapyrkhat sani bha.
Ha ka Dorbar Bah ha ka 30 tarik kaba la wan poi palat shi lak tam ki paidbah na kylleng ka ri Khasi bad Jaintia, la pynbna ia ki rai ba dei ban pynlongkam noh ia ka VAB, nalor kiwei pat.
Ka dorbar bah ka la rai ruh ban nym iadon bynta shuh bad ki kam ka sorkar haduh ba ka sorkar ka la lah ban pynbeit ia ki kynrum kynram khamtam ka jingshah pynduh bor jong ki rangbah shnong ha ka Kashari High Court ka Meghalaya.
Katkum ka jingtip, ka Synjuk Ki Rangbah Shnong (sor bad khap sor) kaba pynlong ia ka dorbar bah, ka don haduh 100 ngut ki dkhot kynthup 38 ngut ki Rangbah Shnong na Sor bad 68 ngut ki Rangbah Shnong na khap sor.
Ka Synjuk Ki Rangbah nalor ki shnong ba hap ha sor ba don 38 ngut,  ka kynthup 68 shnong naduh Laitkor, Shilliang Umkhen, haduh Upper Shillong bad ka Mawlai haduh Mawiong.
Nongstoin, 3 Jylliew:Ha ka  sngi palei jong ka taiew ba la lah ki bor pyniaid District ka West Khasi Hills ha ryngkat ki ophisar sorkar na ki tnad bapher bapher ki la leit ban jurip ia ka jingpyntrei ia ki iingsah bad ka jingkieng hapoh Dewlynnong Nongkhnum ha kaba ka jingpyntrei mynta kala iaid shaid shaid.
Ka jingthmu jong ka sorkar jylla lyngba ka tnad jngohkai pyrthei  ban shna ia kitei ki iingsah ka long ban pynsuk ia ki nongwan jngohkai pyrthei kiba wan na kylleng ka Ri Khasi Jaintia bad khamtam na bar jong ka Jylla bad ka Ri ruh kumjuh, ha kaba kin lah ban pynjah thait ia lade ha kitei ki iingsah ha ryngkat ki jingbam kiba bang ba thiang.
Haba kren sha ki Nongthoh khubor ha katei ka sngi na ka liang jong u DC bah S.Kharlyngdoh u la ong ba ka jingshna ia kitei ki iing sah bad ka jaka bam  ka wan na ka skhim jong ka tnad Tourisma  kumba T.96 lak tyngka bad la pyntrei ia kitei ki jingshna da ki kontraktor napoh Nongstoin la thmu ruh ban pyndep ia kitei ki iing hapoh jong u bnai nohprah  mynta u snem.
Shuh shuh u la iathuh ruh ba la shna ruh ia kawei ka jingkieng ka bajrong  kumba 126 mitar napoh ka DRDA  lyngba ka Committee and Rural Development Skhim kumba T.50 lak tyngka bad ia katei ka jingkieng la thmu ruh ban pyndep noh ha u bnai risaw.
Ha kaba iadei bad kitei ki iing sah ki don haduh 5 tylli ki unit kawei kawei ka unit ka don 2 tylli ki kamra thiah bad kawei kawei ka karma shongkai, ka don ruh ka jaka bam  kaba heh na ka bynta ki nongwan jngohkai pyrthei, ia kitei ki iingsah yn sa pyniaid hi da ka Nongkhnum development society.
U bah Kharlyngdoh u la iathuh ruh ba ia ki samla shnong jong katei ka Society la phah ia ki ba kin leit pyntbit ialade ha kaba iadei bad ka rukom pyniaid bad pynbeit ia kitei ki iingsah nadong shadong kumjuh ruh ba kin nang ban lehkhuid leh suba.
Khnang ban pynlong ia katei ka dewlynnong kaba khuid ba suba ka tnad Tourism kan sa shna noh ia ki jaka leit bar kiba paka na ka bynta ki nongwankai sngewbha sha katei ka jaka bad la thmu ruh ban shna ia ka jaka pynneh pynsah ia ki sim na ka bynta ki nongwan sahkai sha katei ka dewlynnong khnang ba kin  ioh ban pynjahthait ia lade ha ki khlaw ba pyngngad ha ryngkat ki sur jingrwai kiba thiang na ki sim ba bunjait.
Ban pynitynnad ia katei ka dewlynnong hapoh West Khasi Hills la ia snohkti lang da ki tnad  bapher bapher kiba kynthup ia ka Soil & Conservation, Forest, PWD, PHE, Fisheries bad kiwei kiwei khnang ba kin lah ban wanrah ia ki  skhim pynroi bapher bapher sha kane ka jaka khnang ba ka jingthmu jong ka sorkar ban pynlong ia kane ka jaka kum kawei na ki jaka jngohkai pyrthei kaba lah ban khring bha ha kane ka jylla.
Nongstoin, 4 Jylliew:U wei u rangbah u ba la tip kyrteng kum u Renshal Marwein 36 snem na ka shnong Nongstoin u la jah noh na la iing naduh ka step phyrngap jong  ka 2 tarik mynta u bnai  ha ka por 2.30 baje mynstep  bad haduh mynta um pat shym wan phai iing satia.
Utei u rangbah u ba la jah rngai na la iing u dei u khun ba ar jong I kong Khraity Marwein, na ka liang jong ki ba ha iing ha sem ki la iathuh ruh ba u tei u rangbah u don ia ka jingshitom ha ka jingbym biang  ka bor pyrkhat bad ha shuwa ba un jah u tei u rangbah u la khie biang ia katei ka jingshitom.
Shuh shuh ki ba haiing ha sem ki la iathuh ruh ba ki hap ban don ryngkat kat shaba u leit ha katei ka por ba u khie shitom katba ha katei ka step phyrngab u la mih na la iing  da kaba u ong ban leit shabar,  ki ba haiing ha ka jingbym poi pyrkhat namar  kumba long ha baroh shikatta lada u leit shano shano u wan biang kumta ki la shah ia u ba un leit bad  kim shym la leit ban synran ia u.
Hynrei kaba sngewlyngngoh ka long ba naduh katei ka por  haduh mynta um shym la wan phai iing satia, ki ba ha iing ki la iathuh ruh ba ha katei ka por ba u tei u rangbah u jah u phong da ka patlun traksut rong jngum , bad ka sopti rong jngum  thoh lieh,  bad na ki ba haiing  ka kur hi baroh ka wei haduh mynta ki dang iai pynlong ia ka jingwad ia utei u rangbah.
Kiba haiing ha sem ki la kyrpad jur ia kino kino kiba lap bad iohi ia u tei u rangbah ba kin sngewbha ban pyntip  da kaba phun sha kine ki No.9612533922, 9615894358, 9612085903, 9485037903.
Ha kawei  pat ka khubor kawei ka khynnah  kaba dang 14 snem ka rta na ka shnong Mawroh West Khasi hills  ka la jah rngai  naduh ka 3 tarik mynta u bnai ha ka por 8.00 baje mynmiet bad ki ba ha iing kim pat shym la ioh jingtip satia haduh mynta, ia katei ka khynnah la tip kyrteng kum ka  Cicilia Pariong, ba pule klass IX  ha St.Joseph HSS.Katkum ka jingiathuh jong ki ba haiing ha sem la ong ba katei ka khynnah  hadien ba ka la dep ban khreh kot  ha iing jong ka hynmen jong ka ka la  thmu ban leit noh sha la iing hynrei naduh katei ka por katei ka khynnah kam shym pat la wanphai iing satia.
Shuh shuh ki ba ha iing ki iathuh ba ha ka por  ba katei ka khynnah ka jah ka phong  ka sopti jersey  rong jyrngam ba thoh ruh St.Joseph SS bad ka skirt bad ki slipar rong jyrngam.
Kumta ki ba haiing ki la kyntu bad kyrpad jur ia kino kino ki ba iohi lane lap ba kin sngewbha ban pyntip lem sha ki ba haiing ha sem lane sha kine ki no.9856616530,9856501175,9856692740,8014079965.
Shillong, 4 Jylliew:Ka Synjuk Ki Rangbah Shnong ka la lum biang ia ka jingialang jong ka  mynta ka sngi ha ing dorbar Mission Compound, Shillong ban ia kren halor ka Village Administration Bill.
Hadien ba la wai katei ka jingia lang haba kren sha ki nongthohkhubor u President katei ka Synjuk u Dr.Werlok Kharshiing, u la ong ba ka jingialang kam kwah ban ia kren bad iatai ia ki jingduhnong ne ki jingioh nong jong ka VAB kaba la pynbeit thymmai ha ka dorbar kyrpang kaba la long ha ka 30 tarik u jymmang, 2015, hynrei u la ong ba kaba kongsan eh mynta ka dei ban pynkup bor biang ia ki Rangbah shnong kiba la shah sloit bor noh ha ka hukum ka high Court kaba la pynmih ha ka 10 tarik u Nohprah, 2014.
“Ngi dang ieng beit ha ka nongrim jong ngi ba ar tylli ki Bill ka VAB ka KHADC bad ka Bill ba dang shu pass ka JHADC ka dei ban ioh jingmynjur noh na u Lat ban pynlong ain ia ka hapoh ka 10 tarik u jylliew" ong u Dr.Kharshiing uba la ban biang da kaba ong, “Ka thong jong ngi ka dei ban iohi ba ki Rangbah shnong  jong ki Dorbar shnong ha ri Lum Jaintia ki dei ban treikam noh kumba ju long".
U Dr.Kharshiing u la ong ruh ba baroh ki paidbah ki tip ba ka hukum ka high Court ka la kren shai ba ki Rangbah Shnong kim lah ban dang ai sertiphiket lymda pynkup bor ia ki da ka ain.
U la kdew ruh ba ki paidbah mynta ki ia kynduh bun ki jingeh ha ki kam ki jam jong ki namar ka jingbym ioh sertiphiket na ki Rangbah shnong , hynrei u la ong ba ka jingpass ia kitei ki ar tylli ki Bill ka long jingpynkup bor ia ki Rangbah shnong da ka ain.
U la ban biang ba kam don jingmut ia ka Synjuk Ki Rangbah Shnong ban ia tai halor ki jingduhnong ne ioh nong katei ka bill namarba ki dkhot jong ka Synjuk kim dei kiba stad ain , “Ngi shu tip ba ki ar tylli ki District Council ki phah biang ia ka Bill sha ka sorkar hadien ba ki la de ban  pynbeit kumba la kdew, ka jingshisha ka long ba ka Synjuk ruh ka kwah hi da ka VAB kaba bha tam" u la ong biang.
Ha kaba iadei pat ia ki jingkren kiba la mih ha kine ki sngi u Dr.Kharshiing u la ong ba shisien ba la pynlong ain ia katei ka bill , lah ban pynkylla bad ban pynbeit bha ia ka hadien habud ruh, hynrei kaba donkam eh mynta ka dei ban pynlong ain shuwa ia ka.
Haba phai pat sha ki jingjia kiba la jia ha ing dorbar ka KHADc ha ka 30 tarik u jymmang, kaba ka ARPA kam hun ia katei ka bill bad la shu pass jubor da ka jingbun paid jong ka PDF u la ong , “Ngim kwah ban ia kren ia kaei kaba la jia ha ing dorbar , hynrei ngi tip pat ba ha ka ri synshar paidbah ka sur uba bun baling ka dei ka rai".
Ha kaba iadei bad ka  Ordinance u la ong ba ka Synjuk Ki Rangbah Shnong ka pyrshah jur ia ka Ordinance  ba la pass da ka sorkar bad u la ong ba ki don ki kyndon ha ka Ordinance kaba ktah ia kane ka jaitbynriew rit paid ha kaba la ong ba ki Rangbah shnong ki dei ban ai sertiphiket sha u bar jylla hapoh 5 sngi bad lada kim lah ban ai ki dei ban ai jubab katkum ka por ba la buh.
Shillong,  4 Jylliew:Ki sngi synshar ka ARPA ha KHADC ka la kut ha ka 15 u jymmang ha kaba ha katei ka sngi la lum ruh ia ka dorbar kyrpang ka KHADC ban ia tynjuh bor hapdeng ka PDF bad ARPA ha kaba u bah Metbah Lyngdoh, u la thep kyrteng na ka ARPA, ban ia khun ia ka shuki  CEM, katba u bah Pynshngain N Syiem na ka PDF, ha katei ka sngi ka 15 tarik u jym mang u bah Pynshngain u la jop suk naba u bah Metbah Lyngdoh u la weng kyrteng noh shuwa ka jingiatynjuh bor.
Lah ban kdew ba ha katei ka dorbar kyrpang kaba la long ha ka 15 tarik u jymmang, la pyniaid ia ka dorbar da ka Lam phang (Chair person) kaba dei  ka MDC ka HSPDP kaba don ha ka liang ka ARPA ka kong Teilinia Thangkhiew.
Tang mar ia wai katei ka dorbar kyrpang ka la don ka jingkhmih lynti na ki MDC ka PDF ba hadien shisngi ar sngi ka kong Teilinia Thangkhiew kan risain noh na ka kam Chairperson naba ka EC ka ARPA ka la khyllem noh.
Hynrei katei ka jingkhmih lynti jong ki, kam shym la long kumba ki la mut dur ha kaba la iohi wat hadien ar taiew ruh ka Chairperson kam pat risain satia na katei ka kam bad la iohi ba ha ka dorbar kyrpang ba la phah lum da u Lat kaba la long ha ka 30 tarik u jymmang  ka dei ma ka kaba pyniaid dorbar.
Ki MDC ka PDF ki la iathuh ba hadien ar taiew ba ka kong Teilinia kam shym la risain wat hadien ka jingkhyllem noh ka EC ka ARPA,  hynrei ki dang iai ap khmih lynti pat ba  ka lah ban risain noh ha ka 30 tarik jym mang tang mar ia wai ka dorbar kyrpang, hynrei katei ka jingkhmih lynti jong ki kam shym la urlong biang.
Haba ia kren bad u nongthohkhubor , ki MDC ka PDF ki la pynpaw ia ka jingsngewlyngngoh ia ka jingeh triang ka Chair person haduh kine ki sngi ruh ba kam pat shym la risain wat la ka la sngewthuh ba kam dei shuh ia ka ban shong ha katei ka shuki.
Ki la ong ba tang mar ia khyllem ka ARPA ki nangmut ba ka la sngewthuh hi ia la ka jong ka kamram, kaei ba ka dei ban leh, hynrei haduh kine ki sngi kam pat i dak eiei ba kan risain.
“Ka la dei ban sngewthuh hi ia la ka kamram, kaei ka dei ban leh, naba ka kynhun jong ka kam don shuh ha ka bor synshar, kam itynnad bad kam ju long hi ruh kumtei ha ki por ba la dep , borabor tang mar ia khyllem ka EC ki Chairman ki risain hi noh wut wut" ong uwei u MDC rangbah ka PDF.Ha ka jingiakren bad u nongthohkhubor , ki MDC ka PDF ki la ong ba lada ka long ha kane ka dur ba ka Chairperson kam treh ban risain da ka mon lajong , ki ruh kin sa leh ia kaba donkam,  naba na ka liang jong ki ki la pynkhreh da u bah Mansturdy Nongrem, u CEM barim ka KHADC  ba un shong ha katei ka shuki.
Shillong, 4jylliew:Ban pynsuk ia ki paidbah ba kin ujor halor ka jingbym biang ki Cable TV lane kino kino ki jingpyni cable ki bym don jingbit ka  ophis u  Deputy Commissioner, East Khasi Hills District bad  Chairman District Monitoring Committee na ka bynta ka enforcement of Cable Television Regulation Act, 1995  ka la pyntip ba ia ki jingujor ki paidba h ki lah ban phah sha u  Assistant Director of Information and Public Relations, East Khasi Hills, Lower Lachumiere, Shillong – 793001, lane phone  – 98569-27257 lane email sha  cabledmc@gmail.
com.
Shillong, 05 Jylliew:Ka Seng Kynthei Laitkor Nongdaneng bad Seng Samla Shnong Laitkor Nongdaneng  kitbok kitrwiang lem ia u Samla Micheal Rajee Syiemiong  ba un lah shisha ban poi shaduh ka kyrdan jong ka jingjop ha kane ka jingleit iashim bynta ka jong u ha Mega Audition jong ka Rynsan iakop Shad kaba heh tam ha ka Ri, ka Dance India Dance bad mynta u don ha Mumbai.
Kitei ki seng ki buh ruh ka jingkyrpad ia ki paradoh parasnam ba kin ai ka jingkyrshan lem ia une u samla khnang ba un ioh rung sa sha ka wat ba khathynriew (round-16) ka ban long ha ka 10 tarik mynta u bnai 2015, khnang ba un ioh ban poi shaduh ka Thong jong ka Nam bad ka Burom lyngba ka jingialam bad btin lynti lem da I kmie bad Kpa jong u na lyndet bad U Blei un long u nongiarap ba khlain bor tam jong u.
U Samla Micheal Rajee Syiemiong, ba na ka Shnong Laitkor bad uba long u khynnah khun swet u bym don kmie don kpa shuh, hynrei lyngba ki sap ki phong kiba U Blei ula ai ha u bad lyngba ka jingtrei shitom ka jong u, u la lah ban poi shaduh ka Mega Audition jong ka Rynsan iakop Shad kaba heh tam ha ka Ri, ka Dance India Dance bad mynta u don ha Mumbai.
Na ka liang jong kiba ha iing ha sem lyngba kane ka kyrwoh ki la iathuh shuh shuh ba kane ka jinglah ka jong u ban poi shaduh katei ka kyrdan ka la wanrah ia ka nam ka burom ym tang ia ka Shnong hynrei ia ka jylla hi baroh kawei.
Shillong, 05 Jylliew:Ka jingiaseng ki khun ka Presbytery Rang thong (Rim) ha Shillong kan rakhe ia ka Anniversary ba 21 ha ka 7 tarik mynta u bnai ha KJP School Mission, Shillong naduh ka por 2 baje nohphai sngi.
Ka jingiaseng ka khot sngewbha ia baroh khamtam ia kito kiba napoh Presbytery Rangthong, Mawkyrwat bad Jakrem-Photjaud kiba sah ha Shillong sha katei ka Anniversary.
Ka jingiaseng ka wer ruh ban wan jingiaseng man ka sngi U Blei ha ka por 3:30 baje janmiet ha katei ka juh ka jaka khnang ban ioh ki jinghikai na ka Ktien jong U Blei bad ban san ha ka jinglong mynsiem.
Shillong 4 Jylliew:Ka CSWO ka la lyngngoh ngain ban lap ba ha katnad ka koit ka khiah ka jylla kam pat don wat tang ia u nongtes jingbam.
Ka CSWO ka la lap ia kane haba ka leit ban jngoh ia ka jaka tes jing bam jong ka sorkar kaba don ha Pasteur, Institute Shillong.
Ha ka jingpynlait khubor ha kane ka sngi Palei, ka CSWO ka la ong baha ka sngi Palei ka la leit ban jngoh ia ka ophis jong ka Food andDrugs Testing Laboratories, ka tnad ka koit ka khiah ha Pasteur,Institute Shillong ban phah tes ia u Maggi Noodles uba ju pyndon kambad bam bha ki khyn nah ha kane ka jylla, hadien ba ka kompeni ba shna ia u, ka la shah takrain ha ka sorkar namar ba ka la lap ba une ujingbam um long uba bha.
“Ka seng ka sngew shaiong ban lap ba ha kane ka tnad sorkar ym patdon nongtes jingbam ban tip uba sniew ne ba bha ne u Food Analyst haka tnad Chemical ka ophis u Food and Drugs Testing Laboratories, haPasteur, Institute Shillong", la ong ka president ka CSWO ka kongAgnes Kharshiing ha ka jingpynlait khubor hynne ka sngi.
Kane ka kam ka la sah thylli naduh u snem 2007.
Ki don tang khyndiatki Asst Chemist bad uwei u Asst Analyst.
Kim don ki rukom ban tes iaki jingbam bad ia ka repod dei ban soi da u Analyst.
Katkum ka jingtip ka CSWO, wat u Drugs Analyst ruh um don ha kajylla naduh ba la shong thait u Bah V Khongwir uba dei u Drugs Analystuba la shong thait la san snem mynta.
“La iathuh ia ngi bay m don Reagent bad ym don tiar ban tes ia uMonosodium Glutamate,  bad ym lah ruh ban tip bad kaba lah ban tes kalong tang ia ki kynja ba long um", la ong ka Kong Kharshiing.
Ka la ong ba kane ka long ka kam kaba sngew khia bha ha kaba ka tnadka koit ka khiah kam shym la lah ban pynbiang ia ki jingdonkam kibakongsan.
Kane ka jingbym lah ka sorkar ban buh ia ki tiar ba kongsanban tes ia ki jingbam ka long kaba ma bha.
Ka CSWO ka la kyntu ia ka sorkar jylla ba ka dei ban thung nohmardor ia u Food Analyst,  bad ia u Drug Analyst, ban buh ia ki tiarba bit ban leh ia kane ka kam.
Ka seng ka la pynthikna ba ka sorkar kadei ban leh ia ka tes ia u jingbam magi  ba die ha kane ka jylla ban tes shwa ha ka Guwahati lane ha Kolkata.
Guwahati, 4 Jylliew:20ngut ki shipai jong ka  6 Dogra infantry, ki la shah pyniap ha ki ehrang, ha ka step jong ka sngi palei, ha ki bynta jong ka Moltuk, kaba dei ha Chandel District, kaba mar ia khappud bad ka Myanmar jongka Jylla Manipur.12ngut na kitei ki la mynsaw jur, ha ka jingshah hiar thma, ha ka sien kaba lai, ha katei ka thain ha ki lai bnai ba ladep.
Katei ka kynhun, kaba ia trei lang kawei kaba la tip da ka kyrteng jong ka  United Liberation Front of Western South East Asia, ha kaba ki kynthup lang ia ka  NSCN (K), Ulfa (I), Kamatapur Liberation Organization bad ka NDFB (Songbijit), ki la kam trai ia katei ka jinghiar thma bad pyniap ia kitei ki 20ngut ki shipai.
U nongialam jong ka seng ULFA(I), u la pyntip sha ki lad pathai khubor telebishon, ba la leh ia katei ka kam, katba kum ka hukum jong u nongialam jong ka kynhun, U SS Khaplang.
Ha ka 2tarik Iaiong, ki don lai ngut ki shipai, kiba la shah pyniap ha ki ehrang NSCN (K) ha Tirap district jong ka Arunachal Pradesh bad ha ka 3tarik Jymmang, 7ngut ki shipai  Assam Rifles bad uwei u shipai Territorial Army, ki la shah pyniap ha Mon District jong ka Nagaland, ba la hiar thma da katei hi kajuh ka kynhun United Liberation Front of Western South East Asia.
U nongai khubor jong ki shipai, U  Lt Col S Newton, haba iathuh ha ki kotkhubor, u ong “Ngim don ia ka jingtip kaba biang, hynrei, la antad, ba kiba iap, ki poi sha ka 17ngut".
La iathuh ba ia ka kali kaba iaid ha khmat, la khyrwit da u roket, katba ia ki kali kiba bud na dien, la ther da ka jingkhyrwit kuli kaba jur bha.
Ia ki shipai kiba mynsaw, la kit mar mar da ka helicopter jong ki shipai ha ka hospital jong ki shipai ha  Leimakhong, kaba don hajan Imphal.
Shillong, 5 Jylliew:Hadien ka jingshim sting palat ka tnad PWD Khlihriat Sub Division ban tukar bad ban mara mot ia ka surok kaba la shah tap khyndew naduh ka 31 tarik u jymmang bad ka bym shym la leh eiei haduh mynta ruh kaba la pyndik ia ka leit ka wan u paidbah, ki nongialam shnong jong ka shnong Borghat mynta ka sngi ki la leit ban ia kynduh ia u SE Jowai Circle PWD ban pynsngew ha u ia ka jingdonkam kyrkieh ban weng noh ia ka jingeh u paidbah katei ka thain.
Ha katei ka jingiakynduh u SE u la kular ban shimkhia noh ia katei ka kam bad lashai hi ka sngi, un phah ia ki briew jong u ban leh ia kaba donkam.
Ki nongialam shnong ki la kyrpad ruh ia ki nongmihkhmat katei ka thain ba ki dei ban peit bad thaw ia ki lad ki lynti ban iada na ka jingtwa khyndew kaba ju jia ha katei ka thain.
Kane ka long katkum ka kyrwoh na u Secretary shnong Borghat u bah P.Khongthaw.
Shillong, 4 Jylliew:Ka sorkar jylla ka la thaw ia ka skhim iarap iakiba shah lehbein ka Meghalaya Victim Compensation Scheme, 2014 na kabynta ban siew ia bai buria sha ki dkhot ka longing longsem kiba duhnoh ia ka jingim ne kiba mynsaw na ka jingshah lehbein.
Ka dor bai buria na ka bynta ka jingduh ka jingim ka long T.3.00 lak ia u briew ba hapoh 40 snem, T.2.00 lak ia uba dap 60 snem bad T.1.00 lak ia kiba palat 60 snem.
Na ka bynta kiba duh ia ki dkhot met kaba la kot 40%, ka jingsiew kanlong T.2 lak ia ki briew ba duna 40 snem, T.1.00 lak ia ba dap 60snem bad T.50,000/- ia kito ba palat ia ka 60 snem.
Na ka bynta kitokiba duh ia ka dkhot met 40%, ka dor buria kan long T.1.
Lak ia kibahapoh 40 snem, T.50,000/-  ia kiba haduh  60 snem bad T.25,000/- iakiba palat 60 snem.
Ka pisa T.3 lak yn ai sha kiba shah leh beijot bad shah synreit acidbad T.50,000/-  ia kiba mynsaw, ktah ia ki kynthei ba shah ktah ha kabor pyrkhat bad ki khynnah kiba iakynduh kum ka jingshah die, shalan,rahbor, shah ktah kti bad kiwei ki kam thombor.
Ia kito kiba shahsynreit acid yn siew T.1.
Tang hapohn 15 sngi bad kaba sah T.2 lakyn siew hapoh ar bnai.
Nalor kane, yn air uh sa T.10,000/ bad T.15,000/ banpynlut ha kaba leit onthang ne leit ongtep bad ka bai sumar.
Ka Meghalaya Victim Compensation Scheme 2014 ka thmu banai jingiarap ha ka dur jong ka pisa ha ka liang ka shong ka sah, kajinghikai, jingsumar, kiba iadei ka pule puthi, kiba iadei bad ki kamka ain kiba shah ktah na ki kam thombor.
Ka sorkar ka la thaw ruh ia ka Victim Compensation Fundban thep ia ka pisa na ka bynta ba ai jingiarap ia ki briew kibaiakdynduh ia kum kane ka jingjia shah thombor.
Ia ka jingpynshong dorban ai jingiarap yn leh bad rai da ka Meghalaya State Legal ServicesAuthority lane ka District Legal Services Authority katkum ba shah ka kam.
Shillong, 5 Jylliew:Ka shnong Thang buli kaba jngai kumba 25 km na Jowai ka la mad ia ka jingwan lyngshop ka mariang ha kaba ka eriong kaba jur bad u lap bah lap san, ki la khyrwit ia katei ka shnong.
Kane ka jingwan jong ka eriong bad u lapbah ba jur  ka long ha ka  miet 1 tarik u jylliew.
Ka jingjulor kaba kham kongsan ka long ka jingshah pynkhyllem noh ki jingkieng iaid kjat kaba ha ka wah Amsyiar bad wah Amsyrbua kiba don hapoh ka Raid Buam Amlarem Subdivision War Jaintia.
Da ka jingjur u lapbah ha ka ka miet u la lah ban pynheh pynksan ia ka wah haduh ka  la lah ban pynkdiah ia kine ki ar tylli ki jingkieng.
Kine ki jingkieng iaid kjat ki long ki ba donkam haduh katta katta khamtam ia ki nongrep kiba ju leit ju wan ban jam shilliang na ki ne  ki Wah.
Donbok ba ha kane ka miet kam don eiei ka jingjia kaba sngewsih ia ki paid nongshong shnong.
Kane ka buh ka jingeh kaba khraw ia ka shnong khamtam ia ki nongrep kiba la duh noh iakine ki jingkieng ban leit ban wan sha lyngkha rep jongki.
Namar kata la kyrpad jur ia ki bor Sorkar kiba dei peit ia kane ba kin sngewbha ban shim khia ban ai ki lad jingiarap naka bynta ban tei biang ia kine ki jingkieng namar lada ymdon shuh kine ki jingkieng kan wanrah ka jingeh kaba khraw shi katdei eh ia ki nongrep, pynkut na u Ma Donbok Buam GS Raid Buam Thangbuli- Umladkhur.
Jowai, 5 Jylliew:U Deputy Chief Minister, u Professor RC Laloo ula kyntu jur ia ki samla pule, ki khynnah skul bapher bapher ban kin aiti ia lade ha ki kam ban iada ia ka mariang nalor ba ki la aiti ia lada ha ki kam pule jong ki.
“Burom ia ki kmie ki kpa jong phi, ia ki nonghikai bad aiti ia lade na ka bynta ban pynneh pynsah ia ka mariang nalor ba phi la aiti ia lade ha ki kam pule jong phi", la ong u Prof.RC Laloo haba kren kum u kongsan mynta ka sngi ha ka lympung rakhe ia ka World Environment Day.
Ka jingiarakhe ia kane ka sngi ha West Jaintia Hills la pynkreh da ka bor pyniaid District ha ryngkat ka jingiatreilang bad ka District Basin Development Unit, Jowai bad ruh ka office jong u Divisional Forest Officer (Social Forestry), Jowai hapoh ka Chief Minister’s Youth for Green Campaign  Movement and Green Meghalaya Campaign.
Ia kane ka jingrakhe la pynlong ha madan ialehkai ka Kiang Nangbah Government College halor ka matpdeng “Sustainable consumption and Production" and  Slogan “Seven Billion Dreams.
One Planet.
Consume with Care"U Dy.CM u la khot la wer ruh ia baroh ki paidbah nongshong shnong ban pynneh pynsah ia ka mei mariang bad iada ia ki lum, ki khlaw ki bthap, ki um ki wah bad ban pynlong ruh ia ka haw haw kaba khuid na ka bynta ban ioh ia ka lyer kaba khuid ban ring mynsiem.
Na ka liang u Deputy Commissioner, u bah PS Dkhar haba kren pidang, u la lamkhmat da kaba ong, “Ngim dei ban iada ia ka mariang tang kaba thung dieng, hynrei ngi dei ruh ban iada ia ka mariang da kaba lehkhuid ia ka sawdong sawkun.
U Additional Principal Chief Conservator of Forest, u bah B.K Lyngwa u la kren halor ka phang pdeng jong ka jingrakhe ia ka world Environment day.
Katba ka samla pule Doli Lamare kaba pule ha St.Mary Mazzerello Girls’ Higher Secondary School, Jowai ruh ka la ai jingkren ha kane ka sngi.
Ka Drama kaba pynkreh da ki samla pule ka Kiang Nangbah Government College bad ka jingrwai tynrai kaba la rwai na ki samla na ka shnong Khimusniang ka la pynshoh bieij ia baroh kiba wan sha katei ka jingrakhe ia katei ka sngi.
Ha kane ka sngi la sam ruh ia ki khusnam kiba kynthup ia ki Certificates bad pisa kaba Rs.5000/-, Rs.3000/- and Rs.2000/-sha kito ki nongjop ha ka jingiakop tainia, ia kop dro jingdro, thoh eassay nalor kiwei kiwei.
Ki shipai suin ka Amerika ki la pynpra da ki namding  ia ka ktem ka ISIS, hadien ba ki la ioh jingtip ia ka jingdon katei ka ktem lyngba ki Social Media.
Katkum ka jing iathuh u  General Herbert “Hawk" Carlisle, u heh duh jong ki shipai suin, ha ki lad khubor u la ong ba ki shipai suin ha  Hulburt Field, Florida, ki la ioh jingtip ia ka ktem lyngba ka jingwad bniah na ka dur ba ki ISIS ki la pyllait ha ka social media.
Katei ka jingjia  ka la mih hadien ba ki ISIS ki la leh ia ki kam pyn triem jong ki ha Middle East ha kaba ki la khrai khlieh ia ki spah ngut ha kawei ka nongbah ka Syria ha Palmyra.
Katei ka jinghiar thma ka Amerika ka dei ar sngi shuwa ba kin pyntip sha ka Congress shaphang ka jingpyndonkam ki ISIS da ki Social Media.
Katkum ki bor wad bniah ki stad ka Amerika ki la iathuh ba 1700 tylli ki dur, ki jingring phlim jong ka ISIS ka la poi sha ki 200,000 ngut ki briew ha ka Twitter bad kiwei pat ki Social Media.
Shillong, 5 Jylliew:Ha ka 3 tarik u jyl liew ka la mih ka jingia kynad hapdeng ki Khasi ba shong ba sah ha Boro kompi Khasi Punji, Barak Valley, Assam bad ki jaitbynriew Hmar kiba shong ba sah ha Rengma Punji bad katei ka jingia kynad ka dei ka jingia kajia khyndew.
Hadien katei ka jingjia ki runar ki la leit ban mait dusmon ia ki diengkwai bad ki jingthung jingtep ha ka jaka ba rep ki Khasi.
Kham hadien la ong ba ki la don ki kynhun lehnoh ha katei ka thain kiba la leit ban byrngem ia ki Khasi ba sah ha katei ka shnong.
Halor katei ka jingjia ka KSU Central Body lyngba ka kyrwoh na u samla Donald V Thabah Education Secretary ka la pynpaw ia ak jingsngewkhia kaba jur ba la mih kum katei ka jingjia.
Ka la kyntu ia ki jaitbynriew Hmar kiba shong basah ha Rengma ba ki dei ban sangeh noh ka jingleit knieh ia ka jaka ki Khasi kiba sah ha Borokompi Punji namarba ka dei ka jaka ba long trai da ki Khasi hi  bad ki don ruh ki kot ki sla kiba biang kiba naduh u snem 1944 ban pynshisha ba ki dei ki trai jaka.
Ka KSU  ha ka kyrwoh ka la ong ba ka kyrshan ia ki Khasi kiba shah lehbein ha katei ka jakabad ka la ong ba kan iai don ryngkat bad ki ha kano kano ka por ba ki donkam, bad ka la ong ruh ba lada jia ba ki shah pynmynsaw  kan mih ka jingjia ba sngewsih.
Ka la kyntu ba kitei ki jaitbynriew ki dei ban ia shong ia sah lang bad ia ieit ia thoin para ma ki bad ki dei ruh ban pynbeit noh ia baroh ki jingbym ia sngewthuh jingmut kumba ki ju ia shong ia sah lang ha kiwei pat ki jylla ka thain shatei lam mihngi.
Ka la kyntu ruh ia ki kynhun kiba pyntieng pynsmiej ba kin sangeh noh ka jingbyrngem kaba lah ban nang ai ding shuh shuh.
Shillong, 5 Jylliew:Ka KSU Uper Shil long Circle bad ka KSU LawsohtunUnit ki la pyrshah jur ia ka jingwan mushlia ka MUDA ban pyntreikam iaka ain shna iing ne ka Meghalaya Building Bye Laws, 2015 shabar u pudu sam jong ka Municipal.
“Ngi pyrshah ia ka rai jong ka MUDA", la ong u president ka KSU UpperShillong Circle u Bah Lewis Nengnong bad u president ka KSU Law sohtunUnit Bah Johnson Nongkhlaw ha ka jingthoh ba la aiti ha ka myntri katnad sor ka Kong Ampareen Lyngdoh ha kane ka sngi Palei.
Haba kdew ia ka hukum jong ka MUDA ha ka 5 tarik Nohprah mynshem snem,kine ki nongialam ka KSU ki la ong ba ka Meghalaya Building Bye Laws,2015 kan treikam shabar ki jaka ka Municipal katkum ka DisasterManagement Act, 2015 bad ka Meghalaya Town and Country Planning Act,1973.
“Baroh ki jingtei hapoh ka Shillong Mater Plan Area ki donkam ia kajingioh bor na ka MUDA" la ong ka hukum, la pynkynmaw kine kinongialam ka KSU.Ki nongialam ka KSU ki la ong ba ka jing pyn treikam ia kane ka hukum haki jaka kum ha Law sohtun, Lummawbah, Nongkseh bad ha Lum sohtun la lehkhlem ka jingtip jong u Rangbah Shnong jong kine ki shnong bad ruh kipaidbah kim bna eiei ia kane ka jingleh ka MUDA.“Halor kane, la kyntu ia ka sorkar ba kan sangeh ban pyntreikam iakane ka hukum bad ban pynlong shwa ia ka jingiakren bad ki rangbahshnong, ki paidbah halor kane ka kam shwa ban shim ia ka rai", la bynrap kine ki nongialam ka KSU.Shillong, 4 Jylliew:Ka Executive Com mitte jong ka Shnong Smit kaba long ha ka 30 jymmang, 2015  ka la ai khublei ia u Syiem ka Hima Khyrim,Syiem Khynnah,U Lyngdoh, Myntri kiba long ki Presiding Officer, ki Nong iarap na shnong Smit kum ki Polling Officers, Polling Agent bad khamtam ia ki Rangbah,Longkmie bad Samla kiba jied ia u Sordar bad General Secretary jong ka Shnong Smit da ka jingthep vote, ha ka 16 tarik u jymmang, 2015.
Ha ka juh ka por ka  ai khublei ia ki Samla pule jong ka Shnong Smit kiba pass ha ka jingpule ha ki kyrdan bapher bapher jong ki, katkum ka kyrwoh na u Sordar Shnong Smit u bah Kyn sai M Syiem bad u Gloster bert L Nongbri GS.Shillong, 5 Jylliew:U Myntri kam poh iing barim ka sorkar jylla u Bah Robert G Lyngdoh u la ong ba ka jingkynnoh bad tei pop ka sorkar ia ki lad pathai khubor ba pyn mih khubor ia ka pakhang shnong ki kynhun bapher bapher ka long kaba bakla.
“Balei ka sorkar ka pynlong langknia ia ki lad pathai khubor, u myntri rangbah bad ka myntri kam pohiing ki la phiel", la ong u vice chancellor ka MLCU u Bah Robert G Lyngdoh.
U Myntri rangbah bad ka myntri kam pohiing ki la phiel namar ba kim lah ban tei ia ka jingiatreilang jong ki paidbah ban wanrah ia ka jingsuk ha ka jylla, u la ong.
Halor ka jingleit ujor u DGP  ka Meghalaya u Rajiv Mehta sha ka Kashari Meghalaya High Court ban kyntu ia ki lad pathai khubor ban kiar na kaba pynmih ia ki jingpynbna pynlong pakhang shnong jong ki kynhun bapher bapher, u Bah  Lyngdoh  u la ong “Balei tei pop ia ki lad pathai khubor, baroh ki iadon bynta ban pynthikna ba ka ain ka dei ban ieng".
U Bah Lyngdoh u la ong ba ban kynnoh ia ki lad pathai khubor ba ai jingpynbna ia ki kynhun seng lehnoh ka dei ban shu pynsuk ia ka ‘bandh ne pakhang shnong.
’ U la ong ba ka jingiakhun ia ki kam lehnoh kam dei tang kawei ka lynti hynrei ka dei ban don shibun.
U Bah Lyngdoh u la ong ban weng ia ka jingeh jong ki kam lehnoh, donkam ia ki nongialam sain pyrthei ban khot ban iadon bynta lang ki paidbah ban iatreilang.
U la ong ba ka jingmih ka kynrum kynram ha ka jylla ka dei namar ba ka sorkar jylla kam lah ban lum ia ki paidbah hapoh bad shabar ka sorkar ban tei ia ka jingiatreilang.
“Ka Legislative ka pyrshang ban long halor, ka Judiciary ruh ka pyrshang ban long halor  bad ka executive", u la ong.
U la ong ba baroh kine ki tnad sorkar ki la iatrei pyrshah kawei ia kawei ha jaka ban iatrei kawei ia kawei pat.
U Bah Lyngdoh u la ong ba kine ki tnad sorkar kim dei ban ialeh pyrshah hynrei ki dei ban treilang, bad ym ban niat ia ka jingkynnoh tang sha ki lad pathai khubor.
Shillong, 5 Jylliew:La iohi ba ha kine ki sngi ka High Court ka la pan jingpynshai na ki kali kamai ,ki dukan, bad kiwei ba ki dei ban ai jubab balei ki khang du kan, balei ki sangeh kamai ha ka 27 tarik u jymmang kaba dei ka sngi pakhang shnong ka HNLC.U nongthohkhubor u la leit ban twad jingmut na ki nongniah taxi kamai, ki nongdie dukan ban tip kaei ka jubab kaba kin lei tai sha ka High Court ba ki la khang dukan ha katei ka sngi.
Haba ia kren kyllum bad ki nongniah Taxi kamai kumno kin lei tai jubab  sha ka ing bishar, ka jubab kaba la ioh kyllum na ki ka long ba don napdeng jong ki kinba la ong ba kim ju sei kali ha ka sngi balang, don kiba ong ba ka duh ka shaka shilliang, don kiba ong ba ki pang suhkpoh, baiong khlieh, don kiba ong ba la lut petrol bad haba ki mut leit theh unphniang na Pump ka Pum ruh ka khang, don kiba ong ba ki la mih surok ban kamai, hynrei ym don briew pat ha surok, kam myntoi ia ki ban shu mareh sharum shaneng ban pynlut kai ia ka Petrol khlem mih kamai, don ruh kiba ong ba ki leit buh briew sha Bhoi, sha West Khasi Hills ba don nongpang, don pat kiba ong ba ki donkam leit jingleit hi ki malik ki khlem ioh sei kali shuh.
Haba twad jingmut na ki shongdukan ruh ki la ong ba haba ym don briew ba iaid sharum shaneng kin plie dukan iano haba ym don nongthied, don pat kiba ong ba ha katei ka sngi kaba dei ka sngi balang kim ju plie dukan, don kiba ong bym wan ki nongtrei ba ki pang.
Lah ban kdew ba ka High Court ka la pan jubab na ki kali kamai, ki dukan, ki Hotel, balei ba kim plie dukan ha katei ka sngi bad ba kynjah jar jar ka surok ha ka sngi pakhang shnong ka HNLC watla ki bor sorkar ki la pynthikna na ka por sha ka por ba ki la pynbiang ka lad jingiada kaba paka.
Lah ruh ban kdew ba ka High Court ka la hukum ia ki kot khubor ba kim dei shuh ban pynmih ia ki khubor ia khih ne ki khubor pakhang shnong da kino kino ki seng nangne shakhmat.
Shillong, 5 Jylliew:Ki Sengbhalang ki la kyntait katkum ba la mih khubor ba ki kyrshan ia ka Synjuk Ki Rangbah Shnong  ha kaba iadei bad ka Village Administration Bill ( VAB).
U President ka KSU u samla Daniel Khyriem u la ong ba ki Sengbhalang ba kynthup ia ka KSU.FKJGP, KWADA ki pyrshah ia kane ka VAB kaba la dep  ban pynkylla hynrei ka jingkyrshan jong ki ia ki Rangbah Shnong ka dei beit tang ia ka dorbar  kaba ki la lah ban lum ha ka 30 tarik u jymmang, ym ba ki kyrshan ia ka Bill ba la pass da ka PDF.U la ong ba ki Seng bhalang ki ieng skhem ha ka nongrim ban dawa beit ban pynrung ia ka Section VIII bad 16 jong ka Section 5 bad ka la dawa ba ka KHADC ka dei ban pynrung beit ia kitei ki ar tylli ki kyndon hapoh katei ka ain.
U samla Daniel u la ong ba ki Sengbhalang ki kwah ba ki ain ba la shna da ki district Counci ne ka sorkar ki dei ban long kiba khlain kiba lah ban iada ia ka jingrung kyrthep ki mynder sha kane ka jylla.
Ha ka juh ka por u la ong ba ki sengbhalang ki dawa ba ka sorkar ka dei ban pynduh noh ia ka Ordinance.
U bah Joe Marwein, President FKJGP u la ong ba ki Sengbhalang kin ieng ha ka nongrim jong ki kumba ki la ieng naduh ba sdang haduh mynta ruh ba ki pyrshah jur ia katei ka VAB ba la dep ban pynkylla dur thymmai.
Ha kaba iadei bad ka jingkam jong ki Rangbah Shnong ba kim dei kita ki riew stad ain ban tuklar ia ka iohnong ka duhnong katei ka Bill, u samla Daniel u la ong “Ngi ruh ngim dei ki riew stad ain, hynrei na kaba pule ngi sngewthuh ia ka rukom treikam katei ka Bill" u la ong.
Shuh shuh u la bteng biang da kaba ong ba ha kaba iadei bad ka jingialang jong ki Sengbhalang bad ka Synjuk Ki Rangbah Shnong kaba la long mynhynin ka sngi ha Ing Dorbar Mission Compound u la iathuh ba ki la shim da kawei ka rai ba ki Rangbah shnong ryngkat bad ki Sengbhalang kin khot ia kren ia ki 30 ngut ki MDC, ka KHADC ban pynsngewthuh ba ki dei ban pynrung ia kitei ki kyndon hapoh katei ka ain.
“Wat ju phone shane, kane kam dei ka jaka Complaint" ong uwei u rangbah, uba shim phone, haba une u nong thoh khubor, u phone sha une u number, uba don ha ka jaka treikam jong ka MeECL ha Mawlai.
Ka jingleit phone ia utei u number, ka long hadien ba ka don ka jing duh ding ilektrik ha ka step jong ka sngi saitjain, kaba la sdang naduh ka por 4baje mynstep bad kaba la bteng haduh ka por 4.30 myn step, kat haduh ba u nongthoh khubor, un da phone sha utei u number.
Lai taiew mynshwa, ha ka por ba ka don ka jingtied pyrthat bad meh leilieh, une u nongthoh khubor, u phone ia utei hi u number ha ka por 3.30 mynstep bad utei uba shim phone, ula kylli “Ka la duna ka jingtied pyrthat shato?"  bad haba u nongthoh khubor, ula jubab “Ho,oid" la ong biang utei u rangbah “Ngin pynmeh noh mo kata" bad mar kumta ka meh ka ding ilektrik.
Ha kine ki 3,4 bnai ka jinglip ding sha ka thain Upper  Shillong, ka long kaba la jubor haduh katta katta, ha kaba ha ka por mynsngi ne ka por mynmiet ruh kam duna satia.
Don ki miet, ba ka lip naduh 12baje shiteng synnia bad ka meh haduh ka por 4baje lane 4.30 mynstep bad don kiba lip naduh 1.30 haduh 4baje mynstep bad kumta ter ter.
Ha kiba kum kitei ki khep, haba phone sha ki nongtrei ha 7mer, ha u number 2560163, ka daw kaba ha khmat duh, ba kin ai, ka long  ba kam kit ka lain(trip) bad ki ju ai daw ruh, ba ka jingthut ka dei na Mawlai bad ha kiba bun ki khep,ki ju phah ia ki nongthang ding ban phone sha Mawlai, ha ka jaka, ba kin phone hi ma ki.
Shillong, 5 Jylliew:La jan baroh ki dukan ha Iewduh, kham tam jong ki dkhar kim die shuh ia u jingbam Maggi, ba la shna da ka kompeni Nestle hadien ba la shah mana ha ka sorkar.
U nongthoh khubor u la leit ban kylli na ki dukan ba don ha Iewduh, la shem baroh kim die shuh ia u maggi.
Haba kylli balei kim die shuh ia u maggi, uwei u dkhar ba shong dukan ha Iewduh, u la ong, “La khang te, khlem die shuh ia maggi mynta, baroh la pynphai sha ka kompeni".
Ia u jingbam maggi la khang da ka sorkar pdeng hadien ba la lap ba ki jingkhleh ha une u jingbam, kim long kiba bha ia ka koit ka khiah jong u briew.
Hynrei katkum ka jingtip, ki dang don ki dukan kiba dang die ia u watla la khang ha kiwei kiwei ki jylla ban die ia u.
Hangne ha jylla Meghalaya ia une u jingbam, ka sorkar jylla kam pat rai ban khang ban die hynrei ka dang don ha jingpyrkhat kaei kaba dei ban leh.
U maggi u dei u jait jingbam ba ju kham bam eh ki khynnah rit hynrei naduh ba la lap ia ka jingbym biang ki jingkhleh kiba ktah ia ka jingkoit jingkhiah, la iohi ba ki khynnah rit sha kiwei ki jylla, ki la iathang ia une u jingbam kum ka dak ka jingpyrshah.
Haduh mynta la don haduh 6 tylli ki jylla kiba khang pyrshah ban die ia une u jait jingbam hadien ba la lap ba um long uba bha ban pyndonkam namar ba u lah ban ktah ia ka jingkoit jingkhiah jong u briew.
Lah ban kdew ba ka CSWO ka la takrain tyngeh ia ka sorkar jylla ka tnad ka koit ka khiah namar ba haduh ha kane ka juk stad hynrei kam pat don wat tang ia ki jaka tes ia ki jingbam ban tip uba bha ne ba sniew.
Ka CSWO ka la lap ia kane hadien ba ka lait ban jngoh ia ka jaka tes jong ka sorkar kaba don ha Pasteur ha Lawmali Shillong.
Nalor kane, kam don ki nongtrei ba la thung ban peit ia kane  ka kam naduh ba la shong thait noh u Bah V Khongwir.
Shillong, 5 Jylliew:Hadien kumba katto katne bnai ba la khlad noh u MLA ka Chokpot Konstitwensi  u Clifford Marak, ka elekshon shiteng samoi, ha katei ka konstitwensi mynta ka la don hajan eh.
Haduh mynta ki khubor ba la ioh lum ki la iathuh ba kin mih kumba saw ne san ngut ki kyrtong ki ban ia khun ha katei ka konstitwensi, haduh mynta ki lad khubor ki la pynthikna ba ka lok jon gu Clifford Marak ka Kalpana D Sangma kan dei kawei na ki kyrtong ki ban ia aireng ha katei ka elek shon.
Hynrei la ong pat ba nalor u kyrtong Congress u ba katei ka seng kan sa pynbna shen ia ka kyrteng jong u, uwei pat u kyrtong uba ki lad khubor ki la iathuh u dei u Conrad Sangma, u khun jong u Purno A Sangma u MP ka Tura.
U Conrad Sangma u la long teng u MLA ka Selsella Konstitwensi , West Garo Hills naduh u 2008 haduh u 2013, hynrei u la shah rem noh ha ka la elekshon 2013, u dei na ka longing jong ka sain pyrthei ha kaba u kpa jong u u Purno A Sangma  u dei  riew sain pyrthei ba la paw bha ha ka jylla uba dei ruh u MP ( Lok Sabha) ba mynta na Tura Konstitwensi, u hynmen jong u u James Sangma u dei u MLA jong ka Rongchugiri konstitwensi, katba ka para jong u ka Agatha Sangma pat ka dei ka MP barim jong ka Tura konstitwensi.
Ha katei ka elekshon na Chokpot, ka BJP kam pat lah ban pynthikna la kan sei kyrtong ne-em ban ia aireng, bad haba ia kren bad u President katei ka seng u bah Khlur Sing Lyngdoh u la ong ba haduh mynta kam pat don kano kano ka jingiakren ban sei kyrtong na katei ka konstitwensi, bad ba katei ka seng ka shaniah beit ha ki nongialam jong ka na ri Lum Garo ban pynbeit ia kaba donkam.
“Haduh mynta kam pat don kano kano ka jingiakren halor katei ka phang, hynrei ngi shaniah ha ka jingpyniaid ki nongialam ka Party na Garo Hills aiu ban leh" on gu bah Khlur Sing Lyngdoh haba ia kren bad u nongthohkhubor.
Hynrei ki lad khubor ki la iathuh ba lada jia ba ka Party BJP kam shym lah ban sei kyrtong ha katei ka elekshon khlem pep kan ai jingkyrshan ba pura ia u Conrad Sangma namar ba u dei u riew sain pyrthei uba thalain beit bad um ju map iano iano ruh hapoh ing dorbar thaw-ain ka jylla.
Lah ban kdew ba u MLA ka Chokpot u Clifford R Marak na ka seng Garo National Congress ( GNC) u la khlad kyndit  ha ka 1 tarik u jymmang, 2015  ha ka jaka sumar ha Guwahati ha ka rta kaba 68 snem, la kha ia u ha ka 13 tarik u iaiong, 1947.
U la long u MLA ka Chokpot la saw sien kynthih  bad u la sdang ban rung ha ka kam sain pyrthei naduh ka por jong u Captain William Sangma uba dei u myntri rangbah ba nyngkong eh ka jylla.
U la ieh shadien ia ka lok jong u ka Kalpana D Sangma ryngkat lai ngut ki khun kynthei bad ar ngut ki khun shynrang jong u.
Shillong, 07 Jylliew:Ka Skul St George, Nongmensong, Shillong, ka la pynkup burom ia ki khynnah skul kiba la wan shakhmat ha kane ka eksamin ba matrik.
Ki khynnah ba shah pynkup burom ki kynthup ia ka Dimpi Medhi bad ka W Gunita Devi.
Ia kane ka prokram la pynlong ha ka 5 tarik mynta u bnai ha kaba u Lamphang ka Ïing Dorbar Thawain u A T Mondal ula long u kong san bad u Myntri ka tnat ka koit ka khiah u Bah A L Hek ula long u Symbud kongsan.
Haba pynkup bu rom ia kitei ki arngut khamtam ia ka Dimpi Medhi kaba la ioh ia ka kyrdan kaba 19 ha ka MBOSE SSLC Examination, kum u kongsan ula ong ba ka jingpoi sha ka thong jong ki khynnah skul ka long tang lada ki long kiba trei shitom bad kiba don ka akor ka burom kiba long kum ki artylli ki mawbyrsiew na ka bynta ka pule puthi.
U Bah A L Hek uba la long kum u symbud kong san haba pynkup burom ia ka W Gunita Devi kaba la ioh 100% ha ka subjek Mathematics ula kyntu ia ka bad kumjuh ia ki khynnah pule ban pynlut bun ka por bad ka jingdonkam ha ka pule puthi khnang ban ioh ia u soh ka jingjop ha ka jingim ka ban sa wan.
Ha kane ka sngi la ioh ka jingkren pdiang sngewbha na u Principal ka skul u Simon Joseph ha ka jingiadonlang ki khynnah skul bad ki kmie ki kpa.
Shillong, 7 Jylliew:Ka Asst Director ka National Book Trust (NBT) ka Kanchan Wan choo Sharma u la ong ba ka jingbang pule kot jong ki samlakane ka juk myn ta ka kiew wat hapdeng ka jingmih bun ki buit bad kitiar stad thymmai.
Ngi iohi ia ka jing nang kiew ka jingpule kot jong ki samla kane kajuk.
Kane ka dei kaba ai mynsiem wat hapdeng ka jingmih bun ki buitstad kane ka juk", la ong ka Sharma haba kren sha ki nongthoh khuborha kane ka sngi Saitjain.
Ka assistant director ka NBT u don ha kane ka nongbah ban pynlongia ka Shillong Book Fair ha State Central Library naduh ka 8 tarikhaduh 16 tarik Jylliew.
Ka la ong ba ki la iohi ia ka jingbang jong ki samla ia ki jait kotha ki iew die kot kiba la pyn long ha ki bynta bapher bapher ka ri.
Katkum ka jingong jongka, ka jingdon ki samla ba wan sha ki iew diekot ka World Book Fair kaba la long ha New Delhi man u snem ki nangkiew.
"Ngi don kumba shi million ngut ki briew ba wan sha ka iew die kot mynshem snem" Ka la ong.
Ka Asst director ka NBT ka la ong ba ka Trust ka la pynmih ia kikot haduh palat 80,000 man u snem ha ki jait ktien bapher bapher kynthup ha ka phareng bad dkhar.
Haba pynpaw ia kajuh ka jingiohi, u Principal ka St Edmund’s College uDr Sylvanus Lamare u la ong ba u iohi ba ki samla ha kane ka thain kidon ka jingbang ban pule kot.
“Mynshwa, kan shim por ban lah die ia ki kot hynrei mynta tang hapohshisnem ne ar snem, la lah ban die kot.
Kane ka pyni ba ka la don kajingkiew ha ka jingdon ki samla ba bang ban pule kot", la ong u DrLamare.
Ka Sharma ka la ong ba la pynlong ia kane ka iew die kot ban kyntiewshuh ia ka jingpule kot jong ki samla.
Kumba 40 ngut ki nongthoh kot bad ki nongdie kot na kylleng ka Indiakin wan ban iashim bynta ha kane ka iew die kot bad bynrap 80 tylli kidukan la pynieng.
U Lat ka jylla  u V Shanmuganthan un plie ia kane ka iew die kotkatba u chairman ka NBT chairman u Baldeo Bhai un pyniaid ia kajingialang.
La pynlong ia kane ka iew die kot da ka NBT ryngkat kajingiatreilang bad ka St Edmund’s College nalor ki tnad sorkar jylla.
Shillong, 7 Jylliew:U President ka Chdooh Ri Jaintia Wama ya (CRJW) u maWK Su chiang u la phah da ka jingthoh sha ka sorkar ha ka 30 tarik u jymmang ban  pyllait na ka Rule 25 (5) kaba iadei bad ka kam ialeh elekshon ki Rangbah Shnong  katkum ka Bill jong ka Jaintia Hills Autonomous District Council (JHADC) Jowai.
Ha katei ka jingthoh ka Chdooh Ri Jaintia Wamaya, ka ong ba ka JHADC ka la pass ia kane ka Bill ha ka dorbar lyiur jong ka kaba la long ha ka 25 tarik u lber, 2015 khlem kynjoh ktien lane khlem pynsngew paidbah shaphang katei ka Bill.
Katei ka seng ka la ong ba  ka  Rule 25 jong ka Bill ka kdew halor ka phang “Ka kyrdan pule jong u  briew uba kwah ban ialeh elekshon  na ka bynta ka kam Rangbah shnong".
Nangta la ong ruh ba kat kum ka sub clause (5) ka District Council kam shah ia u nongtrei jong ka ban long rangbah shnong kaba long pyrshah ia ka hok kynti jong u briew ban ia tynrong nad bah tympha ia ka kam shnong kam thaw.
Halor kane ka phang na ka liang ka Chdooh Ri Jaintia Wamaya ka la pynrem jur ia kane ka jingbuh kyndon jong ka JHADC ia u nongtrei jong ka ba um lah ban ialeh bad ban long Rangbah shnong ong ka kyrwoh kaba la pyllait da u President jong ka Chdooh Ri Jaintia Wamaya ma W.K.Suchiang.
Shillong, 7 Jylliew:Ki pulit ka Megha laya ki la ioh kem 174 ngut kidkhot seng lehnoh bapher bapher ha Garo Hills kynthup kiba dei naAssam kum ki dkhot ka ULFA naduh u Nai tung haduh u Nohprah 2014.
Katkum ka jingkhein ba la ai da ka tnad pulit ka jylla, ki dkhotseng lehnoh ba shah kem ki kynthup ka 55 ngut jong ka GNLA), 19 ngutjong ka ASAK, 24 ngut jong ka ANVC-B, 22 ngut jong ka ULFA, 8 ngutjong ka ANCA, 8 ngut jong ka ANLA, 11 ngut jong ka UALA, 13 ngut jongka LAEF, 11 ngut jong ka AMEF, 2 ngut jong ka kynhun don kyrteng badmar uwei jong ka ANLA, ANLCA bad ka ATM.Nalor kine, ki don baroh 47 ngut ki dkhot na ki seng bapher bapher kiba wan pyndem wait kynthup 29 ngut jong ka GNLA, 13 ngut jong kaASAK, 1 jong ka ANVC-B, 1 jong kaULFA, 2 ngut jong ka ANLA bad 1 jongka AMEF.Ki dkhot seng lehnoh kiba shah siat iap ha ki pulit ki don 16 ngutbad 24 ngut kiba mynsaw ha kine ki san bnai, la ong ka jingkhein na katnad pulit.
Ki dkhot ba shah siat iap ki long 7 ngut jong kaGNLA, 5 ngut jong kaASAK, 1 jong ka ULFA, 2 ngut jongka UALA bad  1 jong ka LAEF bad kibamynsaw ki kynthup 19 ngut jong ka GNLA, 3 ngut jong ka ASAK bad 2 ngutjong ka ULFA.Nalor ki lehnoh, ki don ruh 6 ngut ki pulit kiba kyllon iap katba 10ngut ki riew paidbah kiba shah siat ha ki kynhun lehnoh, la on kajingkhein sorkar.
Shiphew ngut ki pulit kiba mynsaw ha ka jingshah siat ha ki lehnohha ka por ba pynlong ia ka jingleit khynra,  bad 42 ngut ki riewpaidbah kiba mynsaw ha ka jingshah hiar thma ha ki lehnoh.
Ki don ruh 41 ngut ki riew paidbah ba shah rahbor ha ki seng lehnohbad na kien, tang uwei u pulit ba shah rahbor hapoh kine ki san bnai.
Shuh shuh, 973 tylli ki tiar ialeh la ioh kurup da ki pulit na kiseng bapher bapher kynthup 4 tylli u bom IED, 2 tylli u rocketlauncher, 37 tylli ki tikli bad 1 u grenade launcher.
Kine ki tiar ialehkai la ioh kurup kham bun na ka GNLA, ULFAbad ka ASAK.Hapdeng u Kyllalyngkot haduh u Jylliew 2015, la don 105 ngut kidkhot seng lehnoh kiba shah kem katba 25 ngut la shah siat iap ha kajingkhynra ki pulit.
Ki dkhot jong ki seng ba shah kem ki kynthup 5 ngut jong ka HNLC, 41ngut jong ka GNLA, 5 ngut jong ka ASAK, 3 ngut jong ka ULFA, 2 ngutjong ka ANCA, 5 ngut jong ka ANLA, 2 ngut jong ka UALA, 5 ngut jong kaLAEF, 26 ngut jong ka AMEF, 3 ngut jong ka UNAF, 7 ngut jong ka sengbym tip kyrteng bad 1 jong ka GNAF.Ki dkhot kiba mynsaw ki don 10 ngut jong ka GNLA, 3 ngut jong kaUALA, 3 ngut jong ka ANLA, 4 ngut jong ka ASAK, 3 ngut jong ka AMEFbad 2 ngut jong kiwei ki seng lehnoh bym tip kyrteng.
Ki don haduh 17 ngut kiba shah siat iap ha ka jingkhynra ki pulitbad kine ki kynthup 7 ngut jong ka GNLA, 1 jong ka ULFA, 1 jong kaLAEF, 2 ngut jong ka ASAK, 4 ngut jong ka AMEF bad 2 ngut bym tipkyrteng ia ka seng.
Ki don ruh 25 ngut kiba wan pyndem wait kynthup 10 ngut ka GNLA, 3ngut ka UALA, 3 ngut ka ANLA, 4 ngut ka ASAK, 3 ngut ka AMEF bad  2ngut kiwei bym tip kyrteng.
Hapoh kine ki san bnai, saw ngut ki pulit ki la kyllon iap katba 10ngut ki riew paidbah ba khlad, la ong ka jingkhein na ka sorkar.
Ki don ruh haduh 26 ngut ki riew paidbah ba shah rahbor.
Ha kine ki san bnai jong u 2015, ki don haduh 457 tylli ki tiarialeh ba la ioh kurup da ki pulit na ki seng bapher bapher kynthup 7tylli u bom IED, 65 gram ka gelatin wax, 59 tylli ki tikli bad  1 ugelatine stick.
Kine ki tiar ba ioh kurup ki dei na ka seng GNLA, ULFA bad jong kaAMEF,  la ong ka jingkhein na ka tnad pulit.
Itanagar, 7 Jylliew:Ki suba lehnoh NSCN (K)  ki la ther kuli ha ka ktem jong ki  shipai Assam Riffle (AR) kaba don ha ka thain Lazu ha  Tirap district ka Aruna chal Pradesh, katei ka jingjia ka la jia mynta ka sngi u blei hadien lai sngi ka jingsiat iap katei ka kynhun ia ki 18 ngut ki shipai.
Ki la don kumba 35 ngut ki dkhot ka NSCN (Khaplang) kiba la hiar thma ha ka ktem ki Assam Riffle kaba don ha khappud ka India bad Myanmar, ha ka por 2:30 baje mynstep, iathuh u SP ka  Tirap District u Ajit Kumar Singla.
Ha katei ka jingjia kam shym la don kano kano ka jingmynsaw naba ki shipai ki la husiar lypa naba ki la ioh jingtip na ki bor syntiat ba ki don ki dkhot seng lehnoh kiba iaid ha katei ka jaka, ha katei ka por la iathuh ba ki shipai ki la kthong kylla ia kitei ki lehnoh hynrei ki la ioh phet krad noh ha ka jingdum ka miet, u SP u la iathuh ba ka jingiather kuli markylliang ka la neh kumba 10 minit eiei.
Na katei ka jaka ki shipai ki la ioh kurup kumba 70 tylli ki snep kuli ka AK-47, ki bom bym pat pyn bthei na katei ka jaka ia siat, ki dang wad shuh shuh ha katei ka jaka ba jia katei ka jingjia.
Lah ban kdew ba katei ka dei ka jingjia kaba ar hadien ba ka NSCN(K) ka la kam ba ka la siat ia ia ki 18 ngut ki shipai ka 6th Dogra infantry regiment ha Manipur ha ka 4 tarik u jylliew.
Kathmandu, 7 Jylliew:55 tylli ki metiap kiba la sah sa tang ki shyn rong  bad 4 ngut na kitei dei ki bar ri, la lap da ki shipai ka Nepal ha ka jingbteng ban dang wad ia ki briew ba dang jah rngai hadien ka jingkhih jumai.
Kitei ki 55 tylli ki shyn rong ki dei kiba la lap ha ki ar sngi ka sngi saitjain bad sngi u blei ha ki rud wah ka Langtang.
Katkum ka jingia thuh u Deputy Superintendent of Police Pravin Pokhrel, u la ong ba ki shipai ryngkat ki nong shong shnong ka Langtang  ki la lap 55 tylli ki shynrong met briew na katei ka shnong, katba 128 ngut pat ki  dei kiba la ioh ban pyllait im.
Ki nongshong shnong jong ka thaian Langtang ha Rasuwa district, ka jaka ba ju bna nam kim ka jaka kiew lum la iathuh ba ki don haduh 199 ngut ki briew kiba dang jah rngai naba katei ka shnong ka khyllem noh ha ka 25 tarik u iaiong ka sngi ba khyrwit u jumai bah ha Nepal.
Ka Rasuwa ka dei ka Distrik kaba la shah khyrwit tyngeh ha u jumai ha kine ki sngi ba la dep, ha kaba ki la don haduh 597 ngut kiba la iap bad 771 ngut kiba la mynsaw , bad ka bynta ba jur eh ha katei ka distrik ka dei ka thain Langtang.
Ki lad khubor ki la iathuh ba kiba dang jah rngai haduh mynta ki kynthup ia ki 10 ngut ki shipai ka Nepal ong u Laxman Thapa u heh jong ka  Narayan Battalion ha katei ka thain.
Ki kynthup ruh ia 70 ngut ki nongshong shnong , 40 ngut ki nongialam kai ia ki nongwan jngohkai pyrthei bad kiwei pat.
Ia kiba la ioh pyllait im la pynkit noh Kathmandu.
Zurich, 7 Jjylliew:Ka Russia ka lah ban duh noh ban pynlong World Cup ha u 2018 bad kumjuh ruh ka Qatar ha u 2022; lada lap ba ka don ka jingleh bakla ne ka jingleh buit tuh ban jied ia kitei ki ri ban ioh pynlong World Cup.
Haduh mynta ka jing tohkit ka dang iaid sha khmat halor ki jingkyn noh ba ka don ka jingbam sap kaba jur hapoh ka rukom pyniaid jong ka FIFA iathuh  u  Domenico Scala, u  Chairman ka Fi FA Audit bad ka komiti kaba peit ia katei ka jingtohkit haba kren sha ki lad khubor.
Ka jingtohkit  ia ka jingkynnoh bamsap ka long ruh ba kumno ki bor pyniaid ka Russia bad ka Qatar ka ioh ban pynlong World Cup ha kitei ki snem ki ban wan, iathuh ki bor ain jong ka US sha ki lad khubor.
“Lada lap ia ki jingshisha ba ka jingioh pynlong World Cup ka Russia bad Qatar ha kitei ki snem ka dei namar ka jingpyndonkam da ka buit ban shu ia thied vote , kitei ki ri kin ym ioh ban pynlong World Cup" ong u  Scala sha ki nongthohkhubor mynta ka sngi uba la ong ba haduh mynta ym pat lah ban pynshisha.
Katba ka Russia bad ka Qatar pat ka la kam ba kam don kano kano ka jingiaid da ki lynti kiba bakla ban ioh pynlong World Cup ha kitei ki snem.
U Secretery bar ri jong ka Ri Bilat,  u Philip Hammond  u la ong ba u kyrshan ia ka jingioh pynlong World Cup ka Qatar ha u snem 2022 hynrei ka Bilat ruh kan kham sngewtynnad ha kiwei pat ki ri lada jia ba ka FIFA kan jied da kiwei pat ki ri.
“Ngi tyrwa ba ngi kyrshan ia kino kino ki ri kiba la shah jied ban ioh pynlong World Cup" ong u Hammond haba kren bad ka  told BBC World Service radio, uba la ong ruh ba ka rai ba khadduh ka dei ka FIFA.Lah ban kdew ba shibun ki jingiakren ki la mih na ka jingkynnoh ba ka don ka bamsap kaba jur hapoh ka FIFA ha kaba u President jong ka u Sepp Blater u la risain noh na ka shuki jong u ban iaid beit ka jingtohkit.
Shillong, 7 Jylliew:Ka KSU Myntriang Unit ka la phah da ka jingthoh sha u Executive Engineer ka PWD ( road) Jowai ban pyntip ia ka jingsniew bad ka jingbym biang ka surok Mynksa –Khlokynring.
Katkum ka kyrwoh na ka KSU la ong ba katei ka surok Mynksa-Khlokynring ka dei kaba jrong tang 10 kilomitar eiei bad la sdang ban siang rong ia ka naduh u snem 2012 hynrei haduh kine ki sngi ym pat lah ban pyn dep ban siang rong ia katei ka 10 kilomitar eiei watla la kot sha ka 3 snem.
Ka kyrwoh na u Ma C Lamurong, Vice President KSU Myntriang Unit,  ka la  iathuh ba ka jingsniew jubor katei ka surok ka la pyndik ia ka leit ka wan ki paidbah, khamtam ha ka pang ka shitom.
La iathuh ba ha katei ka jingiaid lynti ban siang rong kaba 3 snem mynta ia katei ka surok, ka long ba katba ki nongsiang rong ki dang iaid jai shi jai shakhmat, shadien pat kaba la dep siang ka long thik kumba ka bym pat siang rong.
