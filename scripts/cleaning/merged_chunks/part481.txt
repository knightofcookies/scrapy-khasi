U Rajnath Singh, myntri ka tnat iada ri jong ka sorkar India, ula iathuh ia U Narendra Modi, myntri rangbah duh ka Ri, mar ia jia kane ka jingjia bad ula leit jngoh ruh ia ka iing sah jong U  General Rawat.
La bthah ia u heh duh ki shipai suin, U  Air Chief Marshal VR Chaudhari, ba un leit jngoh mar mar ia katei ka jaka jong ka jingjia.
Haduh mynta, la ioh sei ia 8 tylli ki met iap bad sa 4ngut kiwei pat kiba la phah sha hospital, ba kin shah sumar, katba sa arngut kiwei pat, ym shym la tip satia shaei ki don.
Ka helicopter jong ka Indian Air Force, kaba u leit jingleit U  General Bipin Rawat, uba dei u heh duh jong ki shipai ka Ri India, ka la hap mynta ka nohsngi ha Coonoor jong ka jylla Tamil Nadu.
Kiba iohi, ki iathuh ba ka don shwa ka jingbthei kaba jur bha bad ha katei ka por, ka helicopter, ka leit tynrah ia uwei u dieng bah bad mar kumta, ka don ka jingbthei bad kem ding kaba jubor bha, ha kaba ka helicopter, ka leit sangah sa ia  uwei pat u dieng, ong U  Krishnaswamy.
“Ha katei hi ka khyllipmat, nga iohi, ia ki ar, lai ngut kiba kynthih noh ialade shabar jong ka helicopter, ha kaba ki la kem ding baroh shi rynieng".
Haduh mynta, la iathuh ba ki don 11ngut kiba la iap, na ki 14ngut kiba don ha katei ka liengsuin.
Arngut kiba la mynsaw jur, la leit kit mar mar sha hospital, ba kin shah sumar.
Shillong:U Myntri ba dei peit ïa ka tnat ka koit ka khiah, u James P K Sangma haba plie ïa ka jaka pynmih Oxygen ha Nazareth Hospital Shillong, la ong ba ka sorkar ka la bei pisa T.14.04 klur tyngka ha ki Hospital jong ki riew paidbah.
Haba kren ha katei ka jingïalang u Myntri ka tnat ka Koit ka Khiah u la ong ba donkam ïa ka jingïa burom kaba mar kylliang bad kane kan wanrah ïa ka jingkylla ha kaba ai ka jing shakri ha ki lad jing ïada ha ka liang ka Koit ka Khiah bad ka sorkar ka la pynlut ha Nazareth Hospital T.2.51 klur.
U Myntri ka tnat ka Koit ka Khiah u la ong lyngba ka tnat ka Koit ka Khiah ka la ïarap ban pynmih ïa kane ka jingai Oxygen lyngba ka kynhun treimon sngewbha kaba la tip kum ka “PATH Foundation" kaba dei kawei na ki kynhun jong ka pyr thei.
Katei ka jaka pynmih Oxygen ka dei kaba 800 LPM bad ka lah ban ai jingïarap ïa ki 100 ngut ki briew ha ka juh ka por ha ka por ba donkam bad kane ka long kawei na ki jingpynkhreh ïa ka kylla kaba lai lada ka wan ka khlam, hynrei kyrmen ba kan nym wan kata ka khlam, hynrei ka long kaba don kam ban long pat kiba la pynkhreh.
La ong ba katei ka jaka pynmih Oxygen kam dei ba kan long tang kum ka tiar na ka bynta ka Nazareth Hospital hynrei kan long ka jingkyrkhu ïa ki paidbah jong ka jylla Meghalaya baroh kawei.
Ha ka jingïalang la kren ruh da u Principal Secretary ka tnat ka Koit ka Khiah, u Sampat Kumar, u Director ha HANM u Ram Kumar, u Dr.J Rangad CMO, ka Sister Noreen ba peit ïa ka Hospital bad ïa ka jingduwai la pyndep da u Phadar Richard Majaw Vicar General ka jyllaniam Shillong.
Shillong: U Bah Metbah Lyng doh u ba dei u President jong ka seng United Democratic Party(UDP) ha ka sngi ba ar kata ka 7 tarik u bnai Nai wieng 2021, u la dawa na ka Sorkar pdeng ba dei ban pynkut bad ban weng noh shisyndon ia ka aiñ Armed Forces Special Power Act,1958 kaba la ai bor kyrpang ia ki shipai ban leh katba ki mon ha ki jaka paidbah ba ki sngewbit ma ki.
“Ka AFSPA kam lah ban long ka jubab ia ka jingeh namar ka khlem lah ban leh eiei satia halor ki ishu kaikhlaw hapoh ka shatei lam mihngi", la ong u Bah Metbah Lyngdoh.
Ha kaba kadei bad ka jingjia shah siat iap jong ki riewpaidbah kaba la jia ha Mon District jong ka jylla Nagaland, u Bah Metbah Lyngdoh u la ong ba kam don jingiadei satia bad ki kam kaikhlaw, kumta ka pyni shai kdar ba ka AFSPA ka khlem leh eiei satia ia ki kam kaikhlaw ha kine ki bynta.
Na ka liang u Bah Metbah Lyngdoh u pynpaw ba ki don da kiwei ki lad ki lynti ban iakhun bad pynkut ia ki kam kaikhlaw da kaba wanrah da ka jingiakren ym da ki ktang suloi bad ki kuli.
Ha kaba iadei pat bad ka jingiakhun ia ki kam kaikhlaw ha ka jylla Meghalaya da ki phew sien ba la leh da ka tnad pulit ka jylla, utei u heh jong ka seng UDP u la pynpaw ba dei ban ailad ia kiba don ka bor hapoh ka jylla ban shimti bad peit ia ki jingjia kiba jia hapoh ka jylla.
Utei u President jong ka UDP u la ong,"Ngi dei ban don ka jingshaniah ha ki pulit jong ngi, ki bat ia ka kam jong ki, ia ka jingtip, ka jingtbit, ka ktien bad kiba ruh lah ban iaid shane shatai ban khmih bad wanrah ia ka jingbha".
Ha kaba khadduh, u Bah Metbah Lyngdoh u la iai ban bad ong ia kajuh ba dei ban pynkut bad weng noh shisyndon ia ka AFSPA.Ka UDP ka dei ka seng ba shah control ha ki ar ngut ki ministers Garo.
Haba don 10 ngut ki khasi ministers tang 2ngut ki ministers Garo piet ka Kaei ba jaDa jia sha kiwei ki state te sawa bha ka sur kine ki mla khasi da jia ha state lajong pat long kum uto u khiew ba dap um.
Nongpoh:Ban pynpaw ia ka jingbym hun mynsiem halor ka jingleit jurip ki heh pynbeit pud hapdeng ka Meghalaya bad Assam, kiba la leit ban jurip ia ki jaka khappud kiba don ha katei ka thain bad kiba hap hapoh ka Raid Warmawsaw-Umsohbar jong ka Hima Nongspung, kumta ki nongialam jong katei Raid, ki la rai ban pynlong da ka Border Meeting ka ban sa long ha ka 13 tarik mynta u Bnai ha shnong Bakhlapara.
Halor katei ka jingialang paidbah ka ban sa long ha ka 13 tarik, la pyntip da u Bah Monason Doloi, Adviser of Raid Warmawsaw-Umsohbar, ha kaba la shim ia katei ka rai ka dei hadien ka jingialang kaba la pynlong hynnin ka sngi da ka Raid Warmawsaw-Umsohbar.
Halor katei ka jingialang ha khappud, utei u Nongialam jong katei ka Raid, u la ong ba ka Raid ka kyntu ia u MLA bad ia u MDC Jirang, nangta ia ki Sengbhalang, u Syiem ka Hima Nongspung ba kin sngewbha ban wan iashimbynta ha katei ka jingialang halor u pud u sam ka ban sa long ha Bakhlapara.
Shillong:U Bah Charles Pyngrope u ba dei u President jong ka All India Trinamool Congress(AITC) jong ka jylla Meghalaya u la ong ba ka seng AITC kan sa pynieng kyrtong ha baroh 60 tylli ki konstitwensi ha kane ka jylla ha ka elekshon MLA ka ban sa long ha u snem 2023.
Haba kren sha ki lad pathai khubor, hadien ba la wai ka jingialang rung dkhot jong ki paidbah ka Nongthymmai Constituency sha ka TMC, ha kaba la long ha ka sngi Nyngkong kata ka 6 tarik u bnai Nohprah 2021 ha Windermere, u Bah Charles Pyngrope u la ong ba kam da don jingeh than ia ka seng AITC ha u snem 2023 khamtam ha Ri Lum Khasi Jaiñtia namar ba ki paidbah ki peit ia u briew bad ka seng ka wan hadien.
U Bah Charles Pyngrope u la ong ruh ba ka AITC ka la don lypa bun ki briew kiba biang bad kin don ruh sa kiwei ki MDC bad ki MLA kiba mynta ki ban sa wan rung bad pyniasoh noh ialade bad ka seng TMC hashwa u snem 2023.
Shuh shuh u Bah Charles Pyngrope u la ong ba kum u President jong ka seng ha ka jylla u sdang ban pynkhlaiñ shwa ia ka seng AITC hapoh ka konstitwensi lajong kata ha Nongthymmai Constituency bad nangne pat un sa iaid kylleng ki bynta jong ka jylla ban thaw ia ki Block thymmai jong ka seng bad u la ong ruh ba ki don ki Block kiba la don lypa hynrei hap tang ban shu pynkylla na ka Congress sha ka AITC ha ki sngi ki ban sa wan.
Shillong:U Bah Vincent H Pala, u ba dei u President jong ka Meghalaya Pradesh Congress Committee(MPCC) u la ong ba ka jingmih jong ki 12 ngut ki MLA napoh ka seng Congress bad leit pyniasoh sha ka seng All India Trinamool Con gress (AITC) kam don jing ktah satia ia ka seng Congress namar ba ka la don bad suhthied lypa ha ka jylla, hynrei kitei ki 12 ngut ki MLA kiba la mih na ka seng ki la leit sha ka seng kaba thymmai ka bym pat don jing ithuh satia hapoh ka jylla bad kan shim por haduh 20 snem eiei ba kan suhthied bad kiew ha ka jylla Meghalaya.
U Bah Vincent H Pala u la ong ba ka seng National People’s Party(NPP) ka shimpor haduh 30 snem ban suhthied ha kane ka jylla bad ka seng Bharatiya Janata Party(BJP) ka shim por haduh 14 ne 15 snem ban lah ban suhthied ne ban kiew hynrei haduh mynta kam pat lah satia ban pat kot ka jingioh vote sha ka 50% bad kumta kan shim por ruh ia ka TMC haduh 20 snem eiei ban pynkiew bad pynsuhthied ha kane ka jylla.
Shuh shuh u Bah Vincent H Pala u la ong ba lada ki nongialam jong ka TMC ki long kiba stad bad kiba don pisa katno katno ruh hynrei kan shim por bad kan long kaba eh pat ia ki ban leit pynsngewthuh sha ki paidbah jong ka jylla shaphang ka seng TMC.U la ong ba kiba bun ki MLA na Garo Hills kiba la mih noh na ka seng Congress ki dei kiba na kajuh ka longïing bad ki sawngut ngut pat kiba dei na Khai bad Jaiñtia kiba la mih kin nym jop shuh ha kawei ka elekshon ka ban sa long.
U la ong ruh ba kiba bun ki khlem mih satia na ka seng Congress namar haduh kumba 80% ki nongkyrshan ka seng Congress napoh Umroi ki dang don, ha Nongthymmai bad ha Mawsynram ruh haduh kumba 80% ki dang don bad ka seng Congress bad ha Sutnga Saipung tang 5% ruh ki khlem leit bud satia ia u MLA u ba la phet na ka seng Congress.
U Bah Vincent u la ong ba u la dep sngewthuh lypa ba kitei ki 12 ngut kin sa mih na ka seng bad u la pynbiang lypa ia ki kyrtong ki ban ieng bad iakhun na kitei ki konstitwensi jong kitei ki 12 ngut bad ka jingmih jong kitei ki 12 ngut ruh ha kawei ka bynta ka dang biang namar ki lah ban pynieng kyrtong ban iakhun elekshon pynban da kiba ha ing hasem lade bad ka seng Congress mynta ka kynti kan pynieng kyrtong noh da ki samla namar kiba bun mynta kiba rung thymmai sha ka seng ruh ki dei ki khynnah samla suda.
U la ong ba ka por ka dang biang ia ka seng ba kan pyntymmai bad trei shitom ban kiew shajrong bad ka jingmih noh jong kitei ki 12 ngut napoh ka seng ka dei namar ba ki la iohi ba ka seng Congress ka don sha ka liang pyrshah bad ka seng ruh ka la kham duna ia ka jingioh pisa bad ki la leit sha katei ka seng TMC ruh namar ki shah tyrwa pisa ban ioh ieng bad iakhun ia ka elekshon.
Nongpoh: Ki la don ki riew paidbah bad ki nongialam shnong ha ka thain Tyrso, kiba la pynpaw ia ka jingsngewkhia bad pyrshah jur halor ka jingdon ki trok kit dewiong beain, kiba la pyndonkam ia ki surok rit lyngba katei ka thain, ba kin ioh mih sha Mawhati bad na Mawhati sha Umsning.
Ki briew ki bym kwah ban pynpaw kyrteng, ki la ong ba ka daw jong ka jingpyndonkam ki trok kit dewiong na ki surok shnong ha katei ka thain, lehse ka dei namar ba la pyrkhing palat ka rukom shalan beain ia u Dewiong lyngba ka Surokbah NH-6 ha Ri Bhoi.
Ki paidbah nongshong kiba la pyrshah jur halor ha kane ka jingwan ki Kali kit dewiong ki kynthup ia ki paidbah nongshong shnong ka Shnong Tyrso, Umtngam, Umsohmatan bad ka Shnong Birsiej.
Ki riew paidbah, ki la iathuh ruh ba kitei ki trok kiba la pyndonkam ia kitei ki surok shnong, kim ju wan ha ka por mynsngi mynshai, hynrei ki ju wan ha ka por shiteng synnia.
Halor katei ka jingpyndonkam ki trok kit dewiong, lyngba ki surok shnong ha katei ka thain, ki nongshong shnong ki la ju pynpaw ia ma jingpyrshah kaba jur, namar bad kiba la ong ba ka jingiaid ki trok kit dewiong lyngba ki surok shnong kan sa pynjot kloi ia ki surok shnong bad kaba kut ka long ba ki paidbah ha katei ka thain kin sa jynjar ha ka leit ka wan, namar shisien ba la sniew kan sa shimpor da ki snem ki snem ban maramot biang ia ka surok.
Nongpoh: Ki nongialam seng ha Ri Bhoi, kiba kynthup ia ki nongialam ka HANM, CoRP bad MPSO, hynne ka sngi ki la leit ban khang khyrdep noh ia ka Ri Kanaan Hotel, kaba la longtrai da u Dr.C.Vargese kaba don ha shnong Umeit, Ri Bhoi.
Katei ka jingleit khang da ki nongialam jong kitei ki seng ia katei ka Ri Kanaan Hotel, ka dei namar ba u Dr C.Vargese, uba dei u trai bad uba dei ruh u Principal jong ka Christ International School kaba don ha Nongsder, um shym la phla ne kren shai, ha ka por ba kitei ki nongialam seng, ki la leit ban kynduh ia u ban wad ia ka jingshisha halor ka jingshah kynnoh jong u ba u la leh kynshlein ia kawei ka Longkmie Khasi, kaba la trei kum ka Nonghikai Officiating hapoh katei ka skul kaba u long kum u Principal.
Nongpoh: Ki la don ki riew shim kabu, ki la leit ban bret dusmon kumba 3 tylli ki sniang ba la iap hapoh ka jaka jong u Bah Friendship Langbang, ha kawei ka jaka jong u kaba don ha shnong Khasi Killing, ka shnong kaba don ha lynti na Jorbil Killing ban mih sha 13mer Tamulkuchi.
Katkum ka jingiathuh da u Bah Friendship Langbang, la ong ba ia kitei ki sniang iap la wan ban bret da ki briew kiba don ia Stock Sniang bamdoh kaba don ha ki thain Killing bad u la ong ruh ba kitei ki Sniang iap la wan bret ha katei ka jaka jong u mynta la saw ne san sngi eiei.
Ka jingwan bret da ki riew dusmon ia kitei ki Sniang ha katei ka jaka jong u, kaba don harud ka surok na Jorbil Killing sha 13mer Killing bad kaba la wanrah ia ka jingsma iwtung ha katei ka jaka.
U trai jong katei ka jaka, u pynrem jur ia kitei riew dusmon kiba la wan bret ia kitei ki Sniang iap hapoh ka jaka jong u bad uba la byrngem ruh ban ujor da ka Ejahar lada kim leit tam biang ia kitei ki Sniang ba la iap.
Shillong:U Hon’ble Mr.Justice Shivaji Pandey, retired Judge jong ka Patna High Court u la shimti kum u President ka Meghalaya State Consumer Disputes Redressal Commission (MSCDRC), Shillong ha ka 6 tarik mynta u bnai, 2021.
Katei ka State Commission ka treikam pura da ka jingdonlang jong baroh ki dkhot hapoh ki kyrdan kiba kynthup ïa u Bah W Khyllep, IAS (Retd), u C P Marak, IFS (Retd), Bah W Synrem, IES (Retd) bad Dr (Mrs) G B M Mihsil (Retd Jt.
DHS).
Katei ka Commission kan pynlong ïa ka jingïakynduh lang kaba manla ka por ban wanrah ïa ki jingjia ba thymmai, ban pynlait noh ruh ïa ki jingjia ne kam barim bad ki jingkyrpad.
Ka State Commission kan pynlong ïa ka jingïakynduh lang hapoh ka Court Room jong ka Meghalaya State Consumer Disputes Redressal Commission, New Administrative Building (Second Floor) ha Lower Lachumiere, Shillong.
Ki paidbah kiba don kino kino ki jingeh lane mad jingjynjar ne jingkhñium haba ïadei bad ki jingdkoh ki kam thied jingthied ki lah ban ujor ïa kitei hakhmat ka Hon’ble Commission katkum ka rukom badei.
Nongpoh: Kawei ka Longkmie Khasi bad kaba dei ruh ka Nonghikai hapoh ka skul Christ International School kaba don ha Nongsder, Ri Bhoi, ka la kynnoh ba ka la shah leh kynshlein bad shah kren tohmet ha Dr.C.Vargese, uba dei u Principal jong katei ka skul.
Katei ka Nonghikai, ka la kynnoh ruh ba utei u Dr.C.Vargese, uba la thmu ban leh sniew bad haba um ioh ban leh ia katei ka kam kaba u thmu pyrshah ia ka, namar ba kam ailad, la ong ba utei u Principal u la wengkam syndon ia katei Nonghikai.
Halor katei ka jingjia, kaba la kynnoh da katei ka Nonghikai, kiba haiing hasem jong katei ka Nonghikai, ki la ujor ejahar pyrshah ia utei u Principal ha Umiam Police Station.
Nongpoh: Ha ka sngi kaba ka jylla ka rakhe ia ka Meghalaya Farmers Day ne ka sngi kyrpang ki Nongrep, ki heh na ka North Eastern Space Application Center (NESAC), ka College of Post Graduate Studies in Agricultural Sciences (CPGSAS) ha ryngkat bad ka Ri Bhoi Farmers Union (RBFU), mynha ka sngi Saitjain, ki la leit ban pynlong ia kawei ka prokram kaba kyrpang ha Nongmawlong ka shnong kaba hap ha Umsning C & RD Block, na ka bynta ban leit ai jingpynshai sha ki Nongrep hapoh katei ka shnong, ba kumno kin nang ban rep katkum ka juk stad kaba mynta.
Ha katei ka sngi la iohi ba u Dr.S.P.Aggarwal, Director, NESAC, ha ryngkat kiwei de ki heh kiba kynthup ia u Prof.P.Ranjit Sharma, Director of Extension Education, CAU, Imphal, nangta ki nongkitkam ka RBFU, kiba kynthup ia u Bah Duruth Majaw, President, u Bah Brightstarfield Khongwir, General Secretary ka RBFU, u Bah Ecoles Wahlang, Rangbah shnong Nongmawlong, ki Saiantis lem bad shibun kiwei pat.
Nalor ka jingpynshai halor ka jingpyndonkam ia ki buit thymmai halor ki kam rep kam riang, ki Saiantis kiba la leit sha katei ka shnong, ki la pynher ruh da u Drone, uba la shna kyrpang na bynta ki Nongrep bad u ban sa batai halor ka jinglong jingman ka khyndew bad uba lah ban batai ba kino ki jait jingthung kiba iahap bad ka khyndew, ha kajuh ruh ka por uba lah ruh ban batai halor ka jingdon ki jait khniang kiba pyniap ktah ia ki jingthung jingtep.
Katei ka jingleit ban pynshai sha ki nongrep ba kin nang ia ka rukom ha ka juk thymmai, ka dei kaba la tip kum ka Drone Ha ka Buit Rep Thymmai (DHaBReT), ia kaba la bei da ka Digital India Corporation, MeitY jong ka sorkar India, ha ryngkat ka jingiatreilang ka NESAC, CPGSAS, CAU(I) Umiam bad ka RBFU.U Dr.S.P.Aggarwal, ha ka jingkren u la ong ba ka sorkar ka iaiwad ia kita ki lad ki lynti kiba thymmai kiba iahap katkum ka juk, khnang ban kyntiew shuh shuh ia ka kam rep ha ki shnong nongkyndong bad khamtam ban pyndonkam da ka jingstad Saian ba mynta, khnang ba ki nongrep ha ki shnong nongkyndong ba kin nangkiew katba nangmih ki sngi ki por.
Shillong: U MLA ka Nongthymmai Constituency u Bah Charles Pyngrope, ha ka sngi nyngkong u la pynpaw ba ka daw ba u la rai ban mih noh na ka seng Congress, ka long namar ba ki nongialam jong ka, ki la tlod bad kim nang ban pyniaid ia ka seng.
Haba kren ha ka sngi ba pynkum burom ia u Bah Charles Pyngrope, hadien ba u la shah thung kum u nongialam rangbah ka State Trinamool Congress u Bah Charles u la ong “Ka Congress kan neh bad ka lieng jong kam kan iaid bad kan ym ngam hynrei ki nongkieng ia ka lieng ki la tlot".
U la bynrap shuh shuh “Haba tlot ki nongkieng lieng na ka liang jong ngi ngin hap wad ia ki lad ki lynti ban ioh ban trei ia kane ka kam, bad kan shong ha u paidbah ba un bud".
U la pynpaw ruh ka jingshaniah ia ki paidbah ki ba lawan ban pynkup burom ia u da kaba ong ba un iai shakri ia ki paidbah da kaba un phai sha kane ka seng AITMC.Na ka liang u MDC ka Rambrai Jyrngam u Bah Bajop Pyngrope, haba u la leit ban shimbynta lang ia kane ka sngi u la ong ba ka TMC ka dei ka seng kaba lah ban ialam ia ka Eastern India.
“Da ka jingtreilang ki liang pyrshah khlem artatien ha u snem 2024 ka TMC kan ioh synshar ia ka ri hapoh ka jingialam jong ka Mamata Banerji kum ka Myntri rangbah duh"u la ong.
Halor ka jingpyniasoh jong u bad ka TMC u Bah Pyngrope u la ong ba un sa pyniasoh ialade, ynda la dei ka por namar ba mynta hi yn hap ban iaid bad trei shuwa ha ki Constituency, khnang ba un lah ban pynsuhthied ia kane ka seng.
Shillong:U MDC jong ka Jaiaw u Bah Paul Lyngdoh haba jubab iaha kaba iadei bad ka rai ka party ia ka jingbhah pali CEM hapdeng jong u, u Bah Teinwell, u Bah Titosterwell, u la ong ba ka party ka la rai hapoh ka jingialam u Dr Donkupar Roy ia kane ka bynta ba ia ka jinglong CEM ha KHADC ka dei ban long kumba ka la rai da kaba u ong “Kam mut namar u Dr Don u la khlad, baroh ki rai ka party ki iap lang".
“Kane ka kam ngam artatien ba kan urlong ha kine ki khyndiat sngi, ban sa wan" ong shuh shuh u bah Paul.
Kham mynshwa, lah ban pynkynmaw, ba hadien ka elekshon MDC ha u snem 2019, na ka liang ka UDP, lyngba U Dr Donkupar Roy, uba dei U President ha katei ka por, ki la dep mynjur, ba ha kine ki san snem, ka UDP, kan jied 3ngut ki CEM ha Khasi District Council bad kitei ki long U bah Teinwell Dkhar, un bat nyngkong bad un bat shisnem, nangta U bah TW Chyne, un bat ba ar bad un bat ar snem bad nangta sa U Bah Paul Lyngdoh, un bat khatduh eh bad un bat hi ar snem.
Shillong:Ki trai jaka, ki dei ban don bynta lang, ha ka kam pynbeit pud hapdeng ka Meghalaya bad ka Assam, ong U Bah Nathan Thangkhiew, Basan Nongkseh, ha ka jing iakren bad U Rupang.
U Basan Nong kseh, u ong ba kane ka jing pynbeit pud, kam dei ban long tang na suin, hynrei, ka don kam ban ngam jylliew bad ban sngewthuh shai ia ki jing shisha.
“Lada peit tang na sla, phin iohi, ba ka jingkam jongki, ka dei kaba hok, hynrei, ynda la ngam jylliew, phin hap tip ia ka histori" ong U Bah Thangkhiew bad ula ong shuh shuh, ba lada peit tang na sla, kum sngew iahap, ia kata ka mat give and take policy, hynrei lada la tip ia ka tynrai, kumno kan mih kata ka mat jong ka give and take, ula ong shuh shuh.
U Basan, u pyn kynmaw ruh ia ka jingmynjur jong ka Parliament ia ka North Eastern Reorganisation Act bad ha katei ka ain, ka Dima Hasao, ka North Cachar hills, Karbi Anglong, ki dei ki bynta jong ka Hima Jaintia bad ki la dei ban don bad ka Meghalaya bad ka Parliament, ka la thaw da ka ain bad kitei ki dei kum ka Block I, Block II jong ka Hima Khyrim bad kiwei kiba dei ha Jaintia hills.
La kren bynniaw da U Basan, ba ka don ka jing iabam ia dih ha katei ka por, ha kaba ia ka ain kaba la thaw ha U Kyllalyngkot jong u snem 1970, la pyn kylla noh ha u Iaiong 1970, namar ba ka Karbi Anglong, Dima Hasao, kam treh shuh ban wan sha Meghalaya.
U Basan Nongkseh, u iathuh ruh ba ka don ka jaka, kaba kyrteng ka Nakoshi, Khetri, u don u maw sahnam jong ka Hima Shyllong bad ia utei u maw sahnam, na ka liang jong ka Hima Mylliem, ka la iakren bad ki trai raid hangtei, ha kaba ki la shna pynbha bad ula ong “Kato hi ka sakhi, ba u maw ruh u sakhi, ba ka dei shisha ka hima Shyllong".
Nangta, u iathuh shuh shuh, ba kitei ki briew, kiba shong na shiliang ka Wah Umsiang, Patoli ter ter, ki dang don kiba hap hapoh ka jingpeit jong U Basan Nongkseh bad kitei ki dang don ka jinglehniam jongki, namar ba ma ki ruh, ki bat ia u ryngkew u basa, ia u lei Shyllong, ha kaba ki ngeit ba u dei u ryngkew u basa jongki.
Sngewkmen shisha ba dang don ki ba tip ia ka history ki khasi hynrei te ki politician Kim tip ei ei ki nang tng ban khwan myntoi shimet.
Shillong:U Myntri u ba dei khmih ia ka tnad Animal husbandary bad Veterinary jong ka sorkar jylla u bah Sanbor Shullai ha ba jubab ia ka mat iatai kaba la wanrah, da u MLA ka Umroi Constituency u bah George B Lyngdoh, halor ka jingkiew ka dor jong ka dohmasi na ka jingpyn trei ka jylla Assam ia ka Cattle Prevention Act 2021 u la pyntip ba ka tnad ka dang pyr shang ban ioh symbai da ki masi Ongole ban pynkhlain ia ka kam ri masi ha ka jylla.
U la ong ba ka jingwan rah ia kine ki masi kan long ban pynkhlain ia ka jingri masi bad ban ym sha niah ia kiwei pat ki jylla ban pynbiang ia ki masi ia ka jylla.
U Myntri u la iathuh ba haduh 280 tylli ki permit ba la ai ia ki nongkhaii masi ban pynpoi masi sha ka jylla.
Ha ka jingiakren, ba la wan rah da u MLA ka Umroi Constituency u bah George B Lyngdoh u la wanrah ia ka mat iatai halor ka jingeh kaba la mad da ki nongkhaii masi na ka daw ba ka jylla Assam ka la pyntrei kam ia ka Cattle Prevention Act 2021 ha kaba ka la wan rah ia ka jingeh ia ki nongkhaii masi ban wanrah masi na ka jylla Assam sha Meghalaya.
Kat kum kane ka ain ha ka jylla Assam, kaba la pynjynjar ia ka jingwan pynpoi ia ki masi ha ka jylla ha kaba ka la ktah ia ka dor jong ka doh masi.
U bah George u la kynnoh ruh ba ka ne ka dei tang ka buitpoh jong ka sorkar ba la ialam da ka party BJP-ban khang lad ia ki nongshong shnong ha ka jylla Meghalaya ban bam ia ka dohmasi.
Halor kane ka mat na ka liang u MLA ka AITC u bah HM Shangpliang u la ong ba kat kum ka jingioh jingtip na ki nongshohdoh, kane ka jingduna ban ioh wan rah ia ki masi sha ka jylla ka la pynkiew dor ia ka dohmasi ha ka jylla.
Na ka liang u MLA ka Congress, u bah Process T Sawkmie ruh u la pynpaw ia ka jingmynjur halor ka ne ka mar da kaba ong ba ka dor jong ka dohmasi ka la poi sha ka T.400 haduh T.450 shi kilo katba ka dor jong kawei ka masi rit ka poi sha ka T.20,000, katba ki masi heh ki la poi sha ka T.80,000 haduh T.90,000.
U la kyntu ruh ia ka sorkar ba ka dei ban shim khia ban talasi ia ki briew ki ba ju shalan tuh ia ki masi na ka jylla Assam.
Balei Kim kren ia ki issues ba kongsan u ba ioh bad Don Pisa u mut thid kein ki mla riewkai tang bn pynlut por sudaha Standbus lei ma poi haduh 500tyngka.
Nongpoh: Ka Khalai nusip kaba la pawnam na ka jylla Nagaland bad kaba la pawnam ha ki katto katne ki jylla hapoh ka ri, ia kaba la tip kum ka Dear Weekly Lotteries, la plie paidbah hynnin ka sngi ha shnong Them Marwet Khanapara, Raid Marwet, Ri Bhoi District.
Haba iadei bad katei ka jingpynkhalai nusip (Dear Weekly Lotteries), kaba la plie paidbha hynne ka sngi, ki nongpyniaid jong katei ka jingpynkhalai, ki la iathuh ba yn pynkhalai ha ki lai bynta ha ka shi sngi, kata ha ka por 1 baje, 6 bad 8 baje mynmiet, ha kaba ia katei ka jingpynkhalai yn pyni paidbah ha ka Youtube Channel jong kitei kiba pyniaid ia katei ka jingpynkhalai.
Uno ne kano, kiba long ki nongjop ha katei ka khalai nusip, kin ioh ia ka khusnam kaba T.1 klur, nalorkata kata kan don ruh ka khusnam da ka pisa, na bynta kito kiba wan ha ka kyrdan ba-ar, balai haduh kiba wan ha ka kyrdan basan.
Ki nongpyniaid ia katei ka khalai nusip, ki la iathuh ruh ruh, ba kawei ka tiket ka shongdor tang T.6 tyngkat, hynrei kaba sdang ia ka jingdie ia kitei ki tiket kan long beit 5 tylli shaneng bad haba kheinlang ka long T.30 tyngka.
Shuh shuh, ki nongpyniaid jong katei ka jingpynkhalai nusip, ki la iathuh ba lyngba katei ka Dear Lotteries, ki la don kumba 1300 hajar ngut ki birew na ki katto katne ki jylla hapoh ka ri, kiba kynthup ia ka West Bengal, Maharashtra, Pynjab bad Goa, kiba la kylla riewspah kynsan, namar ba ki la ioh ia ka pisa kaba da ki klur tyngka lyngba katei ka khlai nusip.
Kitei ki nongpyniaid jong katei ka jingpynkhalai nusip, ki la ong ruh ba kino kino kiba kwah ban thied ne ban pyniaid iew ia kitei ki tiket jong katei ka jingpynkhalai nusip, ki lah ban wad jingtip, da kaba phun ha ki 6291728118 lane 8158898611, kiba dei ki nongpyniaid jong katei ka khalai nusip.
Ko sokar jylla tax ia kum kine namar ki wan na bar ka states wat nym ai lad ba kine ki briew ki rong ia ka spah ka jylla tng ha ka buit khalai.
Moscow: Lai ngut ki heh shipai ka Russia,  ki la shah pyniap ha Ukraine bad sa ki tup kiba la thoh da ki marka Z, ki la shah ieh khongreng, ha kiba bun ki jaka, ba ki la leit tur thma sha Ukraine.
Ki shipai ka Ukraine, ki iathuh ba ki la ioh kurup biang ia ka Chuhuiv, kaba la ioh kurup, da ki shipai Russia kham mynshwa bad katei ka dei hadien ba ki shipai Russia, ki la bun kiba shah pyniap ha ka thma.
U Lieutenant General Serhiy Shaptala jong ka Ukraine, u kam ba ki shipai jongu, ki la ioh kurup biang ia ka  Chuhuiv, na kti ki shipai Russia, da kaba ki la ioh ban pyniap ia bun bah ki shipai ka Russia.
Ha katei ka jingjia, la iathuh ba arngut ki heh shipai ka Russia, ki la shah pyniap, ha ka jing ialeh thma.
Kiba la shah pyniap, ki long U Lieutenant Colonel Dmitry Safronov, Commander ka 61st Seperate Marine Brigade jong ka Russia, U Lieutenant Colonel Denis Glebov, Deputy Commander jong ka 11th Separate Airborne Assault Brigade jong ka Russia.
La iohi ruh ia kitei ki tup, kiba don da ki marka “Z" ba la ioh kurup lut, da ki shipai Ukraine lem bad ki lama jong ka ri Ukraine.
Ym tang katta, la iathuh ba sa uwei u heh shipai ka Russia, U  Konstantin Zizevsky, ula iap ha katei ka jingialeh thma, ong ka khubor.
Ka Chuhuiv, ka dei ka nongbah kaba rit, kaba don kumba  30,000 ngut ki nongshong shnong bad kaba jngai 22 mer shathie ka Kharkiv, kaba dei ka nongbah kaba ar ka jingheh ha Ukraine.
Shillong: U myntri ka koit ka khiah ka sorkar jylla u la iathuh ba don 28708 ngut ki nongtrei ka koit ka khiah kiba trei bad ka sorkar kiba kynthup ia ki ASHA, kumba 2456 ki nongtrei bad ka sorkar kiba ym pat shim ia ka tika iada Covid bad 49 pat ki dei kiba trei ha ki jaka sumar ba pyniaid da ki riew shimet ha ba jubab ia ka jingkylli ba la wanrah da u MLA ka Mawsynram u Bah Himalaya Shangpliang.
U myntri u la iathuh ruh ba ki don shibun ki don ki daw ba ki nongtrei ka koit ka khiah kim treh ban shim ia u tika iada Covid bad na ka liang ka sorkar ka lad shim ki lad ki lynti ban pynshlur ia ki ban shim ia ka tika u myntri u la bynrap shuh shuh ba kat kum ka kaiphot ba la lum da ka Indian Institute of Public Health ki daw ba ki nongtrei kim shim ia u tika ki long ba ki tieng ioh don kano kano ka jingshah ktah lada shim ia u tika, ki khubor ba phriang ha ki rynsan social media, ka jingbym pat lah ban rai uno u dawai tika kin shim naba ki bun ki tika ba la shna na ki kompeni bapher bapher, ka jingngeit ba ka bor iada ba pynmih na ka met ka la pura ban iada ia une u khniang jingpang, ioh ym lah shuh ban ioh khun bad kiwei kiwei ki daw.
U MLA u la takrain tyngeh ia ka sorkar ba kumno ka sorkar ka kam ba ka la shim ia baroh ki lad ki kabu kiba don ban pynshlur ia ki paidbah ban shim tika, katba ha kawei pat ka liang dei ki nongtrei pynban ha ki jaka sumar ba pyniaid da ka sorkar kiba ym treh shim tika.
Nongpoh: Haba kren sha ki lad pathai khubor, kata hadien ba la plie paidbah ia ka Dear Weekly Lotteries kaba don ha shnong Khanapara, Ri Bhoi District, ki nongpyniaid jong katei ka jingpynkhalai nusip, ki la ai ia ka jingiaroh kaba khraw eh ia ka sorkar jylla, namar ba ka la ailad ia ki ba kin pynlong ia katei ka jingpynkhalai nusip hapoh katei ka jaka.
Na kaei kaba la iathuh da u S.Nagarajan, uba long kum u Admin Head ha katei ka Dear Loterry, u la ong ba kumba kaba long mynta, ia kaba kum katei hi kajuh ka jingpynkhalai nusip, yn sa pynlong ha Shillong, Jowai, Tura lem bad ha kiwei de ki jylla kiba don hapoh ka jylla Meghalaya.
Haba pynshai halor ka jingwanrah ia katei ka jaka khalai ha katei ka jaka, utei u nongialam jong katei ka Dear Lotteries, u la ong ba ka jingwan jong katei ka jaka khalai hapoh katei ka jaka, kan sa wanrah jingmyntoi eh hapoh ka jylla, namar lyngba katei ka jaka khalai, kan sa pynlong ia ka jylla ba kan ioh shibun ka khajna.
Haba iadei bad ka khajna, u S.Nagarajan, u la ong ruh ba kumba ka long hapoh ka jylla West Bengal, ka Dear Lotteries ka dei kaba la lah ban ai khajna shibun eh sha ka sorkar, ha kaba tang ha ka shi bnai, ka la lah ban ai khajna haduh T.400 klur bad kaba dei kawei kaba ka sorkar, ka la ioh ban lum shibun eh ka khajna.
U la ong ruh ba ka jingwan katei ka Dear Lotteries hapoh ka jylla, ym tang ba ka lah ban ai khajna shibun sha ka sorkar, hynrei ha kawei ka liang, ka lah ruh ban ai kam aijam sha ki khun samla, namar hapoh katei ka jaka khlai nusip, ka donkam shibun ki briew kiba trei bad ki ban sa pyniaid iew ia ki tiket jong katei ka khalai nusip.
Daka khalai phi kwah baa khun bsa kti bsa paitbah bsa jylla te ympoi shano shano ruh ka nang hiar arsut ko jylla Ramïa.
Shillong: U myntri ka tnad kam pynroi ki thain nongkyndong u Bah Hamlet Dohling, u la pyntip hapoh ka iingdorbar mynta ka sngi ba ka pisa kaba dang sah ban pyllait da ka sorkar pdeng sha ka jylla ka kot haduh 342 klur na bynta u snem 2020-21 na bynta ki bai tiar ba tar jong ka skhim bylla shispah sngi.
Haba jubab ia ka jingkylli la ka sorkar ka bud dien ne em, na ka liang u myntri u la pyntip ba ka sorkar ka iai buddien ia kane ka kam bad u myntri u la jubab ba na ka liang jong ka tnat ka la phah ruh ha u bnai Risaw ba kan mang ia kane ka pisa, khnang ba ka sorkar kan ioh siew pyndep lut ia kane ka kam.
Shillong: U Myntri Rangbah ka jylla u Conrad Sangma u la pyntip ha ka iinggdorbar ba napdeng ki 36 ki shnong ba don ka jingiaknieh hapdeng ka Assam bad Meghalaya 30 tylli na ki kin wan sah bad ka jylla Meghalaya katba 6 tylli ka yn leit sha ka Assam.
Ka jingheh jong kine ki jaka ka long 36.9 kilometar sawdong bad kine ki 30 tylli kiban sah bad ka Meghalaya ka jingiar ka jaka jong ki ka long 18 kilometer sawdong bad ki hynriew tylli pat kiban leit sha ka Assam kin long 18.9 kilometer sawdong.
Shuh shuh u myntri rangbah u la pyntip ba ki 12 tylli ki jaka ia kajia pud kin sah kumtei bad yn ym wanrah biang shuh sa kiwei nalor kine kiba la iakren bad jurip mynta.
“Ia ki 36 tylli ki shnong ba la kamtrai da ka jylla Meghalaya ha u snem 2011, ki 30 tylli kin sah bad ka jylla Meghalaya katba 6 tylli kan leit sha ka sorkar Assam kumba la ai jingmut da ki Regional Committee jong ki ar jylla bad i aka jinglongtrai ia ka khyndew kan sah bad ki trai jaka kampher lada ka hap sha kano kano ka jylla hadien ba la pynbeit ia u pud u sam" ong u Myntri Rangbah.
U myntri rangbah u la ong ruh ba ki phra tylli ki jaka ba la kam da ka Meghalaya ha ki thain Tatabari kan sah bad ka baroh, ar na ki lai ba la kam ha ki thain Gizang jong ka West Khasi Hills kin sah bad ka Meghalaya.11 na ki 12 kiba la kam kin sah bad ka Meghalaya bad kawei kan leit sdha ka Assam.
Ha ki thain Khanapara-Pilangata kan sah katto katne bad ka Meghalaya bad katto katne kan leit sha ka Assam kiba kynthup ki shnong ba la shong da ki Assamese bad ka jaka ba don ka Dreamland Resort kaNn keit sha ka Assam bad ka jaka ba don ka Brahmaputra Realtors kin sah bad ka Meghalaya.
Ha ki thain Pathaerkuchi ki jaka ba la sah da ki nongmeghalaya kin sah bad ka Meghalaya bad ha ki thain Maikuli, ka Mawmari Beel kan leit sha ka Assam bad ka lum jyntep kan sah bad ka Meghalaya.
Ha East Jaintia Hills District, ka Malidor, Ratacherra bad ka Umpyrdet kin sah bad ka Meghalaya bad ar tylli pat kin leit sha ka Assam.
U Myntri Rangbah ka Jylla u la ong shuh shuh ba kine ki jaka la jurip lang da baroh arliang mamla ki Regional Committee ba la khlieh da ki myntri sorkar ki jylla, bad la pyndonkam ruh i aka jingstad juk mynta haba leh ia kane ka kam.
Ka jingtikna ia kine ki jaka yn kdew da ka Survey of India ha ryngkat ka jingdonlang ki nongmih khmat na baroh ar jylla.
La dep iasoi ruh i aka soskular sngewthuh jingmut(MoU) ha ba kut u bnai Kyllalyngkot bad ia kane ka rai la phah sha u Myntri Rangbah Duh ka ri U Narendra Modi bad sha u Myntri ki kam pohiing ka sorkar India u Amit shah bynrap u Conrad SangmaHa baiadei bad ka bakhalapara bad Ranibari area pat khlem pynshai ei.
balei la ioh lut ka Assam ne.
Ka ain ba wanrah i Bahdeng H.S.Shylla CEM ha KHADC ha u snem 2018, ban buh ryntih ia ka rukom khein jait Khasi bad ban khanglad ia kiwei na ka jingtuh jait, ban ioh jingmyntoi, ka la wandur bha mynta, hadien ba la pynbeit, pynjlih bad pynbiang ia ki jingduna hangne-hangtai.
Ia kane ka ain kaba kyrteng, Ka Khasi Social Custom of Clan Administration, Bill 2018, jong ka Khasi Hills Autonomous District Council, la buh hakhmat ha Ing Dorbar jong ka KHADC ha ka 20.11.2018 bad ka Ing Dorbar, hadien ka jingiatai, ka la pdiang bad mynjur ha ka 22.11.2018 bad hadien kata la phah sha u Lat ka jylla, lyngba ka Sorkar Meghalaya, kumba long ka rukom trei kam, ba un ai ia ka jingmynjur, khnang ba kan trei kam noh.
U Lat ka jyllla hadien ba ula peit la jngoh, u pynphai kylla ia katei ka ain, ryngkat bad ki jingkynthoh jong u (message) ha ka 6.8.2019.
Ki jingkynthoh u Lat ki long halor artylli ki mat, ba ka tyngkhuh bad ka Art 21 jong ka Constitution ka ri Inida bad ka ain Khasi Social Custom of Lineage Act 1997 jong ka KHADC, ia kaba u kdew lang ia ka rukom shim jait u Bah Stanley Nichols Roy, uba dei na ka kmie Phareng, American.
Ia kitei ki jingkdew u Lat, la pynshai lut da ka Committee ba mynta, ba kim don jingtyngkhuh ei-ei bad ba ia ka bynta u Bah Stanley Nichols ruh, ka Ingshari hi ka la pynksan ia u, halor bun ki kyndon ba ka la bishar ha kitei ki por ba la leit.
Ka Committee thymmai kaba mynta, ka la peit bad pule bniah ia ka ain rew (Bill) 2018 bad ka la shu pynbit-pynbiang bad pynwandur shuh-shuh ia kiei kiba la kdew lypa, khnang ba kan ioh noh ia ka jingmynjur u Lat ka jylla.
La peit bniah ia ki jingkdew u Lat bad la pynshai ia kiei kiba u sngew bad u kynthoh, la nang pynshai shuh-shuh ruh ia ka kyrdan u Kni ha ka longing-longsem bad ha ki Seng ne ki Dorbar Kur, kumjuh ruh ia ka Iawbei Tymmen ne Iawbei Tynrai, kaba lyngba jong ka, la mih-la roi ki khun, ki ksiew bad ki pateng ka kur ka jait.
La buh ryntih ruh ia ki nongrim ba ki Dorbar Kur ne Seng Kur kin pyniaid beit ia ki kam kur jong ki, khnang ban lait na ki kynrum-kynram-iapher jingmut ha ki kur.
Ban lait bad ban khanglad ruh ia kino-kino kiba kwah jingmyntoi, ba kim lah shuh ban leit shim ne pynkylla jait na ki Ingshari (court) da ki Affidavit ne Declaration (jingkam kulmar da ki jingsmai lamler).
Kum ia kine, la buh shai mynta, ba tang u Rangbah Kur ne uno-uno uba ka kur ka pynkham bor, u lah ban ai syrnot (Certificate) ba u ne ka, ki dei na ka kur, da ka jingiatip lang da ka komiti kur (Executive Body), kaba dei ban kdew shai ia ki kyrteng kmie-kpa bad ka jaka ba la kha bad ka jaka shong.
Kiba leh bym hok, kin ngat ha ki saja jong ka ain.
La buh kyndon ruh ba kino-kino kiba dei ki Khasi-Pnar, kim dei pat ban bud ia kiwei ki ain lajong (personal law), kibym iadei bad ki riti-dustur ka jaitbynriew.
Kiba leh pyrshah kin duh ia ka jinglong bad jait Khasi-Pnar.
La buh shynna ruh ia ka Tnat bishar lane ka Tribunal, kaba kino-kino kiba sngew ba la lehbein ne leh bym hok ia ki, ki lah ban leit ud.
Kane ka Tribunal kan don ka bor ain.
Lyngba ka website ka Council, la pan bad khot sngewbha ia kino-kino kiba kwah ban ai jingmut halor katei ka ain bad la ioh na ka Seng Khasi Kmie, Seng kur Kharshiing, HYC Sohiong, ka Syngkhong Rympei Thymmai, kur Suting, bad na i Bah Michael Syiem, ha kaba ka Committee kala shong pyrkhat lang bad kitei ki Seng.
La leit aiti ia kane ka Ain rew ba la pynbit-pynbiang, sha u CEM ba mynta, u Bah Titus Chyne ha ka 13.2.22 da ki dkhot ka Committee kiba la iadon.
Kumta kino-kino kiba dang kwah ai jingmut, ki dang lah ban ai noh sha ophis KHADC.Kane ka ain ka la buh shynna kyrpang ruh na basdang (Preamble), ba ka nongrim kaba kdew naduh myndai kulong, ka long ba ka jait bynriew Khasi-Pnar ka shim jait na ka Kmie (Matrilineal System).
Ia ka Constitution of India, la (amend) pynbeit palat 100 sien.
Mynta ka don ka jingthmu ka Sorkar India, ban pynbeit ia ka Act 366, kaba iadei bad kiwei ki jait bynriew (other backward classes-OBC).
Kane kan dei ka jingpynbeit kaba 127.
Kumta ia katei ka Ain shim jait ka KHADC ruh, lah ban pynbeit na ka por sha ka por, lada don ki jingdonkam ba shongnia.
Ki dkhot ka Committee mynta:Chairman – B.M.Lanong MDC.Kiwei ki dkhot – Teinwell Dkhar MDC, Lamphrang Blah MDC, Macmillan Byrsat MLA, Robertjune Kharjahrin (nongiasaid ain), Agustine Shangpliang, bad Bah R.S.Wanniang Secretary barim.
Kiwei ki kynthup ia i Bah R.O.Wahlang, Aristotle Lyngdoh, Herman Nongrum, H.S.Suting bad K.Ryntathiang.
I Secretarty Committee i dei i Kong A.Nonghuloo.
Kam dei kaba shu jia ryngkhat ba san phew snem mynshuwa, ki Myntri ka Sorkar ka Meghalaya ki shah kynthoh namar ba ki їadih sahuh da ka kiad kaba remdor tam ha kito ki por, ka Royal Salute bad mynta pat uwei u Myntri Sorkar u thied ka kali kaba remdor, ka Lamborghini, kaba shongdor da ki klur tyngka.
Kam pher la ka kiad Royal Salute ne ka kali Lamborghini la thied da ka pisa lajong ne da ka kamai umsyep, hynrei kaei kaba ktah ia ka synshar khadar ne imlang sahlang ka long ba ha baroh ar tylli ki khep ki dei ki Myntri Sorkar ne ki shakri paidbah kiba shah khmat bad kumta ki mih shibun ki jingkylli? Mynnor ha ki snem 1970 ka kamai shimet jong u ne ka nongshong shnong ka long tang 327 tyngka shi snem bad ka long kaba poh dor tam bad mynta ha ka snem 2022 ka Sorkar Jylla kam lah ban siew tulop ia ki ASHA, ki nonghikai SSA, ki nongtrei Mid-day meal bad kiwei, katba ki shakri paidbah ne Myntri Sorkar kim sngew lehraiῆ ban khyllew ia ka spah ba ki don.
Ki nongshong shnong ka Meghalaya ki dei ki briew kiba shi sur shi dur, kiba sngur jingmut, kiba don akor bad kiba їeid ban pdiang їing basa ia ki nongwei.
Ňiuma, ka jinglong shi sur shi dur kam thew ia ka jingjem rngiew ba ki briew ki lah ban shim kabu ne leh katba mon ia ki nongshong shnong ka Jylla.
Ki ar tylli ki nongrim tynrai jong ki trai Jylla ki long ban kamai ia ka hok bad ka tipbriew tipblei.
Kaba nyngkong ka thew ia ka jingim kaba bam bad kamai na ka umsyep bad kaba ar ka dei ka jingῆiewkor-ῆiew burom ia kiwei bad ia u Blei nongthaw.
Їa ka imlang sahlang bad ka saiῆ hima-sima la seng nongrim ha ka hok, ka jingshisha bad ka jingїalong mar ryngkat.
Hapdeng ka snem 1972 bad 2022 ki la mih ar tylli ki khana puriskam shaphang ka kiad Royal Salute bad ka kali remdor Lamborghini.
Lehse, kine ki khana ki shat phalang ia ka jinglong bym suidῆiew jong kiba don ha ka bor bad pynpaw ruh ka jingnang jur ka jinglah shilliang ha ka їoh ka kot ha ka Jylla bad kaba ngi len haduh mynta.
Ha kine ki khyndiat snem ka jylli synshar ka Jylla ka la sdang ban shlei da ki heh saipan bad ki nongkhaїi, kaba lehse ka jingthmu jong ki ka long tang ban khaїi bad kamai spah.
La plie lad bad ai mynsiem ia ki da ki katto katne ngut bad ki longїing kiba la rim ha ka kam synshar.
Katba ka їew khaїi ha ka jylli synshar khadar ka thnem bad heh dor, ki nongshong shnong pat ki nang sdot bad shah ibeiῆ dew.
Ka dei ka sngi u Blei, kata ka 27 tarik Rymphang 2022, bad ha ka por nohphai sngi ki nongshong shnong ka nongbah Shillong ki sakhi ia kawei ka kali rong saw kaba phyrnai bad phylla ba ka tyllun lyngba ki shnong bad ki kyntoit.
Kiba bun ki pyrkhat ba ka dei kawei na kito ki kali kiba la pynwandur thymmai bad ka kor tdem kaba sawa kum ka kali Ferrari, kaba ju їohsngew bad їohi ha ka nongbah.
Phewse, dei tat ynda ka dur jong ka kali Lamborghini ka la saphriang lyngba ki social media ngin sa pei phang ba pleng ka kali saw kaba ngi їohi mynsngi ka dei shisha ka Lamborghini bad ka dei jong u Myntri ka Sorkar Meghalaya.
Kaei kaba bud nangta ka long ki jingkynthoh pyrshah bad ha ki katto katne ki jingїakren-їakynthoh ka la thap don pynban ka jingsngew їapher jait hapdeng ki Hynῆiewtrep hana ba ki briew ki ‘tah matїong ia u pnar uba trei shitom.
Nangta shuh shuh ka la mih ka jubab sngewlem kaba ong, ba ki briew ki shu bishni bad u briew uba trei shitom u don hok ban їoh ia kaba u kwah.
Ha kine ki san phew snem, ki la don shibun bah ki jingkynnoh bamsap pyrshah ia ki Sorkar bapher bad kiba la pyntroiῆ ia ka їoh ka kot ka Jylla.
Naduh ki kynrum kynram ha ka tnat ka koit ka khiah (katkum ka Massar Committee Report) haduh ki tin sop їing (CGI Sheet) bad ka jingtih pathar ia ki marpoh khyndew bad ka jingshalan be aiῆ ia u dewїong kaba la ktah shikatdei ia ka Jylla, katba ki nongshong shnong pat ki trud ka maw ka dieng ban pynbiang ia ka jingim.
Hoid, ka Jylla ka long kaba riewspah ha ki mar poh khyndew, hynrei ka tnat kaba peit ia ki kam marpoh khyndew ka long kaba tlot bad ka don ka jingduh nong kaba shyrkhei ha ka jinglum khajna bad kumta ter ter.
Ha ka jingshisha ka Mining bad Geology department ka dei ka tnat kaba lah ban pynmih pisa lyngba ki khajna, pynban ki don bun ki jingdkhoh ha ka rukom treikam jong ka bad kane ka la pynduh nong ia ka Jylla.
Na ka por sha ka por U Auditor General u la kdew bad bthah ia kane ka tnat ba ka dei ban thung ia ka kynhun audit hapoh ka tnat, ka ban peit pyrman bad pynbeit ia ki kynrum kynram, pynban ka sorkar kam patiaw ban leh ia kata.
Ka jingduh nong ka jia na ki daw kiba bun – (i) kam don ka jingpeit pyrman bad ka kaiphot kaba biang kaba їathuh ia ka jingshalan dewїong (ii) ka dor khajna ka long kaba poh bad ka jingbymlah ban lum thikna bad (iii) ki jingdkhoh ha ka rukom treikam hapoh ka tnat.
Katkum ka CAG report ka snem 2018 la shem ba na ka daw ka jingbymlah ban teh lakam ia ka jingshalang dewїong be-aiῆ ka Jylla ka duh nong kumba 300 klur tyngka ka khajna ha ki snem 2013-14 bad 2017-18.
Ha kawei pat ka liang, ka Citizens Report (2018-19) halor ka jingsῆiew jong ka jingtih pathar ia u dewїong ka pynpaw ba ka Jylla ka duhnong kumba 1000 klur tyngka na ka kam tih bad shalan be aiῆ ia u dewїong.
Ban jin lada ka Sorkar ka lah ban kynshew ia kata ka spah ne hajar klur tyngka kaba jah klep, khlem artatien ka Sorkar kan lah ban shna ia ki hospital, ki jaka pule kum ki skul, ki kolej bad ki university kiba bha tam bad yn lah ruh ban ai ka jingsumar pang bad ai jingnang jingstad ei ia baroh ki nongshong shnong.
Ha kine ki khyndiat sngi ki la don ki jingїaid paidbah da ki nonghikai SSA bad ki ASHA, kiba la mih sha surok ban pynpaw ia ki jingeh jong ki.
Baroh ar tylli ki seng ki la dawa ba ka Sorkar ka dei ban pynlait mardor ia ka bai nong ne tulop kaba la sahkut da ki bun tylli ki bnai.
Ka long kaba sngewdiaw ba ka Sorkar ha ka jingstad jong ka ka la rai ban pynlait ia ka tulop jong ki nonghikai SSA tang na ka bynta ki bnai October bad November 2021, kaba kynjoh kumba 58 klur tyngka.
Ki nonghikai SSA kin dang hap ban ap sa na ka bynta kiwei pat ki bnai bad lehse kin sa hap ban mih madan biang katba ka tulop ka nang sahkut na kawei bnai sha kawei pat.
Kumjuh ruh ki ASHA ki hap ban ap haduh u bnai June bad ym thikna la ka jingdawa jong ki kan urlong ne em.
Kane ka rukom pynbeit kaba thohmut thohmat bad kaba tang shipor kam long satia bad ym lah ban pdiang.
Ha Meghalaya ki briew kiba duk ki shem jynjar sat, katba kiba riewspah bad kiba don jingїadei bad ki heh ki haiῆ ki їoh katba ki ang.
Nalor nangta, ka spah kaba dei ban ia-їoh bynta lang ka lang lynnong lynnong tang ha ki katto katne ki lynghoh kti bad ka kharai kaba pynїakhlad ia uba duk na uba riewspah ka nang їar.
Kane kan sa pynkha ia ka jingїakhih paidbah kaba jur bad ka ban ktah ia ka imlang sahlang bad synshar khadar.
Na ka juk Royal Salute sha ka Lamborghini bad ka jingpynkynmaw dei por jong ki Bah Bindo shaphang ka jingkynthoh kaba tyngeh jong I Professor G.G Swell pyrshah ia ki Minister jong ka Meghalaya kiba їadih kiad sahuh da ka kiad Royal Salute kaba remdor.
Kumjuh ruh mynta ki nongshong shnong ki kynthoh shong nia pyrshah ia u Minister ka Jylla uba thied ia ka kali Lamborghini kaba remdor.
Hynrei ka jingkynthoh kam dei ban sahkut tang hangne, ngi dei ban pynїaid shakhmat ia ka jingїakhun bad wanrah da kawei pat ka khana kaba thymmai.
Kata ka khanatang kaba thymmai ka dei ban kren shaphang-(i) ka jingїasam bynta lang mar kumjuh ia ka spah ha baroh ki nongshong shnong (ii) ka jingbuh bhah ia ka spah mariang na ka bynta ki longdien bad ki pateng ki ban sa wan bad ba ym bit ban tih bad pynjot pathar ia ka spah mariang na ka bynta ka jingmyntoi shimet, hynrei ban pynneh pynsah ia ka khnang ban im pateng la pateng.
(iii) ka jingburom kylliang bad ῆiewkor iwei ia iwei pat (iv) ka jinglong hok bad jingtipbriew ha ki kam synshar khadar (v) ka jingїatiplem bad ka jingїakhun na ka bynta kiba shah їehnoh beiῆ bad kiba kordit.
(vi) ka jingkyrmen ha ka hok bad jingshisha.
Kane ka dei ka khana kaba thymmai kaba ngi dei ban їalap tyngeh.
Kata ka khana kaba thymmai ka dei ban mih na ki paidbah, na ki rangli ki juki bad na ki nongtrei nongbylla sngi kiba їakhun-їaksaid ha madan.
Ka khana kaba thymmai ka dei ban pynїap bad pyndam ia ki khana kiba ong, ba mynta ka kam synshar khadar ka dei tang jong ki heh spah ne ki katto katne ki longїing.
Ka long ruh kaba bakla ban pyrkhat ba ka jylli synshar ka dei ka hok, ka nongkynti tang jong ki katto katne ngut kiba don bor ne kiba don spah.
Ngi dei ban їeng pyrshah bad pyndam shi syndon ia kane ka rukom pyrkhat.
Ngi dei ban pynkhyllem ia ki kynroh jong ka jingbamsap bad jingkyreit bad ngin lah ban pynkhyllem tang lada ngi їeng lang.
Ka khanatang shaphang ka jingkhyllem ki kynroh ka Jerikho kan їarap ia ngi bad ngi lah ban pyndonkam ia ka ha kane ka jingїakhun.
Katkum u Joshua, ki kynroh ka Jerikho ki la khyllem hadien ba ki briew ki la їaid tawiar hynriew sngi lynter man la ka sngi bad hynῆiew sien ha ka sngi kaba hynῆiew bad ki la put ia ki turoi.
Ki shipai ka Ukraine, ki la siat pynhap ia ka liengsuin iapom jong ka Russia bad ha katei ka jingjia, u nongniah jong ka liengsuin, ula iap ha shen.
Katei ka jingjia, ka dei katba ka liengsuin, ka dang her ha ka suin jong ka  Kharkiv.
Utei u nongniah liengsuin, um kynmaw shuh ban kynthih ialade na katei ka jingkem ding ka liengsuin bad ula iap noh ha shen, ha ka jaka, kaba don hajan Kulinichiv.
Ha kawei ka khubor, ka tnat iada ri jong ka America, ka kam ba ki don haduh 95 percent ki shipai jong ka Russia, kiba don mynta ha Ukraine bad ka la siat haduh 600 tylli ki namding jongka.
La iathuh ba ha ka Sngi U Blei, ki la don ki jingiaid paidbah, ban pyrshah ia ka jing ialeh thma ha ki 56 tylli ki nongbah jong ka Russia.
Na kitei ki don 4hajar ngut kiba la shah kem bad 34 ngut ki la shah bom jem ha ki shipai ka Russia.
Ha ka video, la pyni ba ki shipai kiba don ha  St.Petersburg, ki bom da ki suloi ia kitei kiba shah kem bad ki la mynsaw jur.
Kyiv:Ki pilot jong ka Russia, ki la shah ring video, hadien ba ki liengsuin jongki, ki la shah siat pynhap ha ki shipai ka Ukraine bad la iathuh ba hynnin ka sngi, ki don 9 tylli ki liengsuin iapom jong ka Russia, kiba la shah siat pynhap.
Ha ka jingring video, kitei ki pilot, ki iathuh ba ki shu kohnguh, ia ka hukum ba la bthah ia ki, ba kin leh.
Ha ki dur, la pyni ruh ia ki liengsuin iapom ka Russia, kiba la shah siat pynhap, katba ki nongniah, ki la shah kem noh, hadien ba ki la kynthih noh ialade da ki parachute na kitei ki liengsuin jongki.
La kem ia kitei ki shipai suin, da ki riew paidbah lem bad ki shipai ka Ukraine.
La pyni ha ki dur, ia kitei ki shipai suin, kiba la shah teh ia ki kti jongki shadien, ha kaba ki la don ruh kiba la mynsaw, ha ka jing pyllait im jongki ialade na kitei ki liengsuin.
Ka Ukraine, haduh mynta ka sngi, ka kam, ba ka la ioh ban pyniap ia 11 hajar ngut ki shipai jong ka Russia, kiba la hiar thma ia katei ka Ri, ha ki khadwei sngi ba ladep bad la iathuh ba ki don sa 2 hajar ngut ki tiar ialeh kiba la shah pynjulor ha ka Ukraine.
Lyngba katei ka jingkhein, ka pyni, ba ka Russia, ka duh ia shi hajar ngut ki shipai ha ka shisngi.
Ha kawei pat ka liang, ka Russia ruh, la shim ba ka la pyniap ia bun spah ngut, lane da ki hajar ngut ki shipai bad ki riew paidbah ha Ukraine, ha kaba ki don kiba antad, ba kiba iap, ki la poi sha ka 2hajar ngut.
Ki lad khubor, ki iathuh shuh shuh ba ki shipai ba satar jong ka US, ki dang hikai pyntbit bha ialade, na ka bynta ban leit sei ia U President ka Ukraine, U Volodymyr Zelenskyy, ha kano ma ka por, ba ka don ka jingthmu ban pyniap ia u.
Ki don mynta 70ngut ki shipai ka UK bad sa 150ngut ki shipai ka US, lane ki Navy Seals, kiba don ha Lithuania bad kiba dang pynkhreh bha, ban pyndep ia katei ka kam, kaba shyrkhei bha, lada ka idonkam bad kitei ki ia hikai lang bad ki shipai ka Ukraine.
Ka US, kham mynshwa, ka tyrwa ban shim noh ia U Zelenskyy, na ka jaka sah jongu ha Kyiv, hynrei, U President, ula kyntait, da kaba u ong “Nga donkam ia ki tiar siat, ym dei ban shong liengsuin".
La iathuh ba ki shipai ba kyrpang ka Russia, lane ki Russian Spetsnaz, ki thwet jur, ban ioh siat iap ia utei U President, uba 44 snem ka rta.
Shillong:Ka jingpyn phuh pynphieng ia ka sor Tura ka la julor naba ki dkhot ka A’chick Holistic Awakening Move ment (AHAM) ki la pynjulor ia ki dur bad ki jingdro ban pyn itynnad ha kylleng ka sor Tura.
Ki dkhot jong ka AHAM ki la tabain ia baroh ki jingpynitynnad ia ka madan ba dang shu plie paidbah da u CM ha kine ki khyndiat sngi ba la dep bad ia ki katto katne ki project pynitynnad ka sorkar da kaba ki thoh ha ki kynroh bad ki post electric “We WANT WINTER CAPITAL IN TURA" “WE WANT EQUAL DEVELOPMENT" bad kiwei de ki jingthoh ba ki dawa na ka sorkar.
Kane ka seng ka la dawa na ka sorkar ba ka dei ban pynlong ia ka sor Tura kum ka Nongbah bad ki jaka treikam ba ha khlieh duh ka sorkar ha ki aiom tlang.
Ha kine ka khyndiat sngi ba la dep na ka liang u President ka AHAM u maham ba katba ka iingsah u lat, ka Additional Secretariat, ka iingdorbar thawain na ka bynta ka aiom tlang, ka jaka sah ki MLA , ki join Directorates bad ki ophis heh kumba ki don ha Shillong, kim don lem ha Tura; ka jingiakhih jong ki kan bteng bad kin pynjur shuh shuh.
Shillong:Ha ka 5 tarik Lber, 2022 ka kynhun Trekking and Adventure Group dkhiah west hapoh ka jingpynbit pynbiang jong u Dr.R Phawa, ka la iaid kjat da ki spah ngut tam naduh ki rangbah kynthei shynrang ki samla ki khynnah.
Ki rangbah kum jong u Ma Jiren Swer, u Muni Swer wat ha ki rta ba la heh ki dang lah ban iaid bad ialam lynti ia ka kynhun.
Ha shwa ban sdang la ioh ban kren lyngkot sneng kyntu na u Wahehshnong, U Ma Comingone Tlang bad la pynkut da ka jingduwai na U Tbn Livingstone phawa.
Ka long ka sngi ka ban sah jingkynmaw ia baroh, namar ba ioh ka lad ban buddien ia ki lynti barim bajah, ha kaba ki longshwa manshwa ki iaid ki ieng leit iew leit hat bad leit skul.
Ki rangbah ki shait iathuh khana ba ha ki por barim ki briew na Dkhiah, Rymbai Khliehriat Sutnga saipung ter ter ki shait leit skul shaduh Shangpung bad ki hap ban iaid da kjat ia shibun ki lum ki wah ki raieh raidam, hynrei ka mynsiem wad jingstad ka rhem ha ki wat la hap ban iaid da ki bun kynta.
Ka jingiaid ka long lyngba ka Kaitungtoh, jalyiah, khlieh yurim sohkymphor, sohkymphor Nein, wah Umpaai, Khliehrangnah haduh Shangpung.
La ioh ban sakhi ia ar tylli ki skul, ka Shangpung presbetarian lower primary school, Shangpung mission bad ka Shangpung Govt UP school,Moolibang, ha kaba la pdiang sngewbha da u headmaster, U Ma Nangtur Langstang ryngkat ki nonghikai, ka Rita Margareth Wann bad ka kong Laiaieit Suiam ka skul Shangpung Presbetarian Lower primary school (1865) Shangpung mission, kaba laseng da U Woh Don Sutnga (u Kristan ba nongkong duh na shangpung) kaba la kiew kyrdan sha ka ME School, secondary school haduh higher secondary school.
Dei hakane ka skul ba u nongthoh kot bad poitri ka jaidbynriew, U Myllung Soso Tham u wan hikai ha u snem 1922.
La iathuh khana lyngkot shaphang ka skul da ka kong Rita Margareth Wann bad la kren shaphang ka jingiaid bad jingim u myllung Soso Tham da ka miss Percia Phawa.
Shillong:Ha kawei ka jingjia ba pynher syrngiew mynta ka sngi kawei ka song rit ba la kam ba dei u bomb ba la buh ha painkhana jong ka Indoor Stadium Nong thymmai ba la lap da u nongpeit nongkhmih jong katei ka jaka bad marmar u la pyntip sha u General Secretary jong ka Nongthymmai Sport and Cultural Club bad marmar U General Secretary u la pyntip sha u ki bor pulit.
Na ka liang ki bor pulit marmar hadien ba ki la ioh jingtip ia kane ki la her bran bran sha kane ka jaka lem bad ki pulit pynlip bomb bad hadien ba ki la poi ha katei ka jaka ki la lap ia ka song bad ka jingmaham “Don bomb hapoh wat ktah ia ki wire" bad hadien ki pulit ki plie ia katei ka song la lap ym don bomb satia hynrei tang ka kam pynher syrngiew da ki riew shim kabu.
Na ka liang ki pulit ki la tohkit ia kane ka kam ban lap ia kiba don kti.
Ha kaba ia dei bad ka ne kajingjia na ka liang u bah John Cajee,u General Secretary jong ka Nongthym mai Sports club u la iathuh ba kum ba 9 baje mynstep u la ioh ka jingtip na u chowkidar kane ka stadium halor ka jinglap ia kawei ka song ka ba la tah bha ha ka kynroh jong ka ne ka stadium.
Ha ka ba na ka liang u Secretary u la hiar mardor sha ka ne ka Stadium ha ka ba u la lap ia kawei ka song ka (packet) ka ba la thoh “Bomb Inside, Do not touch the wires".
Na ka liang u Secretary u la la pyntip noh ia ki pulit bad kumjuh na ka liang ki Bomb squad ki la hiar mardor sha ka ne ka jaka bad haba ki la plied ia kane ka song ki la lap ia ka wei ka mobile ba la rim bad ia ka wei ka lighter.
Na ka liang u wei na ki heh pulit u la pynthikna ba kam shem la don uno uno u bom na ka ne ka song hynrei la lap tang ia ka wei ka mobile ba la rim bad kawei ka lighter, ha ka ba u la ong ba ka jingwan buh ia kane ka lah ban long tang ban pynsheptieng kai ia ki paidbah.
Wat la ka ka thma ka nang jur ha Ukraine, hynrei, ki arngut ki shipai jong ka Ukraine, ki la pyndep ia ka jing ia shong kurim badonburom jongki mynta ka sngi.
La iathuh ba U Lesya bad ka Valeiry, kiba dei na ka kynhun shipai 112 brigade, ki la pyndep ia ka jing ia poi kha jongki mynta ka Sngi U Blei.
La pyndep ia ka jing iathoh, ha ka jing pyniaid jong ki bor shipai, ong ka khubor.
Kham mynshwa, ki shijur, U Klevets bad ka  Natalia Vladislave, ki la ia poi kha ha ka jaka rieh na ka jingbthei bom ha  Odessa, Ukriane.
“Baptist" Ka wan na ka ktien Greek.
Ha u snem 1611 AD, u syiem ka ri Bilat u James iv, u laphah kylla ktien (translate) iaka Bible shaka ktien phareng.
Haka ktien Greek la ong “Bapto" ne Baptizo kaba mut wieh ne pynngam hapoh um.
Kumta ka ktien Baptist kala long ka ktien phareng bad khasi, ka jingmut pynngam hapoh um (immersion).
Hynrei la pynkylla iaka ktien ne jingmut Baptist sha ki ba bun ki jingmut (meaning).
Kumta kala long tang ka jinghikai briew pateng la pateng.
Wat la kata ruh ka jingshisha ka sah hi ka jingshisha jong ka ktien u Blei.
Ia ka jingbaptist la sdang ha dien 300-400 snem hadien u Jisu khrist.
Don ki khristan kiba kham mynshwa hi ki pynbabtist daka ba pynngam hynrei hadien ki snem 1643 A`D la pynkylla noh sha kaba synreit da kaba ong baka long tang ka dak ba paw shabar, lane shu pynkyrteng khun.
Hynrei ka ktien u Blei ka khlem ong kumta.
Ka jingbaptist ka dei ka jingpynsyriem bad ka jingmihpat u Trai jisu n aka jingiap.
Ka ktien u Blei ka ong- “Aiu pat te ngin ia ong? Ngin iai neh ha kata ka pop? Ba kata ka jingai ei kan ioh nangroi byllien? Ym kumta em! Ma ngi kiba la iap ia ka pop kumno dang iai im shuh haka? Phim ju tip? Ba kat kiba na ngi ia kiba la ioh pynbaptist ia u Jisu Khrist, la pynbaptist ia ngi kein ia kata ka jingiap jong u? Namar kata kein LA BTEP LEM IA NGI BAD U DAKA JINGPYNBAPTIST IA KATA KA JINGIAP JONG U.Ba kat kumba la pynmihpat ia u Khrist na ki ba iap daka burom ka jong u kpa, kumta ba ngi ruh ngin ia iaid haka jingpynthymmai Ka JINGIM.Rome 6:1-4.
Haba la btep lem bad u ha kata KA JINGBAPTIST,ha kaba la pynmih lem ia phi ruh bad u da ka jingngeit haka jingtrei u Blei uba la pynmihpat ia u (Jisu) naki ba iap.
Kolossai2:12.
Na kata ka daw kein u briew u dei ban ioh map shwa ki pop la rit ne khraw bad ba yn pynbaptist ia u.
U Petros u ong- “To kylla kaba mut, bad yn pynbaptist ia phi u wei pa u wei haka kyrteng u Jisu Khrist IAKA BAN IOH MAP KI POP;bad phin ioh diang iaki jingai u Mynsiem ba khuid( gift of the Holy spirit").
KI kam Apostol2:38.
U briew u dei u mynsiem (Man is spirit) u hap ban mih pat hadien ka jingiap.
Kumta donkam ka jingkylla kaba mut (Repentance) ryngkat ka jingbaptist ba un ioh bynta ha kata ka jingmih pat kaba Nyngkong.
Jingpynpaw 20:6.
Dei na kane ka daw u JIsu u ong- “To khie da leit noh maphi, pynllong synran iaki bynriew baroh, da pynbaptist iaki haka kyrteng u kpa u Khun bad u Mynsiem Bakhuid".
Mathaios 28:19.
“To leit sha ka pyrthei baroh to ialap iaka Gospel haki bynriew baroh: uta u BA NGEIT, BAD IOH PYNBAPTIST YN PYNIM:hynrei uta u bymngeit yn pynrem".
Markos16:16.
Ka ktien u Blei ka ban jur ba uta u bangeit, bad ioh pynbaptist- Yn pynim u bym ngeit u la rem lypa.
U Jisu u ong- “To shah (da kaba ngeit) mynta naba kumne kein ka long kaba dei ia ngi BAN PYNDEP IAKA HOK BAROH".
Mathaios 3:13-17.
Shisien pyrkhat, ka long sngewpylla baka ri Russia la kren iaka haka Bible.
HYnrei ka dei ka jingshisha, bad ba ri Russia ka don bynta ha kine ki sngi khadduh haki kam ialeh bad ki ri ka pyrthei khamtam bad ka ri Israel.
Ha u Esekial 38 lynnong la iathuh pyrshah shaphang u Gog u Magog u syiem ka Rosh ka Meshek bad ka Tubal.
Kaba mut kine ki dei ki syiem bad ki Hima bala synshar daki mynsiem bymman (evil spirits).
Kine ki ri ki dei kiba na shatei jong ka ri Israel (North of Israel).
Kine kin sa hiar thma iaka Israel ha kine ki sngi ba khadduh kiba kynthup ia ka Russia ka Persia bad ka Turkey.
Kumba ngi la iohi ba mynta kala don ka jingsdang (starting point) jong ka Russia iaka Ukraine.
Kane ka dei ka lynti bad ka jingsdang ban pyni ia ka mynsiem bym khein briew iaki Ri kiba rit bad kan long ruh ka jingshna lynti ban hiar suki haduh ka ri Israel.
Ka pyrthei lehse kam sngewthuh ia kine kiei kiei, hynrei ka ktien u Blei kala dep ia thuhlypa.
Ka jingshun ka jong u Soitan ka long tang iaka jaid jiw (Jewish) namar ha Ukraine ki khambun ki Jew,ne Israel.
Ka ktien u Blei kala dep iathuhlypa shaphang kata da kaba ong- “Ha kata ka sngi ki briew jong nga ki Israel kin shong suk, mem tip ia kata? Te men wan nakari jongme (Russia, Turkey etc) naki bakut ka shatei (Farther North), ma me bad bun ki kynja bynriew ki da shong haki kulai( Erphlen thma) , u paid byllien bad ki shipai ba don bor.
Men wan kiew ban ialeh iaki briew jong nga ki Israel kein.
‘’ Esekial 38:14-15.
Kan jia ha kata ka por ," Ka jing khynniuh ba khraw ha Isarael.
" 38:19.
Kiei kiei ki jaid bynriew kin ban hiar thma ha duh Israel? Lane kiei kita ki Gog ki Magog? Ka ktien u Blei ka don ban iathuh ha ngi ba kita ki jaid bynriew kiba hiar pateng naki khun u Noah.
Ki khun u Noah ki dei- u Shem,u Ham bad u Japhet.
Naki khun shynrang u Japhet dei u Gomer, u Magog, u Madai u Jaban , u Tubal u Meshek bad u Tiras…Genesis 10:2-8.
Kine kein ki long kita ki pateng ki jaid bynriew ki ban hiar thma iaka Israel , bad kine ki la sdang wat mynta ruh.
Dei na kine ki jaidbynriew ba u prophet Esekial ula iathuh lypa haka kitab u Esekial lynnong38.
U Esekial u la ong-“ Ha kata ka sngi (ki sngi) haba ki briew jong nga ki Israel kin shong suk….
Men wan naka jaka jong me (U Russia un lam khmat ban hiar thma) …men wan kiew ban ialeh iaki briew jong nga ki Israel.
" Esekial 38: 4-16.
Ngi tip mynta ki Israel ki shong suk hala ka ri la roi parum pareh ki dap ki riewspah ki roi ha ka bor bad jingstad haduh science and technology.
Ka Russia bad ki paralok jong ka,ki Arab Middle East ki peit siar kliaw ban pynjot iaka Israel mynta.
Ki dei kine kein ki ban aka pateng u Noah hyndai.
Ka por ka poi ba kine ki ri kin hiarthma shyrkhei iaki Israel bad kam slem shuh.
Hynrei u Blei ula dep kren u ong- “Ha kata ka sngi kan long ka jing khynniuh ba khraw haka ri Israel".
Esekial 38:19.
Balei? Namar ka Israel ka long “u side ia pom bad ka tiar ialeh thma jong u Blei…kan pynlwet ia ki Nongsynshar bad Deputies.
Jeremaiah 51:20-23.
Ym don ka kyntien ne kyrteng jong ka ri Russia ha ka Bible … ka ri India te ka don.
ka kyrteng jong ka ri India ka paw ar sien ha ka Bible.
To pynkhreh to sharai to duwai namar lada ha kano kano kapor ka jia.
te hynrei i mat dei tang haba jia ngi sa kyndit briew ki samih ki jing batai ki ba pynklumar ia kiba bun balang.
Shillong: Ka seiñ kur Dkhar ka la ioh ban pynkha ia ka tnat treikam kaba la tip kum ka Ladwah wapung Umsatai East jaintia hills, ha ka 05tarik Lber 2022 ha ka shnong Ladwah wapung umsatai.
Ka jingpynkha ia ki shnat trei kam jong ka seng ka long kum shi bynta ba ki para kur kin ithuh iwei ia iwei ban lait na ka shongkha sang bad kum juh ban iajan ha baroh ki kam la ka dei ka kam ialeh kmen ialeh sngewbha lane sngewsih bad ban ia bah ban iarap kylliang haba don ki kur ba duna ka ioh ka kot.
Ha kane ka sngi ia ka jingialang ba lyngkot la pyniaid da u Ma Shaniahskhem Dkhar bad la ioh ka jingkren jingpdiang sngewbha na  U Ma Seiros Dkhar.
La ioh ka jingsneng jing kyntu na u Shri Pdianghun Dkhar uba dei ruh u General secretary jong ka Seiñ kur east jaintia hills.
La ioh ka jingshad tynrai na ki Khynnah jong ka Shnong Ladwah wapung.
Na ka liang u Ma Cabriel Dkhar u la sneng bad kyntu ha ka ba iadei bad ka riam ,ula ban jur badei ban riam akor bad ri syndong la ka burom.
La ioh ka jingkren na U Ma Emerick Dkhar kyntu ia ki paraba kin long kiba iadei jingmut ha ki bynta ba pher ba pher.
Na ka liang jong u Ma Justine Dkhar ex MLAula sneng bad kyntu ba dei ban Ia tylli para kur khamtam haba don jingeh jingshitom ki para kur.
La iohka jingkren na U Hamjhan Dkhar General secretary jong ka sengkmie sein kur Dkhar.
Ka la ruh ka jingpynkup burom ia ki khun samla jong ka kur, kiba la wan shakhmat na ka Ladwah wapung.
Ki nongioh ia ka khusnam ki long kine Kresenlang Dkhar, GMN Nursing, Edenginia Dkhar SSLC passed, Isynei Dkhar HSSLC passed.
Ki nongkitkam & dkhot Ka Seinkur Dkhar ha Ladwahwapung-Umsatai, East Jaintia HillsDistrict, Meghalaya, ki kynthup ia U President – Ma Pyrshang Dkhar, Vice President – Ma Sunidakut Dkhar,General Secretary – Ma Philip Dkhar, Asst.Secretary – Kong Jiotis Dkhar, Treasurer – Smt.
Thwentis Dkhar.
Ha ka jinghiar thma jong ka Russia, ia ka Ukraine, katei ka Ri, ka kam, ba ka la pynjot thiaw ia ki 2,100 tylli ki tnat trei kam jong ki shipai ka Ukraine, ong ka khubor na U Major General Igor Konashenkov, uba dei u nongai khubor jong ka sorkar Russia.
Ha ka 5tarik Lber, ki don 5 tylli ki radar station bad ar tylli ki  tiar siat namding lane ki Buk M-1,  kiba la pynjot thiaw, ong U Konashenkov ha ki nongthoh khubor.
Na ki 2,119 tylli ki ktem shipai, kiba la pynjot, ki kynthup ia 74 tylli ki control point and  and communication centers, 108 tylli ki S-300, ki Buk M-1 bad Osa anti-aircraft missile systems, 68 tylli ki radar stations, 69 tylli ki liensuin, 21 tylli ki liengsuin kiba her ha suin, 748 ki tup, 76 tylli ki multiple rocket launcher, 274 tylli ki field artillery and mortars, 532 unit ki kali shipai bad sa 59 tylli ki kali kiba shu pyniaid hi.
Ki don mynta 3hajar ngut ki nong America, kiba la leit sha Ukraine ban iarap lang, na ka bynta ban ialeh thma pyrshah ia ka Russia, ong ka khubor jong ka  Ukraine Embassy ha Washington.
Katei ka tnat ka tyrwa, ia kino kino kiba kwah ban iarap ia ka Ukraine, ba kin thoh sha ka tnat jong ka Ukraine, kaba don ha America.
Ka khubor jong ka  National Guard of Ukraine, ka iathuh ba ki don 100,000 ngut ki nong Ukraine, kiba la iasoh bad ka kynhun shipai ban iakhun pyrshah ia ka Russia, ha kane ka thma, kaba dang iaid shakhmat, la 11 sngi kynthih.
Moscow: Ka Kremlin, ka byrthen tyngeh ban ialeh pyrshah ia ka Ri Bilat, da kaba tyngeh bad katei ka dei hadien ba ki ri sepngi, ki la khang lut ia ka khaii pateng bad ka jing iatreikam bad ka Russia bad ha ki kyntien jong U Vladimir Putin, President ka Russia, u ong ba katei ka jing sangeh treikam bad ka Russia, ka dei hi, ka jing pyni bor, kum ka jing ialeh thma bad ula ong ruh ba kano kano ka Ri, kaba pyntreikam ia ka jingkhang ban pynher liengsuin ha Ukraine, kan pyni shai, ba kan don bynta lang ha jing ialeh thma jong ka Ukraine, pyrshah ia ka Russia.
Ka jinghiar thma jong ka Moscow ia ka Ukraine, ka pynlong ia ki phew hajar ba kin ia phet krad na ki shnong jong ka Mariupol, kaba ka Moscow, ka la pynbna kham mynshwa ban sangeh iasiat, hynrei kham hadien pat, ka la pynkhein noh ia katei ka kyndon bad ka bteng biang ia ka jing ialeh pyrshah.
Ka nongkren jong ka tnat bar ri ka Russia, ka  Maria Zakharova, ka maham ba ka Russia, kan nym klet satia ia ka Britain, namar ba ka iatrei lang bad ka sorkar ha Ukraine bad ba ka shalan tiar ruh sha katei ka sorkar ha Kiev.
Ki shipai jong ka Ukraine, ki kam, ba ki la pyniap ia shiphew hajar ngut ki shipai ka Russia, naduh kaba sdang ka jing ialeh thma ha ka 24tarik Rymphang 2022, kaba long palat bun shah, ia kaba la kam da ka Moscow, kaba long 498ngut.
Ka Kyiv, ka kam, ba ka la pynjulor ruh ia 269 tylli ki tup, 105 tylli ki  artillery system, 39 tylli ki liengsuin, 40 tylli ki helicopter bad 409 tylli ki kali.
“Hooid, Bah ka dei ba phi ong,  U Blei hi kein uba leh ia kine kiei kiei.
Namar U ai ma U, U shim ma U, ym dei kiwei pat ki ba don hok ban leh ia kata"  la bynrap ktien u Bah Shanbor “Kumne lynter lynti ki iathuh khana ia kane ka jingjia.
Kumjuh u draibar uba niah ia kata ka Kali ruh u sngewthuh bad u iakren ia khana lem.
U draibar u pynpaw shibun ki kam ba bha ba u riewsaid u leh bad ki ba u iakynduh da lade hi.
Hangne u Bah Shanbor ruh u sngewnguh shibun eh ia la u paralok uba ialam ia u sha uta u riewsaid.
“  Hapdeng jong ka miet badum, ha ka lynti bajngai kine ki saw ngut bad u draibar ki iaid ha ka jingkmen.
“Haba la poi ha iing, namar ba ka por ka la miet, ka shnong ka thaw ka la kynjah bad haba ioh sngew ia ka Kali ka ba iaid don ki ba peit siar na ki pongshai jong ki.
“Peit don ki briew ba peit siar, imat ki la lyngngoh…" La ong u draibar.
“Ki lyngngoh bah, namar ba la miet kumne ym ju kham don Kali shuh ba iaid ba ieng.
" La jubab u Bah Shanbor.
“ Kumta hi haba la poi ha iing, dang don ki lok bad ki para marjan kiba dang ap pynshngain.
Marsien iohsngew ia ka Kali , ka Kmie ki khun u Bah Shanbor, ka mih ha baranda.
“Ki la wan, ki la wan.
" Ka la iathuh.
“ Khrui kiwei ruh ki ia bud lang.
Marsien mih u khun na Kali, kliang kliang i Kong Lumspah i la iam rangbah, haduh ba u khun ruh uba mareh ban wan kdup ia la ka Kmie, u iam jam eh.
Ki hynmen ki para bad kita ki long Kmie kiba ia don lang hangta baroh ruh kim lah khlem da jaw ummat.
Don kiba ai jingmut hangta ba ym pat dei ban pynrung ha iing bad ban leh pyneh rngiew shuwa.
namar ba la miet.
“Khublei shibun eh Sahep… Phi la leh bha katne ia nga bad ia ka iing jong nga.
" La pynpaw u Bah Shanbor.
“Ym lei lei, tangba phin dang hab ban wan mih, namar ka kes ka dang iaid pyrshah ia ki nongshun jong phi.
Dei ma ki ba leh ia kane ka kam.
" la ong u riewsaid.
Kumta I Kmie ba la kmen eh ka la kdup la u Khun bad ka doh ka dait ia u.
Hangta don ki riew rangbah, kiba shim da ka um bad pynbta khmat bta khmut ia u.
Nangta ki kren ki khana ki syrpud syrpai ia u, kum ban beh sharud iaka rngai ka sniew ka smeh.
La pyn law iaki jain ki nep bad la pynphong da kiba khuid.
Hadien kata ki sa pynrung ia u Hep shapoh iing.
Haba la rung u Hep, khrui kiwei ruh ki la rung biang hapoh bad ki sdang ban ia kylli ia pyrthew.
Hynrei u Hep u don ka jubab tang kawei ba um tip, ne ithuh iaka jaka ba la set ia u.
“Ngam ithuh iaka iing ba la set ianga…dei tad ynda la wan ki pulit ba nga sa iohi ki khmat namar la shu khang khop ha ka kamra badum" la iathuh u Hep.
“Haba kumta phi ithuh kita kiba rah ia phi.
?" La kylli biang sa u Kpa  “Ngam ithuh shuh namar ki la kah dur khmat bad ianga ruh marsien bat ki la kah iaka khmat jong nga da ka jain iong…" La jubab u Hep  “Phim pyrshang ban ksaid ban lynniar.
?"  “Nga la ksaid hynrei ngam lah, ngam lah lynniar namar la set iaka shyntur jong nga da ka jain.
" La jubab u Hep  “Haba kumta la shoh la dat ia phi.
?" La kylli sa kiwei  “Malu ma la, tangba tang shiphang hi.
" La jubab u Hep  “Phi ithuh mano ba shoh.
?" La ia kylli biang  “Em, namar ba ki la kah iaka dur khmat jong ki bad jong nga ruh.
tangba kiba shoh dei u shynrang.
" La jubab u Hep  ‘Ki ai ja ai bam ia phi.
?" La don biang ba kylli  “Ki ai tang ba tang shipliang ka ja bad u jhur.
Ka shu ki ai hooid" la jubab biang u Hep  Ha Kane ka por u Hep u la shah tohkit bun kiwei pat ruh ki jingkylli.
Ha ka ba khatduh, uwei u riew rangbah ba ia don hangta u  la pynpaw ba um  sngew tynnat shuh ia u Bah Let ba un long Rangbah Shnong.
Sa kiwei ruh ki pynpaw lem kajuh ka sur.
“Kumno Bah Bor phi sngew halor kata.
? Ki la twad jingmut sa na u Kpa u Hep  " Kata ngan ong kumno ka shong ha u paitbah … Hynrei ka shnong te kumba ka long ka la jah burom shisha.
" La pynpaw sa u Bah Shanbor “Hooid, nga ruh nga la sngew jah burom shisha ia ka shnong jong ngi ba kat u Rangbah Shnong un don kti ha kum kane ka kam sniew…" La ong uwei u dkhot ka Dorbar Shnong.
Nongpoh: Mynhynnin ka jan miet ha ka por 5 baje ei ei janmiet, la don kawei ka jingjia pluhiing hapoh ka shnong Lum byrhing, Ri Bhoi, ha kaba katei ka iing ka la shu kem ding kyn san bad ba katei ka ding ka la bamduh ia baroh ki jingdon jing em hapoh katei ka iing.
Katei ka iing kaba la shah bamduh ha ka ding ka dei ka iing jong ka Kong Monlang Tangsang na ka Lumbyrhing.
Katkum ka jingiathuh ki pulit pynlip ding na Nongpoh, la ong ba tang mar ia ioh jingtip halor katei ka jingjia, mar mar ki la leit sha katei ka jaka bad kiba la lah noh ban pynlip ia ka ding kaba shyrkhei.
Ki Pulit ki la pyntip ruh ba ha katei ka jingjia, ka la bamduh ia baroh ki jingdon jingem hapoh katei ka iing.
Haba iadei bad katei ka jingjia pluh kynsan katei ka king, ki pulit kin dang pynlong ia ka jingtohkit ban tip ia ki jingshisha baroh.
Shillong:Haba kren badu MLA barim ka Shillong West bad u MDC ba mynta ka Jaiaw Mawprem u Bah Paul Lyngdoh u ong ba ka jingrem jong u ha ka ilekshon ba la dep ka wanrah jing myntoi shibun eh ia ka constituency, namar ha ka por ba u dang long u MLA ki paidbah nongshong shnong jong ka konsti twensi jong u kim ju mad satia ia ka jingkyrduh um kumba jia hadien ba u la shah rem noh.
“Dei kane ka jingrem jong nga ha ka ilekshon ka pyn kynmaw ia ki paidbah ia baroh ki kam ba u la leh" bad kane ka pynphei phang ia ki, ba “pleng baroh ki kam ba ngi pyrkhat ba ki dei kiba shu jia hi ki dei pynban na ka daw ba u shim khia u Bah Paul kum u MLA".
Haba kylli la ka jingiapynbeit da ka UDP ba ia ka kam CEM ha KHADC ba yn bhah ba shisnem un bat u Bah Teinwell Dkhar, ar snem u Bah Titos Chyne bad ar snem, u Bah Paul la klet noh namar u President jong ka UDP ha kato ka por u la khlad noh u Bah Paul u la jubab ‘Nga don ka jingngeit kaba skhem ba ka party kan burom bad pyndep ia kane ka kam ha kine ki khydiat sngi bad sa wan, namar kane ka rai kam dei satia ka rai marwei da u Dr Donkupar Roy hynrei da ka party hi baroh kawei’.
Haba phai pat sha ka long ka man ka sain pyrthein ha ka jylla u Bah Paul u la ong ba ka jingdon shibun tylli ki national party kiban iakhun ha ka ilekshon 2023 ka dei ka kabu ksiar ia ki seng riewlum ban wan ha ka bor.
Lada ka UDP ha ka por u Bah EK Mawlong ka lah ban ioh 20 ngut tam ki MLA bad ka HSPDP ban ioh 16 ngut ki MLA ha ka por mynshuwa balei kam lah ban long mynta buh jingkylli u Bah Paul.
Lada ka BJP ka jop sa tang 2 ngut ki MP ha ki snem 1980 bad ka ioh synshar mynta hato phi pyrkhat kam lah long kumjuh ha ki seng riewlum bynrap shuh shuh u Bah Paul.
Ka jingbym kynthup ka sorkar ia ki District Council ha ka komiti pynbeit pud ka dei ka jingbakla kaba shyrkhei ba ka sorkar ka leh namar dei ka Council ba don ki pud bad ki dulir ban pynskhem ia ka jinglongtrai ia ki jaka puta ong u Bah Paul.
Haba phai pat sha ka jingbym ioh tulop ki nonghikai u Bah Paul u la ong ba kane ka dei beit na kiba bun ki daw bad u ong ban lait na kane ka donkam ka jingpynkylla bad pynjanai ia baroh kawei ka Education Department kaba la lymbrum lymbram mynta.
“Nga sngewlehrain palat ban iohi ba ka iingbishar kan hap da ai da ka hukum ba tyngeh ia ka sorkar ha kaba iadei bad ka kam tih bad khaii be-ain ia u dewiong" ong shuh shuh u Bah Paul.
Haba kylli la un dang neh bad ka UDP ne un iakhun noh na kiwei pat ki seng u Bah Paul u la jubab ba ka por kan batai ban kan long ka jingbiej ruh lada iathuh lupa ha u ban iakhun pyrshah ia ki buit bad ki rukom iakhun ban ioh ia ka jingjop.
Hd hapoh 18 West Constituency ngi la kham pahuh ka Um naduh u snem 2018 naduh ba ngi la ioh ia u MLA u ba biang bha u Bah Mohendro Rapsang.
Shillong:Ka seng Congress kaba la iohi kum ba kan iap stai noh na ka jingphet ki MLA jong ka party, mynta ka kynti kane ka party sa shisien biang ka la sdang ban khie lung biang na ka jingwan phai ki nongialam barim bad kumjuh ka jingwan pyniasoh ki dkhot ba thymmai sha ka party.
Mynta ka sngi na ka liang ka Megha laya Pradesh Congress Committee (MPCC) ka la pynlong ia ka jing ialang ban pdiang sngewbha ia ki dkhot ba thymmai kiba la wan ban pyniasoh sha ka party.
Haba ia kren bad ki lad pathai khubor hadien kane ka jingialang na ka liang u bah Charles Mar ngar secretary jong ka MPCC, u la ong ba hapdeng ka jingeh jong ka party Congress na ka daw ba ka la don ka jingiamih jong ki nongialam, hynrei ka party mynta ka sngi ka la ioh ban pynskhem shuh shuh ia ki nongkitkam kiba thymmai jong ka.
“Ha kane ka jingialang la iakren ruh kumno ban iaid shakhmat ban pynkhlain ia ka party naduh ki State, ki District bad ki Block level"u la bynrap.
U bah Marngar u la iathuh ba mynta ka sngi bun na ki MLA barim ka Garo Hills bad Khasi Hills ki la wan phai sha ka party bad mynta hi ka party ka la nang bun shuh shuh ki nongkitkam ban ia nujor bad kipor ba la dep.
“Ngi la kham bun shuh shuh ki nongkitkam mynta ban ia ka por ba la leit, ha kaba ki la don ki nongialam ki ba la rim ki la wan phai bad kaba kham sngewkmen ka long ba ngi la ioh ia ki nongkitkam kiba thymmai kiba ieid ia ka party"u la ong.
Na ka liang u bah Marngar u la pynpaw ia ka jingkyrmen ba lyngba ka jingialam u bah Vincent H Pala ha ryngkat ka jingia trei shitom ki nongkitkam bad ki nongkyrshan ia ka party, ka party Congress kan lah ban wan ha ka bor marwei ha u snem 2023.
“Wat la ka don ka jingkhih phaloh na jrong, hynrei ki nongkitkam hi ki don ka jingieid ka ba skhem ia ka party bad lyngba kane ka jingkyrmen ngi don ka jingkyrmen ba ngin lah ban wan biang ha ka bor ha u snem 2023 “u la ong.
Ka party kan thung ruh da ka Committee ka ban khlieh da u President ka MPCC u bah V.H Pala ban iakren bad syllok bad ban shim rai halor ki san ngut ki MLA kiba la shah sospon.
Shillong:Ka Deborah Marak ka nongialam jong ka party Congress, ka la ong ba na ka liang ka party Congress hi, kan ym treh ban thied ia ki nong thep vote, hynrei lada ki paidbah ki sngew tynnad ia ka party khlem pep kin ai ka jingkyrshan ia ki kyrtong jong ka party ha u snem 2023.
“Lada ki nong shong shnong ki sngewtynnad ia ka party kin ai ia ki vote jong ki ruh sha ka party jong ngi bad ngim ju thied lane ia leh election da ka pisa"la ong ka Deborah Marak.
Ka la bynrap shuh shuh “Ngi don ki vote bank jong ngi ha ka ba dei na ki ngi jop, dei na ki ngi long nongialam kumta ngi ju trei bad pynskhem bha ia ka tynrai jong ka party".
Haba kylli ka la ongruh “Ngam tharai ba kane ka jingieh jong ki MLA ia ka party kan ktah eiei ia ka party namar kum kane ka jinglong jingman ngi la dep ban iohi ha ki por mynshwa, kum ba ka long mynta hi ki nong vote kim ju ai vote ia u briew hynrei ki ai ia ka party".
Ka Marak ka la bteng shuh shuh ba ha u snem 2023, hi ka jingiakhun kan long tang hapdeng ka party NPP bad ka Congress namar ba dei tang ka party Congress bad ka party NPP, kiba biang ia ki vote bank jong ki.
“Ha kaba ia dei bad ka All India Trinamool Congress hi kane kan ym lah ban poi shaei shaei ruh namar ba kam don ia ki vote bank, haba kine ki MLA ki la leit ban pyniasoh bad ka AITC ki leit shimet ym ba ki leit lang ki nongvote jong ki"ka la bynrap.
-Haba kylli halor ka jingiasynrop lang ka la ong ba “Ngin sa pyrkhat tad haduh ban da ladep ka election, ha ka ba ngi ngeit skhem ba ka Congress hi kan jop bha ha ka 2023 “.
Halor ka jingleit pyniasoh jong u Dr Mukul sha ka party AITC, ka la ong ba kam kwah ban kren eiei lane ban leh eiei halor kane ka bynta, namar ba ka dei ka mon jong u.
New Delhi: Na ki 43 ngut ki samla pule jong ka Jylla, kiba don ha Ukraine, ki don 33ngut kiba la wan phai sha India bad 4ngut ki la wan poi mynta ka sngi bad 4ngut ki dang leit phai sha Delhi bad uwei uba dang iaid sha khappud jong ka Ukraine bad 5ngut ki don ha Budapest bad kin sa wan phai shen sha India, ong U Conrad Sangma, myntri rangbah ka Jylla.
Kawei pat ka khubor, ka iathuh ba ka North Atlantic Treaty Organization (NATO), ka la kren shai, ba kan nang iai bteng ban kyrshan ia ka Ukraine, tangba ka kyntait pat, ban pyn trekam, da ka jingkhang pynher liengsuin ha katei ka Ri.
“Ngim don bynta satia ha kane ka jing ia kynad bad ngim kwah ba kan nang ia kynad ka jing ialeh sha palat ka Ukraine" ong U Secretary-General, ka NATO, U Jens Stoltenberg, haba kren sha ki kotkhubor.
Ha kawei pat ka khubor, ka UN Human Rights Council, ka la rai ban tohkit, halor ka jing pynkhein ia ka hok longbriew, ba la leh da ka Russia ha Ukraine.
Kawei pat ka khubor, ka iathuh ba ka jaka buh niwkliar ha Zaporizhzhia, ka la shah kurup noh ha ki shipai jong ka Russia, tangba la iathuh ba kam don jingthut eiei satia, ong ka International Atomic Energy Agency (IAEA).
La iathuh ba ka Ukraine bad ka Russia, ki la mynjur ban ailad ia ki riew paidbah, ba kin leit phai sha ki jaka rieh jongki, khlem da pynthut satia.
Ki khubor syntiat jong ka England, ki kam ba haduh mynta, ka Kharkiv, Chernihiv bad ka Mariupol, ki dang don ha kti jong ka Ukraine, wat la ka la don ka jingther bom kaba shyrkhei da ka Russia, haduh mynta.
Shillong:U Satya Pal Malik, U Lat ka Jylla, u kyrmen ba ka jing ia pynbeit pud hapdeng ka Assam bad ka Meghalaya, yn lah ban ia beit noh ha ki 6 tylli ki jaka ba iapher jingmut.
Haba kren ha ka sngi sdang jong ka dorbar jylla, U Malik, u ong ba ka sorkar jylla, ka shim khia bha, ha kaba pynbiang ia ka koit ka khiah bad ka pule puthi ha ka jylla.
La iathuh da U Lat ba U Conrad Sang ma, myntri rangbah ka jylla, ha ryngkat U Himanta Biswa Sarma, myntri rangbah ka Assam, ki la ia kynduh bad iakren bunsien, ha ki hynriew bnai ba ladep bad kumta, ka don ka jing kyrmen kaba khraw ba kin lah ban poi sha ka jing ia beit ia ki jaka kiba kynthup ia ka Tarabari, Gizang, Hahim, Boklapara, Khanapara-Pillangkata bad Ratacherra, ha ka bynta kaba sdang bad U Lat, u iathuh ba ki jaka ba ia kynad, ki don 12 jaka ha ka jing ia don khappud, kaba 884.9 kilometre.
U Lat, u ong ruh ba ka jinglong ka suk ka sain ha ka jylla, ka long kaba suk shibun ha ka shisnem ba ladep bad u ong ruh ba ki pulit, ki la kem ruh ia kito kiba donkti ha kaba pynbthei bom IED ha ki jaka bapher.
U Lat u iathuh ruh ba ka seng kaikhlaw, ka Hynniewtrep National Liberation Council (HNLC), ka la thoh sha ka sorkar jylla, halor ka jingkwah jongka, ban iakren iasuk bad ka sorkar, khlem kano kano ka kyndon bad ha ki mat jong ka riti synshar ri, ka ri India.
U Malik, u iathuh ruh ba ka sorkar Jylla, ka la pynkhreh ia ka prokram, kaba la tip kum ka Meghalaya Health Systems Strengthening Project, ban bei pisa da ka World Bank bad katei ka long ban bei pisa kaba 40 million USD, ha ki san snem ban wan, na bynta ka koit ka khiah ha ka jylla bad haduh mynta, la pynlut T.45 klur, na ka bynta ki jingdonkam bapher, ban tei ia ki iing ki sem bad kiwei de ki tiar ki tar.
U Lat u pynbna ruh ban shna 500 tylli ki jaka sah miet, ha kane ka snem mang pisa, ka ban wan bad kitei ki dei na ka skhim jong ka Meghalaya Homestays Scheme ha ka jing iatreilang bad ka Prime Minister Employment Generation Programme.
Shillong:Ka jing pyneh jong ki san ngut ki MLA, pyrshah ia ki nongialam jong ki, kan dang skhem shuh shuh ha kaba na ka liang ka nongialam jong ki 5 ngut ki MLA jong ka Congress ba kin long noh, kum ki MLA marwei nangne shakhmat.
Ka kong Ampareen Lyngdoh ka la ong ba ki san ngut ki MLA Congress, ki la shim ia ka rai ban kan bha ba kin long beit kum ki MLA marwei bad kin ym treh shuh ban bteng shakhmat ban shim bynta ha kane ka drama ban jubab ia ka AICC.Lah ban kdew hangne ba na ka liang ka AICC, ka la shim ia ka rai ban suspen bad ban phah ia ka showcause notice ia ki san ngut ki MLA ka congress ki ba la kyrshan ia ka Sorkar MDA.Haba ia kren bad ki lad pathai khubor, na ka liang ka kong Amapareen Lyngdoh ka la iathuh ba kam don kano kano ka jingbabe haba ka la shim ia ka rai ban kyrshan ia ka sorkar MDA, namar ba bun na ki kam ki jam kiba la sah kut ki la iaid shait shait mynta ha constituency.
Ka la iathuh ruh ba haduh mynta kam don kano kano ka jingkwah ban ia kren na ka liang ki nongialam ka Congress ha ba ngin lah ban shuh sngap jar noh haduh ban da iohi ba kan don kano kano ka jingshim khia na ka liang ka party ban ia kren halor kane ka bynta.
Ka Kong Amareen ka la ong “Haba ki la beh ia ngi shabar ka party ha ba phi la suspen ia kino kino ki dkhot jong ka party kamut ba phi la plie ka jingkhang ban beh ia ngi shabar".
Ka la bynrap shuh shuh,"Kaei ka ba ki ong ha ki lad pathai khubor ba ngin khot biang ka dei kaba bakla.
Kano kano ka party ka iaid kat kum ka Constitution jong ka bad ngi dei ki dkhot jong ka party kaba kajuh hi ka Constitution bad ngi tip bha ia kane ym dei ban khein poh ia ka jingsngewthuh ka jong ngi".
Ka kong Lyngdoh ka la ong ruh “Lada tang uwei u briew u shim ia kano kano ka rai marwei ban leh kano kano ka kam ka ba kat ba u mon kata kam dei ka jingeh jong ngi, bad na ka liang jong ngi 5 ngut ki MLA ngi la dei ki MLA kiba laitluid ban leh kano kano kaba donkam bad kaba jingmyntoi ia ka constituency bad ia ka jylla hi baroh kawei".
Haba kylli halor ka jingkynnoh ia ka jingkwah myntoi shimet ki 5 sngut ki MLA ka kong Lyngdoh ka la ong “Hooid nga pyrkhat ia ka jingmyntoi marwei na ka bynta ka Constituency jong nga, don mano mano ba wan iarap ia ngi haba ngi khlem ioh kano kano ka jingmyntoi, nga long MLA da ka jingkyrkhu jong ki paidbah jong nga bad ka long ka ba bakla ia nga ba ngan bud ia kata ka jingkwah jong ki paidbah jong nga".
“Nga la shah tyrwa ki kyrdan, hynrei nga la kyntait ia kata ka kyrdan ban pynpaw ia ki paidbah ba kaei kaei baroh ka ba nga la shim rai kam dei na ka bynta ba nga kwah kyrdan, nga kwah iarap ia ka sorkar MDA ban iatrei lang ia ki kam na ka bynta ka jingbha ki paidbah bad kadon kano kano ka jingma ha kata"ka la bynrap.
Ka kong Lyngdoh ka la ong “Kane ka la dei ka sienjam ka ban lah ban wan rah jingmyntoi ia ka Congress ha u snem 2023, hynrei ki la kyntait ia kane, ki lah ban pynmih ki shithi katba ki kwah hynrei ngi la iaid kat kum ka Constitution jong ka Ri India bad ngi khlem leh kano kano ka ba long beain".
Ka kong lyndoh ka la ong ruh “Kan ym don kano kano ka jingshah ktah ia ki 5 ngut ki MLA lada ka AICC kan rai kumno kumno ruh, ha kaba ngi 5 ngut ngi la dep ban rai ban leit sha ka jaka ka ba lah ban iarap ia ka party hynrei ha ba kim pdiang ia kane ngi don ha ka jaka ka ba ngim lah ban pdiang ia ka ei ka ba ki iohina ka liang ki nongialam jong ka party".
“Kane kam dei ka Parliamemnt ha ka ba kam don kano kano ka NDA hangne bad wat ki party ki ba synrop ruh ki khlem shah syllok shwa ban shim ia ngi sha ka sorkar MDA, kane ka paw shai ba ka NPP ka don ia ka bor ba kan lah ban shim ia ka rai kaba bha ha ka lawei ka ban wan"ka la bynrap.
Shillong: Ha ka sngi thohdieng jong ka 4 tarik u bnai Lber 2022, ki nongtrei Asha hapoh ka shatri jong ka Meghalaya Asha Workers Union(MAWU), ki la ia mih paidbah da ki hajar ngut ban leit tur sha ka ophis treikam ka Secretariat ban dawa na ka sorkar jylla ba ka dei ban siew pyndep noh ia ka pisa jong ki kaba ki dei hok ban ioh kaba la sahkut mynta la kumba ar snem eiei hynrei namar ba ka don ka dorbar mang tyngka jong ka jylla kaba la sdang naduh ka 4 tarik u Lber kumta kitei ki Asha ki la hap ban leit noh sha Madan Malki Shillong ban pynlong ia ka jingiakhih ka jong ki.
Ki nongtrei Asha bad ki nongiarap ki la sdang da ka jingiaiaid paidbah na phyllaw jong ka ophis MTC kaba don ha Khyndailad  bad ter ter ki la leit sha Madan Malki bad ia katei ka jingiakhih ki Asha na kylleng ki bynta jong ka jylla kiba kynthup na Khasi Jaiñtia bad Garo ki la ia wan ban snohkti lem ban pynlong ia katei ka jingiakhih kaba jop da kaba ki la rah ruh ryngkat ia ki placard kiba la thoh ia ki jingdawa ban siew noh ia ka pisa kaba sah naduh u snem 2020 bad ban pynkiew noh ia ka bainong jong ki na ka 66 tyngka sha ka 300 tyngka shisngi.
Na ka liang ki nongialam jong ka MAWU ki la pyntip ba ki la dep ban phah da ka jingthoh ban ioh iakynduh ia u James P K Sangma u ba dei u Myntri ka tnad ka koit ka khiah ha katei kajuh hi ka sngi bad ki la byrngem ba lada utei u Myntri um treh bad leh bym patiaw ban iakynduh ia kitei ki nongtrei Asha, na ka liang jong ki da kawei ka sur ki la rai ban leit tur beit sha Secretariat bad ban sahmiet shisyndon hakhmat jong katei ka ophis treikam jong ka sorkar jylla lada kim ioh ia ka jingdawa jong ki.
Shillong: Ka sorkar jylla, ka pynlut T.29.24 klur, na ka bynta ban ialeh pyrshah ia ka khlam covid ha ka jylla.
Ha ka jingkren jong U Satya Pal Malik, u Lat ka jylla, mynta ka sngi, ha ka sngi sdang jong ka dorbar jylla, u iathuh ba ka ophis jong u myntri rangbah, lyngba ka Chief Minister’s Special Development Fund bad ka Chief Minister’s Special Grant, la pyniaid ia katei ka jinglut ha ka khlam covid 2021-22.
Na katei ka jinglut, ka kynthup ia ka T.50 hajar, kaba la siew ha kito kiba iap, kaba sdang naduh ka 1tarik Iaiong, 2021, ong U Lat bad la pynlut T.4.7klur, na ka CMSG, ban thied ia ki tiar ki tar, ia kiba don ha ka jingshong kyrpang ha iing bad na bynta ki Community Covid Management Teams.
Shillong:Ka elekshon MLA shapoh ka iingdorbar thawaiñ ka jylla ka lah jan bad ka jingpynkhreh jong ki riewshimet bad kumjuh ruh ki seng saiñ pyrthei ka la kham jur bad katkum ki khubor kiba la her kylleng sawdong la sngewthuh ba na North Shillong Constituency, ki kyrtong ki ban mih bad ai reng ha katei ka elekshon MLA kin long kham bun namar jan na baroh ki seng saiñ hima sima ki la pynkhreh ban sei bad pynieng ia la ki jong ki kyrtong ki ban iakhun na katei ka konstitwensi.
Na ka liang u Bah Adelbert Nongrum u ba dei u MLA ka Khun Hynniewtrep National Awakening Movement(KHNAM) na North Shillong u la ong ba ka elekshon hi ka leit bad ka wan bad lada don kiba kwah ban ieng bad iakhun ruh ka shong ha ka mon ba laitluid jong ki namar baroh ki briew ki don ia la ka jong ka mon laitluid bad ka riti synshar ka ri ruh kam khang satia iano iano kiba kwah ban mih shakhmat ban ia aireng ha ka elekshon.
U Bah Adelbert Nongrum u la ong ruh ba na ka liang ka jong kum u MLA ba mynta u ba mihkhmat na katei ka konstitwensi u la pyrshang ban pyndep hok ia la ki jong ki kamram, ka deiti bad ka jingkitkhlieh jong u bad wat lada ki paidbah ki ibit ban jied na ka KHNAM tang ia u marwei ruh hynrei um shym la ai daw pat sha ki paidbah bad sha ka jylla ba balei ki jied tang ia u marwei na ka seng KHNAM.U Bah Adelbert u la ong,"Nga ieh ia kaba sah ha ki paidbah namar haba phai sha ka roi ka par, nga la pyrshang hi ban wanrah ia ka roi ka par ha ka konstitwensi hynrei kum u nongmihkhmat u ba mih na ka KHNAM, nga tharai lehse, kim pat iohi bad kim pat iohsngew namar kum u Khnam hi ka kham eh hi ba kin iohsngew ne ba kin iohi namar u khnam u long jar jar hynrei ka por hi kan sa poi ia ka ban sa pynpaw ia kaei kaba nga la pyrshang ban pyndep.
"Shuh shuh u Bah Adelbert, u la ong ruh ba ka thong hi kaba u buh ha ka jingim ka jong u ka long beit ba um dei ban shu ialeh tang ban jop ia ka elekshon, hynrei u hap ban jop ia ki mat kiba ka konstitwensi bad ka jylla hi ki donkam.
U nongmihkhmat bashisha bad ba sheptieng ia U Blei,u don ka jingkitkhlieh na ka bynta ka ri bad ka jaidbynriew.
i support you bah A.Nongrum ,Blei un don ryngkat bad phi ,buh iu Blei hakhmat baroborLah kham ñiar ban shem hakane ka kynti ba mynta ban iohi kum u ne u nongmihkhmat bashisha ba shynrang mynsiem u rangdajied ki blei(Bah Adelbert Nongrum) i mihkhmat tang na kawei ka constituency hynrei ki kam i trei baroh kawei ka jylla,I long nongmihkhmat u bym kwah ne rhah shuki hynrei i wad iaka jingshisha i trei bad i kren iaka issue ka lawei la jaidbynriew i ia said naka bynta ki khun samla ka bha ka miat ka jaid bynriew…ngi kitbok kitrwiang ba phin nang ioh iaka met kaba koit bakhiah bad ba phin nang ioh biang iaka jingjop  bad u Blei un nang iai kyrkhu kyrhai iaphi bad ka ing ka sem jongphi baroh…kyrmen skhem ba ki paidbah ka constituency kin ai biang ha i iaka jingjop ba donburom khnang ba ka Ri bad ka jaidbynriew kan shngaiñ bad iohi biang iaka jingkyrmen kaba ngi angnud.
eg:U pud u Sam, ka  ILP bad Reservation policy…Phi long u nongmihkhmat u ba jan bad u Blei,u Blei ruh un don ryngkat ha syndah bad phi….
Imphal:Ka seng Congress ha Manipur, myn hynnin ka sngi palei ka la kam ba ka seng BJP, ka la siew da ka pisa sha ki seng lehnoh khnang ba kin kyr shan ïa ka ha kane ka Election sha ka ïing dorbar thaw aiñ ka jylla Manipur.
Ki Nongïalam ka Congress ki la kam ba 16 klur la pynlait sha ki seng lehnoh bad la kam ruh ba kane ka dei ka jingphynkheiñ im im peit ïa ka Models Code of Conduct.
“Ka sorkar Manipur ka pyllait 15.7 klur ka pisa sha ki seng lehnoh ba la kheiñ be-ain bad kiba la sahngeh ia ki kam pyntriem ha ka thup Suspension of Operation ha ka 1 Rymphang bad ka 92.7 lak pat ha ka 1 Lber 2022" ong u Jairam Ramesh, u Nongïalam ba Rangbah ka seng.
Shuh shuh u la ong ‘ïa kane ka song pisa mang bad pynlait sha ka sorkar jylla da ka sorkar pdeng bad ka ka pisa pat la pynpoi sha ki seng lehnoh da ka sorkar jylla bad kane ka pynlong ïa ka kylla ba nyngkong (first phase) jong ka jingthep vote kaba ym don ka khuid ba suba’“Kumno kane ka lah ban long namar ba kiba bun ki nongtrei sorkar kim pat ïoh tulop ar bnai katba sha ki seng lehnoh pat ka don pisa ban siew bad kane ka jingpynlait ia ka pisa ruh kan don ka jingktah ia ka jingkhuid jingsuba ka jingjied nongthaw aiñ" bynrap shuh shuh u Jairam Ramesh.
Shillong:U President ka Meghalaya Pradesh Congress Committee u Bah Vincent H Pala u la ong, ba na ka liang ka Ingkashari ka la dei ban thung da ka kyn hun tohkit CBI lane ka kynhun tohkit kaba laitluid halor ka jing kynnoh ba don ka jing tih bad khaii dewiong beain ha ka jylla.
“Ngam don eiei ban ong halor ka rai jong ka ingkashari halor ka jingthung ia ka Special Investigation Team (SIT) halor ka jingkynnoh ba don ka jingtih bad khaii dewiong beain ha ka jylla hynrei kat kum ka jingsngew marwei jong nga, ka long ba la donkam ban thung da ka kynhun tohkit CBI lane ka jingtohkit ba laitluid bad ban ym ailad ia ki ophiser lane ki pulit na ka jylla ban ioh bynta lang ha kane ka jingtohkit namar ba ki paidbah ki la mad ka jingeh ka jingeh ka bakraw na ka jingkhaii bad tih dewiong beain ha ka jylla " la ong u Bah Pala.
U bah Pala u la kynnoh “Ki khyrdop beain hi, kiba don shi lynter ki surok bah ha ka jylla, ki dei ki ATM jong ka sorkar jylla, kumta ngam tharai ba na ka liang jong ka sorkar jylla kan shim khia ban weng ia kine ki khyrdop beain".
“Lada phi leit na Shillong sha Nongstoin phin lah ban iohi ia ki khyrdop beain suda ha kaba tang poi ha Mawngap la don ka khyrdop ha jan ing u MLA kane ka Thain u bah Brol Nongsiej ruh la don ki khyrdop lada leit Nongstoin, sha Sonapahar ki khyrdop lum pisa beain suda “u la bynrap suda.
U bah Pala u la ong ruh “Lada iaid na bypass na Byrnihat sha Ratachera ki don haduh 22 tylli ki khyrdop lum pisa beain ha kine ki surok bah bad phin ym lap ha kano kano ka jaka ha ka Ri India ban don bun eh ki khyrdop beain kumba don ha ka jylla Meghalaya".
“Ka don ka khyrdop ban peit ia ki masi,ki khyrdop ban peit ki mar rep,ki khyrdop ban peit ia ki, ki khyrdop ban peit ia u dewiong, ki khyrdop ban peit ia ki briew bad ki khyrdop ban peit ia ki khyrdop"u la bynrap.
U bah Pala u la kdew ruh “Haba iaid sha ka thain Iewmawlong shwa ban poi ha iewmawlong kan don ka wei ka khyrdop lum pisa beain bad hadien ba la kut ka Iewmawlong don sa kawei ka khyrdop lumpisa beain, ha Jowai by pass ki ar tylli ki khyrdop lum pisa beain ki don ha hajan hajan, katba ha Shillong by pass ki don haduh 6 -7 tylli ki khyrdop lum pisa beain".
U President ka MPCC u la ong ba ka jingbuh ia kine ki khyrdop ha ki surok bah ka dei tang ka kam lute na ki paidbah, ha kaba ki paidbah hi ki mad ia ka jingeh kaba khraw.
Me pat ialade me mut thied da ka pisa ba long CM phra bt phum namar ka pisa me nym long CM da lei2 ruh.
Nongpoh:Mynhynnin ka sngi, ka la don ka jingialang hapdeng ki heh nong ialam jong saw tylli ki kynhun seng ba paw ha ka jylla, kiba kyn thup ia ka KSU, RBYF, HNYF bad ka FKJGP, ha kaba lyngba katei ka jingia lang jong ki, ki la shim ia ka rai ban pynkhie im biang ia ki mat jingdawa na ka sorkar, ba ka dei ban pyn treikam noh ia ki ain ki ban teh pyrkhing ia ka jing wan rung kyrthep ki mynder, kaba dei ruh ka mat kaba ki la dawa baroh shikatta.
Haba ai jing kren uwei hadien uwei, ki nongialam jong kitei ki 4 seng, ki la pynpaw ba ka jingiakhih jong ki, ka la kham kynjah bad sngeh ha kine ki bnai, namar ka jingshah ktah ha ka khalm COVOD-19, hynrei mynta haba ki la iohi ba ka sorkar ka la pynsynjor ia ki kyndon ha ka khlam COVID-19, ka la pynlong ia kitei ki nongialam 4 seng ba kin shim ia ka rai, na ka bynta ban iai dawa na ka sorkar ba ka dei ban pyntreikam noh ia ki mat jingdawa kaba ki la iai dawa ha kine ki snem kiba la leit noh baroh.
Ki mat jingdawa da ki nongialam jong kitei ki 4 seng, ki kynthup halor ka jingdawa ban pyntreikam noh ia ka Inner Line Permit, ka Meghalaya Resident Safety and Security Act, 2016, kumjuh ruh halor ka jingdawa ban pyntreikam noh ia ka entry bad ki exit point bad ruh ban pyntreikam noh ia ka District Task Force Committee kaba dei lyngba ka MRSSA, 2016 hapoh ka jylla, khnang ba kan iada na ka jingwan rung kyrthep ki briew kiba nabar.
Ki nongialam ba hakhmat kitei kitei ki 4 seng, ki kynthup ia u samla Lambokstarwell Marngar, President ka KSU, u bah Bipul Thangkhiew, u President ka RBYF, u bah Sadon Blah, u President ka HNYF, u bah Welbirth Rani, President ka FKJGP lem bad shibun ngut ki nongialam hakhmat jong kitei ki 4 seng kiba don ha Ri Bhoi.
Shillong:U Ma Vincent Pala, President ka Meghalaya Pradesh Congress Committee (MPCC), u la pynpaw ba na ka liang ka seng, hi kan pdiang sngew ia ki 5 ngut ki MLA ki ba la shah suspen na ka party la da ki rai ban wan phai biang sha ka party.
“Ngim shem ladon kano kano ka jingthmu ban beh lane ban suspen ia ki, hynrei ka dei tang na ka bynta ka party hi, kaba ngi hap ban shim ia kane ka rai, hynrei ngi kmen lada kine ki san ngut kin wan phai biang sha ka party" la ong u bah Pala.
U la bynrap shuh shuh “Kumba ka long hi mynta ngim don kano kano ka jingwit ia ki, hynrei kaei ka jingbym lah pdiang na ka party Congress ka long, ba ki la rai ban iatrei lang bad ka party BJP bad lait nangne hi kim don kano kano ka daw pyrshah ia kine ki MLA ka party".
Haba kylli ba hato kan lah ban long ba kine ki MLA ki lah ban shah beh na ka party, namar ba ki 5 ngut ki MLA ka party kim kwah ban jubab eiei ia ka showcause notice ba la phah da ka AICC u bah Pala u la ong “Ngam don bor eiei ha ka ne ka rai bad kan shong ha ka AICC la kan beh lane kan suspen ia ki, ha kaba halor kane ngan sa pyntip yn da nga la ioh kano kano ka rai na ka liang ka AICC".
“Mynta hi ngam lah ban ong eiei, namar ba kam hap ha ka bor jong ngi, hynrei kaei kaba ngi lah ban leh ka long tang ban phah ia ki jingaijingmut jong ngi bad kan shong ha ka AICC ba kan shim kano kano ka rai halor kane ka bynta"u la bynrap shuh shuh.
U bah Pala u la ong ruh “Kam don kano kano ka kyndon ba buh ia ki, ba kin lah ban wan phai biang sha ka party hynrei ka long ba ki la shim ka rai ban ia trei lang bad ka sorkar ka ba synrop lang da ka party BJP ha kaba ngim kwah ban pdiang ia kata, lada ki weng noh ia ka jingkyrshan ngim don eiei ban wit ia ki".
Halor ka jingong jong ki 5 ngut ki MLA ba ki la kyrshan ia ka sorkar kaba la ialam da ka party NPP ym ia ka BJP, u bah Pala u la ong “Ka don ka jingong ba phi iohi ia ka jingshisha, phi tip ia ka jingshisha hynrei phi ngeit ia ka jingthok, ki briew na ka jylla ki tip bha ia ka jingshisha da ka jingsaitkhuid jong ki kam ialam shaei shaei ruh".
Shillong:Ki nonghikai SSA kiba don hapoh ka lama jong ka Megha laya SSA School Association (MSSASA) ki la pdiang ia ka jingkular jong ka sorkar, hadien, ba na ka liang ka sorkar jylla ka la kular ban pyllait noh ia ka tulop na ka bynta 2 bnai.
Mynta ka sngi da ki hajar ngut ki nonghikai SSA, kiba don hapoh ka lama jong ka MSSASA ki la mih paidbah ban shim bynta ha ka jingiaid rally na Parkinglot Polo haduh Secreteriat, ban pynsngew ia ka sorkar halor ka jingdawa ban pynlait noh ia ka tulop kaba kim pat ioh la san bnai mynta.
Hadien ba na ka liang u myntri ka tnad pule puthi ka jylla u bah Lakmen Rymbui, u la khot ban ia kren ia ki nongialam jong ka MSSASA.Hadien kane ka jingiakynduh bad u Myntri ka tnad pule puthi na ka liang u President ka MSSASA u bah Aristotle Rymbaim u la iathuh ba na ka liang ka sorkar jylla ka la kular ba kan pyllait noh ia ka bhah na ka sorkar jylla na ka bynta ban siew ia ka tulop na ka bynta 2 bnai.
U la iathuh ba ha ka ba ia dei bad ka tulop ka bas ah na ka bynta 3 bnai ka sorkar kan sa pynlait ia kane ka pisa, ynda ka sorkar pdeng ka la dep ban pyllait ia ka 2nd installment ha kine ki taiew ban wan.
U bah Rymbai u la iathuh ruh ha ka ne ka jingialang bad u mYntri ka tnad pule puthi, na ka liang ki nonghikai ki la iatai bad ai jingmut ia ka sorkar ban shim ia ki sien jam ki ban lah ban weng ia ki jingeh jong ki nonghikai SSA.“Kawei na kine ka long, ba kum ba ki leh ia kiwei ki nonghikai Adhoc bad ki nonghikai deposit kiba la ioh tulop quarterly, kumta ka sorkar ka dei ban ai lang iaki ruh ha kane ka rukom bad halor kane ka bynta na ka liang u myntri u la kular ban un sa ia kren bad u Myntri rangbah ka jylla"u la ong.
U la bynrap ruh ba na ka liang u myntri u la iathuh ruh ba na ka liang ka tnad ka la dep ban pynkhreh ia kane ka mat ban ban rah ha poh ka dorbar Mangtyngka ka ban sa long shen khnang ban lah ban weng shirta ia kane ka jingeh.
Na ka liang u myntri ka tnad Pule puthi u bah Lahkmen Rymbui, u la iathuh ba ka jingkhih mynsiem jong ki nonghikai SSA hi ka long namar ba kin pat ioh ia ka tulop la 5 bnai,hynrei na ka liang ka sorkar ka la pyrshang ban shimkhia ban kyntu ia ka Sorkar pdeng ban pynlait noh ia ka 2nd installment.
“Na ka liang ka sorkar ka la pyrshang katba lah ban leh ia ka ba dei ban leh hapoh ka 31 tarik u Lber bad mynta ka sngi la don ka jingiakynduh hapdeng ki nonghikai SSA ban batai ia ki ei ki daw ba pynlong ban slem ka tulop bad ia ki sienjam ban weng ia ka jingduh tulop ki nonghikai SSA"u la iathuh.
U bah Rymbui u la bynrap shuh shuh ba ha ka taiew ban wan ka sorkar pdeng kan sa ioh noh pyllait noh ia ka 2nd installment bad nalor kane u la ioh kren bad u Myntri rangbah ka jylla na ka bynta ban pyllait ia ka tulop kaba dei na ka bhah jong ka sorkar jylla, na ka bynta ban pyllait noh ia ka tulop ka ban long ar bnai bad kane ka pisa kan kot sha ka T.58 klur eiei".
Na ka liang u Myntri u la iathuh ba halor kane ka mat jingeh jong ki nonghikai SSA ka sorkar ka donkam ban wad ia ki lad ki lynti ki ban lah ban pynbeit shirta.
U bah Rymbui u la iathuh ruh “Ka jylla Meghalaya ka dei ka jylla ba nyngkong ban ioh lut ia ka 1st installment bad ka 2nd installment ruh ka sorkar ka la dep ban pynbiang lut ia ki kot ki sla ha kaba kan lah ban pyllait noh mardor ia ka ne ka pisa".
Ka jingkheit sla sha ka sdang ha u bnai March bad lah ban kheit haduh hynriew sien ne palat ha ka shi snem.
Haba kheit ki ju shyit ar tylli ki sla kiba kham heh ryngkat bad i shylluit; kane ka pynmih u sla uba kham bha.
Hynrei lada shyit haduh lai ne saw ki sla bad u shylluit, lah ban ioh kham bun u sha; hynrei u sla sha pat um da bha eh.
Ia ki shylluit kiba sharud u dieng ka khambha ban iehnoh, khnang ba u dieng un piar bha bad un tap ia ki niut ki nier kiba hapoh jong u, bad ki tnat kiba sharud kin ia san ryngkat bad kito kiba napdeng.
Ki sla sha kiba ki kheit khmat ha ka synrai (kata ha u bnai August) ki long bun sien kiba bha tam.
U dieng sha u donkam shibun ka sboh.
Ka sboh kaba lah ban ai ia u ha ri Khasi-Jaintia ka lonng ka eit masi lane eit blang, lane da ki sboh  jingthung kum da u rymbaija, u rymbai ktung bad kiwei kiwei.
Ki per sha ki donkam malu mala eh ka jingkaa na ka sngi kaba khlain eh, kumta teng teng ki ju thung ia kine ki dieng harum kiba lah ban kah syrngiew ia ka kper bad ki ban pynsboh ruh ia ka khyndew da ki sla kiba hap na ki: Albizzia lebbec(white sirris, Albizza procora, Dalbergia Assamica, Dalbergia sissoo (u dieng shisham), bad Dorris robusta.
U dieng sha  u don shibun ki jingpang bad ki khniang kiba pynshitom ia u.
Ki riewstad ki dang wad buit kumno ban pynduh ia ki.
Imat ba don katto katne ki jaid dieng sha kiba lah ban ialeh pyrshah ia ki katto katne ki khniang, kum ia ka khniang kaba ki khot ha ka Phareng ‘the sea mosquito bug’ (Helopeltis antonii).
Kaba synreit da ka um kaba la khleh da ka shun bad u kyndok ka kham pynduna ym tang ia kine ki jingpang: ‘brown blight’ (colletotrichum Camialliae), ‘grey blight’(Pestalozzia theae), bad ‘blister blight’ (Exdea idium rexans), hynrei ka pyniap ruh ia ka khniang kaba ki khot ka ‘red spider’ Phytopus carinatus & Tetronychus bioculotus) Ka jingshna sha ka long ha ki saw kyrdan kumne: (1) kaba pyniap stai, (2) kaba pynkli, (3) kaba pynih, bad (4) kaba pynrkhiang.
Ka sla tang shu lah kheit, ka don shibun ka um ha ka: kumba 75 bynta na ka shispah bynta jong ka sla baroh kawei ka long ka um.
Donkam namarkata, ba kumba marshiteng na kane ka um ka dei ban mih shuwa ban pynkli ia ki sla.
Kaba pyniap stai ia ki sla ka pynmih ia kane ka um.
Ia kane ki leh da kaba thad ia ki sla ha ka kamra kaba iaid bha ka ler haduh kumba 18 ne 20 kynta ha ka jingshit kaba kumba 85 ne 90 degree (Farenheit).
Lada thad ha madan donkam ban da siang da ka shylliah lane da ka jain ba la shna khnang na u sainalia na ka bynta kane ka kam.
Ynda ka sla ka la biang ka jingiap stai kata ka la jem bad jwat bad ka la long bha ban pynkli ia ka.
Ka sla kam dei ruh ban duh ia la ka jingjyrngam ynda la dep ka jingpyniap stai, bad ka jingiwbih kum ki soh apyl (apple) kiba la ih bha.
Kaba pynkli ia ki sla pat ia bud ia katei ka jingpyniap stai.
Ia kane ka jingpynkli ki leh mynta ha ki kor kiba la shna khnang na ka bynta kane.
Hynrei ha ki per-sha kiba rit ki ju pynkli wat da ki kti lane da ki kor kiba ki shna hi da ka dieng (wooden rollers).
Ka daw balei ba ki pynkli ia ki sla ynda la pyniap stai ia ki ka long namar ba da kaba leh kumne ka um kaba hapoh ki sla ka mih shabar bad ka  per bad ka tap ia ka sla baroh kawei.
Ynda kane ka um ka la rngat ka sah halor ka sla tang kato kaei kaei (substance) kaba um, tang shu theh da ka um thnam halor u sla sha.
Katba nang pynkli, ka um kaba mih na ka sla ka iakynduh bad ka oksijen na ka ler bad kane ka iatrei bad kata ka um ban pynkylla ia ka sha kata ka kynja met kaba pynbang ia u sla sha.
Ka sla ruh ka sdang ban kylla rong, bad ka rong ynda dep ka jingpynkli ka long sriem ia ka rong tama.
Ynda la pynkli ia ki sla, ki rah ia ki sha ka kamra kaba iaid bha ka lyer bad kaba khriat bad kaba la siang da ka dew bilat.
Khnang ban pynkhriat ia kane ka kamra ki ju synrit da ka um ia ka tbian baroh kawei.
Ia ki sla ki buh halor ka kynja rynsan ka bym da jrong eh na tbian, lane halor ki miej tin.
Ki phriang ia ki sla haduh kumba shi inshi ne haduh 4 inshi, ka jingjylliew bad ki sa tap najrong da ka jain sngem, tangba kane ka jain sngem kam dei ban iakynduh bad ki sla sha.
Kumta dei ban da tap najrong da ka phrem nar (wire frame) shuwa ban tap da ka jain, lane dei ban pyndonkam da ka jain jri khnang ba kan ym kjit um na ki sla sha.
Kaba leh kumne kan pynih ia ki sla; bad kane ka jingpynih kan shim por kumba ar kynta haduh 13 kynta katkum ka jingshit jong ka kamra.
Kaba bha ka long ba ka kamra kan ym dei ban shit palat ia ka 85 degree (Fahrenheit).
Lada ka sla sha ka don ka rong tama lam byrtem, kata ka la ih bha; hynrei lada ka iong, kata ka la ih palat.
Ka sla kaba la ih bha ka don ruh ka jingiwbih soh kaba sngewtynnad.
Ynda ka sla ka la ih, donkam pat ban pynrkhiang ia ka.
Ia kane ruh ki leh mynta da ki kor kiba heh.
Khnang ban pynrkhiang ha kine ki kor, ki donkam ka lyer kaba khluit kaba ka jingshit jong ka ka long kumba 200 haduh 270 degree (Fahrenheit).
Ha kaba nyngkong ki pynkiew ia ka jingshit; hynrei katba ki sla ki nangrkhiang, ki nang kham pynduna ia ka jingshit.
Ynda la pynrkhiang, ki sla-sha ki la bit ban buh ha ki synduk kiba la sop da ka sisa bad ban shalan shabar.
Kino-kino kiba kwah ban tip shuh-shuh shaphang kaba shna sha ki lah ban thied da ka kot kaba kyrteng “Indian Tea" da u Claud Bald,lbad lah ban ioh ia ka na u Thacker Spink & Co.
, Calcutta.
LYNNONG 18                              U KOPHI U Kophi u long u jingthung uba dang wan shen sha ri Khasi-Jaintia bad hapdeng kine ki khyndiat snem ki nongrep ki la ithuh bha ia u.
Hynrei ka jingrep kophi imat kam da roi stet kumba ngi dei ban khmih lynti.
Nga ngeit namarkata ba kane ka jingthoh ha kane ka lynnong kan kham pynroi ia ka jingrep kophi ha ki ri lum Khasi-Jaintia jong ngi.
U  Sergey Lavrov, u myntri bar ri jong ka Russia, ula kren shai mynta ka sngi, ba ka thma bah ba lai, kan dei ka thma jong ki niwkliar bom bad kan dei ruh kaba pynjot thiaw ia ka pyrthei bad ula ong ruh ba ka Russia, kan nym shah satia, ba ka Ukraine, kan ioh ban buh ia ki tiar niwkliar ha katei ka Ri.
U Lavrov, ula ong shuh shuh ba ka Russia, kam sngew eiei satia ia ka jingkhanglad jong ka khaii pateng na ki ri sepngi, pyrshah ia ka Russia, hynrei, u sngewkhia ba ki ri sepngi, ki khanglad ia ki nongialehkai, ki nongthoh khubr bad ki nong ialehkai tynrai.
Ka jinghiar thma jong ka Russia ha Ukraine, ka la poi mynta la hynniew sngi kynthih, ha kaba ka jing ialeh ka jur bha ha Kyiv bad ha kiwe de ki nongbah kiba heh jong katei ka Ri.
Hynnin ka sngi, uwei u samla pule, ula iap ei ha Kharkiv jong ka Ukraine bad mynta ka sngi, sa uwei u samla pule, ula iap biang ha katei ka Ri.
U Chandan Jindal, uba na Punjab, u dei uba pang stroke bad utei ula shah sumar ha hospital, la katto katne por.
Mynta ka sngi, ka sorkar India, ka la bthah ia baroh ki nongshong shnong jongka, ba kin mih noh mar mar na Kharkiv bad la bthah ba kin poi sha  Pesochin, Babaye bad Bezlyudovka, khlem da pynslem shuh.
Shillong: Mynta ka sngi, na ka liang ki pulit bad ki magistrate ki la phuhsyep puk ban tem ia ka jingbitar jong ki nonghikai SSA kiba don hapoh ka lama jong ka Meghalaya SSA School Association (MSSASA), kumba 20 minit eiei ka la neh ka jingiapyneh kylliang namar ba ki nonghikai ki kwah ban iaid rally na surok Secretariat ban pynsngew ia ka jingdawa jong ki.
Ki nonghikai SSA na kylleng ka jylla kiba don hapoh ka lama jong ka Meghalaya SSA Schools Association, (MSSASA)Central Body, mynta ka sngi ba ar, ki la mih paidbah ban iaid rally kaba la sdang na parking lot jong ka Polo.
Ka jingpynlong jong ki nonghikai ia ka jingiaidrally ka long ban pynpaw ia ki jingdawa jong ki halor ka jingbym lah ka jong ka sorkar ban pyllait ia ki tulop jong ki 12,541 ngut ki nonghikai SSA mynta la 5 bnai kynthih.
Na ka liang ki nonghikai SSA ki la sdang ban iaid rally jaijai na parking lot Polo ha ryngkat ka jingsynran ki pulit,hynrei ynda ki la poi ha MBOSE,ki la ioh jingtip ba na ka liang u Myntri ka tnad kam pohiing ka jylla, u bah Lahkmen Rymbui, u la khot ia ki nongialam ka MSSASA ban iakren halor kane ka mat.
Na ka liang ki nonghikai ki la pyrshang ban tur beit sha Secretariat, hynrei ki la shah khang lynti noh ha ki pulit bad kane ka la wanrah ka jingiabitar ka jingiamai hapdeng ki nonghikai bad ki pulit, tad haduh ba na ka liang ka bor district ki la iakren ia ki nongialam ka MSSASA.Hadien ba na ka liang ki nongialam ka MSSASA ki la mynjur ban leit ia kren bad u myntri ka tnad pule puthi da kawei ka jingmut ki la rai ban leit shong ha Madan Malki tad haduh da ioh ia ka khubor kaei kaba mih hapdeng ka jingiakren bad u ma Lahkmen Rymbui.
Tura: Ki pulit ka  East Garo Hills, ki la ioh kem ia kawei na ki nongsei tuh pisa, na Delhi, ha kaba ka la ioh ban sei tuh ia ka pisa kaba T.73lak na kawei ka briew, kaba na Songsak.
Katei ka briew, kaba thok pisa, a dei ka Lalnunpoii, kaba na Kolasib, Mizoram bad kaba sah ha Dabri Delhi bad katei ka tyrwa pisa ia katei ka longkmie na Garo hills, kaba shongdor san million dollar, ba kan trei ia ki projek pynroi bapher bad ka dei halor katei ka jingtyrwa, ba ka la ioh lum tuh haduh T.73lak na katei ka longkmie na Songsak.
Ha ka jingtohkit ryngkat bad ki pulit ka Delhi, la lap ruh ba katei ka nongtuh pisa, ka don haduh T.2klur 70lak, ha kaba ka la ioh ban sei tuh na kiwei de ki briew, ha kaba kiba kham bun, ki dei hi na Garo hills, ba kynthup ia katei kaba la siew sha ka T.73lak.
Ki pulit ki la kem ia katei ka briew bad la iathuh ba ka dei kaba ju don bynta bha, ha ki kam sei tuh pisa na account jong ki briew na Mizoram bad na Delhi ruh kumjuh.
Shillong:U Ma Lahkmen Rym bui, myntri pule puthi ka sorkar jylla, u iathuh ba ka sorkar jylla, ka thaw lad ban siew noh ia ka tulop kaba sahteng jong ki nonghikai SSA, ha shwa ka 31tarik Lber 2022.
Ka jingkren U Ma Rymbui, ka dei hadien ba ki nong hikai jong ka Meghalaya SSA School Association (MSSASA), ki la byrthen, ba kin leit tur sha Secretariat, na ka bynta ban dawa ia ka tulop jongki, kaba dang sahteng sa san bnai kynthih.
U Ma Rym bui, ula ong “Nga sngew synei ia ki nonghikai, namar ba ia ka hok jongki, ki hap ban mih sha surok" bad u ong ruh ba ka sorkar jylla, ka dang pyrshang ban wad ia ka pisa bad ba ka sorkar India, ka pyllait noh, na bynta ka jingiaid beit ka kam ha ka jylla.
Ha kajuh ka por, ula khot ruh ia ki nonghikai, ba kin nym mih shakhmat ban iakhih, namar ba ka sorkar, kan thaw lad ban siew ha shwa ka 31tarik Lber 2022 bad ba yn iakren ha ka dorbar mang pisa kaba sdang naduh ka 4 haduh ka 17tarik Lber 2022.
U Ma Rym bui, u ong shuh shuh ba ka sorkar jylla, ha u snem 2019, ka la mang pisa T.78klur, na ka corpus fund, ban siew lut noh ia ka tulop ki nonghikai SSA.wat ju ong Lahkmen Rymbui ba me sngew synei ia ki nonghikai…Me dei u Nongshun bakhraw tam ki pli ki nonghikai,,Me la klet mo ba me la dep behkam ia ki 1000 ngut ki pli ki nonghikai govt LP skul….
wat sngew sarong shaba palat ba me shong Shuki minister…Men sa ioh la ka bainong….
Shillong:U myntri ka tnad kampohing jong ka sorkar jylla u bah Lahkmen Rymbui, u la iathuh ba na ka liang ka sorkar Jylla ka la dep ban phah ia ka kyrteng jong ki briew ki ban long ki ksiang na ka bynta ban pyniaid sha khmat ia ka jingiakren iasuk hapdeng ka sengkieng atiar Hynniewtrep National Liberation Council (HNLC) bad kine ki kyrteng kin long ki ba lah ban pdiang da ka sorkar Jylla bad ka sorkar pdeng.
Haba ia kren bad ki lad pathai khubor, na ka liang u bah Rymbui u la kyntait ban iathuh ia kine ki kyrteng, hynrei u la ong ba ki la dep ban phah ia ki kyrteng jong ki ksiang bad kine ki kyrteng kin dei kiba lah ban pdiang da ka sorkar jylla bad ka sorkar pdeng.
“Ngi la dep ban phah ia ki kyrteng jong ki briew ban long ki ksiang,sha ka sorkar pdeng hynrei ngam pat kwah ban iathuh eiei iano ngi la jied, namar ba kane ka mat ka dang don ha kti ka sorkar pdeng hynrei ngi la phah ia ka kyrteng ka ba lah ban pdiang da ka sorkar Pdeng bad ka sorkar Jylla"u la ong.
U bah Rymbui u la iathuh ruh ba haduh mynta hi ka sorkar jylla kam pat ioh kano kano ka ka jubab na ka liang ka ka Ministry of Home Affair (MHA).
“Na ka liang u Myntri rangbah ka jylla un sa leit sha Delhi ban ia kynduh ia u myntri kampohing ka Sorkar pdeng ban ia kren halor ka mat u pud u sam, kumta nga kyrmen ban a ka liang u Myntri rangbah un ia kren ruh halor kane ka mat khnang ban lah ban pynbeit noh kham kloi ia ka ne ka mat"la ong u Myntri kampohing.
Haba kylli halor ka jingkynnoh ba don ka jingshah dawa pisa u bah Rymbui u la ong ba haduh mynta ngam pat ioh kano kano ka jingtip halor ka ne ka jing shah dawa pisa bad lada ka don na ka liang ka tnad pulit ki long ki ba peitngor bha halor kane ka bynta.
U bah Rymbui u la kyntu ruh “Haba ka jingpynkhreh ban iakren ia suk kan dang iaid shakhmat na ka liang ka seng kieng atiar HNLC ka dei ban sangeh shwa ia baroh ki kam beain".
“Ngam sngew ei ei lada kiwei ki kynnoh ne kren bein ba ngim lah ban phah skul haduh ban da lait degree ki khun hynrei ngim leh bein pat ia ki hynrei ngi phah sha ka met ka kam ba tang shu dep training ki lah ban sdang noh ia ka kam.
Wat leit pynsngew ne shah shkor kmie ia kita kiei kiei hynrei tang ka jingiasngewthuh jingmut jong nga bad phi ka la biang eh.
Kin sa pyrto hadien.
Ha peit ne!" kren ai mynsiem u kpa ia la ka menkmie“Wa! phi dang khein khynnah ne ia nga ngan pynsngap lei sa kum kita ki khana bad tien lorni jong ki riewspah.
Kiba don ba em ki mat ia mutdur katba ki mon ka pyrthei te ka kren kumta hynrei don ba tip ia ka seng pyrkhat ki briew? Bha kaba shah kren troin shwa ban ia kaba khein halor" ong ka menkmie bad ka wiat rymmuin.
“Ka dei ka dei kmie.
Ngin ieng skhem ha la ka nongrim" mynjur u kpa u BrutonLYNNONG – 3Ym lah ban bat ia ka por.
Ka iaid ka tyllun bad wanrah ruh ia ki jingkylla la kaba bha ne kaba sniew.
U khun bynriew satlak um lah leh ei ei bad ka.
U shu ap bad peit kumno kiei kiei ki shad lyngwiar bad ka.
Ka por kam ithuh riewspah ne riewduk, kam ithuh biej ne bastad hynrei ka buh lang ia ki ha u prah jong ka.
Ki khun u bah Rekan bad ka kong Sandra ki im ha ka pahuh pahai nalor ba ki don tang arngut shipara.
U kpa bad ka kmie ki dei kiba bam mluh sorkar watla kam dei eh ka kyrdan baheh hynrei ka la long ka umpohliew bad ka iai kyrsoi khlem sangeh.
Ka iing kaba itynnad bad ka don ar mala.
Ki tiar ki tar kum ki Tv, ka kor Computor, ki mobai remdor, ka fridge, heater, gas cylinder bad kiwei kiwei de ki don lut katkum ka jingdonkam jong ki.
Ki khun jong ki – u Hiram bad ka Lamhun ha ka riam katkum ka jingkwah jong ki.
Ka kmie lei lei i kumba ka hieng ka khmut na ka bynta la ki khun.
Watla kim da bha dur hynrei ka spah ka pynum bad pynphuh ia ki.
Hateng-hateng ka jingtieng spah ka pynkbum ia ka shyntur ban ang lada lap la ki jingbakla.
“Sa kaei ngi duna kpa hato ngim la biang lut.
Peit kine ki khun sa tang katno ki la leit class bad lada kim pass bha ngin phah noh shabar muluk.
Ka mat ia lut tang ba kin ioh dih ka jingstad na shabar jylla.
Shu tang hangne eh ha Shillong lah sngewthait.
Phim iohi ki khynnah nongkyndong ki wan pule ha Shillong.
Ngi ki nongsor dei ban phah sha ri dkhar bad ki dkhar pat ki phah sha ri phareng.
Nga tharai watla ngam pat lap ba kan don beit ka jingiapher ha ka jinghikai ne tip kumno?" ong ka Sandra ha la u kurim katba ki dang syaid sngi ha baranda.
“Balei ngin pynsep ei ia kata lada plie ka lad?" pynphai ktien u bah Rekan.
“Shu mutdur lada ki khun ki pule baroh arngut shabar phin sngew kumno kmie?" twad jingmut u menkpa.
“Phi lah sngewthuh hi ki briew kin ong kumno ia ngi?" jubab sian ka tymmen“Phi triem ka jubab kmie" iaroh kylla u menkpa.
“Phi shu mut ba tang dei ka kynthei kan shu phalub seh.
Ki don hi kum kita tangba kiba triem ruh kim duh ho" ong ka menkmie bad ka rkhie pynpaw bniat lieh“Hu … hu… hu" rkhie sahuh sa u menkpa bad jyllud ia la u main tmoh.
“Peit kito kiba duna ka jingioh kim banse ban iehnoh shiteng por la ka jingpule.
Ki khun ki hap leit bylla noh watla kim pat da don eh ka mon.
Peit ia kita kita" ka da pynmih ia ka kyrteng ka Larisa“Ynnai da pynmih kyrteng than, baroh ka don la u pud" dumok u menkpa da ka sur kaba jam.
“Tip seh une u thylliej jong nga uba la kloi sat ban leh kumta.
Lada shu sngap ruh ngam lah ban da lah te lah dei…" ong ka Sandra bad ka rung sha iing“Lada lah ban teh lakam la u thylliej ka iarap shibun eh phi kmie" ai jingmut u menkpa.
Nongpoh:Myn hynnin ka sngi, ka la don ka jingsahkut kali da kiba bun bun kynta ha ki bynta ka surok ban leit sha Patharkhmah, Ri Bhoi Sepngi, kata ka la jia hadien, ba ka la don kawei ka Trok kit dieng kaba la sahkut hapdeng katei ka surok bad kaba la pynlong ia ki paidbah ba kin hap ap da kiba bun kynta, tad haduh ban da lait katei ka Trok kit dieng.
Ki riew paid bah kiba la mad ia katei ka jingjia ba sahkut katei ka kali, ki la pynpaw ia ka jingbitar kaba jur eh bad kiba la pynpaw, ba kiba kum kitei ki jingjia ba pynthut da ki kali kit dieng, kam dei tang hynnin ka sngi, hynrei ka dei ka jingjia kaba la ju iai jia na ka por sha ka por.
Ka daw kaba la pynlong ia ki kali kitkhia ba kin sahkut haba ki iaid lyngba katei ka surok, ka dei namar ba katei ka surok na Umrit sha Umdu, ka dang don hapdeng ka jingthmu ban shna pynbha ia ka, ha kaba dang shen wat ki bor pyniaid Distrik ka Ri Bhoi, ki la buh ia ka jingmaham ba la khang pyrshah ban iaid ki kali kit khia lyngba katei ka surok, namar ba ka pynthut ym tang ia ka leit ka wan ki paidbah, hynrei kaba pynthut ruh ia ki briew kiba trei hapoh katei ka surok.
Na ka liang ki riew paidbah, ki la kyntu ia ki bor ha halor ba ki dei ban shimkhia ha ka ban the lakam ka jingiaid ki kali kit khia ha ka por mynsngi, namar ba ka la pynthut eh ia ka leit ka wan ki paidbah, namar kumba ka long mynta katei ka surokj, ka dang don hapdeng ka jingthmu ban shna pynbha bad kaba ym pat long ban iaid ki kali heh bad kiba kitkhia.
Kyiv: Ha ka jinghiar thma ka Russia sha  Ukraine, ki don 350ngut ki riew paidbah, kiba la iap.
Nangta la iohi lyngba ka jingring dur na u satellite, ba ki don ki tup ki man, kiba ieng lain haduh 40 mer, kiba dang pynkhreh ban  rung sha  Kyiv.
Na ka liang ka Ukraine, ka dawa ba ka jingiakren iasuk, ka dei ban long beit, da ka jing sangeh ia ka thma jong ka Russia sha katei ka Ri.
Ki don shibun ki Ri, kiba la nang phah tiar thma sha Ukraine ha kine ki sngi bad kitei ki kynthup ia ka  Germany, US, Australia bad ka Canada.
Ka India, hynnin ka sngi ruh, ka la kyntait ban thep vote, ha ka jingialang jong ka  UNHRC, ha kaba iadei bad ka thma ha Ukraine.
La iathuh ba ki don 70ngut ki shipai ka Ukraine, kiba la shah siat iap, ha ki shipai ka Russia, ha ka jing iakhun ha  Okhtyrka, kaba dei ka nongbah kaba don hapdeng ka  Kharkiv bad ka Kiev.
Ka Okhtyrka, ka don 345 kilometre, na ka nongbah  Kyiv.
Sngewba ba update kham bun ki khubor thma kham buh shadien ki khubor politics jongka ri namar ngi don hapdeng ka jinglyngah bad ka jingsngew syier ioh wan ka thma bah ba 3 jongka pyrthei.
Shillong:Ka United Democratic Party Youth wing, myn hynnin ka sngi ka la ioh ban pynthymmai noh ia ki nongkit kam jong ka, ha kaba ki la jied ia u myntri ka tnad Social Welfare u bah Kyrmen shylla kum president thymmai ka UDP Youth Wing.
Kiwei kiba la shah jied ki long u bah Balajied Syiem kum u General secretary, u bah Pius Marwein, u bah Nujorki sungoh, u bah Eugeneson Lyng doh kiba long ki MLA bad u Ashahel D Shira u ba dei u MDC ki la shah jied kum ki working president, u bah Equator Nongrang,u Anand Marak bad u bah Kynsai Bareh ki la shah jied kum ki Vice-president, kat ba ia u bah Titos W Chyne u bah Embhahlang syiemlieh kum ki Adviser jong ka Youth wing.
Nongpoh:Ki heh nongialam ka RBYF, Sengkmie ha ryngkat ka jingdon ki dkhot ka RBYF Western Zone, myn hynnin ka sngi, ki la leit ban pyllait paidbah ia kawei ka kali kit nongpang (Ambulance), ia kaba ki la pynthied bad kaba la pynmang na bynta ban shakri sha ki paidbah ka thain Ri Bhoi Sepngi.
Haba la donlang ha katei ka sngi kaba la pyllait paidbah ia katei ka kali kit nongpang ki kynthup ia u bah Bipul Thangkhiew, President rangbah ka RBYF, u bah O.B Marbanniang, General Secretary ka RBYF, u bah Dipul Ryntathiang, Chairman ka MeECL, u Paiem H.Wahlang, Syiem ka Hima Jirang, u BDO ka Jirang C&RD Block, ki nongialam shnong ka thain lem bad shibun ki riew rangbah.
U bah Bipul Thangkhiew, u la ong ba ka seng ka la ioh ban thied ia katei ka kali kit nongpang, ka dei lyngba ka pisa kaba la mih na kaba iasynniang hapdeng ki para dkhot jong ka seng, kata naduh ki nongialam ha ki Zone, Circle lem bad ki Unit bapher bapher kiba don ha kylleng ki jaka ha Ri Bhoi, ha kaba lyngba katei ka pisa kaba la shu synniang, la iohlad ban thied ia katei ka Ambulance, na ka bynta ban iarap ia kito ki longiing baduk bad kiba donkam kali kyrkieh haba don ki kam pang kam shitom.
Utei u nongialam ba heh duh ka RBYF, u la kyntu ia ki dkhot ka Seng bad ki ban sa pyniaid ia katei ka Ambulance, ba kim dei ban shim bai kali na bynta kito ki briew kiba wan na ki longiing baduk, namar kum ka seng ka la don ka jingpynmang kaba kyrpang bad ban iarap ia kiba duk bad kaba la btah ia nongkitkam ka RBYF Western Zone ba kim dei ban shim pisa na kito ki longiing baduk.
Haba iadei bad katei ka jinglah ka RBYF ban leit ai sngewbha da katei ka Ambulance ha Ri Bhoi Sepngi, ki riew rangbah jong katei ka thain bad kiba la ai jingkren ha katei ka sngi, ki la ai ka jingkhublei kaba kyrpang eh ia ki nongialam ka RBYF, namar kiba la leh shitom ban pynioh ia katei ka Ambulance bad ka ban sa long shisha ka jingmyntoi na bynta jong kiba bun ngut ki paidbah ha ka thain Ri Bhoi Sepngi hi baroh kawei.
Shillong: Ha ka 9 tarik u bnai Lber u Myntri rangbah ka jylla u Conrad K Sangma, un leit sha Delhi ban kynduh ia u Myntri kampohing ka Sorkar Pdeng u Amit Shah ban ia kren halor ka mat ban pynbeit ia u pud u sam hapdeng ka jylla Assam bad Meghalaya.
Haba ia kren bad ki lad pathai khubor, na ka liang u Myntri rangbah ka jylla u Conrad K Sangma, u la iathuh ba ka jingiakren bad ka Ministry of Home Affair (MHA) halor ka mat ban pynbeit noh ia u pud u sam hapdeng ka jylla Assam bad Meghalaya kan long ha ka 9 tarik u bnai Lber ha Delhi.
U myntri rangbah ka jylla, u iathuh ba na ka liang ka MHA ka la pyntip ba ka jingialang ban ia kren halor ka mat u pud u sam yn sa pynlong ha ka 9 tarik u bnai Lber ha Delhi, ha ka por kumba 6:30 lane 7 baje eiei.
U myntri rangbah u la iathuh ba kane ka jingialang kan long ban ia kren tang halor ka mat u pud u sam.
Shillong: Ka sur ki nong Mawkhar, ka pyrshah jur, halor ka jingthmu jong ki Rot ban pynlong ia ka jing iakren iatainia, ha ka 3tarik Lber 2022 ha Khasi National Durbar Hall.
Ha ka kyrwoh, kaba la pynmih mynta ka sngi, la ong ba ka Rot Association of Meghalaya, ka don jingthmu ban pynlong ia ka jing iatai nia, ha ka 3tarik Lber 2022, kaba dei ka  International Sex Workers Rights Day, ha u pud u sam jong katei ka shnong.
“Ngi khot ia ki nongshong shnong jong ka Mawkhar, ban nym iashim bynta ha katei ka jingialang ha Khasi National Durbar Hall, ban nym ailad ba katei ka iing kaba khraw nam, kan shah pyndonkam bakla ha kitei ki thei diemet.
La ong shuh shuh, ba da ki bun bun pateng bynriew ki nong Mawkhar, ki komiti bapher, ki kynhun bapher, ki la trei shitrhem, ban teh lakam ia ka shnong ha ka akor burom bad kumta, ki pyrshah ban ailad ia ka RAM, ba kan pynlong ia ka jing iatainia ha u pud u sam ka shnong Mawkhar.
La ong shuh shuh, ba ka shong mynta ha ka ophis jong ka  Deputy Commissioner, ba kan shim ia ka rai, ban nym ailad ia kitei ki kam jah burom ha ka jylla bad la dawa na ka  Deputy Commissioner, ka kong Isawanda Laloo, ba kan nym ailad ia katei ka jingialang, namar ka pynjah burom ia ka shnong Mawkhar, ong ka kyrwoh na ka kong  Gracia Pariat, Ka Sur Ki Nong Mawkhar,Shillong – 793001.
Ban long meeting maki te lah shongshit ki MediaKa bha hi niii kynjing man.
Dei ban pyrshah jur bha hi…….
namr ka shnong hi kan sa shah peit khmat….
namr ba ki ailad iaki ban rung hapoh ka shnong kan sa jah burom…….
ai kin ia tai nia ha ki jaka ba laitluid….
lait noh ha ki shnong ki thaw….
Bun phew ngut ki briew, ki la iap ei, ha ka jing ia siat bad ia ther bom ha ka nongbah Kharkiv jong ka Ukraine, ong ka khubor jong ka tnat kam poh iing katei ka Ri.
Katei ka jing ialeh, ka dang iai bteng ha ka sngi kaba sdang jong ka jing ialeh thma jong ka Russia bad ka Ukraine.
“La hiar thma na ki nam ding kiba khlain bor shi katdei ia ka Khariv.
Ki don da ki phew ngut kiba iap bad sa da ki spah ngut kiba mynsaw" ong u nongai jingmut, ia u myntri kam poh iing ka Ukraine, U Anton Herashchenko, ha ka jingthoh ha ka facebook.
Kat haduh mynta, la iathuh ba kiba iap ha Ukraine, ki la poi sha ka 102ngut bad 304ngut kiba mynsaw bad la shim, ba kin dang bun ki bym pat ioh jingkhein satia, ong ka Michelle Bachelet, nongaiktien ka United Nations.
Na ka liang jong ka Ukraine, ka pyni ba ki riew paidbah kiba iap, ki long 352ngut, haduh hynnin ka sngi u Blei.
Shillong: Lashai ka sngi, kan don ka jingbeh lyer kaba jur bha ha ki bynta jong ka jylla bad ka mariang, kan long kaba rang ryngkhiang ha ka nongbah Shillong ruh kumjuh.
Mynta ka sngi, ym don slap satia ha ka nongbah Shillong, ha Umiam bad ha Sohra ruh kumjuh.
Kaba shit eh mynta ka sngi ha Shillong, ka long 19.6 degree centigrade, kaba khriat eh, ka long 9.1, ha Sohra, ka long 19.6 bad 13.2, ha Umiam ka long 23.6 la 6.6 degree.
Ha pha ko shnong la kha la pun ia ngaha pha ko shnong nga heh nga sanHa pha nga ioh ka bam ka dihjingim ka dap jingsuk kynjai.
ki sim ki doh ki rwaiki dap da jingsuk kynjaiNamar ymdon ba khuslaiki ioh ka bam kyrhai.
Dang step nga khieka lyer ba sngewsuk sngew kynjaiki dieng ki seij ki shad pastiehki dap daka jingkmen suda.
katno ka mynsiem ka kmenNga ioh ban shong ha phaU Blei u ba stad ban thawKa shnong Sutnga shnong wa maia.
Shillong:U nongialam rangbah jong ka party All India Trinamool Congress (AITC), ha ka jylla u bah Charles Pyngrope, u la ong ba ka sorkar hi ka donkam ban thung ia ka jingtohkit kaba lait luid halor ka jing kyn noh ba don ka jingtih bad khaii dewiong ha ka jylla namar dei tang lyngba ka jingtohkit hi ba ka sorkar kan lah ban pynshai ia kane ka jingshah kynnoh.
Haba ia kren bad ki lad pathai khubor, u bah Pyngrope u la ong ba ka kan long ka jingmyntoi ia baroh, lada thung ia ka jingtohkit ba lait luid, namar kan wanrah ia ka jingshi sha halor kane ka jingkynnoh.
“Nga ngeit skhem ruh ba na ka liang jong ka sorkar jylla ruh kan kwah ban wanrah ia ka jingshai halor kine ki jingkynnoh baroh" la bynrap u bah Charles.
Halor ki jingdon ki khyrdop beain ki ba lum pisa ha kylleng ka jylla u bah Charles u la ong “Ka liang pyrshah hi kan iai pynbor ia ka sorkar jylla ban shimkhia ban weng mardor ia ki khyrdop ba lum pisa beain ha kylleng ka jylla".
“Halor kane ka bynta ngin sa buh ia ka jingkylli hapoh ka ingdorbar ba balei haduh mynta, na ka liang ka sorkar jylla kam pat lah ban weng ia kine khyrdop lumpisa beain ki ba don ha kylleng ka jylla la ka dei ha Garo Hills,ha Jaintia hills bad ha West Khasi Hills"la bynrap u bah Pyngrope.
U bah Charles u la ong ruh ba lyngba ka jingdon jong kine ki khyrdop lum pisa beain ka wan rah ia ka jingduh nong ia ka jylla hi baroh kawei.
Ha kaba ia dei bad ka Dorbar Mang tyngka, ka ban sa long ha u bnai lber na ka liang u bah Charles, u la iathuh ba ka liang pyrshah hi ka don shibun ki mat ki ba kan sa wan rah ban ia tai ki ban kynthup ia ka mat khappud, ka jingmad jingeh ki nonghikai bad kiwei kiwei.
Haba iadei ba ka khubor jingiapra hapdeng ki MLA ha Garo Hills u bah Pyngrope u la kyntait ia kane ka khubor, da kaba u la ong “Ngam don jingtip eiei halor kata ka jingiapra hapdeng ki MLA ha ka party AITC".
Halor ka jingshah kynnoh ba ka AITC ka dei ka party Bengal u la ong ba kane ka dei tang ka jingkynthoh jong ki briew ki ba kwah ban wanrah ia ka jingkulmar jingmut hapdeng ki nongshong shnong ha ka jylla.
Shillong:U MLA barim jong ka Congress na Sohiong, u Bah HDR Lyngdoh, u la pynthi kna ba un dang iai neh bad ka Congress, wat hadien ka jingmih noh jong kiba bun ki dkhot bad kumjuh ki 5 ngut ki MLA kiba la shah sospon halor ka jingleit kyrshan jong ki ia ka sorkar MDA ba la lam khmat da ka NPP.Haba iakren bad u nongthoh khubor u Bah HDR Lyngdoh, u la ong ba ki nongialam bad ki dkhot ki lah ban mih na ka party, hynrei ka party hi te kan ym iap ne duh noh.
“Wat la ki nongialam bad ki dkhot ki mih na ka party, kam pher eiei, hynrei ka party kan dang iai neh bad kan dang ioh bor shuh shuh, sa peit na ka election ban wan phin sa iohi kumno ka Congress party kan jop kham bun namar ngi don ki kyrtong kiba biang ki ban iakhun na ka party," ong u Bah HDR Lyngdoh.
Ka jingmih noh ki nongialam kam mut ba baroh ki paidbah ki la mih noh na ka Congress, hynrei kumba ka paw ki paidbah ki dang shaniah ha ka Congress bad nga ngeit skhem ba ka Congress kan nang kiew shaphrang ha kane ka election ban wan, u la bynrap.
“Nga dang don bad ka Congress ban iakhun ruh na ka Congress ha ka election ban wan bad nga don ka jingkyrmen ba ngan ioh biang ia ka jingjop ha ka election ban wan," kren skhem u Bah HDR Lyngdoh.
Shillong:"Ka bible ka ong ba ym dei ban shet kylla ïa u briew uba leh ki kam babha hynrei dei ban burom ïa u" ong u MLA ka 19 South Shillong Constituency u Bah Sanb or Shullai, uba long ruh u Myntri ka sorkar jylla ha ka jingkren hadien ba la plie ïa ka surok kaba na Myn saiñ sha Buddhist temple Upper Lumparing.
Katei ka surok kaba u la shim khia, kaba la mang hapoh ka PWD SPA skhim 2020-21 ka dei kaba la angnud la kumba 30 snem tam da ki nongshong shnong bad ka Dorbar Shnong.
“Wat la ka sorkar jylla ka la pynsangeh noh ïa ka jingai bai lutksan na ka daw ka jingkyrduh pisa sha ki trai jaka, hynrei nga sngewnguh ïa ki trai jaka halor ka jingkylluid mynsiem namar ka surok kan ym urlong khlem ka jingai jaka ki trai jaka," ong u MLA.Haba ong ba ki trai Shnong ki dei ban shim ïa ka kum ka jaka lajong, u la ong ba kane ka surok kadei ruh ka ban pyndonkam da ki kynhun jaitbynriew bapher bapher bad pynpaw ruh ka jingsngewnguh ïa ka tnat PWD roads, ka Dorbar Shnong bad ki nongshong shnong.
“Ka jingphohsniew kaba la 30 snem mynta ka la urlong shisha.
Mynshwa ngi hap ban shu kit bad rah ïa ki longkmie ba armet, kiba pang bad kiwei ki jingeh, hynrei mynta lah poi kali haduh tyngkong ïing bad kane ka surok kan long kaba donkam mynta ban kyntiew ïa ka ïoh ka kot," ong u Bah Sanbor.
Katba u Executive Engineer ka PWD roads u Bah C Kharmudai u la ong ba ïa kane ka surok la mang mynshem snem 2021 la ai ïa ka work order ha u bnai Rymphang mynshem snem bad tang hapoh 1 snem u kontraktor u la lah ban pyndep ïa ka kam, wat la kadei ka jingtrei kaba shitom, namar kane ka jaka ka long mynshwa tang ka lynti ïaid kjat bad kaba sharing lum.
“Kane ka surok ka jrong tang kumba 238 mitar kadei kaba rit hynrei ka jingshakri kaba khraw.
Nga ai khublei ïa u MLA bad u Bah F Khongsit kontraktor ba la pyndep ha shwa ka por ba biang," ong u Bah Kharmudai.
La pynïaid ïa ka jingïalang da u Rangbah Shnong Bah H B Wahlang, la donlang ki dkhot ka Dorbar Shnong, bad ki paidbah nongshong shnong.
Shillong:U Bah Nathan Thangkhiew u ba shong ba sah ha Nongkseh Upper Shillong u dei u Basan Nongkseh jong ka Hima Mylliem bad u dei ruh u ba peit ia ka Raid Marwet kaba hap ha ka syn dah jong ka jylla Assam u la kren halor kawei na ki mat kaba la ktah mationg bha ia ka jylla ha kine ki sngi kiba mynta bad kata ka dei halor u pud u sam hapdeng ka Hima Mylliem bad ka Assam lem bad kumjuh kiwei kiwei de ki mat.
U Basan Nong kseh u la iathuh ba ka jingmih ka jinghuri hura halor pud u sam ka long naduh ki por ba syn shar ka sorkar pha reng bad ka jingpait ki Hima Khasi ruh kam dei ba pynpait ki Syiem Khasi hyndai, hynrei baroh kita ki jia dei ka jingwan jong ki phareng bad ka jingmushlia jong u David Scott u ba la pynsniew bad pynpait ia ki Hima Khasi baroh.
U Basan u la iathuh ba ka jingheh ka jaka kaba don hapdeng ka jingiakynad bad ka huri hura u pud u sam mynta bad ka jylla Assam ka dei ka Pilangkata Khanapara Cluster ka don kumba 2.97 sq km bad na ka liang jong ka Border Committee ka Hima Mylliem ka la dep ban phah bad ai da ka jingthoh sha ka District Council ha kaba iadei bad kane ka jinghuri hura u pud u sam bad ka jylla Asaam ha katei ka jaka.
U Basan Nongkseh u la iathuh ba kiba bun ki jaka kiba don hapdeng ka jingiakajia pud ki dei jong ki kur kiba la slem bha bad kiba don la ki kot pata ruh.
Shuh shuh u la ong ba dang shen la iohi ba ka Sorkar jong ka Jylla Meghalaya bad ka Assam ki la jingleit hiar dalade sha kitei ki jaka ba don ka jingiakajia pud ha kaba ka la don ka jingia hylla bad ka jingkaw kaw kaw kaba jur bha bad la iohi ba kine ki sorkar ki la shu kylli na ki paidbah, “Ei kane ka dei ka Assam, ei kane ka dei ka Meghalaya?" bad u Basan u la ong ba kane ka jingkylli ka long ka bym iahap satia ban kylli hynrei katkum ka rukom dei ban bishar bniah bha da ki kot ki sla bad kata ka jingong ban pyntreikam da ka ‘Give and Take Policy’ ruh kam iahap satia namar ki jaka baroh kiba don hapdeng ka jingiakynad pud ki dei ban ngat beit sha ka jylla Meghalaya ym ban pynphai eiei ruh em sha ka jylla Assam namar kadei ka hok jong ngi bad jong ki Hima Khasi bad ki dei ki jaka kiba la don pateng la pateng.
U Basan u la iathuh shai shuh shuh ba da lei lei ruh ym lah satia ban shu ong ba kano kano ka jaka ka hap sha ka jylla Assam namar ka Assam kam pyntreikam ia ka Sixth Schedule kumba leh ka jylla Meghalaya bad lada don kano kano ka jingkynnoh ruh kaba mih ba la dep ban die ia kitei ki jaka sha ki dkhar ruh ym lah satia namar hap ban don da ka Land Transfer Act.
Na ka liang jong u Basan u la ong ba lada ngim tip ia ka tynrai bad ia ka jingshisha kiba naduh hyndai hynthai kulong kumah da lei lei ruh ngin nym lah satia ban pynbeit ia u pud u sam.
Ha kaba iadei pat bad ka jingsahteng jong ka surok ban tei lyngba ka surok na Laimer ter ter shaneng na ka daw ba ki Kur Kurkalang ki la kam ba katei ka dei ka jaka jong ki bad ba ka Sorkar ka khlem siew ia ka bai wai sha ki kaba long 50 tyngka shisnem naduh ki snem 1880, na ka liang u Basan u la ong ba ka jingwan kam jong u Bah J Kurkalang ka long kaba bakla haduh katta katta namar ba u la kam sa ia ka Raid ruh ha kaba na ka Raid Mylliem ban wan sha ka Raid Sanshnong kam long kaba iahap satia nalor kata katei ka jaka ruh ka don ki kot ki sla kiba biang bad ym tang katta hynrei u Bah J Kurkalang lei u la rem ruh ha ka jingleh mukotduma ka jong u hapoh High Court bad hadien ba u la rem ia ka jingialeh mukotduma ka jong u pat u la shna dulir napoh u Syiem ka Hima Mylliem bad mynta pat u kam ba u dei u trai jong katei ka jaka bad na ka liang ka Hima ka la leh ia kaba donkam ban pynkut noh shisyndon ia ka jingthombor bad ka jingleh donbor jong utei u J Kurkalang ia katei ka jaka.
Shillong: U Conrad K Sangma, myntri rangbah ka jylla, u dawa ba dei ban weng noh ia ka ain iakjakor jong ki shipai ha Nagaland, lane kaba la tip, kum ka Armed Forces (Special Powers) Act [AFSPA].
Ha ka tweet jongu, U Conrad, u thoh “AFSPA should be repealed (weng noh ia ka ain AFSPA).
"U Conrad, ula pynsngew shuh shuh, ba ia kane ka mat, un iakren hi mar khmat ia U Amit Shah, myntri kam pohiing ka sorkar India.
“Kum ka seng lane kum ka jingsngew shimet jongnga, nga sngew ba dei ban weng noh ia kane ka ain.
U kpa jongnga ruh, u don ia katei hi kaju ka jingsngew" ong U Sangma.
U Sangma, u pynsngew ba kaba kum kane ka jingjia, kaba la jia ha Mon district jong ka Nagaland, ka dei ka daw bah, ba kum kitei ki jingjia, kim don bynta satia ha ka imlang sahlang.
