Ka sorkar Bangladesh, ka la mynjur ban shalan 500 ton ia ki dohkha hilsa, kum ka jingsngew burom ia ka jingrakhe durga Puja ha India, ka ban sdang ha ki khyndiat sngi ban sa wan.
Ka dohkha hilsa, ka dei ka dohkha kaba ka la khang ban shalan shabar ri.
Ka dohkha hilsa, ka dei kaba ki Bengali, ki bang bha bad ka jingdawa, ka long kaba jur shi katdei, ha kaba katei ka dohkha, ka la duna jur ha kine ki sngi ha Bangladesh.
Ha u snem 2011-2012, ka jingshalan ia ka dohkha hilsa sha India, ka poi sha ka  Tk 3 billion, hynrei ha u nailar 2012, la khang ban shalan ia katei ka dohkha shabar Ri.
Ha ka jing leit jngoh ia ka Dhaka, ha u snem 2015, ka Mamata Banerjee, myntri rangbah ka West Bengal, ka la iakren bad ka Sheikh Hasina, myntri rangbah ia Bangladesh, ba kan weng noh ia ka jingteh kyndon ban shalan ia katei ka dohkha; hynrei ka Hasina, ka ong ba ka India, ka dei ban ai pahuh ruh ia ka um lyngba ka wah Teesta bad hangta ka Bangladesh, kan sa shalan ia ka dohkha hilsa sha India.
Ka jing pynmih dohkha hilsa ka long haduh 75 percent na Bangladesh, na kaei kaba ki pynmih ha pyrthei bad katei ka dohkha, ka la ai kam ia 2 million ngut ki briew.
Ka dor jong ka dohkha hilsa ka shongdor naduh T.600 bad haduh T.1,000 tam shi kilo ha iew.
Shillong: Ki don saw ngut ki kyrtong kiba thep kyrteng mynta ka sngi, na bynta ka elekshon shiteng samoi na Shella Constituency.
Kitei ki long ka kong Grace Mary Kharpuri, ka ban iakhun kum ka kandidet shimet,  U bah Batyngshan Laitmon Ryngnga, u ban iakhun kum u kandidet jong ka seng Congress, U Bah Joshua Warjri, u ban iakhun kum u kyrtong jong ka seng BJP bad nangta sa U Bah Mosjo Rockfeller Wanswet, uba dei u kandidet jong ka seng PDF.Kitei ki kyrtong ki thep kyrteng ha khmat U bah L Kynjing, uba dei u District Election Officer, uba peit ia ka elekshon shiteng samoi ha Shella.
Shillong: Na ka liang jong ka NEFIP ka kynnhun synrop jong ki sengbhalang ki jylla ka Dong shathie Lam mihngi, kaba la mih khmat da ka Confederation of Mehgalaya Social Organisation (CoMSO) na Jylla Meghalaya kan pynlong ia ka shong kyllain mongor (Sit in  Protest) pyrshah ia ka citizenship amendment bill (CAB)  ha ka 3tarik u Risaw 2019 naduh ka por 11.00 baje mynstep haduh 5.00 baje janmied ha syndah u Mot Kiangnongbah (Barik) shillong.
Ia kane ka jingpyrshah paidbah (public protest) yn pynlong ha baroh kiwei ka jylla jong ki thain shathei lammihngi (North Eastern Region) kum ka dak ban pyrshah ia ka jingkren u Amit shah, u Himanta Biswas Sarma bad ia kiwei ki nongialam ka BJP  ba ka BJP kan wanrah biang ia ka CAB, ha ka dorbar parliament ban wan.
Kane ka jingleh ka BJP ka long ka jingiuh roit ia ki jaidbynriew Trai Ri ka thain shatei lam mihngi, wat la bun bun sien ki la pynpaw ba ki pyrshah ia kane ka bill.
Na ka liang ka CoMSO ka buh ia ka jingkyrpad ia  baroh ki trai muluk ka jylla Meghalaya naduh ki sengbhalang, ki Dorbar Trai Ri, ki Riewrangbah, ki longkmie, ki long kpa, ki samla bad baroh lang ba kin Sngewbha ban wan lang ban snohkti ban pyrshah ia ka citizenship amendment bill.
Shillong:Ki nongtrei jong ka EMRI 108 hapoh ka Meghalaya EMRI Worker Union (MEMRIWU) mynta ka sngi ki la leit ban buh noh ia ki kali Ambulance 108 ha ophis trei kam jong ki ha Lawmali.
Kine ki Ambulance ki dei na kylleng ka jylla kum ban pyni ka dak jong ka jingkyrshan ia ka rai ban sangeh trei kam ki nongtrei EMRI 108 ha ka jylla hi baroh ka wei.
Kum ban shu pynkynmaw Ka Meghalaya EMRI WORKERS UNION (MEMRIWU) da ka wei ka jingmut ka la rai ban sdang biang ia ka jing ia khieh jong ka da ka ba sangeh trei kam ka ba khlem buh por (indefinite strike)  ha baroh kawei ka jylla ka ba la sdang naduh ka shiteng synnia  12 baje jong ka 30 tarik Nailur 2019.
Kane ka jing iakhih ka long hadien ka jing sngap  mynthi jong ka Sorkar Jylla bad ka GVK EMRI Management hadien ba la kut ka por ba ar bnai ba la ai da Union.
Na ka liang u nongialam ka MEMRIWU u bah Roypar Kharraswai  “Na ka liang  ka MEMRIWU  ka la rai ban ia khih da ka ba tyngeh khang ba ka Sorkar kan weng noh ia ka GVK Management na mar ka jing nion bein palat ia ki nongtrei baroh ki ba ha kane ka Company bad ba ka Sorkar ka dei ban shimti noh bad kian pynmih da ka Emergency Cell ha poh ka Jylla jong ngi.
"“Sa kawei ka jing dawa ka long ban ka sorkar lada ka weng noh ia ka ne ka company ki nongtrei baroh kim dei ban duh kam hynrei ka sorkar ka dei ban shimti lang ia ki ruh" u la ong.
“Lada kane ka company kan leit noh kane ka company ka dei ban siew lut noh ia ka ka Increment bad ka arrear ka ba ki dei ban ioh naduh u snem 2017, bad ruh ia ka overtime jong ki nongtrei haduh u bnai Risaw" u la ong.
[ba bteng](1) Eyebrows – Hato mynta ki por baroh kiba kwah ban don ia u niu khmat u ba rben bad iong itynnad? Sdang dakaba khap ryntih(threading) bad tah pynrben ia u niuhmat jongphi ba un wan dur bha haka rukom kaba dei.
Ban leh iakine ymtang ba ki pynwandur iaka dur ka dar jongphi hynrei kan pynbhabriew iaphi shibun.
Bad lada phi kwah ban ioh ia u niuhmat u ba rben bad itynnad donkam ban tah da ka castor oil man ka miet.
– Ki eye-shadow kidei ki jingtah khmat ba bunrong kiba phi lah ban tah katkum ka jingkwah jongphi ban pyniadei bad ka riam ka beit jongphi.
Haba phi pyndonkam iaki eye shadow nyngkong phi dei ban nang kumno bad hakano ka por dei ban pyndonkam.
Mynsngi phi lah ban pyndonkam da ki eye-shadow kiba stang ne bymthaba ne ki colour Riche Monos Eye-shadow bad mynmiet pat phi lah ban tah rben ne kiba phyrnai (Metallic eye-shadow).
Bun sien hi iaki eye-shadow la ju pyndonkam tang haki por miet haba leit sha kino kino ki jingkhawai sngewbha namar ki paw shai bha bad khring iaki durkhmat jongphi.
– Bun naphi phim tip hynrei katkum ki riewstad la shem ba u eyeliners(liquid or solid) u dei uba lah ban pynkhuid iaki jaboh kiba lang haki khmat jongphi.
Namarkata phi dei ban sngewthuh ym tang ba u pynitynnad iaki khmat hynrei u ba ai jingkoit jingkhiah ruh.
Te lada phim long kiba smat ban pyndonkam eyeliners pyrshang noh namar ka khmat kadei kawei kaba lah ban pynbhabriew bad khring ia Ka dur khmat la phi don ha kano kano ka dur ka dar.
– U lipstick u dei u wei u ba baroh ki kynthei ki sngewtynnad eh ban tah haki rymmiang shyntur jongki.
U dei u bynta ba khatduh hadien ba phi lah dep tah pynbhabriew ia baroh ki durkhmat jongphi.
Don bun jait ki rong lipstick kiba phi lah ban pyndonkam kat kum ka jingkwah jongphi namarkata shuwa ban pyndonkam phi dei ban tip kumno ban pyniadei bad ka sniehdoh ne bad ka riam ka beit jongphi.
Shuwa ban tah lipstick pynthikna phin pyndonkam shuwa ia u lip liner namar u pynwandur bad pynbeit ryntih ia ki rymmiang shyntur jongphi hadien kata phi lah ban pynkut da kaba tah ia u lipstick u ba phi sngewtynnad ne sngew iahap.
:- Wat mlien ban thiah khlem sait iala ki khmat ne pynkhuid iaki jingtah pynbhabriew shuwa ban thiah.
Ban leit thiah khlem da pynkhuid shuwa iaki durkhmat kan khanglad bad set iaki thliew syep bad kane kan pyn tyrkhong ia ka sniehdoh kaba ialam sha ka jing mih khñiang haki durkhmat.
Ban pynkhuid ia ki durkhmat phi lah ban pyndonkam da ka um Micellar kaba lah ban pynkhuid kloi iaki jingtah pynbhabriew, ki khlein bad ki jakhlia kiba don haka durkhmat.
Ka ei kaba phi dei ban leh wih ia u kynphad ha ka um Micellar bad ñiad pynkhuid iaki jakhlia kiba dam bit haki durkhmat nangta sa sait khuid da ka um.
Yes kumno ban pynduh jait is u pyrsoh.
Bah Monarch ShabongKa jingkren U Bah Prestone Tynsong, myntri rangbah ba ar, ka sorkar Jylla, ha kaba u ong ba ka NPP, kan kyrshan tyngeh ia u kandidet ka seng UDP, ka long ka kyntien kaba sngew mlun shi katdei, khamtam haba u pynmih ia ka kyntien bottom of my heart, lane na tyllong dohnud.
Katei ka jingkren khlem pep, ka long kaba sngew eh daw shibun lane kaba ai mynsiem ia kito kiba don mynsiem ban kyrshan ia u kandidet jong ka seng UDP, ha kane ka elekshon shiteng samoi.
Hynrei ha kajuh ka por, ngin hap ban peit ia khyndiat ki jing shisha bad kitei ki long ba shisnem duna mynshwa, U Martin Dango, u resain halor ka daw kaba bha tam bad kaba dei na bynta ka bit ka biang jong ka thain Ranikor, hynrei ka UDP kam don ia ka tyllong dohnud ban pyrkhat ia ka jingbha jong ka thain Ranikor bad kam don jing pyrkhat ia ka daw jong ka jing risain jong U Danggo bad kumjuh ia ka jing iadei ha ka sorkar Jylla bad ki ialeh bad ki jop ruh artad.
Kam dei tang kata (khlem iakren ia ki jingjia kiba sha Garo Hills), ngi iohi ba ha ka elekshon MP, ka UDP, ka la nang pynbna ia u kandidet jongka bad ka la kam trai lypa, ba u dei u kandidet jong katei ka seng ban kyrshan da ka Sorkar MDA bad hangta ruh, la ia kohnguh, hynrei hangtei ruh shah lympat jem pynban ha u kandidet jong ka seng Congress.
Kumta na kitei ki khyndiat tylli ki jingshisha, ngi iohi, ba ia ka Ranikor ka UDP, ka don da u ing makhir naduh tyllong dohnud ban pynliem ia ka NPP bad kumta ka jop shisha; hadien kata, ngi iohi ba ka NPP, ka kyrshan sa ia ka elekshon MP ruh ia ka UDP lem bad kiwei ki paralok, hynrei ka dei ka jing shah rem, kaba la i lehrain sat bad hangtei ngim tip, la ka dei ka jingkyrshan kaba tang na u thylliej, ne ioh lehse, ka dei hi kaba na tynrai dohnud na ka liang jong ki paralok, hynrei ba ioh lehse ka seng tynrai pat kam shym la dem dukhi naduh tynrai mynsiem bad hangtai ka pulom lut khait.
Kaba ijli ka long ba ha shwa ka result jong ka MP 2019, ki dkhot ka UDP, ki la dep niew tang ia U MLA ka Sohra, ba um shym kyrshan hok ia u kandidet ka seng UDP bad hana ba u shah rem kput na Sohra bad lada jia ba ka long ha katei ka dur, ka NPP, ka dei ban  pyrkhat kham jylliew, ba wat lada ki kyrshan na tyllong dohnud, hynrei kin shah kynnoh hadien ka elekshon, ba dei ka ktien da rapjot suda.
Shillong: U Myntri rangbah ka jylla u Conrad K Sangma mynta ka sngi u la phah ia ka jingai khublei ia u bah Hame Shaniah Suiam u ba la wanrah ia ka nam ka burom ym tang ia ka jylla Meghalaya hynrei ia ka Ri India baroh kawei da kaba ioh rah ia ka nam lah duh ha ka jingiakop ia kura kaba la long ha Russia.
Kane ka jingiakop ia kura kala sdang naduh ka 24 tarik mynta u bnai bad kala kut mynta ka sngi ha ka jingiakura phainal hapdeng u bah Hame Shaniah Suiam na India ba dei na ka jylla Meghalaya bad u Hus Hassan Imad Haear na ka ri Iraq.
Ha kane ka jingkura u bah Hame u la ioh 21 point bad u Hassan u la ioh 12 point.
Ia kane ka jingiakop ia kura kaba la tip kum ka ‘WAKO World Cup Diamond Kickboxing 2019’.
Ka jingai khublei ia u bah Hame kala long ruh ia u Santosh K Agrawal u President jong ka WAKO India Kickboxing Federation.
Shillong:  Ki paidbah ka shnong Thieddieng hapoh ka jingialam u Bah JS Sohtun ha ka 24 tarik  Nailur ki la hiar sha Kenbah ban pher krad shi syndon ia ki nongtrei ka NEEPCO halor ka jing kynnoh ba kane ka kompeni ka la thmu ban tei ia ka Power House ha jaka rep jongki.
Kiba shah beh ki kynthup ruh ia u Bah Timmy Lyngdoh, Deputy General Manager (C) NEEPCO Ltd, u C Lalmuan Puia Asst.Manager, u CB.Sahu Asst.Manager bad saw ngut ki Surveyor ka M/s “Precision Survey Consultancy" na Kolkata, u Rakhahari Das, u Debjit Bakshi, u Dipankar Mal bad u Joydeep Biswas.
Ha ka kyrwoh ba la phah da u Bah JS Sohtun la lap ba 8 ngut ki nongtrei ka NEEPCO ki la hiar ha Kenbah bad pynthymmai biang ia ki dak kiba ki la pyrshah naduh mynshwa ia ka jingthmu ban tei ia ka Power House bad ki la beh syndon na Kenbah.
“Ka daw ba ngi la beh ka long ba ngi ki trai jaka puta hapoh elaka Shnong Thieddieng ngi la pyrshah ia kane ka Project jong ka NEEPCO, naduh ba sdang wan jurip haduh mynta, namar ba ngim kwah ne pdiang satia da lei lei ia kane ka Project jong ka NEEPCO", la ong u Bah Sohtun ha ka kyrwoh.
“Ngim kwah ban die ne lilam ia ki hok nongkynti ba la ai ki long shwa manshwa ban kamai jaka kpoh na ka rep ka riang.
Na katei ka jaka ngi im ban rep ban riang, kum u kwai, tympew, sla tyrpat, sohmrit, sohniamtra,  synsar bad kiwei katba ngi lah ban trei ban ktah bad pyndonkam katkum ka kot bor jong ngi ban rep".
La kyntu ia baroh ki para shnong ba ki dei ban nym shah pynbiej ne pynthame ha ka spah ka phew ka ban pynlong mraw hadien habud.
Kumjuh la maham ruh ia ka NEEPCO ba kam bit ban dang hiar ne pynthut ia ki jingthung jingtep ha katei ka jaka.
La iathuh ia ki nongtrei NEEPCO la ialam da ki lai ngut ki trai shnong Thieddieng kiba dei ki Executive member ka Durbar Shnong Thieddieng.
Shillong:  Ka Sein Jaintia Women’s Wing Shillong kan pynlong ïa ka jingpynkhuid shnong ha ka 2 tarik u Risaw 2019 naduh ka por 6.45 baje mynstep  ryngkat bad ka jingïatrei lang bad ki Dorbar Shnong jong ka Lumdiengjri, Lama Villa, Qualapatty bad Wahthapbru.
Yn  ïasnoh kti lang sa ka BBS College bad ki skul kumjuh ruh bad ka North Shillong Development Society, baroh kin ïa kynduh lang ha Sein Jaintia Hall, Shillong.
Kane ka long ka kyrwoh Kong Minimon Laloo ka Publicity Secretary, Sein Jaintia Women’s Wing, Shillong.
Shillong:   Ka samla San waka Surong kaba bat ia ka nam lahduh ka Miss Meghalaya 2018 ka la leit ban iakhun ia ka Miss Teen India ba pynlong da ka Glamanand Entertainment Ltd, kaban long ha ka Jaipur ha ka 23 tarik Nailur 2019.
Ka lahduh na kane ka lympung kan mih khmat ia ka India sha ka Miss Teen International bad Miss Teen World.
Ha kane ka jing iakhun ki don 30 ngut kiba iashim bynta na kylleng ka ri India.
Ka samla Sanwaka Surong ka la ioh rung sha kane ka lympung namar ba ka la jop ia ka Miss Meghalaya Title 2019 ba pynlong da ka Meghalaya Tourism Youth Development Society ryngkat ka jingiatreilang bad u T7 News Channel.
Shillong: Kum shi bynta ban kyntiew ïa ka Sur Tynrai jong ka Jaitbynriew, ka Hynñiewtrep Youths’ Council (HYC) Sohïong Circle myn hynnin ka sngi ka 28 tarik Nailur, 2019 ka la pynlong ïa ka Jingïakop Rwai Kynhun na ki skul ba pher ba pher kiba don ha ka thaiñ Nongkseh, Sohïong bad Weilyngkut.
Ha kane ka sngi la wan ïa shim bynta shit rhem na ki skul ba pher ba pher kaba la pynlong ha Sohïong Indoor Sport Stadium.
Ha kane ka jing ïakop Rwai halor ka phang “Kumno ban kyntiew ïa ka Imlang Sahlang" ïa ka nam lah duh la ïoh rah da ka Sohïong Higher Secondary School, ïa ka kyndan ba ar la ïohrah da ka Sohïong Presbyterian Secondary School bad ïa ka kyrdan ba lai la ïoh rah da ka Tlong-umïam Secondary School, Weilyngkut.
Haba kren ha kane ka sngi na ka liang jong u President, Samla Purningstar Shabong ula ong ba ka Jaitbynriew kaba kren beit da ka kyntien lajong ka dei ka Jaitbynriew kaba la shai, ka jaitbynriew kaba la shemphang bad ka jaitbynriew kaba don jingkyrmen ha ka pateng bad ruh u la ong ba ki samla ki dei ban sngewthuh ba ka jing long shai, jinglong stad bad ka jing long ba la kiew sha phrang kam dei eh kata ka jing nang ban kren phareng hynrei ka shong eh ha ki kam ba bha ba ki leh ban kyntiew sha phrang ha ki liang baroh.
Haba phai pat sha ka jing bun ki samla kiba la ngop noh ha ki jingdih pynbuiaid, ula pynpaw ïa jingbynñiaw ha kaba ka la pynjot pynpra bad pynsniew dur shi katdei eh ïa ka longing longsem, ka imlang sahlang bad ruh ïa ka Jaitbynriew.
Ula kyrpad ruh ïa ki skul ba kin ïatrei lang bad ka Seng ban kyntiew bad pynbha ïa ka imlang sahlang ha kiba bun ki bynta namar ba ki skul ki don ka bor ba khraw kumno ban hikai bad kumno ban saiñ dur ïa ka imlang sahlang.
Ha kane ka sngi la ïoh ruh ka jingkren na u Samla Joplang Kharnaïor uba long u kongsan ha kane ka sngi bad uba long ruh u Assistant Education Secretary jong ka HYC Central Body.
Na ka liang jong u Samla Joplang Kharnaïor, ula ong ba kum ki samla ki dei ban long kiba skhem, kiba ïaineh ha ki kam jong ki bad ula ong ruh ka bor ban saiñdur ïa ka imlang sahlang ka shong eh ha ki khun samla namar ka jaitbynriew ka donkam kyrkih ban sei shibun ki riew donsap, ki riew len lade bad kiba lah ban ïeng hala ki jong ki kjat khnang ban im ka Jaitbynriew.
Shillong:  Kum shi bynta ban rakhe ia ka jingdap 150 snem ka sngi kha u Mahatma Gandhi, ka BJP Meghalaya lem bad ka ri, kin leit ban pynlong ia ka jingleit pynbna paidbah sha man ki shnong ha nongkyndong.
Kane ka prokram kan sdang naduh ka 2 tarik Risaw 2019 haduh ka 31 tarik Kyllalyngkot 2020.
Haba kren halor kane ka jingthmu, u president ka BJP u bah Shibun Lyngdoh u la ong ba ha kane ka jingrakhe ia ka sngi kha u Mahatma Gandhi, ki MLA, ki dkhot ka State Executive Committee kin iaid da ka kjat sha kylleng ki shnong ka jylla ban batai bniah halor ki skhim ba la pyllait da ka sorkar pdeng.
U bah Shibun u la ong, “Ki MLA bad kum juh ki nongkitkam bad ki dkhot ka executive committee ka party kin hap ban pyndep ia ka jingiaid kjat kumba 150 km hapoh kine ki lai bnai ha kaba ha ka shi sngi, ki dei ban iaid kumba 5 km lane 10 km khnang ban lah ban ioh batai bniah ia ki skhim ka sorkar pdeng sha kumba 6 tylli ki shnong ha ka shi sngi.
"U la ong ba ki bun ki paidbah ka jylla khamtam ha ki thain nongkyndong kim da don jingtip halor ki skhim ba la pyllait da ka sorkar pdeng bad khang ba kin ioh jingmyntoi na kine ki skhim na ka liang ka party ka la pynkhreh ban pynlong da kane ka prokram naduh u bnai ban wan.
Aizawl: U Amit Shah, myntri kam poh iing ka sorkar India, un lah ban mad ia ka jing iakhih kaba jur bha, ynda haba un leit jngoh ia ka Aizawl, ha ka 5tarik Risaw 2019.
U Shah, un leit sha Aizawl, ha ka 5tarik Risaw, ban iakren halor ka ain  Citizenship (Amendment) Bill.
Ki seng bapher, ki la pynbeit ba kin pynpaw ia ka jing pyrshah jongki, ia katei ka jingleit jong U Shah, da kaba kin riam da ki riam kiba iong, kin rah ia ki plakad bad kin pynher da ki lama iong naduh na kad liengsuin, kaba don ha ka nongbah Aizawl bad shi lynter jong ka surok, haduh ban da poi ha ka nongbah, ong ka khubor.
U  Ricky Lalbiakmawia, uba dei u nongialam ka Mizo Zirlai Pawl, u iathuh ba ki nong iakhih, kin phong da ki shawl kiba iong, ba la ju phong, haba leit shaba iap briew ha Mizoram.
Shillong: Ki paralok ka sorkar synrop Meghalaya  Democratic Alliance (MDA) kila pynksan nia ba ka jingjop jong kano kano ka party kaba don ha kane ka sorkar, kan pynskhem beit ia ka sorkar.
U working president ka  People Democratic Front (PDF) u bah Banteidor Lyngdoh uba long ruh myntri sorkar, u la ong ba ula kam ba ka jingpyniakhun ka party ha kane ka elekshon shiteng samoi na Shella, kan nym ktah ia ka sorkar Meghalaya Democratic Alliance (MDA), hynrei kan nang pynskhem.
Haba kren hadien ba la wai ka jingialang kut snem ka party ha kane ka sngi Saitjain, u bah Banteidor u la ong, “lada jop ka UDP ne ka PDF ne ka BJP kam nym ktah eiei ia ka sorkar hynrei kan pynskhem hi kumjuh".
Kane ka jingjubab u bah Banteidor ka la long halor ka jingkylli balei ka PDF kam kyrshan ia u kyrtong ka UDP kumba la leh ka NPP ha kane ka elekshon shiteng samoi.
U bah Banteidor ula kam ba ka PDF, ka don ka ktem ba khlain bha ha ka Shella konstitwensi bad lada kam ialeh kan long ka jingeh ia ki paidbah nongkyrshan shaei kin leit.
“Ngi la jan jop ha ka elekshon ba la dep ha kaba ngi la shah tam tang 370 vote bad lada ngim ialeh shaei ki  nongkyrshan kin leit", la ong u bah Banteidor.
Ka PDF ka la pynieng da u bah Mosjo Rockfeller Wanswett ha kane ka elekshon shiteng samoi.
Ka PDF ha kane ka sngi Saitjain, ka la pynlong ia ka jingialang kut snem jongka kaba ar ha Wahingdoh Dorbar Hall, Shillong ba la wan iashim bynta bun ki nongkyrshan bad ki dkhot ka party.
Ha kane ka jingialang la iakren bun ki mat kiba ktah ia ka jylla, bad kumjuh ban pynkhlain ia ka party.
Nalor ki nongialam ba wan na kylleng, ki don ruh 4 ngut kynthup bah Banteidor Lyngdoh, bah Hamletson Dohling, Gavin M Mylliem bad u bah Jason Mawlong nalor ka MDC ka kong Macdalyn Mawlong kiba ai jingkren.
U la iathuh ba la pynsngew ruh ia kiba bun ki mat ba la leh bad shim khia ka PDF ha kane ka sorkar.
Shillong: Ka Meghalaya EMRI WORKERS UNION (MEMRIWU) da ka wei ka jingmut ka la rai ban sdang biang ia ka jing ia khih jong ka da ka ba sangeh trei kam (strike) ha baroh kawei ka jylla ka ban sdang naduh ka shiteng synia (00 hours) 12 baje shiteng miet jong ka 30tarik Nailur  2019 bad khlem pynkut por shuh,  namar dei halor ka jingleh mynthi jong ka sorkar bad ka GVK EMRI, namar ba ki khlem leh eiei halor ki jing kular jongki ia ki nongtrei, ba ki dei ban pyndep hapoh ka ar bnai, kaba long naduh ka 22tarik Nailur 2019.
Ka MEMRIWU ka la rai ba ka sorkar Jylla, ka dei ban weng noh ia ka GMK Management, namar ka jingshah ban ki nongtre ha kane ka kompeni bad ba ka sorkar kan shimti hi noh, ia kane ka kam, da kaba pynmih noh da ka emergency cel hapoh ka Jylla.
Ka kyrwoh ba la phah da u bah Roypar Kharraswai, President ka EMRI Workers Union, ka dawa ba dei ban siew noh ia ka increment, arrear ba ki dei ban ioh naduh u snem 2017 bad ban siew shwa ia ka over time ki nongtrei, kaba naduh U Risaw 2011.
Jowai: Ka Tamasa rakhe ia ka Sngi Kyrpang ki Nongjngoh kai pyrthei ka la kut noh hynnin ka sngi Saitjain ha kaba u ma Kyrmen Shylla   u la long u kongsan bad u la kular ruh ban pyllut haduh 2 lakh tyngka na ka bynta ban shna ia ki painkhana ha katei ka jaka na ka bynta ban wanrah ka khuid ka suba.
Ka Mutong Tourism Promotion and Environment Protection Society ha ka sein kaba ar ka la pynlong ia kane ka tamsa kaba la sdang nyngkong eh hapoh ka jingialang u ma Helping Phawa, Rangbah Shnong ka Mutong ha ryngkat ka ophis u Deputy Commissioner u ma Mahamsingh Lhuid ha kato ka por.
Ha une u Snem ruh, la pynlong ia katei ka Tamasa da ka jingiatreilang ka Ophis u Deputy Commissioner, EJH, u bah FM Dopth bad ka EJH Tourism Society hapoh ka jingialam u Dr, Phervision Nongtdu Principal ka Jaintia Eastern College, Ki samla NSS katei ka College nalor ka jingkyrshan ka Jaintia Hills Cement Manufacturing Association.
U bah FM Dopth u lalong u kongsan ban plie ia katei ka Tamasa katba u myntri ka tnad Revenue, Disaster bad Social Welfare u ma Kyrmen Shylla u la long u kongsan ban pynhap pyrda ia ka.
Kane ka tamasa ka dei kaba iphuh iphieng naduh ka sngi nyngkon ha ka 27 tarik ha kaba ki samla pule na ki College bapher bapher ha ryngkat ki samla na ka shnong Mutong bad Cham Cham ki la pynlong ia a jingiaiaid kjat (Trekking cum Cleaning Drive) bad jied plastic shi lynter ka wah Myntdu naduh Sahksaw shaduh sha Kai-longdong bad shaduh sha Kshaid Moopun kaba hap sha wah Myntdu.
Ki Nongkren naduh u DC haduh u Myntri bad kiwei kiwei ki la iaroh ia ka shnong Mutong kaba la pynlong ia kane ka tamasa na ka bynta ban iada ia ka mariang bad ban kyntiew ia ka ioh ka kot ki paidbah lyngba kine ki jaka ba itynnad.
U Deputy Commissioner ka EJH, u bah FM Dopth u la ong ba naka liang ka ophis jong u shen un sa pyllait noh ia ka Pisa kaba la iohlum lyngba ka District Mineral Fund na ka bynta ban pynbha shuh shuh ia ki jaka jngohkai ha katei ka thain naduh ka Kshaid Moopun, Rynji bad kumjuh ia ka Latang.
Na ka liang u ma Kyrmen kum u local MLA bad ruh u myntri sorkar u la ong ba kane kadei ka nuksa ia kiwei pat ki shnong ban buh ia kaei kaba ka shnong Mutong ka la leh na ka bynta ban iada ia ka mariang bad kumjuh ban pynbha ia ki jaka kiba kum kine ban khring ia ki briew na kylleng khang ba ka ioh ka kot ki paidbah kan kiew bad ka jylla ruh kumjuh.
U Principal ka Jaintia Eastern College haba kren u la kyntu ia ki paidbah ba kin long ki briew kiba stad ban pdiang ia kito kiba wan na bar ym ban kren da ki ktien kiba khor lane ki ktien kiba pynmong ia ki bad u la kyntu khamta ia ki samla shnong ba kin long ki samla kiba kloi ban iarap bad ban iada ia ki nong kino kino ki jingeh.
“Kine ki briew ki wan sha kane ka jaka ba itynnad jong ngi ban pyllut ia ka spah ka hajar ka jong ki bad kane ka wanrah ka jingiohnong ia ki paidbah ki jong ngi", la ong u Principal ka JEC.U Assistant Rangbah Shnong ka Tuber-kmaishnong, u ma Wanbha Phawa u la ong, “Nga sngewsarong ba ka thain Tuber jong ngi ka don ia ki jaka kiba itynnad kiba lah ban khring ia ki nongwanjngohkai pyrthei na kylleng ymtang na bar jylla hynrei wat nabar ri ruh kumjuh.
Ngi don ka Moopun ha Mutong, ka Rynji ha Chamcham bad ka Latang ha Lumshyrmit nalor ka ‘Lawkyntang ba pawnam, ka Krem Pam-bru bad ka Sniriang ha Tuber-kmaishnong".
U ma Wanbha u la kyntu ruh ia ki paidbah ka thain ba iatreilang da ka jingiasngewieit bad sngewrit khnang ba ka thain kan kiew ha baroh ki liang.
Ha kane ka Tamasa ki don ki jingshad tynrai, ki jingiakop kiba ju la hikai da ubarim bajah bad bun kiwei kiwei nalor ki jingbam jingdih tynrai.
Shillong: Ka Laban Sports Club na Meghalaya ka la rah ia ka nam lahduh ha ka lympung ialehkai phutbol ka 29th Bodoland Gallants Cup ha Dimagucghi, Assam.
Ka Laban ka la pynliem ia ka kynhun Yarkhok Sports United na Manipur da 2-1 kol ha ka jingiakhun mynta ka sngi.
Ia kane ka jingialehkai la pyni Live  ruh ha DD Sports.
U nongialahkai ka Laban u Eijingmut Lyngdoh u la thep 2 kol ha ka 30 minit bad kawei ha ka 80 minit.
Katba ia Yarkhok la thep da u Kashung ha ka 71 minit.
Shillong: Ka East Jaintia Baby League 2019 bala pyniaid da ka East Jaintia hills District Football Association(EJHDFA) ryngkat ka jingiatreilang bad ka Meghalaya Football Association bad ka sorkar Meghalaya ka la sdang ia ka jingialehkai ba nyngkong jong ka mynnin ka sngi saitjain ka 28tarik Nailur, ha Madan ka Association  ha Deinchynrum Khliehriat.
Hynriew tylli ki team ki ba iashim bynta.
Man ki team ki don ki khynnah ha ki 5 kyrdan, Under-6,under-7,under-9,under-11,under-12.
Ha kane ka jingialehkai la pynialehkai khleh iaki shynrang bad kynthei.
Ha kane ka sngi sdang,  kumba 322 ngut ki khynnah ki la ioh iashim bynta kaba kynthup ia ki kynthei ruh.
Ia kane ka jingialehkai ka Association  yn pynialehkai tang haka sngi saitjain bad sngi shuti.
La sakhi ruh ha kane ka sngi iaka jingshim bynta ba shit rhem jong ki kmie ki kpa kiba la synran lang ia ki khun.
Ki trai jong baroh ki 6 teams ki shim ruh ia kane ka kabu ban ai khublei ia U Minister  Shri.Kyrmen Shylla, uba la noh synniang mar shi set ki uniform  ia ki team baroh, ong ka  khubor ba la pynlait da U Baby League  Event Manager Ma Coming TM Tlang, uba long ruh U General Secretary ka EJHDFA.Riki MukhimBun nangi ki riewpaidbah ngim pat sngewthuh kumno ngi siew Tax sha ka sorkar.
Hakane ka por ngi dei ban sngewthuh ba kumno ngi siew tax iaka sorkar.
Kine ki long ki jingpyni lyngkot harum:“Haba ngi shong kali ngi hap ban siew iaka bai kali bangi shong bad dei lyngba kato ka bai kali bangi siew ia ki dribar naba lyngba ki kali pat, ki driver ki thied petrol lane diesel bad lyngba naki nongdie petrol lane diesel pat la siew iaka tax shaka sorkar bad kumjuh ruh ki draibar haba ki shim iaka bai kali na ki nongshong kali ki kheiñ ruh bad ka Road Tax ba kila siew bad dei halor kane ka nongrim baroh u paidbah nongshong kali u siew tax indirect shaka sorkar.
Shillong: Da ka jingiai bteng ban buddien kumno ban the lakam ia ka jingjyllei ki kam khaii drug ha kane ka Jylla bad khamtam ha ka  East Jaintia Hills District.
Ka special anti-narcotics drive  kaba dei ka joint team jong ka ANTF East Jaintia Hills, Khliehriat Police Station, Ladrymbai Out Post bad Umkiang Patrol Post.
Kane ka jingleit khynra kala sdang naduh  8.00 pm jong ka 27th September 2019 bad kala kut kumba  2.00 Baje mynhynnin.
Ha kane ka jing pynap shrip la ioh ban kurup ia ki kuli Yaba/World is Yours Tablets ha ka por 5.15 am jong ka 28 tarik September.
Na kawei ka truck kit umphniang kaba wan na  Imphal sha Guwahati  la ioh bat noh ha Khliehriat Police Station katba dang don ka checking.
Hapdeng ka jingkhynra la ioh ruh kawei ka plastic rong stem kaba don  1,02,000 YABA/World is Yours tablets u ba ka jingkhia kalong  11 Kilograms u ba shongdor 2 Klur.
Halor kane kane la register case bad ka jingtohkit ka dang iaid shakhmat.
U T driver bad u handyman  jong ka tanker la kem noh.
Bad kumba  12.25 mynstep kawei ka night super bus kaba don ia uregistration number AS-01-E-2956 kaba wan na Silchar sha Guwahati  la ioh bad noh ha  Khliehriat Police Station ha ka por ba don checking.
Ha ka jingkhynra la ioh bat 3 tylli ki synduk sabon kiba don u drugs kumba  30.63 grams.
La kem noh ia u trai jong kane ka pla bad ka jingtohkit ka dang iaid shakhmat.
Shillong: Ka Seiñ kur Shadap manar East Jaintia Hills Narwan unit , kan pyllong iaka General meeting jong ka, ha ka 05-10-2019 por 10:AM, ha Community Hall  (ing Dorbar ) Narwan Neiñshnong, east jaintia hills, na ka bynta ban ia phylliew jingmut haka jingiadei bad ki kam jong ka Kur khamtam haka jingiadei naka bynta ban shna ia u Statue jong ka Syiem Latympang Shadap Manar ha lumtiniang park (Mawtyrshiah).
Kum shi bynta ban pynsahnam ia ka jingshlur bad jingstad jong ka ban ialam iaki them ki raiot jong ka Hima manar ha ki por ba mynshwa khnang baki pateng ki ban sawan kin tip ia ka jingshlur bad jingstad jong ka ban ialam iaki them ki raiot jong ka Hima haki por ba mynshwa khnang baki pateng ki ban sawan kin tip iaka jingshlur bad jingkhraw jong ka, kum ka nongialam.
Nalor kata, ha katei ka general meeting ka Seiñ Kur Shadap manar,kan sa ia kren ruh ia shibun ki mat kiba iadei naka bynta ka bha ka miat bad ka roi ka par jong ka Kur Shadap manar, kaba hap hapoh ka jingkdup jong ka Seiñ kur Shadap manar East Jaintia Hills Narwan unit.
Ha katei ka jingialang yn don lang ruh ki nongialam ba ha khmat jong ka Seiñ Kur Shadap manar East Jaintia Hills Narwan unit.
Kumta ka Seiñ Kur Shadap manar East Jaintia Hills Narwan unit, ka khot lang ia baroh ki Kur Shadap manar kiba hap hapoh ka Seiñ Kur Shadap manar East Jaintia Hills Narwan unit ba kin iawan khlem pep sha katei ka general meeting jong ka Seng, khnang baka jingialang bad ki kam ki ban sa ia kren kin long kiba iaid beit iaid ryntih bad ruh kaba phuh ba phieng naka bynta ka jingmyntoi bad khamtam ngin lah ban pynurlong ia kane ka jingthaw naka bynta ki kam ba khraw jong ka Syiem Latympang khnang ba kan nym jah naka history jong ka jingshlur jong ka, ong ka  kyrwoh ba la pyllait da u bah Kartic Shadap manar.
La tip ba ka Hima Manar ( ha War Jaintia ) ka la don mynshwa, hynrei mynta ka kala duh ne jah noh, ym tip na ka ei ka daw.
Nga tharai kiba na kita ki Manar mynshwa ki la poi sha Jirang.
Ka jingiadei  bad ki rukom ba ia syriem ki nong Jirang thik kum ki War Jaintia yn sa ia peit namar ka long ka ba Jrong.
Hangne nga ai ka commence ba ki nong Jirang ki dei ki Manar ba wan na Jaintia.
Ka lah ban long namar ka Jingshah jop thma ki sa wan poi sha Bhoi ha khap pud Assam ba kim don bor ban tur bad ialeh ia ki Ahom ne Asom ne Assamese.
Ki sah kut noh hang to.
Kane ka long ka jingsdang jong ka jingwad jingtip khnang ban ioh ia ka jingjia ba shisha kaba donkam.
KHUBLEIHa ki por ba mynshwa ka la don ka jingialeh thma jong ki Syiem Jaintia para ma ki ha kaba kiba jop ki ioh knieh bad synshar bad kiba rem ki iehnoh bad phet noh sha wei.
Kaba kum kata ka la jia ha kaba shisien U Syiem Shangpung u la jop ia ka Syiem Manar.
Ka Syiem Manar ka la hap iehnoh bad phet sha lum khasi ha u Syiem Shyllong.
Nangne na ri lum khasi Ka Syiem Manar ka la hiar ban phet sha duh U Syiem Nongkhlaw.
Na Nongkhlaw ka Syiem lem bad u paid ki la hiar bad ki la poi sha Nongrngoi, hangne ki la sah shipor Hadien katto katne por ka Syiem lem bad u paid nongbud ki la leit ban hiar shuh shuh sharum shaduh sha Thor Assam.
Hynrei ki don katto katne na ki Manar kiba ym treh shuh ban bud ia ka Syiem, kine ki la sah duh noh ha Nongrngoi.
Naduh kata ka por ia ka Nongrngoi la khot ka Ladpnar.
Kine ki Manar kiba la bud ia ka Syiem haduh ha Thor Assam ki la poi ban shong ha Mirza bad kito ki jaka them ka Assam.
La bna ka nam Syiem kynthei ha ki Shnong dkhar baroh bad da ka ktien jong ki ki khot ka Rani.
Hynrei namar kito ki jaka ha Thor Assam ki long kiba ia Jan bad ka Thor bah, bad ki briew ruh ki long ia dei bad ki para dkhar ba iapher na ki khasi, ka la don ka jingia sngew pher bad ka jingia bymiadei ha duh ba la mih ka jingialeh thma.
Kine ki briew na Assam ki long kiba heh ba Jrong bad ba khlain kumta ka Syiem Manar bad u paidialeh ki lahap ran dien bad ki lapoi shong Shnong noh ha Nongrim.
Nangne na Nongrim  ka Syiem Manar bad u paid ki la kiew lum bad ki la poi ban shong haneng u lum ba Jrong ba ki khot u lum Tepkilabama bad ia kata ka Shnong jong ki la khot ka Manar.
Ynda la iap ka Syiem shibun ki la mih ban phet Shnong bad ban thung Syiem thymmai kine ki la iaid lyngba ka khlaw bad kila poi sha ka wah ka ba heh, hangta ki la shong ki la sah duh bad la khot ia ka ta ka Shnong ka Nongwah.
Kine ki Nongwah kila jied bad ki la thung la u Syiem uba synshar ha lor jong ki.
Une u Syiem Nongwah  namar ba jngai bad ba long khlaw palat u la buh Sirdar ban peit bad bishar ia ka Shnong Manar.
Ha ka wei ka sngi la wan poi uwei u briew uba heh ba Jrong bad ba lieh ha Shnong Manar une ubriew ba lieh  ula kren u ong " Hi !! what are you doing, ? Ok, what village is this ? Katto katne ngut ki ba don hangta kiba dangiadih shlim ki pyrkhat ba u kylli iata ka shlim ‘kaei kato ?’ Kim sngewthuh ia ka ktien phareng, ki la shu sngap, u don tang uwei uba kham leh shlur u jubab ‘cia- rang" une u phareng u la sei u khulom bad u la thoh ia ka kyrteng jong kata ka Shnong “Jirang".
Lyngba ki snem kiba bun kiba la iaid ka Hima Nongwah ka la duh noh, bad ka Hima Jirang ka dangneh ha duh mynta.
Ki briew ki ba shong ha poh Hima Jirang ki dei ki Manar, Ia kane ka ktien Manar la pynkylla hadien da ka ‘Mynnar’ ka ba mut, ka Jirang ka dei ka Hima ne ka Shnong bad ia ki briew kiba shong ha Jirang la khot ki ‘Mynnar’.
Ka ktien ba ki Mynnar ki kren ka ia dei bad ka ktien jong ki nong lamin, ki nong Nongtalang, ki nong syndai, ki nong Lakadong, ki nong Amwi, bad ki nong Sohkha bad kiwei kiwei kiba don ha ka thain jong ka Hima Manar mynshwa ha Jaintia, kaba lehse mynta ka don tang ki dak ki shin bad ka dien Shnong ba la rim.
La pynkut shwa tang katne.
Sngew suk ki Khanna Jong phi lada phi lah ban ai bad ki por kan Kham sngew tynnad shuh shuh.
Kong Linda KongwangIa ki jingtah pynbhabriew la sdang naduh ki por barim bajah bad ka dei ka sap kyrpang ba la ai da u Blei ia ki kynthei bad ki bud iaki ne ki kyndon haduh mynta.
Namarkata phin shem bun na ki kynthei ki ju rah ia ki jingtah pynbhabriew kum ki lipstick, ki eyeliners bad kiwei kiwei kat shaba ki leit.
Shuwa ba phin sdang pyrkhat shaphang kumno ban tah pynbhabriew ialade, ka long kaba donkam ban sumar shuwa iaka sniehdoh dakaba sait khuid ia ki.
Ki don bunjait ki tiar sleh khmat kiba phi lah ban pyndonkam ban ioh ia ka durkhmat kaba bha briew.
Hato phim nang ban pyndonkam iaki jingtah pynbhabriew haka rukom kaba dei? Kam pher hangne ki don katto katne ki lynti kiba suk kumno ban sdang iaka rukom tah pynbhabriew.
(1)Facial cleanser – Shuwa ban tah pynbhabriew, nyngkong eh phi dei ban sait khuid ia ki durkhmat jongphi.
Pyrshang da u clay facial cleanser u ba lah ban weng iaki jakhlia kiba don haka dur jongphi.
Khem katto katne u facial cleanser ha kti bad khleh lang bad ka um khyndiat nangta sleh haki durkhmat jongphi mian mian kumba katto katne minit, sa sait khuid da ka um bad niat pynrkhiang.
U dei uba lah ban pynkhuid iaki thliew step kiba don haka sniehdoh jongphi.
Ban pyndonkam ia u face scrub phi lah ban khem khyndiat ha kti bad sa tah haki durkhmat kiba khuid bad rkhiang, nangta kyllan bha daki kti kiba jhieh kumba katto katne minit bad sa saitkhuid bha daka um.
Phi lah ban pyndonkam 2 ne 3 sien shitaiew.
Pyndonkam da u moisturizer uba iadei bad ka sniehdoh jongphi ban lait naka jing mih khniang.
Ki moisturizer kiba phi jied ban sleh kidei ban don ia ka Hyaluronic acid bad aloe vera ban ioh iaka sniehdoh kaba phuh slem.
(1) Primer – Ban pyndonkam ia u primer kadei kaba bha tam eh ban pynitynnad ialade.
U primer u lah ban pynjah iaki jing thoh lain ne wrinkles kiba don haki dur khmat jongphi ban iada naka jingringsti ka durkhmat.
U lah ruh ban iarap pynneh slem iaki jingtah pynbhabriew baroh shi sngi.
Jied ia u primer uba iahap bad ka sniehdoh jongphi ban iada naka jingtyrkhong ka durkhmat.
Phi lah ruh ban pyndonkam malu mala haki jaka ba tyrkhong jongka durkhmat ban ioh iaka durkhmat kaba shai bad phyrnai.
U iarap ban pyniahap iaki rong khmat bad kiwei ki bynta jong ka durkhmat.
Pyndonkam da u makeup brush ne da ki shympriahkti kiba khuid ban tah sharum bad shaneng ki khmat ne ki jaka na jngem jong ka durkhmat.
Ban pynitynnad iaka durkhmat u foundation u dei uba donkam bha.
Don bunjait ki foundation kiba phi lah ban pyndonkam hynrei jied u ban iahap ban ka rong sniehdoh jongphi.
Pyndonkam da u makeup brush ne sponge ban tah haki durkhmat baroh kawei.
Phi lah ruh ban tah haki ryndang ne ki rud shkor lada donkam.
Yn dang bteng.
Cream ba best tam ban tah ñiangmongDonkam cream ba lah pynjem pyrshen bad ban pynkhuid iaki dark spots bad niangmongCream ba best tam ban pynkhuid niangmongCream aiu ban pynjah khñiang eit thyllahCream aiu ban pynjah ia u khñiang eit thyllahDawai aiu ba pynjah iaki eit niangiong kiba rit bha.
Advertisement No:- NEC/ADM/2/2019The North Eastern Council Secretariat, Shillong invites applications for the contractual post of Consultant in the field of Managerial Economics in the prescribed format.
Post Name:– Consultant in the field of Managerial EconomicsNo of posts:- 1 (One)Place of posting:- NEC Secretariat, Nongrim Hills, ShillongAge limit:- 25 – 45 years as on 01-01-2019.
There will be an age relaxation of 5 years for SC/candidates.
Salary:- Rs.45,000/- per month.
Educational Qualification:- The candidate should be a Master’s Degree holder in Economics/ Applied Economics/ Quantitative Economics/ Econometrics/ Statistics with PG Diploma in Project Management from any recognized Institute/ College/ University.
How to apply:- Interested candidate may send their application in the prescribed application in duly filled up application along with the detailed bio-data at the following addressed within 30( thirty) days from the date of uploading the advertisement/ vacancy circular in the NEe website (Published on 23-09-2019).
Deputy Secretary (Admn),NEC Secretariat, Room No.405,Nongrim Hills, Shillong – 793003.
Shillong: Ka RiBhoi Student Union Jirang Circle ha ryngkat ka RBSU Sengkmie  myn hynnin ka sngi ka la leit ban hiar jurip  ia ka jaka ba la  buh ia u mawnongrim ban shna ia ka Public Health Center (PHC) Jirang ha ka ba la shu ieh shrah haduh kine ki sngiIa une u mawnongrim la buh naduh u 10 tarik u Nohprah 2002, ha ka por ba long Myntri rangbah  u  F.A khonglam (bam kwai ha dwar u Blei).
Ia kane ka jinghiar jurip la pynlong dien ka  jing ud jing nam jong ki nong shongshnong ka Jirang, ki ba mad shibun ki jingeh bym biang ki jaka sumar.
Na ka liang ka RBSU  ka dawa na ki bor Sorkar ba kin sdang noh ban tei ia kane ka  PHC  namar kane ka jaka sumar kan iarap haduh 27 tylli ki shnong ki ba don ha ka ne ka thain  bad lada don ba pang ba shitom ki paidbah kin hap ban shu shaniah beit ia ka dispensery kaba don ha old Jirang la iathuh u bah Silvester  Mawthoh  u ba long u organising secretery jong ka central body RBSU.ka RBSU  ka la leit ban jurip ruh iaka surok kaba na Iewsohksang shaduh Umiong ha  ka ba la dep sanction naduh u snem 2015.
Na ka liang u working President u samla  Amberlite Masharing u la pynpaw ka jing sngew lyngoh ha ka ba ia ka ne ka surok la pyntrei ym kum ba la mang ia ka kat kum ka jing thoh hynrei la ieh noh 3 kilometer shadien  bad shna  tang na Umlakro sha Umiong.
Na ka liang ka seng ka la pynrem iaka jing leh don bor ka tnad ba pyntrei ia kane ka surok bad ka la iathuh ruh ba kan wad ruh ia ka jing shisha ba lah ne em ban rah ia ka skim ba la mang ha ka wei ka shnong  sha kawei pat ka shnong namar kane ka surok ka long u budlum  u ba pyniashoh ia bun tylli ki shnong kane ka thain.
Ha kane ka sngi ka RBSU ka la pynthymmai nongkit kam ia u President u Gumbris,u Vice President u samla Amrose Jamu,office Secretary u samla Centerfield Thangkhiew, Publicity Secretary u samla Sainkor Thangkhiew,Sport Secretary u samla Kitbok Jamu.
Shillong: Ki lad khubor, ki iathuh ba kawei ka bos night super, ka la kem ding hynnin ka miet ha Ratacherra, kaba don ha East Jaintia Hills District.
Ka jingkem ding, ka long kaba la jubor haduh katta katta, ha kaba ka bos, ka la ing khong khait ha katei ka jingbam shngiam ka ding.
Katei ka kali, ka dei kaba don ia u number  AS 24 C 2977 kaba wan na Silchar ka la kem ding  pur sha kawei ka trok kit dewiong kaba ieng hangtei hajan bad ha ïing briew ruh.
La iathuh ba ka jingjia ka dei ha ka por 8.30, 9.00 baje hynnin ka miet.
Donbok ba ym don mano mano ba iap ne mynsaw na katei ka jingjia.
Shillong: Uwei u samla, uba 17 snem ka rta, ula duh ei, ia la ka jong ka jingim, ha ka jing ia tyngkhuh kali ha  Umkdait ha Nongmynsong, kaba la jia ha ka por 7.40 baje mynstep mynta ka sngi.
La iathuh ba kawei ka Scooty Yamaha kaba don ia u number ML 05 R 8831, ba la niah da uwei u khynnah samla, ka la leit ia tyngkhuh bad kawei  Maximo Cab, kaba don ia u number  ML 01 6940, kaba dang thep briew ha rud surok.
La iathuh ba u nongniah, um shym la deng helmet satia.
Utei u khynnah samla, ula iap noh, ha ka lynti ban leit phah sumar sha NEIGHRIMS, Shillong.
Ka phlim jong U Akshay Kumar, ka  Mission Mangal, ka la kiew ka jing kamai jongka sha ka  T.70.02 klur ha kine ki lai sngi ba ladep, katba ka phlim jong U  John Abraham, ka “Batla House", ka la ioh kamai T.35.29 klur.
U Taran Adarsh, uwei na ki nongbuddien halor ka jingkamai jong ki phlim, u iathuh ba ka  “Mission Mangal", ka kamai bha ha ka Sngi U Blei ruh bad ka jingkamai jongka, ka long ha ka  Sngi Palei, ka long T.29.16 cr, Sngi Thohdieng T.17.28 cr, Sngi Saitjain T.23.58 cr.
Total: Rs 70.02 cr.
Ha kawei pat ka liang, la pynmih ba ka phlim “Batla House" ka kham kiew ka jing kamai jongka, ha ka Sngi U Blei bad katei ka pyni, ba ha ka Sngi Palei, ka ioh kamai T.15.55 cr, Sngi Thohdieng T.8.84 cr, Sngi Saitjain T.10.90 cr.
Total: Rs 35.29 cr.
Ka Mission Mangal, ka iathuh shaphang ka jingim jong uwei u saiantis, uba la don bynta ha ka jingleit kiew jong ka India sha u met bneng Mars lane ka  Mars Orbiter Mission (MOM) ha u snem 2013, katba ka Batla house, ka pyni ia ka jingleit khynra jong ki pulit ha Batla house, ha kaba la siat iap ia arngut ki ehrang bad kitei la shim ba ki dei kiba donkti ha ka jinghiar thma ha ka 13tarik Nailur 200, kaba la pyniap ia 26ngut ki briew.
Hadien ka jingkhlad noh jong uwei u Nongialam bad U Nongmihkhmat jong ka Shella Constituency kata I Dr.Donkupar Roy (Bam kwai ha dwar U Blei)  uba la ju long u nongmihkhmat na kane ka constituency la 30 snem kynthih lynter kata naduh u snem 1988 ter ter haduh 29 tarik Jylliew 2019 ha kaba u la jop 7 sien lynter.
Bad hadien ba kane ka Seat ka la thylli la donkam ban pyndap ia ka jaka kaba thylli ha ka jaka jong une u riew rangbah uba la shakri slem ia kane ka Constituency ha ki snem ba la leit noh.
Bad la iohi ba ki la mih ki Riew Rangbah bad kawei ka Longkmie kiba la wan sha khmat na ka bynta ban tyrwa ia lade sha U PAITBAH jong kane ka Constituency.
Bad haba ngi peit ngi iohi ba ki dei ki ban long kum ki MLA ha ka sien kaba nyngkong lada ki shah jied.
Ka Shella ka la ju jied beit ia u juh u Nongmihkhmat ha kine ki phew phew snem, ka jingkylli kan mih kumno ki paitbah kane ka constituency kin leh haba uta uba ki ju jied um don shuh bad u la leit noh sha dwar U Blei.
Iano kin bynshet ia kane ka jaka ba thylli kaba long KA KAM KABA DONBUROM BAN IOH LONG KUM U NONGMIHKHMAT bad ban leh eiei ia ka imlang ka sahlang.
Ka Jingjied ka dei ka jong u paitbah bad uta ne kata kaba shah jied kin ioh ban long U MLA jong kane ka thain.
Ki don haduh 29,542 ngut ki nongthep vote ha kane ka kynti ki ban ai ka rai iano ban phah sha Assembly kum u ne ka MLA jong ki.
Na kine ki 29542 ngut, ki kynthei ki don 14844 ngut bad ki shynrang ki don 14698 ngut.
Bad haba ngi phai ban kyrtiang dien ha ka Elekshon jong u snem 2018, na kitei ki 29542 ngut kiba la wan ban jied ki long 86.40 % (25,047) na ka 100 %.
Bad ngi kynmaw ba U (Late) Dr.Donkupar Roy uba long ruh U Presisent jong ka UDP u la jop ia u Bah Leston Wanswet jong ka PDF kumba 370 eiei.
Ha kane ka By Election jong une u snem 2019 ka ban long ha ka 21 tarik u Risaw 2019, Mano uta ne kata ban long u namtam ban ioh ia ka jingjop? IANO KA SHELLA KAN PHAH KUM U NE KA NONGMIHKHMAT JONG KA SHA KA ASSEMBLY HA KA JAKA JONG I (LATE) DR.DONKUPAR ROY HA KANE KA BY ELECTION?Bad ngi lah iohi ba ki Candidate kiba la ia mih sha khmat ban ia khun ia ka election lyngba ki party kiba pher bad independent ruh.
To ngin ia peit ia kine ki candidate kiba la mih shakhmat:Da i Bah Prophesor MawkonNongjri, East Khasi Hills District.
Shillong: Ki pulit Meghalaya, ki pyntip, ba ha ka 15tarik Nailar, ha ka por 9.30 mynstep, la phah ia ka video, kaba pyni, ba ki don haduh 2hajar tylli ki long iing jong ki Sikh, kiba shah set kut ha kawei ka Gurudwara.
Ki pulit, ki la wad jingtip mar mar halor katei ka jingjia bad hadien ki la pynthikna ba kam don satia kaba kum katei ka jingjia ha ka Jylla.
La iathuh da ki pulit, ba katei ka dei ka video kaba rim bad la pynmih biang mynta.
La ong ruh ba kam don kano kano ka jingjia ha ka Jylla, ha kine ki sngi bad la pynshai namarkata, ba katei ka video, ka dei ka bym shisha eiei ruh em, ong ka kyrwoh na U Assistant Inspector General of Police (A), jong ka Jylla.
Kabul: 63 ngut ki la iap ei bad sa 182ngut ki la mynsaw, na ka jingbthei bom, kaba la jia ha kawei ka jing ia thoh shongkurim, ha ka nongbah Kabul, ong ka khubor mynta ka sngi.
“Na pdeng kit kiba mynsaw, ki don ki kynthei bad ki khynnah rit ruh" ong U Nasrat Rahimi, nongkren jong ka tnat kam poh iing ka sorkar Afghanistan, haba kren halor katei ka jingjia, kaba la jia hynnin ka miet, ha ka nongbah Kabul.
Katei ka jingbthei bom, ka dei ha ka por 10.40 baje mynmiet ha ka por jong ka Kabul.
U Nasrat, u pyni ruh ia ki met jong ki briew, kiba thiah ha madan, na ka daw jong ka jingiap bad  jing mynsaw, na katei ka jingbthei bom, ha ka kamra ia bam ia dih jong katei ka jingiathoh shong kurim.
Shillong:  Ka Meghalaya Football Association (MFA), ka la lah ban pynkylla ia ka kot jinghikai ia ka Grassroot Leaders bad D License na ka phareng sha ka Khasi khnang ban pynsuk ban sngewthuh ia kito kiba kwah ban long coach ne nonghikai phutbol.
Ka MFA ka la ioh jingbit ia kane na ka All India Football Federation (AIFF) ba kan pynkylla sha ka ktien Khasi.
Haba batai bniah halor kane, na ka liang u Jt.
Secretary ka MFA u bah D.Ryntathiang ba dei artad u Secretry ka Education Committee jong ka synjuk u pynpaw ba ka daw kaba pynlong i aka  MFA ba kan shim ia kane ka sien jam ban pynkylla sha ka  ktien Khasi ia kitei ki artylli ki shnat jingpule, ka dei halor ka nongrim ba yn lah ban kham pynsuk ia ki khun samla bd kumjuh ia ki nongialehkai ba la shongthait, ba kin kham suk ha kaban pule bad ruh ban sngewthuh kham bha i aka phang pule ka jong ki ia kine ki artylli ki course.
Ha ka jingiakynduh bad ki lad pathai khubor, la iadon lang ruh u CEO ka MFA u bah Arki Nongrum, uba la pynpaw i aka jingsngewnnguh ia ka skul bah NEHU lyngba ka shnat pule jong ka ktien Khasi ba kana i kyrpang ia kong Bala Nongkynrih ba dei ka riew shemphang (researcher) ka skul bah NEHU ban iarap ha kaban pynkylla sha ka ktien Khasi ia kine ki artylli ki sobjek pule.
La ioh ruh ia ka jingkren na u Alison Kharsyntiew uba la pynpaw lem ia ka mynsiem kaba kmen ka jong u da kaba u kam ba kane kan iarap ba kan sei shkahmat ia kiba bun ki samla ne ki nongialehkai phutbol ba la shongthait ba kin lah ban iakhun ia ki eksamin jong kitei ki artylli ki sobjek ba la ong hapdeng.
Kaba sngewtynnad hangne ka long ba ka MFA ka dei ka synjuk ialehkai phutbol kaba ar hapoh ka ri ba kan lah ban pynkylla sha la ka jong ka ktien ia kine ki sobjek,  hadien ka ktien Marathi.
U Hans Raj Hans, U MP ka seng BJP na Delhi, ula ai jingmut hynnin ka sngi, ba ia ka  Jawaharlal Nehru University, dei ban pynkylla kyrteng noh bad ba ka kyrteng thymmai jongka, kan dei ia U Narendra Modi, myntri rangbah duh.
U Hans, haba kren halor ka jingsngew mynjur jongu, ban pynduh noh ia ka article 370 jong ka riti synshar ri bad ban phiah ia ka Jammu and Kashmir, hapdeng ka Jammu and Kashmir bad ka Ladakh, U Hans, uba dei uwei na ki nongrwai punjabi, ula ong  “Ia ka JNSU, dei ban pyn kylla kyrteng noh sha ka MNU (JNU should be renamed to MNU).
"Advertising“Dua karo sab aman se rahein, bomb na chale…Hamare buzurgon ne galatiyan ki hain hum bhugat rahe hain…Main kehta hoon iska naam MNU kar do, Modi ji ke naam pe bhi to kuch hona chahiye…" (Ngin ia duwai, ba kan don ka suk ka sain bad ngi hap ban siew kylliang, ia ka jing bakla jong ki longshwa manshwa jongngi.
Nga ai jingmut ba ngin kylla noh ia ka JNU sha ka MNU.Ka dei ban don ka kyrteng U Modi roh (Pray that everyone remains peaceful.
We are paying for the mistakes of our ancestors.
I suggest we name it (JNU) MNU.There should be something under Modi’s name too).
Ka Jawaharlal Nehru University, kaba la seng ha u snem 1969, ka dei kaba la ai kyrteng ban kynmaw burom ia U Jawaharlal Nehru, myntri rangbah duh ba nyngkong ka India.
Shillong: Ka Khasi Students’ Union (KSU) Narpuh la leit pynsangeh shisyndon ia ka jingpyntrei ker sainar (Border fencing) bad ka jingpyntrei surok ha shilynter khappud bad ka ri Bangladesh (International Indo Bangla  Border fencing) ha Huroi mynta ka sngi.
Ki daw ba pynlong ia ka seng ban pynsangeh ia katei ka jingker sainar bad jingtrei surok ka long namar ba ka company NBCC ba pyntrei ia u surok khappud bad jingker sainar bad ka sorkar jylla kim shym la siew ia ka bai luksan (Compensation) sha ki trai jaka ba shah ktah ka jingjulor  na katei ka jingpyntrei.
Lah ban pynkynmaw ba na ka liang ka KSU Huroi unit ka la dep pynsangeh shisien ia katei ka jingtrei myn ha ka 29tarik Naiwieng 2018, hynrei ki bor synshar District lyngba ka ophis u Deputy Commissioner, East Jaintia Hills, ki la kular ban siew ia katei ka jingpynjulor bad ki la kyrpad ia ka seng ban ailad ia katei ka company ban trei ia ka kam.
Ki taiew ki bnai ki nangiaid, ka seng kam shym ioh kano kano ka jubab na ka sorkar ne na ka company NBCC.Kane ka jingsngap mynthi ka sorkar ka pynbitar ia ka seng bad ki trai jaka.
Namar ka jingshukor katei ka company bad ka sorkar ia ka seng bad ia ki trai jaka bad ka jingbymlah shuh ban iai shah , ka seng kam banse ban leit khang bad pynsangeh shisyndon ia katei jingker sainar bad ka jingtrei surok.
Ka seng ha ka jingleit pynsangeh ia ka jingpyntrei mynta ka sngi, la lap ba ka jingker sainar ha khappud bad ka jingtrei surok ka iaid shait shait, hynrei ki trai jaka ba shah ktah  pat kim shym la ioh jingsiew wat tang shi anna ruh.
Ka seng bad ki trai jaka  ki  la shim ruh ka rai ban ym ailad ia katei ka company ban iaid shakhmat ia ka jingpyntrei kat bympat ioh ia ka jingdawa.
Ngi dawa ia ka hok, ka company NBCC  bad ka sorkar kim donhok ban leh donbor ne thom da ka bor, la ong u General Secretary ka KSU Narpuh Circle u bah  Sanatomba Bamon.
Hapoh ka jingialam jong u President u bah K.S Suchiang, bah Sanatomba Bamon General Secretary, ki dkhot bad ka jingiadon lang ki dkhot ka KSU Huroi unit.
Shillong:  Ryngkat bad ka Mawlai by-pass mynta ka sngi  u Myntri Rangbah u la plie ruh  ia ka Mawlai PoliceFirst Responder Bikers"  Outpost ha Umshing Mawkynroh bad ki “First Responder Bikers".
Ia kane ka police out post la dep shna la slem, hynrei la shuh  la iehteng khlem da pyntrei kam mynta la shiphew snem naduh ba la tei ia kane ka iing.
Ha dien ba u myntri rangbah u la soi nyngkong ia ka register jong kane ka police out post, u la kren ha ki pulit kiba dei ban trei ha kane ka jaka ha kaba u la ong ba ki dei ban kynmaw ba ka jingdon jong ki ka long ban iarap ia ki paidbah.
U myntri rangbah ka jylla u la pyllait paidbah ruh ia ki 14 tylli ki bike ia kiba la tip kum ka “First Responder Bikers" ba dei jong ka tnad pyniaid kali.
Kine bike ki long na ka jingtrei kam kaba shispah sngi jong ka sorkar kaba la buh thong da u myntri rangbah ka jylla.
Kine ki Bike kiba la pyllait mynta ka sngi ka long ban iarap ia ki pulit na ka bynta ban pyniaid ia ki kali, ha ka juh ka por ban iarap ia ki briew kiba ngat ha ka jingtyngkhuh kali bad kiwei kiwei ki jingdon kam jong ki paidbah, wat ban iarap ban pynpoi iaki briew sha ki jaka ai jingsumar.
Shillong: Ka Seng Samla Mawlai Nongkwar ka la ther tyngeh ïa u Rangbah Shnong ka Mawlai Nongkwar, u Bah Rapbor Roi Thangkhiew namar ba u la ai mynjur ïa ka Mayasheel Retail Ltd, Bazar India  ban plie dukan ha Mawlai Nongkwar, khlem ka jingtip ka Dorbar Shnong bad jing mynjur lang jong ka Executive Committee jong ka Shnong.
Haba ïakren bad ki nongthoh khubor, mynta ka sngi, u President ka Seng Samla, u Bah Esakiel S.Mond, u la ong ba dei ha ka 5 tarik mynta u bnai ba ka Seng Samla Mawlai Nongkwar ka la leit  ïa kynduh ïa u EM Trade, u Bah Paul  Lyngdoh bad  ba ki la ïoh kopi ïa ka mynjur, ba ai u Rangbah Shnong, kaba pyni ba ïa kane ka mynjur, ba  la soi da u Secretary Shnong, Bah S.M Mawïong, ba la ong ba la ai hadien ba la pynlong ïa ka Dorbar Shnong bad ryngkat ka jingmynjur ka EC jong ka Shnong.
Shuh shuh u President ka Seng Samla, u la ong ba hadien ba katei ka Kompeni ka la sdang ban plie ïa kane ka dukan ha ka 1 tarik mynta u bnai, ka SSMN hadien ka jingialang ba kyrkieh jong ka EC ka ba la long ha ka 2 tarik mynta u bnai, ka la ai da ka jingthoh sha u Rangbah Shnong ban pan jingshai mano ba la ai mynjur bad kiei ki kyndon kiba don ha ka mynjur bad kumjuh ruh ka soskular, ba la ïasoi ryngkat ka jingdon ki nongtrei ha katei ka dukan.
Ha ka 5 tarik haba la khot ïa ka EC jong ka Shnong bad ïa ki nongmihkhmat ka Seng Samla,na ka liang u Rangbah Shnong u la ïathuh ba la shong dorbar ka Block I jong ka Shnong bad kyrpad ïa ka EC ban ïamynjur ïa ka mynjur kaba ladep ai.
“Kane ka EC ka la shu kut kumto khlem poi shano shano, namar ka Seng Samla kam ïoh ïa ki jingpynshai kiba biang", la ong u President.
Nalorkata ha ka jubab sha ka Seng Samla u Rangbah Shnong u ong ba don tang kumba 10 ngut ki nongtrei bar jylla, katba ha ka jingshisha ki don palat 20 ngut bad ym tip hangno ki shong ki sah ruh.
Dei halor katei ka nongrim ba ka Seng Samla ka la ai da ka jingthoh sha u Acting Syiem ka Hima Mylliem ban pynpaw ba kim don jingshaniah shuh ïa u Bah Rapbor Roi  Thangkhiew kum u Rangbah Shnong, namar kine ki kam ba u la leh bad kumjuh ruh la phah jingthoh sha u Dy.CEM ka KHADC ba dei peit ïa ka Elaka.
Ha ka 9 tarik mynta u bnai, ka Hima Mylliem la la khot hajir ïa u Rangbah Shnong bad kumjuh ruh ïa ka Seng Samla.
Dei ha ka 13 tarik u Nailar ba ka Hima Mylliem ka la pynmih ïa ka hukum ba la weng noh ia u Bah Rapbor Roi Thangkhiew kum u Rangbah Shnong bad ha jaka jong u la thung shipor ïa u Bah Maurice Lyngdoh Myrdon kum u Acting Rangbah Shnong, uba long u rangbah ba la shakri ïa ka Shnong la bun bun snem.
Ki nongïalam Seng Samla ki la kyntait ruh ïa ka jingkynnoh ba don ka jingïaleh politik halor kane ka kam.
“Baroh ki nongkitkam ka Seng Samla kim ïadon bynta eiei bad ki Seng Saiñpyrthei, hynrei dei kita kiba kynnoh kiba donkti, namar uwei na ki, udei uba la ïaknieh ticket ha ka elekshon baladep", la ong uwei na ki nongkitkam ka Seng Samla.
Nalorkata la ïathuh ki Seng Samla ba u Rangbah Shnong um shym la leit shim ïa ka Sanad na u Syiem ka Hima Mylliem, wat lada u la shah jied naduh ka 23/8/2018, hynrei u la ai mynjur bad treikam kumto khlem ka jingïoh bor.
Katne ki shnong ha sor dei tang ka shnong mawlai kaba da kit khia shisha iaka lawei ka jait bynriew khasi paka.
Nga ngeit ba ka shnong mawlai kan long ka ba khuid ba suba kumba juh long naduh kipor ba mynshuwa namar ki dei tang ki khasi bad ki paradoh para snam ki ba shong ba sah haka tei ka shnong….
ko nong mawlai wat pynjaboh ia ki um ksiar um rupa….
nga ngeit ba phyn ia lah ban pynkhuid ia ki jaboh ki ja bain … khublei shubun.
Ka don ka jingkem ding kaba jur mynta ka janmiet ha ka hospital jong ka AIIMS ha New Delhi.
La iathuh ba ka jingkem ding, ka dei ha ka PC block jong ka hospital, ka bym dei satia, ka jaka thiah jong ki nongpang, hynrei ka dei ka jaka ba ki sah ki doktor bad ki jaka trei kam.
Ki lad khubor pat ki iathuh ba ki don bun ki nongpang ruh, kiba la pyn kynriah na ki kamra jongki bad la pynlip noh ruh ia ka ding ilektrik sha katei ka Hospital.
La iathuh ba ka jingkem ding, ka lah ban dei namar ba ka don ka jingtrei ia ka lain bor ding ha ki khyndiat sngi ba ladep ha ka tnat laboratory jong ka hospital.
Ki pulit kiba peit ia ka tnat bor ding, ki iathuh ba ka jingkem ding ka sdang ha ka por 5baje mynta ka janmiet bad la iathuh ba ki la phah ia ki kali pynlip ding, kumba 34 tylli ban tem ia ka ding kaba klang.
Shillong:U Myntri Rangbah ka Jylla u Conrad K Sangma mynta ka sngi u la plie paidbah ia ka Mawlai by-pass bad ka  Mawkynroh Umshing Police Outpost ryngkat ka jingiadon ryngkat u  Deputy CM Prestone Tynsong, u Myntri ka tnad pule puthi u bah Lahkmen Rymbui, u Myntri ka tnad Transport u Sniawbhalang Dhar, u Chairman Meghalaya Planning Board Lambor Malngiang u MLA ka Mawlai constituency u bah Process T Sawkmie,u MDC Mawlai u bah Teibor Pathaw.
Ia ka surok Mawlai bypass ia kaba la tei ha ka jinglut kaba T.27.87 klur tyngka.
Ha ka jingkren jong u myntri rangbah ha kane ka sngi, u la ai khublei kyrpang ia ki trai jaka kiba la ai sngewbha ia ka jaka jong ki ban shna ia kane ka surok bad ia baroh kito kiba la ia don bynta ha kaba pynwandur ia kane kasurok naduh ki nongialam seng sain pyrthei, ki ophisar jong ki tnad ba pher bapher bad ki nongkit kam baroh.
U myntri rangbah u la ong ba kane ka surok ka long kaba don kam shisha ban pynlait ia ka jingdheng kali ha kane ka nongbah Shillong.
Ha kane ka jingialang u la iathuh ba ka sorkar ka la pynkhreh mynta ban shna bha noh ia ka surok na lad Umsaw sha Mawmaram bad ynda ladep kane ka surok umsaw-Mawmaram kan iarap pynkylluid ia ki kali kiba wan na Assam ban leit sha Sohra.
Ia kane ka surok Western bypass dang pynkhreh ia ka DPR mynta.
Haba phai sha ka jingkhuid jingsuba na ka liang jong u myntri rangbah u la ong ba ka long kaei kaei kaba sngewsih ban iohi ba ki don kiba bret nuit ha rud surok bad u kyrmen ba kane ka surok kam dei ban kylla long ka jaka bret niutU MLA jong ka Mawlai u Bah Process T Sawkmie ha kaba ia dei bad ka Marten na ka liang jong u myntri rangbah u la ong ba ka sorkar kam shym la shong thait ban wad ki lad ki lynti ha kaba ia dei bad kane ka jaka.
Ha kane ka jingialang paidbah u la iathuh ba ka sorkar ka la ia kren bad ki kompeni ban pynkylla ia kine ki jaboh sha ka jingpynmih bor ding khnang ba ki jaboh kin nym tuid sha ka pung umiam lane sha ki lynti syngkieng.
Ha ka jingkren jongu Bah Prestone Tynsong symbud myntri rangbah, u la iathuh ba ka sorkar kala dep ban ai ia ka jingtrei ban shna na Umshing sha lad Mawroh ban pynheh ia kane ka surok bad ka sorkar kan sa peit ba kane ka jingtrei kan sdang noh shen bad u la kyntu ia u MLA bad u MDC ba kin ia trei lang na ka bynta ka jingiaid beit ha kaba pyntrei ia kane ka surok.
Kiwei kiba la kren ki long u bah P Marwein Secretary jong ka PWD u ba la batai ia ka jingsdang ia kane ka surok, u Bah R Kharmujai Chairman ka Mawlai Town Dorbar, Bah B L Buam Additional Director Genenral ki pulit, ha kane ka sngi la don lang ruh ka kong RV Suchiang additional Chief Secretary ka jylla, ki ophisar bad ki nongkit kam shnong ka Mawlai baroh kawei.
U Karan Johar, um pat pynthikna, lano ba un thaw biang sa shisien, ia ka phlim, kaba iaid iew bha jongu, ka  Kuch Kuch Hota Hai, hynrei, ula dep rai lypa ialade, ba ki ban ak ia katei ka phlim thymmai jongu, kin long U Ranveer Singh, ka Alia Bhatt bad ka Janhvi Kapoor.
Katei ka dei ka khana jingieid kaba iaid iew shi katdei ha kylleng ka pyrthei.
“Ha ka jingkwah jongnga, ki long U  Ranveer Singh kum U Rahul.
U dei uba ia syriem bha bad U  Shah Rukh Khan.
Ka Alia Bhatt kum ka  Anjali.
Ka dei kaba iahap bha bad ka  Janhvi Kapoor kum ka Tina" ong U Karan, ha ka jingialang, kaba la pynlong bad ki riew ieid phlim, ha ka   Indian Film Festival of Melbourne, kaba la pynkut, ha ka 17tarik Nailar 2019.
U Hrithik Roshan, ula shah jied kum uwei na ki san ngut ki shynrang, kiba bha briew tam ha ka pyrthei.
La ai ia U Hrithik, ia katei ka nam, da ka kompeni kaba na America.
Kiwei kiba don ha ka jing ia khun, kum ki shynrang ba bha briew tam ha ka pyrthei, ki long U  Chris Evans, U David Beckham bad U Robert Pattinson, kiba dei na ki 5ngut ki shynrang kiba bhabriew tam ha ka pyrthei.
U Hrithik, u dei uwei uba la shim, ba u don ka bor kaba kyrpang ha ka jinglong jingman bad ka dur ka dar jongu, ha kaba kito kiba ieid ia u, ki iai kyndeh mynsiem, haba ki iohi ia u, ha ki phlim ba u ak.
Ka phlim ba dang shu mih jongu, ka Super 30, ka dei kawei na ki phlim, kaba iaid iew bha, ha kaba ka la kamai haduh mynta la T.140klur.
Ka ABCD ha ka kyrwoh ba la phah da U Secretary, ka pan map na ki paralok parajor baroh bad kham tam ia ki skul kiba shim bynta ha ka inter school sports meet bad independence day celebration kaba la long naduh ka 13 haduh ka 15 tarik Mynta u bnai  ia ki jing duna bad ki jingbakla ha ki liang baroh.
Na ka liang ka ophis jong ka  AbCD  bad ki nongpyniaid ha ka sports kim shym la leh shiliang khmat iano iano kum ba la pynpaw u samla sylvester Mawrie ba shong ba sah ha ka dong Mawmang Mawryngkneng ha ka facebook page ka jong i.
Na ka liang ka jong nga nga sngew ban ong ba kane baroh ka dei tang ka jingsngewthuh bakla jong ki katto katne ngut ki ba don ha katei ka sngi.
Hooid ka ka don ka jing duna bad ka jing bakla ha ki bynta ba pher ba pher, hynrei ym dei ba ngi leh shilliang ne ba ngi kwah burom.
Ka shu leit jia namar ba ngi duna ki briew ban ia peit ia khmih ia ki kam kiba dei ban peit  bad ngim lah ban pynbiang lut.
Para shnong para thaw bad paralok baroh phim dei ban sngewthuh bakla bad shah ialam bakla.
kumjuh ruh na ka liang ka jong ngi ngi ai khublei ia ki skul kiba la ia shim bynta shitrhem ha kine ki lai sngi bad khamtam ia ki khynnah skul kiba la ai med bad mynsiem ban pynlong ia kane ka program ka ba jop.
Ngi ai khublei ruh ia ki riew rang bah ka shnong ba ki la ai ka jing kyrshan na ka bynta ka jong ngi.
Ngi ai khublei ruh ia ka Mawryngkneng cultural sports club kaba la ai ka jaka ban pynlong ia kane ka jing lehkai bad kumjuh ka ophis jong ka dorbar shnong kaba la shah sngwbha ia ngi ban pynlong ia kane ka jinglehkai.
Ngi ai khublei kyllum lang ia baroh kiba la don bynta lang bad ngi ha ki laing baroh na ka bynta ka jingiaid beit iaid ryntih jong ka kam.
Ngi ai khublei ruh ia U Bah Gross Mylliemngap, uba long kum u kongsan ha ka 15 tarik bad ka jinglong tymmen ka jongu, u lah wan ban sakhi ia ka jing shim bynta ki khynnah skul ka thain ka shnong jong ngi.
kumjuh ngi ai khublei ia U Dr OS Jyrwa, uba la ai ka jingkyrshan kaba radbah na ka bynta ka ne ka kam.
Na ka liang ka jong ngi ngim don ei ei ban siew kylliang ia ki jingiarap bad ki jingdon bynta jong phi baroh hynrei tng ka jing ai khublei bad ka jingkitbok kitrwiang ia phi baroh ba phin ioh ka med ba koit ba khiah bad ba ban nang ia im bha im miat ha ki sngi ki por ba dang sah.
Na u secretary Mr Hababiang Kharsohmat.
Ki stad jong ka  Indian Institute of Technology (IIT), ki la ioh ia ka jingstad ban pyn kylla dawai sboh ia ki jhur, lyngba ka um jung jong ki briew.
Katei ka dawai sboh, ka dei kaba la ai kyrteng ‘Water Chakra’, ka dei kaba la buh kyrpang ban pynlang ha ka jaka leit shabar jong ki briew.
Ka um jung jong ki briew, la iathuh ba ka don  96 percent ka phosphorus bad 85 percent ka nitrogen bad katei ka dei ka sboh kaba khlain shi kat dei, kaba ia ryngkat bad 90 percent ka jing ai um ia ki jhur, ong ki stad jong ka  IIT Madras.
La shim ba katei ka jingstad, kan pynduna ia ka jing ai um ia ki jhur ki jhep bad ban wan rah ruh ia ka jingmyntoi, na ka jingleit shabar jong u briew.
“Ka Water Chakra, ka don jingthmu ban pynmih sboh bad pynmih um, lyngba ka um pynjhieh ha India" ong ka Anusha Gupta, kaba dei ka stad wad bniah jong ka IIT, ha Madras.
Hap pyllang umjung noh mo kata te.
U Arun Jaitley, myntri pla pisa barim ka sorkar India, ula leit shah sumar ialade ha  AIIMS, naduh ka 9tarik mynta u bnai bad la iathuh ba u don ha ka jingshitom kaba jur, wat la u lait na ka jingma, ong ka khubor.
Hynnin ka janmiet, U Amit Shah, myntri kam poh iing bad U Harsh Bardhan, myntri ka koit ka khiah, ki la leit jngoh ia U Jaitley (66), uba don ha ka jingshah sumar hapoh ka Intensive Care Unit (ICU).
La iathuh ba U Jaitley, u don ka jingpang kaba shitom ban ring bad pynhiar mynsiem, nalor kiwei pat ki jingpang.
U President Ram Nath Kovind, ruh ula leit jngoh ia U Jaitley ha katei ka Hospital.
U Jaitley, um shym la don ka met kaba koit ba khiah, naduh u snem ba ladep, ha kaba ula leit shah sumar ialade sha America bad um shym la lah satia ban leit rah ia ka mang tyngka jong ka sorkar India, ha u bnai rymphang ba ladep.
Kawei ka nun, ka la shah beh kam noh ha Kerala bad la shim ba ka jingshah beh kam jongka, ka dei namar ba ka shim bynta, ha kaba iakhih pyrshah ia U Bishop Franco Mulakkal, uba shah kynnoh bat bor ia ki Nun ha katei ka Jylla.
Katei ka Nun, ka la ujor pyrshah mynta sha ka balang heh duh ha Rome.
Ka Sister Lucy, ka sah mynta ha  Wayanad district bad mynta ka la duh lut ia baroh ki kam jongka, ha kaba la pyniaid da ka  Franciscan Clarist Congregation.
Ka Sister Lucy, ka la don mynta 50 snem ka rta bad ka jing ai daw jong ka  Franciscan Clarist Congregation, halor ka jingbeh kam ia ka, ka dei ba ka pynkhein ia ka rukom riam, ba ka thied kali, ba kam kohnguh ia ki nong pyniaid, nangta ba ka kamai pisa, da kaba ka pynmih kot bad ka pynmih ia ki jingrwai, nangta ba kam siew ia ka tulop jongka sha ka convent bad ba ka shait mih kotkhubor bha, naduh ka 20tarik Nailur 2018.
Katei ka Nun, ka shim ba ka jingbuh kali jongka, kam long satia kaba beain, namar ba ka ong “Nga ju leit jingleit da ka kali, na bynta ka kam jong ka Balang, ba ngan lah ban pyndep ha ka por kaba biang.
Ha ka shisnem, ba nga la thied kali, nga la lah ban leit sha ki spah ki iing ba duk, leit sha ki iing ki sem jong ki para ba ngeit, ban duwai na ka bynta jongka bad haba nga leit sha skul, nga ju ialam ia ki khynnah skul ba duk bad nga sa leit on ia ki bad ngam shym la leh bakla" ong ka Sister Lucy, kaba hikai sobjek Mathematics, ha ka skul kaba don marjan jong ka jaka sah jongka.
Ka Nun, ka shim ba ka daw jong ka jingshah beh kam jongka, ka dei beit beit hi, namar ba ju kren pyrshah halor ka kam bat bor jong U Bishop Mulakkal, U Bishop ka Jalandhar, uba ju bat bor ia ki Nun, haduh 13 sien, ha ki snem 2014-2016, ong ka Sister Lucy, haba iakren bad ka NDTV.Aizawl: Ka sorkar Mizoram, ka la rai ban pynlong ia ka jing ia kynduh lang jong baroh ki Mizo, kiba don ha kylleng ka pyrthei, na ka bynta ban wan rah ia ka jing ia sngew jan iwei pa iwei.
Ka tnat shang pyrthei jong ka sorkar Jylla, ka la mang T.1 klur, na ka bynta ban pynlong ia katei ka jing ia kynduh, ha ki bynta bapher jong ka pyrthei bad ban lum lang ia baroh ki jait bynriew Mizo.
Ki Mizo, ki don  1,091,014, kat kum ka jingkhein briew jong u snem 2011 bad ki Khristan, ki don 87 percent.
Nongstoiñ:  Ki runar  ha ka sngi Palei jong ka taiew, ka 15 tarik Nailar ki la leit ban pied ia ka ophis treikam jong ka Seng Khasi Student Union Nongstoiñ Circle kaba don mar pyrshah bad ka Nongstoiñ Police Station.
Katkum ka jingiathuh jong ki nongialam jong ka Seng la ong ba ia katei ka jingjia la lap nyngkong da ki dkhot jong ka Seng ha ka janmiet jong ka 15 tarik u Nailar kiba la iohi ba ka ophis treikam ka jong ki, ka la plie rynghang bad ynda ki la leit ban peit la lap ba ka tala bala khang kala shah pynpait.
Shuh shuh la ong ruh ba ki runar ki la ioh ruh ban rung shapoh jong katei ka ophis da kaba kila khura lut ia ki tiar ki tar kiba kynthup naduh ki kot donkam jong ka Seng ha kaba kila phriang ruh ha madan bad la ong ruh ba ki runar ki la ioh rong ruh ia ka pisa kaba T.10 hajar tam eiei ia kaba ki dkhot jong ka Seng ki ju ia lum para ma kin a ka bynta ban siew bai wai ïing ophis.
Na ka liang jong u Franklin Syiemiong President ka Seng KSU Nongstoiñ Circle haba iakren bad u nongthoh khubor u la ong ba ha kaba iadei bad katei ka jingjia na ka liang jong ka Seng ka la suba ba ki lah ban dei ki nongtuh bad ka Seng kan sa wad bad thwet hi ia kitei ki runar.
Haba pyrshang ban kylli ba hato na ka liang jong ka Seng ka leit ujor FIR ne em halor katei ka jingjia haba jubab ia kane na ka liang jong u samla Franklin u la ong ba ka Seng kan hap shong pyrkhat shwa bad ha kajuh kapor u la maham ia ki runar kiba don kti da kaba u la ong ba kidei ban wan pyndem hi noh ha khmat jong ka Seng khnang ba yn lah ban iakren pynbeit.
Shillong:  Ki sengbhalang kynthup ka KSU, FKJGP bad HNYF mynta ka sngi, ka la kynduh ia ka Deputy Commissioner ka East Khasi Hills ka Kong Matsiewdor War halor ban wad jingtip ia ka jingiaid ka kam ban pynieng ia ki khyrdop talasi mynder ne Entry bad Exit point.
Hynrei kaba pynlyngngoh ia ki, ka long ba wat hadien ar snem ruh, ka sorkar kam pat lah ban shna ia ki Rules bad ban pynmih ia ka jingpynbna ne Notification halor kane ka ain kaba thmu ban pyrkhing ia ki briew ban rung ban mih ne ka Enrty bad Exit Point lyngba ka Meghalaya Residents Safety and Security Act 2016.
Haba kren sha ki lad pathai khubor, u president ka KSU u bah Lambokstarwell Marngar u la ong ba ha ka jingiakynduh, ka DC ka la iathuh ba ka kam ka la dep pynkhreh hynrei ka dang suki ban ioh ia ka jingthoh na ka sorkar ha kaba iadei bad ki rule.
U la ong ba na ka liang ki sengbhalang, ki la iai slem bha ha kine ki ar ne lai snem bad ka la donkam kyrkieh ia ka sorkar ba kan pyntreikam noh ia ki khyrdop talasi ban tehlakam ia ki briew ba wan rung sha kane ka jylla.
“Ka Secretariat kam dei ban shu long ka jaka kynton ban shu buh kai ia ki file ki kot ki sla hynrei ka dei ka jaka ban pyniaid ia ki kam", la ong u bah Lambokstar.
U la iathuh ba ka DC ka la pynthikna ba ha kaba kut une u bnai, kan iaid shakhmat ban pyniaid ia ka kam.
Haduh mynta kam pat don eiei ba ka sorkar ka la lum jingtip ia ki briew kiba wan rung sha kane ka jylla bad kane ka dei ka kam jong ka Task Force.
Katba u president ka FKJGP u bah Wilbirth Rani u la ong ba kine ki sengbhalang ki kwah ba ka sorkar ka dei ban pyndep noh ia kita ki rule bad ka sorkar kam dei ban pynslem ia ki.
“Ka long kaba lyngngoh ba tang ban shna ia ka jingpynbna bad ia ki rule ka shim por haduh 2 snem bad kane ka pynlong artatien ia ki seng bad lada ka long kumne ym banse ban leh ia ka kam", la ong u president ka FKJGP.Nongstoiñ: Ka Seng Hynniewtrep Youths Council Myriaw Circle hapoh ka jingialam jong u U samla Rapborlang Marbaniang President ryngkat ka jingiadonlang u samla Markdonald Nongrang Organising Secretary jong ka District ki la hiar sha shnong Myriaw ban ai jingiarap ia ka long ïing jong u Bah Phlasting Nongsiej, hadien ba ka ïing ka jong u ka la shah bam duh noh ha ka ding.
Katkum ka jingiathuh jong ki nongialam ka Seng HYC la ong ba katei ka jingjia pluh ïing kala jia naduh ka 12 tarik mynta u bnai ha kapor kumba 11:00 mynstep, ha kaba ki thylliej ding kiba klang bha kila ioh ban bam duh ia katei ka ïing lem bad ia ki jingdon jingem baroh.
Shuh shuh la iathuh ruh ba ka daw jong katei ka jingjia ka dei namar ka jingthut jong ka bording ilektrik bad la ong ruh ba ka jingjulor kala kot shaduh ka T.18 lak eiei, hynrei donbok ba ha katei ka jingjia kam shymla don kano kano ka jingmynsaw ne ka jingjia kaba sngewsih.
Naduh bala ing noh katei ka ïing ki long ïing u bah Phlasting Nongsiej kila hap ban shu shong rieh tngen ha ka ïing jong kiba ha ka ïing jong ki.
Kumta na ka liang jong ka Seng ka kyntu ia ki bor ba halor ba kin ai jingiarap noh kham kloi sha katei ka longïing kaba ia kynduh ia katei ka jingjia bad ka seng ka kyntu ruh ia ki nongmihkhmat katei ka thain khamtam ia u MLA bad MDC jong katei ka thain ba kin shimkhia lem bad ha kajuh ka por na ka liang ka Seng kan nang iai budien ia kane ka kam haduh ba kine kin ioh iala ka jong ka hok.
Shillong: U MLA marwei ka KHNAM na North Shillong, u bah Adelbert Nongrum u la ong ba um pat rai ban iasoh bad ka United Progressive Front (UPF).
“Ngam pat rai ban iasoh bad ki, ha ka jingshisha ki la dep iawer ia nga ban iadon lang ha ka kynhun UPF", la ong u bah Adelbert.
U la kubur ba kila la iawer lang ia u ban iadon ha kane ka kynhun da kaba ai daw ban pynskhem ia ka sorkar.
“Ngam pat shim kano kano ka rai namar ba ngan bishar bha namar ba ioh ki thaw tang na ka bynta ka kabu sain pyrthei", la ong u bah Adelbert.
U bah Adelbert u la ong, “Ban shu sngew khia tang ban pynskhem ia ka sorkar kam da don jingmut than hynrei kaba donkam ka long ban sngewkhia kumno ban synshar na ka bynta ka jylla bad ki trai muluk".
U la ong ba la 47 snem la pynskhem ia ka sorkar, bad ka la dei ka por ban peit ia ki mat bad lada ki biang ki mat , u lah ban iasoh bad ki  ne bad kano kano ka kynhun kaba ieng ban iada ia ki trai muluk ym ia ka myntoi shimet.
Ia ka UPF ba don 6 ngut ki MLA la thaw da ki MLA ba kynthup ia ka PDF kaba don saw ngut ki MLA, ka NCP kaba don uwei u Saleng A Sangma, u MLA shimet bah Lambor Malngiang.
Ki la dep ai jingthoh ruh sha u Symbud Lamphang ka iing dorbar mynshem taiew ban ithuh ia kane ka kynhun jongki ha iing dorbar thawain.
Baroh kine ki MLA ki don lang ha ka sorkar Meghalaya Democratic Alliance (MDA) ba ialam da ka NPP.Ha ki riew peitngor ia ka sain pyrthei, ki la sma ba kane ka kynhun kan dei kaban pyni bor ia ka Regional Democratic Alliance (RDA) ba la thaw da ka UDP bad ka HSPDP, kiba don 10 ngut ki MLA.Shillong:  U Conrad K Sangma, myntri rangbah ka Jylla, un plie lashai ka sngi, ia ka Mawlai Bye Pass bad ka Mawkynroh Police Outpost, ha Umshing Mawkynroh, ha ka por 11 baje mynstep.
Khana babtengWei briew ka shong dngung ha la jingthiah.
Ki jingmut jingpyrkhat jong ki jngi ban mutdur shaphang ka jingwan sah wan shong u baieid jong ka.
Ynda ha ba la ieng bha ka sngi ka khie joit ban trei ban beng kum ba ka ju trei.
Ha ba phai pat sha u Bah Deng uba la kut jingmut ban shimti noh la ka baieid ha la kut shadem ha kata ka sngi u la iai kynmaw beit ba kata ka sngi kan dei ka sngi ka ban sah kynmaw ha ka jingim jong u.
U la sum la sait bad u la riam bha jriang ban pynbha briew ia lade.
U la pynkhreh lypa ruh ban sah miet sha iing ka Lanosha.
Shuwa ban mih na iing u la phun sha la ka baieid ban pyntikna ba un wan sah miet ha kata ka sngi.
“Lano la thikna mo ba ngan wan sah miet shato…" U la ong“Shisha….
" La kylli biang ka Lano“Hooid… Shisha…" U la jubab“Ok to ngan shet ja lang noh shane mo…" La phai ktien ka LanoKumta hi u mih noh na iing ban leit sha la jingtrei.
Ka Lano ka la kmen eh ha la mynsiem ba u Bah Deng u la kular ban sah miet.
Ka la pyrkhat ruh ba  kata ka sngi kan dei ka jubab ba kan ai ha ka Kongthei Daplin…“I Kongthei te in sa iam bapli….
" Ka la kren wei briew.
Hadien ba la wai trei u Bah Deng u la leit pynbeit la ki kjat ban leit sha ka lynti sha iing ka Lanosha.
Hynrei u la dei ban iaid lyngba ia ka rud iing ka Kongthei Daplin.
Marsien hajan iing ka Kongthei u la iohi katei ka dang sar phyllaw.
Shisien pyrkhat u la sngew wit mynsiem ban iaid nangta, hynrei ym don lynti na wei pat.
Kumta u la iaid la ka iaid…“Kongthei phi dang bun kam mo…" U la kren.
“Are Bah Deng ale rung shuwa ….
" Ka la khotU Bah Deng watla um kwah ba kan tip hynrei u la hab rung la ka rung.
Ka Kongthei ka la sangeh la ki kam ki jam bad ka la shongkai bad u.
Hangta u Bah Deng u iathuh ba un leit sha iing ka Lanosha.
Marsien iathuh kumta ka Kongthei ka la kylla dur“O phin leit sha tei….
" Ka la buh jingkylli kum ka ba kyndit“Hooid….
" La jubab u Bah DengU Bah Deng u la isynei haba u peit sha ka… Hadien shiphang por ba ki iashong kai hangta u mih noh bad u leit sha iing ka Lanosha.
“Phi la poi ….
" La kren nyngkong ka Lano“Hooid nga la poi….
" La jubab u Bah Deng bad u shong ha marpyrshah bad ka.
“Nga la rung shuwa hangthie ha iing I Kongthei Daplin …" U la iathuh“Phi iathuh ba phi wan shane ….
"ka la kylli“Hooid nga iathuh…" La phai ktien u Bah Deng“O I ong kumno….
"la kylli pynstet ka Lano“Im ong eiei tang ba I shu leh diaw bha….
" La iathuh u Bah Deng [yn dang bteng].
Shillong: Mynta ka sngi  ki paidbah nongshong shnong jong ka Shong Mawlai Nongkwar,  ki la leit tur sha Khasi Hill AutonomousDistrict Council  ban tip ia ka daw halor ka jing shah weng jong U  Rangbah Shnong jong ka shnong Mawlai Nongkwar u Bah Rapbor Roi Thangkhiew, ha ka 13 tarik u nailar 2019.
U Deputy Rangbah Shnong jong ka shnong Mawlai Nongkwar u Bah Wanseng Jyrwa, u la ong “Ka jingweng ia u Rangbah shnong jong ka Mawlai Nongkwar da ka KHADC ka la long ka ba kyndit ia ngi ki nong shnong shnong bad buh ruh ha ka umdum ia ngi baroh, namar  kane ka jingleh jong ka KHADC ka la pynsuba ba ka don aiu re sha lyndet kane ka kam ba balei ka KHADC kam shym donkam ia ka jingpynshai na ka shnong.
U Bah Wansalan, u la iathuh ba ha ka 9.08.2019, na ka liang jong ka shnong ka la ai ia ka jingpynshai sha u Syiem bad ka KHADC halor ka jing ai ia ka No Objection Certificate (NOC) ki trai jong ka Bazar India ia u Bah Shanbor Roy Thangkhiew, hynrei ha ka 13tarik u nailar2019 la pynmih ia ka hukum ba la weng ia U Rangbah Shnong Mawlai Nongkwar bad la thung rangbah shipor ia u Bah Moris Lyngdoh Merdon.
U Bah Wanseng u la ong “Kum ka shnong kan nym lah ban pdiang ia kane ka jingleh jong ka KHADC bad mynta ka sngi ngi la leit sha KHADC ban pan jingshai, ha kaba ki la ia kynduh ia u CEM jong ka KHADC u Bah Teinwell Dkhar hyrei na ka liang jong u CEM u la iathuh ba um don jingtip ei ei ia kane ka kam.
"Ha kane ka jingiakren bad u CEM na ka liang jong u Wanseng u la ong “U CEM u la kular ba un sa wan ia kynduh ia ki kynhun jong ka shnong Mawlai Nongkwar ban ia kren ia kane ka kam bad u Deputy CEM u Bah Pyniaid sing Syiem la sngi nyngkong bad ha dien kata yn sa khot ia ka dorbar shnong ban ia kren".
Shillong: Kawei ka sur jong ki paidbah ka shnong Mawlong bad Ichamati, kiba hap hapoh ka Shella Constituency ka long, ka lad ioh kam ioh jam bad kiwei de ki kam pynroi haka dong ka thain jongki.
Ia kane, ki paidbah jong kane ka thain ki la pynpaw haka rynsan pynsngew ia ka mon jong u paidbah, ha shuwa ban sdang ia kawei pat ka par tih mawshun kaba don ha kane ka thain.
ka kynhun jong ka “M/s K Sing Wann & Sons", ba la long trai da u Bah K Sing Wann, shen kan sa sdang noh ia ka jingtih maw shun ha ka jaka ka ba heh haduh 4.56 hectare ha ka shnong Ichamati, ka shnong kaba hap hapoh ka East Khasi Hills District.
Lyngba kane ka Project tih mawshun, kin don haduh 21 ngut baroh ki ban ioh kam (Direct Employment),bad kumjuh ruh lyngba ka jing iadie iathied pat kin don haduh 80 ngut ki ban ioh ia ka kabu ban seng ia ki kam (Indirect Employment).
Na ka bynta ban sumar ia ka mariang, kane ka Company ka la mang pisa kyrpang ruh T.23.30 lak na ka bynta ka shisnem.
Ban pyn urlong ia kane ka project bad  ban iohsngew ia ka mon jong u paidbah ruh ka dei kawei na ki kyndon haduh shuwa ban sdang ia ka kam ne kata ka rynsan pynsngew paidbah.
Kumta na ka bynta kane ka project tih mawshun ha Ichamati, ia kane ka rynsan la ioh ban pynlong ha ka 16 tarik mynta u Nailar, 2019, ha ka shnong Ichamati, ia kaba la pynlong da ka Meghalaya State Pollution Control Board, Shillong.
Ha kane ka rynsan pynsngew paidbah kaba la pyniaid da u Additional Deputy Commissioner ka East Khasi Hills District u Bah M.Tongper, MCS, uba long u shongknor jong kane ka jingialang, baroh hi ki paidbah kiba la ai jingkren ha kane ka rynsan ki la kyrshan ia kane ka project ryngkat ka jingkhmih lynti ruh ia ka roi ka par ha kane ka thain.
Shillong: Shibun ki plastik kiba la ioh tam ba la bret pathar da ki nong wan jngoh kai ia ka kshaid krang suri, ha ka jing pynkhuid, ba la pynlong mynta ka sngi, da   ka District Legal Services Authority (DLSA),jong ka  West Jaintia Hills District, Jowai da ka jingiatreilang bad ka Raid Buam Environmental Protection Association ryngkat ka Civil Administration Amlarem Sub-Division.
Mynta ka sngi, la  pynlong ruh, ia ka jingthung dieng  ha Krangsuri.
“Ha kane ka sngi la ioh lum shibun ki plastic kiba la bret da ki nongwan jngohkai pyrthei bad kala ong ba dei ban shim ia ka rai ban pynlong ia kane ka Krangsuri ka jaka kaba khlem don plastic, " la ong ka kong Sohtun.
Ka kong J Kharpuri SDO Amlarem, ka la ai khublei ia ki samla pule kiba la wan ban ia shim bynta ha kane ka jingpynkhuid bad thung dieng bad kyrpang ia ki nonghikai ruh kum juh ban pynlong ia kane ka jaka kaba jyrngam.
Kiwei kiba la kren ha kane ka jingialang kaba lyngkot la kren da ka D.M.K.Sangma Shadap Judicial Magistrate, Amlarem,u A.D.Sangma oc ba dei peit ia ka Amlarem, u Bah P.S., M.Surong, Public Prosecutor, District Court West Jaintia Hills bad u Bah D.Buam, President of the Raid Buam Environmental Protection Association.
Shillong: U Bah Aloysius Papang khun jong i kong Ebi Mary Papang, i ba na ka shnong Shangpung, West Jaintia Hills District bad i ba shong ba sah mynta ha ka kyntoit Bishop Falls, Block-1 , Lower Mawprem, Shillong i lah shah khot sngewbha ha ka Conferderation of Young Leaders (CYL) ban leit ia shim bynta ha ka China-India Development Patnership Roundtable Dialogue, ia ka ba la khot ban pynlong da ka Confederation of Young Leaders (CYL) ha ryngkat bad ka jing iatreilang bad ka Indian Institute of Governance and Leadership (IIGL) bad ka China Embassy ia ka ba yn sa pynlong ha India International Centre, New Delhi ha ka 19 tarik u Nailar 2019.
Ha kane ka Roundtable dialogue, yn wan ruh ban ia shim bynta da ki heh ki hain ki ban mihkhmat ia baroh artylli ki ri, ka China bad India nalor kiwei pat ki nong shahkhot sngewbha kyrpang, ki samla ba la shah jied ban mihkhmat ia baroh ar tylli ki ri bad kiwei kiwei de.
Ia kane ka prokram, la pynlong kum shi bynta ban leh burom ia ka jingwan jngoh ba saw sngi jong ka kynhun ba mihkhmat na ka ri China sha India bad kumjuh ruh ban ia kren halor ki kam ba iadei ha ka ban nang kyntiew ia ka jingiadei ba iajan hapdeng ia kine ki ar tylli ki ri.
Da u Bah philip MarweinKa Sorkar Meghalaya Democratic Alliance (MDA) ka la dap mynta shisnem shiteng.
Kumba ngi la iatip ia kane ka sorkar synrop la synrop lang da ki 21 ngut na ka  NPP, 6 ngut na ka UDP, 2 ngut na ka HSPDP, 4 ngut na ka PDF, 2 ngut na ka BJP, 1 na ka NCP bad 3 ngut ki Independent.
Kumba ka long kat haduh mynta kane ka sorkar kam i don dak ei ei ba kan khyllem.
Te kumta ngi lah ban ong ba kane ka sorkar ka i skhem bad mynta ka don ka jingiadei jingmut bha hapoh ka shatri MDA.Namar haduh mynta kam pat mih kano kano ka jingiakhnium ne iathnum na ki jingujor kiba wanrah suki suki ia ki dak iapait iapra hapoh ka kynhun MDA.Imat ka biang ka jingiasam dohkyndang lane ka jingiasam ia ki kam ba ioh jingmyntoi.
Namar ki daw bah daw san kiba shait mih ki jingiakhnium iakhniam hapoh ka kynhun, kham bunsien, ka mih hi na ka daw jong ka jingbym ioh dohkyndang.
Ngi dang kynmaw ba ha kane ka jylla ki la ju mih ki jingkhyllem sorkar khah khah ba dei na ka daw dohkyndang.
Hynrei, kaba pynlyngngoh ka long ba haduh mynta,kam pat don kata kaba ki khot ka MINIMUM COMMON PROGRAMME (CMP) lane ki nongrim kiba shai kdar(ka thong ka mir) kaba da ka jingiakut lane da ka jingthoh ban iatrei synrop lang hapoh ka sorkar.
Ym don haduh mynta.
Kane ka mut ba ka jingiatreisynrop lang ka dang long tang da ka mon babha bad ka jingiashaniah markylliang khlem ki nongrim kiba shai kdar.
Kumba ka long mynta hi kam don kano kano ka dak kaba paw ba kane ka sorkar MDA ka khuslai ia kata ka CMP bad kumba paw, ym don ba khuslai jingmut ei ei shaphang kata ka CMP, naduh u Chief Minister haduh kiwei kiwei ki Minister bad wat ki bym long Minister ruh.
Kumba ka paw hi ka long ba kane ka sorkar kan shu iaid kumto khlem ka CMP.Halor kane ngi lah ban ong ba kane ka sorkar ka dei ka sorkar lymmih lane matlah namar kam buh ia ka thong ka mir, kiei ki kam kiba dei ban leh bad sha kano ka thong ba dei ban iatrei ban ialam ia u paidbah jong ka jylla.
Lehse kane ka sorkar ka la tip hi ia la ka kamram shano ban ialam ia u paidbah, hynrei u paidbah te um ioh jingshai satia shano u khnam MDA u ialam.
Ka sorkar kaba synshar tang shi party pat ka shai bha namar, ia ka la ialam na khmat da ka Manifesto jong kata ka party bad, u paidbah u tip shai ba ia ka manefesto la dep pynsngew shai kdar naduh ka por ilekshon.
Dei halor kane ka nongrim ba ka CMP ka long kaba donkam haduh katta katta na ka bynta ka sorkar synrop, bad ka dei ka kamram jong ka sorkar ba kan pynsngew ia u paidbah halor kane ka CMP.Namarkata, u paidbah jong ka Meghalaya u donkam ban tip ia ka CMP jong kane ka sorkar MDA bad ka dei ka kamram jong ka MDA ba kan pynsngew paidbah ia ka CMP jong ka.
Lym kumta lah ban khot ia kane ka sorkar,  ka sorkar matlah lane ka sokar khlem ki nongrim, ym ithuh kynthei lane shynrang.
Kumba ka long ha kine ki shisnem shiteng pat ym ithuh kynthei ne shynrang ha ka rukom treikam jong kane ka sorkar MDA.Ka shu pyntyllun tang ban dep rukom.
Ka rukom treikam ka long tang ban bud ia kiei ba la leh da ki sorkar barim.
Ym don kita ki skhim thymmai, tang ban shu pyntrei ia ki skhim barim.
La donkam ban ioh ia ki skhim thymmai.
Kane ka sorkar mynta ka long kum u maw pyllun uba tyllun katba dang don ki jaka ba noh lane ki jaka ba thiah bad ym tip ynda poi sha riat shu noh sham sham sha ka jingma.
Te donkam ban pyrkhat bad thmu thymmai, leh thymmai bad pyni da ki buit thymmai.
Lada ka rukom treikam kan long kumne baroh san snem, ka jingduhnong kan long kaba khraw na ka bynta ki paidbah.
Shillong: Ki pulit ANTF na ka ophis jong ka Superintendent of Police, East Khasi Hills, ki la ioh jingtip, ba ki don ki briew, kiba na Manipur, kiba sah ha Prakash Hotel, Laitumkhrah bad haba ki pulit, ki la leit khynra ia ka kamra ba ki sah, ki la ioh kurup ia 12.97 grams u heroin na U Thangcha Khongwai bad ka Kimboi Khongsai bad kitei ki iathuh ba ki wan sha Shillong ban wan rah ia utei u droks.
Halor katei ka jingtip, ki pulit ki la leit khynra ia ka iing jong U  T.Lalcha Khongsai ha Madanriting.
Ha katei ka iing, kim shym la lap eiei satia, hynrei U Lalcha, u kam, ba u dei uwei na kiba don bynta lang ha kaba shalan ia utei u droks.
Ha ka jingwad jingtip bniah, la iathuh ba u don sa uwei pat, uba sah ha Nongthymmai, uba kyrteng U  Lalhningliana Khongsai, uba don bynta lang ha katei ka kam bad la talasi ia ka iing jongu, ha kaba la lap ia 227.56 gms u heroin na ka iing ba u shong u sah wai.
Hadien kata, la leit talasi sa ia ka iing U  Projangam Khongsai, uba sah ha  Madanriting, tangba ha katei ka iing, ym shym la lap eiei satia.
La iathuh ba ia utei u droks, la wan kit na Manipur sha Shillong, ha kawei ka kali Maruti 800, kaba don ia u number WB 90 7217 bad mar ia poi U Thangcha bad ka Kimboi ha Shillong, la leit buh ia katei ka mar ha iing U Paujangam Khongsai bad hadien kata, ki sa ia sam sha kiwei pat ki briew.
Ki pulit ki la kurup ia ka kali bad ka jingtohkit ka dang iaid shakhmat ban wad ia kito kiba donkti ha ka kam khaii droks ha Shillong.
Ia kitei kiba donkti, la pynhap ha ki kyndon section 21(b) and 29 of NDPS Act.
Shillong: Hynnin ka sngi, ka la don ka jingtwa jong ka surok Shillong, Balat, Ranikor.
Kane ka jingtwa ka khyndew ka la jia mynin ka sngi ha ka por12 baje shiteng sngi ha ka surok bah shillong -Balat-Ranikor, ha ka jaka haneng ka lad-Bakli kaba dei ka lad ban leit sha Ranikor.
Kiba bun ki kali ki la sahkut lut ki thmu ban leit sha Ranikor, Nongjri,Balat,Sonatola bad kiwei kiwei ki shnong, kumjuh ruh kiba thmu ban wan kiew shillong.
Ki nongkhwai dohkha ki ba wan khwai sngewtynnad ha ka wah umngi(umpung) ha kane ka sngi laitliuid ki la sahkut lut.
Jin haduh mynne 10 baje mynstep kane ka jingtwa ym pat shym la don ba pyllait  ia ki kali, ha kaba tang ki ar shaka ki lah ban iaid.
Khliehriat: Ka Khliehriat West Youth Welfare Sport Club ( KWYWSC) kaba long ka Club kaba pawnambha ha ka kam ialehkai football ka la pyllait ia ka Ticket Lucky Draw na ka bynta ban pynmih pisa (fund) ia ka Club.
Ha une u snem ka KWYWSC ka la buhthong run ban iashimbynta ruh ha kiwei pat ki jait ialehkai kum ha ka Basketball, Badminton,   Cricket bad kumta ter ter.
Ha kane ka sngi la pyllait ia ki Ticket Lucky Draw da Ka Kong  Violet Lyngdoh (Ex-MDC).
Bad la ioh ruh ban kren ha kane ka sngi da u Rangbah Shnong ka Khliehriat West Shri.Langmon Bareh bad da U Chairman ka Shnong Shri.Witing Bareh.
Ki prize Jong ki Ticket Lucky Draw ki long  1st Prize: WAGON R ( New Model),  2nd prize: Alto 800,  3rd prize: Asprilla Storm.
Shillong: Ka seng Kshaid youth Development Association, Kshaid Khatarshnong kum shi bynta ban rakhe ia ka sngi laitluid ba 73 ka Ri, ka la pynlong da ka jingialehkai football ba 2 sngi kata ha ka 14 bad 15tarik Nailar, 2019 na ka bynta ki khynnah Under -14 bad Rangbah, ba la ai kyrteng “1st Independence football tournament inter Block /Dong “.
Ha ka jingialehkai final ha ka kyrdan ki khynnah Under -14 snem kaba la long ha ka 15tarik, tarik por 1 :30 pm ka Team C hapoh ka jingialam (captain) u heprit John sohkhlet ka la lah ban pynliem ia ka Team B ba la Ialam da u heprit Michael Buhphang da 5-4 goal lyngba ka tie breaker.
Haba phai sha katei ka jingialehkai ka long kaba iakhaid bha ha kaba hapdeng ka jingialehkai ha ka por ba la buh kine ki ar team ki la ia khaid da 2-2 goal ha kaba na ka liang ki Nongpyniaid kin hap ban rah sha ka tie breaker ban rai ia ka nam nongjop.
Ha ka jingialehkai final  jong ki Rangbah kaba la long ha ka por 3:00 baje nohsngi, ka Team D ba la ialam (captain ) da u samla Planmarshan Diengdoh ka la pynliem suk  ia ka Team C ba la ialam da u samla Banker Buhphang da 4-0 goal.
Ki player na ka Team D ba la ioh pynkhih jar ki long: – U samla Luckystar Diengdoh 2 goal.
, U samla Planmarshan Diengdoh 1 goal bad U samla Chesterfield Diengdoh.
Ha katei ka sngi la sam ia ki khusnam sha ki ki nongjop da U samla Kemister Lubri Organising Secretary  kshaid youth Development Association.
Shillong: Kum ka club balah kham kiew shakhmat, ha kiba bun ki liang, ka Lympungdama Sports social welfare and cultural club Nohwet, mynta u snem ka la ioh ban rakhe sngi laitluid, da kaba pynlong da ka carromboard competition.
Ha kane ka sngi ki nong iashim bynta, ki la iashim bynta shit rhem bha ha kaba baroh ki teams ki la kot sha ka 32 tylli.
Ki lah duh ha katei ka sngi, ki long U Bah Badol iawlur bad U Bah Jopthiaw Kharluni,  katba kiba wan ba ar ki dei U Bah Tista khongsdir bad  U Bah Biju khongjee.
Ha kaba kut jong ka jingialehkai la ioh ban pynlong ia ki jingkren kyntu kyn pham na U Rangbah shnong ka shnong Nohwet Bah Bosswell khong thohrem, ha kaba ula kren ia ki  nong shong shnong khamtam ki samla, ba ki dei ban kiar naki kam ba sniew kiba pynjot ia ka shnong ka iing ka sem bad imlang sahlang.
La sam ia ki khusnam sha ki nongjop da u Rangbah shnong bad secretary shnong, ong ka kyrwoh ba la phah da u general secretary jong ka club Samla Shiing skhem khongtiang.
Ka jing iakhih ha ka nongbah Hongkong, ka la bteng mynta la bun taiew bad mynta ka sngi, ki shipai jong ka China, ki la maham tyngeh, ia ki nong iakhih paidbah, ba ki donkam tang shiphew minit ban rung sha Hongkong, namar ba ki don mynta ha khappud jong katei ka nongbah, ong ka khubor jong ka Daily Mail.
Da ki hajar ngut ki shipai ka China, kiba rah ia ki lama saw, ki don ha kawei ka stadium, ha khappud jong ka Hongkong mynta ka sngi, ong kito ki sakhi, kiba iohi da la ki jong ki khmat.
Ki kali shipai lem bad ki tiar ialeh kiba khlain bor, ki don mynta ha  Shenzhen bad la don kiba shim ba ka China, kan pyni, da ka bor ha kane ka sien, ban pynduh born oh ia ka jingiakhih, kaba la bteng la shiphew taiew tam ha Hongkong.
Ki dur ba la ring na u satellite, ki pyni ba ki don kumba 500 tylli ki kali shipai lem bad ki tiar ialeh ha Shenzhen, kaba don ha rud jong ka kad jhad ha Hongkong.
Shillong: Ka ophis jong u District Sports Officer, East Khasi Hills District, Shillong ha ryngkat ka jing ia treilang bad ka ophis jong ka Deputy Commissioner, East Khasi Hills District kum shi bynta ban rakhe pyndon burom iaka sngi lait luid kaba 73 jong ka Ri, ka la pynlong da ka Independence Day Run 2019 ha ka 15th August, 2019 ba la sdang na Madan Iewrynghep (Fire Brigade Ground) naduh kapor 6.30 baje mynstep bad la pynkut ha V.I.P Gate Polo Ground, Shillong.
Ha kane ka jingiamareh la wan ia shim bynta kumba 700 ngut ki nongiamareh kynthei bad shynrang kiba kynthup naduh ki paidbah nongshong shnong bad ki shipai iada Ri.
Ka Deputy Commissioner ka East Khasi Hills District Kong Matsiewdor War, ka la kaweh ia ka lama kum ka dak ka jingsdang ia kane ka jingiamareh.
Ki nongjop ha kane ka jingiamareh ki long kumne harum:-Na bynta ki paidbah nongshong shnong – Shynrang1st – Kresstarjune Pathaw, 2nd – Emphius Nongrum, 3rd – Ribet DkharNa bynta ki paidbah nongshong shnong – Kynthei1st – Pynhun Shulet, 2nd – Darishisha Iangjuh, 3rd – Lyntijingkyrmen KharjahrinNa bynta ki shipai iada Ri – Shynrang1st – N.P Singh, 2nd – Mudang Omo, 3rd – Bharat BhushanNa bynta ki shipai iada Ri – Kynthei1st – Sonai Ingtih, 2nd –  Wansumariaka Rabon, 3rd – Meris KleinNa kiba kham khynah duh ka rta – Shynrang – Enlakador Giri WanswettNa kiba kham khynah duh ka rta – Kynthei – Elithia C.KharsatiNa kiba kham rangbah duh ka rta – Shynrang – Disil NongrumNa kiba kham rangbah duh ka rta – Kynthei – Eldalyne Kharsati.
La sam ia ki khusnam ha madan Basketball Court, Polo Shillong ha kaba U Cheranjit Chaudhaury, General Secretary ka Meghalaya State Olympic Association u la long kum u kongsan ha ryngkat ka jingiadonlang u DSO ka East Khasi Hills District u bah Daniel Dann, bah G.E Lyngdoh u DSO ba la shongthait bad kiwei de ki nong shah khot sngewbha.
Kiba jop ha kane ka jingiamareh la ai hynniew hajar (Rs 7000/-) ia kiba wan nyngkong, san hajar (Rs 5000/-) ia kiba wan ba ar bad lai hajar (Rs 3000/-) ia kiba wan balai bad mar ar hajar (Rs 2000/-) na bynta ki nongmareh kiba khynnah duh bad kiba rangbah duh ha ryngkat ki trophies bad certificates.
Shillong: Ka Hynniewtrep Achik National Movement (HANM) East Jaintia, ka pynpaw ka jingsngew artatien iaka rukom treikam ka Assembly Committee on environment, ba kane ka Committee kam peit bniah ia ki rukom trei kam ki karkhana kiba don ha east jaintia hills, kiba la ioh laitluid  ban sei mawshun na ki kwari jong ki, ia ki jaka kiba la dep pynshisha da kynhun sorkar ha u snem 2012 ba ki dang hap ha ka jaka khlaw (forest) khlem da ioh ia ka syrnot, na ka ministry of environment and forest kane ka pyni shai kdar ba ki member ka committee ki long matlah,  ha kaba ei bad katei ka bynta kaba ktah ia ki um ki wah khamtam lei ia ki mrad kiba im  ha katei ka jaka kaba la buh kyrpang daka sorkar ia kaba la tip da ka Eco synsetive zone hapoh Narpuh elaka.
Ka HANM, ka ong   haba wat ia ka JNV skul Mawphlang, ka dang lah ban khang, na ka daw ba katei ka skul ka pyntuid jakhlia sha ka Shillong water supply scheme, balei pat kan eh ia katei ka committee ban khang khyrdep noh shisyn don ia kitei ki karkhana, kiba don ha east jaintia hills district hapoh narpuh, naba ki la  pynjakhlia lut ia ki wahduid,ka wah lukha bad la jakhlia lut ka lyer la iap lut ki doh um doh wah kiba don ha katei ka thain.
Ngi iohi ha kine ki sngi bad ki snem kiba la iaid , ki la don bun ki ain kiba ktah bha ia ka hok kyrpang ka Bri u Hynniewtrep, khamtam eh na ki Ain ba ka sorkar India ka shna.
Ki bun ki Ain ka sorkar India  ki bym iahap bad ka jinglong kyrpang ka jaidbynriew Hynniewtrep jong ngi khamtam eh ha ka rukom bat kyndew, ka kam ki marpoh khyndew, ka Kam khlaw, ki Kam halor ka Riti dustur bad kiwei.
Kum ka Jylla ngi don tang 3 ngut ki MP ha Parliament (2 Lok Sabha bad 1 Rajya Sabha).
Lada ngi mon ne ngim mon ruh ka Parliament ka lah ban shna kano kano ka ain, wat la ka ktah katno katno ia ngi kum jaidbynriew.
Kumta ngi donkam ia ka bor ba ka Jylla ka lah ban kyntait ne ban pynlait ialade (reject & exempt) bad ban pynbeit (modified & alter) ia kino kino ki Ain ka sorkar kmie ha shwa ba kin treikam ha ka Jylla.
Kum kane ka bor Jong ka jylla haduh mynta ka don ha ka paragraph 20 (b) jong ka sixth schedule kaba treikam ha Assam bad mynshwa ka  UKJHADC lem bad ka GHADC ha shwa ban ioh ia ka jylla ruh ki don kum kane ka bor , hynrei mynta  naduh ba la pynkylla ia ka Sixth schedule ha u snem 1971 ia kane ka bor la shimnoh da ka sorkar kmie, lyngba u president ha ka paragraph 20(A)(b).
Kiwei ki jylla kum ka Nagaland bad Mizoram ruh ki don ia ki bor ba ia syriem ha ki article 371(A) bad 371 (G), tangba ka dei tang halor ki Riti, ka khyndew bad ka niam ym ha kiwei pat ki bynta.
Ka sorkar Meghalaya ha ka por ba khang ka NGT ia ka jing tih dewiong ka la pyndon kam ia ka paragraph 12 (A)(b) bad mynshwa ruh ka la pyndonkam teng ban dawa pyllait ia ka Forrest conservation act 1980.
Tangba baroh ar sien ki sep ei namar u president lane ka sorkar kmie kam sngap ia ki jingkyrpad ka jylla bad kumta ki Ain Kum ka MMDR Act , ka Mine Acts , ka forest conservation act, ka NGT act , ka national reservation policy , ka citizenship act, ka Atomic energy act, land Aquisation act, Indian  registration act  bad kiwei ki notification bapher ki treikam ha ka Jylla jongngi wat la kim ia dei dur bad ka jinglong kyrpang jongngi.
Ha ka por ba ka sorkar NDA ka thmu ban wanrah ia ka citizenship amendment bill ngi sngewthuh ba kan ktah ia ngi.
ngi don tang khyndiat ki MP ha Parliament na ka jylla bad ngi hap ap ia kiwei de ki MP na kiwei ki jylla ban iarap lem ia ngi.
ngi tieng bad ngi syier kum ka jylla namar ngi tip shai ba ngim lah ban iada ia lade, lada ki MP na ki jylla heh paid ki thom la ka thom ia ngi.
Mynta  lada ka sorkar kmie ka pynduh noh ia ki ain, kum ka meghalaya land transfer act, meghalaya job reservation policy, ka sixth schedule, trading by non Tribal act bad kiwei ruh ki lah, wat lada ngi pyrshah.
Na ka liang ka seng ngi la thoh bad dawa ia kane, na ka sorkar u Mukul Sangma mynshwa bad kumjuh ruh na ka sorkar u Conrad Sangma Mynta bad ngin dang iai bud dien ia kane.
Nalorkata , khnang ba ngi kum ka jaidbynriew Hynniewtrep ngin nym shah thombor bad ngin nym shah pyntroin ha ki ain ki bym iahap bad ngi , ka por ka la dei ba ngin ia tylli lang kawei ban dawa noh ba ka sorkar India, kan ai ia ka bor ha ka Jylla ba ngi lah ban kyntait ne ban pynlait ia lade lane ban pynbeit ha shwa ba ki Ain ka sorkar kmie kin treikam ha ka Jylla bad ngi lah ban leh ia kane da kaba dawa ba ha ka jaka ka kyntien “President" ka paragraph 20 (A) (b) ka sixth schedule dei ban buh biang ia ka kyntien “Governor" lane ngi lah ban dawa ia ka article 371 ba kyrpang na bynta ka jylla meghalaya.
Khublei shibunRobertjune KharjahrinPresident.
HYCRoykupar SynremGeneral Secretary.
HYC.Shillong: Ka jingialehkai phutbol ia kaba la tip kum ka 9th Cash Prize Money ia kaba la pyniaid da ka Mowpynyein Social Cultural & Sport Organisation mynta ka sngi ka la ioh ban sdang noh iaka bynta jong ka Round Ba ar (Second Round) daka jingiakhun hapdeng ka BK FC pyrshah ia ka Tpepswer SC.Kane ka jingialehkai ka long shisha kaba itynnad ha kaba ki team baroh arliang ki la iakhun dohiap ban ioh iaknieh ban rung sha ka Quarterfinal.
Ha ka jingiakhun kaba jwat,  ka  kynhun jong ka Tpepswer SC kala ioh ban thep iaka kol kaba nyngkong jong ka haka kylla miet ha ka minit kaba 40 lyngba u Heimon Dkhar, bad iaka kol kaba ar pat la ioh ban thep da u Leonardo Dkhar haka minit kaba 53.
Na ka liang u President ka MSCSO u samla Shaniah shkem Dkhar, ula pyntip ba ka jingiakhun Second Round  kaba bud  kan long  hapdeng ka Wapungtre FV pyrshah ia ka Wallam FC ha ka 17tarik Nailar 2019 ha ka por 2:30 PM.Shillong: U Conrad Sangma, myntri rangbah ka Meghalaya, ula pynher ia ka lama lai rong jong ka Ri mynta ka step ha madan Polo, Shillong.
Haba kren ha katei ka jingialang paidbah, u Conrad, ula ai burom ia ki nongialeh laitluid, ha kaba ula jer kyrteng ia U Mahatma Gandhi bad nangta sa ki nongialam ba dang shynrang ka Meghalaya bad kitei ki long U  U Tirot Sing, U Kiang Nangbah bad U Pa Togan Sangma.
U Sangma, ula pynpaw ia ka jingsngew kmen kaba khraw, halor ka jingweng noh ka Supreme Court, ia ka jingkhang dewiong ha ka Jylla, ha kaba u kyrmen, ba katei kan plie ia ka ioh ka kot jong kito kiba ju im na ka kam khaii dewiong bad nangta ula ai jingkyrmen ruh, halor ka kam shang pyrthei, ba kan dei kawei na ki lad ban plie ia ka kamai kajih ha ka Jylla.
U Sangma, u pynpaw ruh ia ka jingkyrmen ba ka ioh ka kot ka jylla, kan nang kiew ha ki khyndiat snem ban sa wan, ha kaba u don ka jing khmih lynti ba kan kiew sha ka 10 percent, ka jingioh jong ka sorkar.
Ha katei ka jingialang, U Conrad, ula pyllait paitbah ruh ia ka kot Meghalaya Close to the Heart, kaba dei ka kot, kaba dei halor ka tem ka put ha ka Jylla.
Shillong: Mynta ka sngi, ryngkat ka Ri India shityllup, ka Dorbarshnong Mynso-B kala pynlong ia ka jingrakhe ia ka sngi laitluid kaba 73 jongka Ri India ha ka shnong Mynso.
Ha kane ka sngi, u local MDC Shri Eveningstar Teron ula long kum u Kongsan ban pynher ia ka Lama ka ri ha ryngkat ka jingiadon lang bad ki wei pat ki riew rangbah, ki paidbah nongshongshnong, ki nonghikai bad ki khynnah Skul bapher bapher kiba don ha Mynso.
U Kongsan uba la pynher ia ka lama bad u ba shim ruh ia ka Salute ha ka Parade ba la ia shimbynta da ki khynnah skul bapher bapher.
U Kongsan ha ka jingkren jongu, ula pynkynmaw ia ka jingaiti bad len lade jong ki nongialeh laitluid naduh u Mahathma Gandhi, haduh u Tirot Singh bad u Kiangnangbah, ki bym shymlatyngkai wat iala ka jong ka jingim ban pyllaitluid ia ka ri na ki nongsynshar nongwei.
U la pynkynmaw ruh ba mynta, ma ngi ki longdien, ngi dei ban iai ialeh ban pyllaitluid ia ka ri, bad ka jaitbynriew na ka jinglongmraw haka jingduk jingkyrduh, ka jingshahkhnoit ha ki jait jingpang bad ha kiwei kiwei pat ki jingshahteh mraw kiba long ki jingmlien basniew haki jaitjingdih pynbuaid kum ka kyiad bad ki drug.
Hakane ka sngi, lasam ia ki khusnam (Achievement Award) sha ki khynnah skul jongka shnong kiba wan ha ka First Division haka SSLC / HSSLC bad kiwei kiwei pat ki Examination.
Lasam ruh iaka 3rd (L)Shri Harold Lyngdoh Memorial Cleanliness Award sha ka dong Iewpyngkat, kaba dei ka locality kaba lah ban pynneh ia ka khuid ka suba ha u snem 2018-19 kumba la bishar da ka Executive Committee ka Dorbar shnong.
La nangpynshongshit shuh shuh ia kane ka sngi, da ki jingrwai, ki jingshad bad ki drill na ki khynnah skul.
Ha ka por nohphai sngi la pynlong ia ka jingialehkai football hapdeng ki 4 tylli ki Team naki dong hapoh ka shnong Mynso.
Shillong: Ka Khasi Students’ Union War Jaintia Circle hapoh ka jingialam jong u President Samla Laitphar Syngkrem bad Finance Secretary, Samla Kindly Khyriem ha ka 13 tarik mynta u bnai la leit ia kynduh ia u Ma Lahkmen Rymbui Minister jong ka Education Department, Forest & Environment Department bad Border Areas Development Department hapoh office treikam jong u halor ka jingbym don Block Development Officer hapoh C & RD Block, Amlarem kiba pura namar ia mynta ka dang hap hapoh ka jingpeit jingkhmih ka Madam  J.U Kharpuri kaba dei ka Sub Division Officer (Civil), Amlarem kaba hap ban tehlakam ia artylli ki office sorkar baheh hapoh Amlarem.
Ha kaba iadei bad kane ka kam u Ma Lahkmen u la kubur ba ka don ka jingdkoh kaba khraw ha ka rukom treikam lada ym don officer ha office sorkar bad un ialeh shitom ban thung pura kloi ia ki sahep ban shimti ia kane ka kam khnang ba kan ym don ka jingthut ka kam ka jam ki paid ka War Jaintia.
Ka Seng ruh ka la iakren bad u MLA halor ka jingsniew palat ka surok naduh Lad Mawphlang shaduh jan Jowai, namar kane ka surok la shu ieh khongreng khlem kano kano ka jingpeit ne maramot na ka liang ka Sorkar, kaba dei ka surok ne budlum ka leit ka wan ka khaii pateng hapoh War Jaintia.
Na ka liang u MLA u ong ba u lah iohi ia kane bad la dep mang pisa, na ka bynta kane bad shen yn sa shna pynbha ia kane ka surok, ong ka kyrwoh ba la phah da u General Secretary Samla Lurman B.Talang.
Shillong:  Myn hynnin ka sngi, u Myntri rangbah ka jylla, u Conrad K Sangma u la plie ia ka jingtei ba thymmai ka skul Synod Higher Secondary School, Mission Compound, Shillong ba la shna na ka skhim Supporting Human Capital Development, Meghalaya lyngba ka pisa ba la bei da ka Asian Development Bank (ADB).
Ia kane ka iing skul thymmai ba la pynkha la tei ha ka jingmang pisa kaba T.3 klur tam eiei.
Haba kren ha kane sngi, u Conrad u la ong ba ka long ka jingkmen ban plie ia kane ka jingtei ka skul kaba la ai ka jingshakri kaba jrong ha ka jylla ha ka pule puthi.
U la ong ba na kane ka skhim ba la bei pisa ka ADB, ki don 62 tylli ki skul kiba la dep ban shna bad sa 65 tylli kiba dang iaid ka jingtrei shaid shaid ha kylleng ki bynta jong ka jylla.
U la ong ba namar ba kane ka skhim ka treikam bha, kane ka sorkar ba mynta ka la rai ban bteng ban pyntreikam sa ia ka bynta kaba ar.
U la ong ba kane ka skhim, ym tang ban shna ia ki iing skul hynrei la ai jingpyntbit ruh ia ki nonghikai, ia ki jingdonkam ha ki skul, bad kumjuh ka la ai jinghikai ia ki samla ha ka seng kam seng jam khnang ba kin nang ban ieng ha la kijong ki kjat.
U myntri rangbah u la ong ba ka jingroi ka longbriew manbriew ka dei kaba kongsan ha kaba ka sorkar kala rai ban iaid ha ka bynta kaba ar jong kane ka projek.
Ha kane ka sngi ka bor pyniaid ka KJP skul, ka la pynkyndit ia u myntri rangbah hadien ba u chairman ka managing committee u Pastor WC Khongwir u la pynbna ba ia mynta, ka skul kam kwah ban ai dorkhas ne mat jingdawa, hynrei ka kwah ban ai ka jingnoh synniang sha ka sorkar na ka bynta ki lanot shlei um ha Garo Hills.
Shwa ia kane, la ioh ia ka jingkren na u MLA ka thain u bah Adelbert Nongrum,  na ka MLA bad myntri sorkar barim kong Roshan Warjri.
Ha kane ka jingialang la pyniaid da u chairman ka Managing Committee ka skul u Pastor WC Khongwir, ba la don ka Principal A Phira, ki nonghikai.
La pynshong shit ia kane ka jingialang da ka jingrwai bad ka jingshad na ki khynnah skul kiba rit bad kiba la kham heh ruh kumjuh nalor ka jingrwai na ki nonghikai.
U Mike Tyson, u dei uwei na ki snar ialehkai ia kura ba khraw jong ka pyrthei, hynrei la ju tip ruh ia u, ba u dei uwei na kiba khluit khlieh bha ha ka rynsan ialehkai bad kumta ka nam ialehkai jongu, ka dei kaba la mih da ki jing jyrwit kiba har har rukom bad la ju sin ia u namarkata, “The Baddest Man on the Planet" lane u briew, uba sniew tam ha ka pyrthei.
U Tyson, mynta, ula sdang sa ka kam khaii kynja ha California, ha kaba ka jingdih ia u marijuana lane u bhang (kumba don kiba ong), ka long kaba la ailad ha katei ka Jylla.
Ha ka jing iakren ha ki katto katne ki channel, utei u nong ia kura, uba don 53 snem ka rta, u iathuh ba u ju pynlut pisa ban dih ia u marijuana haduh $40,000, shi bnai lane kaba long  T.28,00,000 ha ka pisa India.
“Ngi ju dih haduh katno ha ka shibnai? Ka shongdor haduh $40,000?" la kylli ia U Tyson, ha kaba ka jubab jongu, ka long “Ngi dih shiphew ton u weed ha ka shibnai" ong U Tyson.
Ha ka jingkren jong U Narendra Modi, myntri rangbahduh ka Ri, mynta ka sngi, na rynsan jong ka Red Fort, ha New Delhi, U Modi, ula kren shai ba ka jing pynduh ia ka article 370 bad ka article 35 A, ka dei halor ka mynsiem jong kaba u ong “one nation, one constitution (kawei ka ri, kawei ka riti synshar)" bad u ong ba ka dei ruh ka sur, kaba hap sngap ia ka jingkwah jong ka Ladakh bad ka Jammu and Kashmir.
“Hadien ka jing ia khlad jong ka India Pakistan, kito kiba wan sha India, ki im suk im sain, hynrei kito kiba shong ha Jammu and Kashmir, kim ju don jingsuk satia.
Kane ka rai, ka long ban pynmyntoi ia u paidlang, uba im ha la ki jong ki shnong, ha kaba mynta ki lah ban iakren beit mar khmat ia ki jingeh jongki bad ka sorkar India" ong U Modi.
Ha katei ka jingkren, ula pynbna ruh ba ka sorkar India, kan pynlut 3.5lak klur, na ka bynta ban pynpoi um dih, sha man kawei pa kawei ka thliew iing ha ka Ri, ha ka skhim jong ka Jal Jeevan Mission.
Ha ka jingkren U Modi, u pynsngew ruh halor ka jingdonkam ia kawei ka Ri, kawei ka elekshon, kaba mut ba ki elekshon dorbar Jylla, kin long lang ha kajuh ka por ba pynlong ia ka elekshon Lok Sabbha.
Mynta ka sngi, U Modi, ula pynbna ruh ia ka jingdon jong uwei u heh duh jong ki shipai, na ka bynta ban peit ia ka jing trei kam jong ki lai tylli ki tnat shipai, kiba kynthup ia ka tnat shipai um, shipai khyndew bad shipai suin ruh kumjuh.
Shillong:  7,200 ngut ki samla ha Meghalaya kin ioh jinghikai pyntbit ha ka kam suh jain phong, thain jain hapoh ka ‘Samarth’ scheme jong ka sorkar India, ha ka jingiatreilang ka sorkar pdeng bad ka sorkar jylla.
Khathynriew tylli ki sorkar jylla ki la iasoi MoU bad ka Ministry of Textiles ha ka jingialang kaba la long New Delhi mynta ka sngi ban rah shakhmat ia ka Samarth – Scheme for Capacity Building in Textile Sector (SCBTS).
Khatphra tylli ki jylla ki la mynjur ban iatreilang bad ka Ministry hapoh ka scheme ha kaba napdeng kine ka Jammu & Kashmir bad Odisha kim shym la don ha ka jingialang kaba la long mynta ka sngi.
Nyngkong, ka Ministry ka la mang palat 3.5 lak ki thong sha ki agency ba la jied da ki sorkar jylla ban pyntreikam ia kane ka scheme.
Hadien ba la ai ia ka jinghikai pyntbit ha ka ioh kam ioh jam sha baroh kine ki nongioh jingmyntoi ha ki kam thain jain bapher bapher.
Kane ka prokram ka kynthup ia baroh ki kam ba iadei bad ki jain lait noh ka jingthain jain.
Ka prokram ai jinghikai ka kynthup ia ki bynta ba iadei bad ka teknoloji ba mynta kum ka Aadhaar Based Biometric Attendance System (AEBAS), CCTV recording, Call Centre, Mobile App based Management Information System bad ka on-line monitoring.
Haba ai jingkren ha ka jingialang, ka Myntri sorkar pdeng ba dei khmih ia ka tnad Textiles and Women and Child Development, Smriti Zubin Irani, ka la ong b aka jingiasoi ki MoU bad ki sorkar jylla ka pyni ia ka jingtrei shitom jong ka Ministry ban pyniar ka jingkyrshan jong ka sha ka kynhun jong ka jylla bad ban pynlong ia ki, ki nongiatreilang kiba iaryngkat ban tei ia ka mynsiem jong ka roi ka par jong ka ri khnang ban kyntiew ha kaba iadei bad ki kam jain.
Ka Smriti Zubin Irani ka la ong shuh shuh ba ki thong ba la buh da ki katto katne ki jylla kum ka Tamil Nadu bad Jharkhand kalong hapoh ka jingdonkam jong ki nongtrei ba la pyntbit ha ka liang ka kam jain ha kito ki jylla bad la kyntu ia ki ban khmih biang ha ki thong jong ki.
Ka la ong b aka Ministry kan pyrshang ban pynthikna ba kito ki bym ioh kam ha ka karkhana jain kin ioh ki jingiarap pisa hapoh ka Mudra scheme.
Ka la ong ba ka rai ban pyntbit palat 4 lak ki briew kalong ka sienjam kaba heh bad manla ki jingpyrshang kidei ban poi sha ka thong.
Ka myntri ka la ong ba kan sa leit jngoh ia ki jingai jinghikai ha ki jylla bapher bapher ban lum jingtip halor ka jingling jingman.
Ka Irani ka la ong ruh ba 75% ki nongtrei kiba don ha ka kam jain (textile) bad 70% ki nongioh jingmyntoi jong ka Mudra loan kilong ki kynthei.
Ka la ong shuh shuh ba ki jylla ka thain shatei lammihngi kidei ban phaikhmat sha ka silk & jute sector bad ban khmih ia ki thong ban pyntbit hapoh ka Samarth scheme.
U Secretary Textiles, Ravi Capoor, ha ka jingkren jong u, u la ong ba ka India kalong kaba dang rit eh haba ianujor ha ka iew ha pyrthei bad ka don ka lad kaba khraw ha ka liang ka ioh kam ioh jam ha ka liang ki kam jain (textiles sector).
U Secretary Textiles u la pyntip ba ka don ka jingduna kaba 16 lak ki nongtrei kiba la pyntbit ha ka liang ki kam jain.
U la bynrap shuh shuh ba la wanrah ia ki kyrdan ba halor ha ka Samarth scheme ban ai jinghikai pyntbit ia ki nongtrei khnang ba kin long kiba lah kloi ban trei ha kane ka kam.
U la ong b aka kyrdan jong ka jingai jinghikai kadei ban long kaba bit ba biang bha khnang b aka thong ban ai kam ai jam sha ki nongtrei kiba ladep pyntbit kan long kaba seisoh.
Shillong:   U working president ka People’s Democratic Front (PDF)uba dei ruh u Myntri ha ka sorkar Meghalaya Democratic Alliance (MDA), u bah Hamletson Dohling u la ong ba ka party kam pat ioh kano kano jingpynsngew markhmat na ka United Democratic Party (UDP) ban ai jingkyrshan lang ia u kyrtong ban iakhun ia ka elekshon shiteng samoi na Shella constituency.
U bah Hamlet u la ong ba na ka liang ka PDF lada ka UDP ka pynsngew ia kane ka jingthmu, na ka liang ka party kan sa shong ban pyrkhat lang bad ki nongtrei ka party na Shella circle.
“Ngim pat ioh jingthoh na ka UDP ha kaba iadei bad ka elekshon shiteng samoi kaban sa long ha Shella", la ong u bah Hamletson.
U la ong ba ka PDF ha ka elekshon MLA 2018 ka la wan ba ar na katei ka constituency kaba pynpaw ba ki paidbah ki don ka jingshaniah ha ka party.
Haba phai pat sha ka jingthylli noh ka shuki Lamphang ha ka Ïing Dorbar Thawaiñ Meghalaya Legislative Assembly, na ka liang u bah Hamlet u la ong ba ba ka rai ban jied ia u lamphang ka dei jong ka kynhun Meghalaya Democratic Alliance (MDA).
U la ong ba ka jingkwah jong ka UDP ban ioh ia u Lamphang ka long ba ki don kata ka jingsngew namar ba u Dr Donkupar Roy u la khlad noh haba u dang don ha ka shuki kum u Lamphang, hynrei ia ka rain a ka bynta katei ka shuki dei ban shim beit da ka kynhun MDA iano ban phah bad na kano ka party.
Shillong:  U Conrad Sangma, Myntri Rangbah uba long ruh u chairman ka Meghalaya Democratic Alliance (MDA), u la kubur ba ia ka kam Lamphang ka iing dorbar yn iakren ha ka jingialang ka MDA kaban long hadien kane ka sngi laitluid.
Kane ka jingkren jong u Myntri rangbah ka long hadien ba ka UDP ka la dep pynsngew ba ia ka kam Lamphang kaba sah thylli hadien ba la khlad kyndit u Dr Donkupar Roy, dei ban neh beit ha ka UDP.“Baroh ki seng sain pyrthei ha ka liangsynshar, ki don la kajong ka jingsngew ban kren, hynrei kaba kut ka long ba ka rai kan shong beit ha ka MDA ban iadon lang baroh ki paralok ia ka kam Lamphang", la ong u Conrad.
Katkum ka jingong u Conrad, kam dei kaba iateh ban ioh ka UDP hynrei watla katta, ka UDP ka don ka hok ban kam ia kane.
Haba kren mynta ka sngi, u Conrad u la kubur ia ka jingkren u bah Prestone Tynsong ba kam don satia kano kano ka jingiateh ba ka kam Lamphang kan leit sha ka UDP hynrei watla katta, u la ong, “ka UDP ka lah ban kam kampher bad ka shong ha ka MDA ba kan iashong jingialang ban iakren ia kane ka kam".
U la ong ba kum u myntri rangbah bad u president, kam bha ban kren eiei ha kane ka por namar ba kin sa iakren ha ka MDA, kaban sa shong jingialang hadien ka jingrakhe ia ka sngi Laitluid ka ri India.
Halor ka elekshon shiteng samoi ha Shella konstitwensi ruh, u la ong ba ka NPP kam pat kren eiei bad kum u president ka party ym sngew dei ban kren namar ba ka hap ban burom ia ka sur jong ki tnat bapher bapher.
Jowai:   Ar tylli ki sengbhalang na East Jaintia Hills kiba kynthup ia ka East Jaintia Hills Driver Association (EJHDA) bad ka Khasi Students’ Union (KSU) ki la pynpaw ia ka jingbitar shla halor ka jingbym shimkhia ka tnad NHAI bad ka sorkar Meghalaya ban Maramot ia u surok na Jowai shaduh Malidor.
Mynta ka sngi, ar tylli ki trok ki la jia ka jingaksiden, haba kawei ka la sahkut katba kawei pat ka la kylla, tang namar ba ki la iuh ia ka thliew kaba dap um bad kaba jylliew kumba 2 phut kaba don hapdeng surok ha shnong Dkhiah West, hajan ka Ieng Swer Memorial Secondary School.
“Nga dang wan na Khliehriat bad ha katei ka por, nga la iohi da ki khmat lajong ba kawei ka shaka ka trok ka la ngam ha ka thliew bad u driver um lah shuh ban tehlakam ia u Stering bad ka la phet shapoh khlaw shabar na u surok bad ka la kylla", la ong u Kyntang Phawa, Vice President ka EJHDA.Ha kajuh ka por, na ka liang ka KSU, ka la pynpaw ia ka jingbitar kaba khraw halor kane ka jingjia.
Ka sorkar ka la pyllut palat 600 klur ban pynbha ia u surok na Soomer shaduh sha Malidor bad ka Company ka la trei thurmur bad kam shym la maramot ia ki jaka jaka ba sniew utei u surok kat haduh ba la wan jia kum kane ka jingjia.
Donbok bym shym la jia ei ei ia ki khynnah skul jong ka Ieng Swer Memorial Secondary School wat lada kane ka la jia ha ka por wai Skul", la ong u Finance Secretary ka KSU, u samla Streamly Niangti.
Utei u samla Nongialam ka KSU  u la ong ba ka seng hi kan sa shimkhia ia kane ka jingleh ka NHAI bad ka Company kaba dei peit ia une u Surok.
“Kum ka seng kaba peit ia ka bha ka miat ki paidbah, ngim banse wat ban leit khang iaka Tollgate kaba don ha Lumshnong namar kam myntoi ba kan shu khrong na ki paidbah, katba ia u surok kam shym la pynbha".
Ha kajuh ka por ka KSU ka la byrngem ban khang khyrdep ia ka Lumshnong Tollgate.
Khana babtengHaba I Kmie ka Lanosha I la wan lang hangta, u Bah Deng u sdang ban bteng ia ka khana“Mei nga dang ong ia I Lano myntan ba in ym sngew eiei ia ka la jia hynnin ka step.
…" U la sangeh“Nga kwah kein ban tip bniah ia ka ban lei ba ka Kongthei Daplin ka wan leh kumto ha iing jong ngi pyrshah ia ka Lano…" La ong I Kmie“Kata kein phi Mei nga kwah ban pynshai hapdeng jong phi ruh… Ba ka to ka briew naduh ba iakynduh ha iew hi nga la I pher bha… I mat bapli ka itynnat ia nga.
Hynrei nga pat yn leh kumno ba nga kham sngewtynnat bad ine I khun jongphi…"la iathuh u BahdengKa Lanosha ka la shu peit sha baroh arliang kumno kin dang iakren" Haba kumta ka mut na ka liang jongphi te phim don ong kano kano ka jingiadei ne iateh ktien bad ka…?" La buh jingkylli I Kmie ka LanoU Bahdeng u la phuh samrkhie bad u la jubab shlur“Kum kata te Mei ngam don eiei bad I….
Hynrei ngan iathuh biang pyrkhat ma phi haduh jaka trei ruh ha ophis I shait wan ban iakynduh bad nga… Tangba na ka liang jong nga ngam don kano kano ka ba kyrpang ban iadei bad I…", La ban ktien biang u Bah Deng“Ka ba ong I Bah Deng te Mei ka dei namar wat sha iew ruh bunsien I leit kumto bad nga I kwah bad ap khnang ban iashem bad I Bah Deng.
".
La bynrap ktien lem sa ka Lano“To kein noh nga la sngewthuh ….
Ka bapli ka la iapmat palat iaphi….
To khie nang shet sha Lano…" La bthah I KmieHaba la leit i Lano I Kmie jong ka I la ai  ka jingiasyllok bajar jar bad u Bah Deng.
I la kren bha shaphang ka jingiadei jong ki.
Dei hangne ruh ba u Bah Deng u phla ba u long la kloi ban shimti noh ia ka Lano.
“Ia kata te khun ngam don ban ong eiei ka shong eh ha ka jingiasngewthuh jingmut jong phi bad ka Lano ngi lei ngi shu khmih lynti ia ka babha naphi…" La pynkut ktien I Kmie ka Lano“Khublei Mei ngan sa iakren bad I Lano….
" La phai ktien u Bah DengU Bah Deng u la sngew hun jrut ba kaei ka ba u la khmihlynti ban ioh pynpaw ha khmat ka iing ka Baieid ka la poi sha ka thong.
Ha kata ka miet ruh u Bah Deng u mih nangta haduh ban da dep bam dep dih.
U kpa ka Lanosha  u leit ban on lynti ia u….
Jowai:  Ka All Jaintia Cement and Clinker Transportation Association ka rai ban pynlong da ka jingialang paidbah ha ka 16 tarik une u bnai ha ka por 10:30 am ha 7-mer hajan ka Rajasthan Dhaba.
Ia kane ka jingialang la pynbeit da ka Executive Committee jong ka seng kaba la long ha ka 10 tarik une u bnai.
U ma Kyrshan Dkhar u General Secretary ka AJCCTA, u la iathuh ba ha kane ka jingialang, yn iakren sani halor ka jingmih bun palat ki Weigbridge ha baroh shi lynter u surok bah naduh na Malidor shaduh Byrnihat.
Na ka liang ka AJCCTA ka la khot ia baroh ki trai bad ki driver trok ban wan sha katei ka jingialang khnang ban ioh shim ia ka rai ha katei ka sngi.
Ha juh ka por ka seng ki trai trok bad driver kin iakren ruh ha katei ka jingialang halor ka jingwan hiar palat ki trok kiba na bar jylla ban wan kamai sha kane ka thain.
Khana babtengHaba I Kmie ka Lanosha I la tohkit ia kata ka jingiadei jong ki, ka Kongthei Daplin mar kumta hi ka ong“Phi lei wat korbar eiei ruh ia kata namar phim tip ia ka sdang ka kut… Ma ngi hi ba tip bha ia kata…" Ka la kren da ka jingdomKa jingphainia ka Kongthei Daplin ka la pynlyngngoh ngain ia I Kmie ka Lanosha.
Ha ba ka sngewthuh ba ym long iakren ka la shu ong noh ha ka Kongthei“To kata nga nang kwah kein ban tip ia dang ka kut khnang ba ngan sngewthuh ban leh ia ka ba donkam; hynrei phi ong pynban wat korbar te ka bha ba phin leit noh nangne wat wan pynkulmar ha iing jong ngi…"  La phai ktien sa I Kmie ka LanoKa Lanosha ruh ha kata ka por ka la iam bad ka ieng joit nangta ka leit phet sha la kamra thiah ka ih ia ka Daplin tang bad la ka Kmie.
“Mynta te pha sngewthuh ong… Arsap ka leh jemnud nabar wow shapoh pat te pleng ka krem myn tuh….
" La kynhed biang ka Kongthei Daplin katba ka dang iaid ban phet nangta.
I Kmie ka Lanosha namar im bna im tip khubor eiei shaphang kata I la shu dap tang ka lyngngoh.
I la pyrshang ban bat biang ia ka Kongthei Daplin ban ioh kylli shaphang kaei ka ba jia ha ka jingiaid paralok jong ki namar ki iajan bha.
Hynrei na ka liang ka Kongthei Daplin ruh ba ka la mong iaka jingbeh bad jingkren dom jong ka, ka la phet krad nangta bad ka jingdom.
Ynda la phet ka Daplin I Kmie ka Lanosha I la leit sha kamra jong ka khun ban kylli bniah na ka ia kata ka ba jia ha kata ka step.
" Khun ni nga te nga la sngew jahburom ia kane ka ba jia… Nga shu dap da ka lyngngoh kumno kane ka mih mo…"  La buh jingkylli I KmieKa Lanosha ka la jaw ummat hakhmat la ka Kmie bad ka sdang ban iathuh ia kiei kiei baroh kiba la jia ha ka jingiaid lynti bad ka Kongthei Daplin.
Ka la iathuh naduh ka jing iakynduh ba nyngkong eh ia u Bah Deng naduh ba un poi sha ka jingiajan bad jingieid bakyrpang iaka.
“Mei ha ka jingshisha nga la ong wat ia I Bah Deng ba ioh lehse I la don jingiadei bad I Kongthei ….
" Ka la iathuh“Hynrei I la iathuh shai ba ym don kum kata lait noh tang ka jingwan wad hi I Kongthei ….
" Bteng biang ka Lano" Ta nga la sngewthuh mynta ba um mon iaka ka sa wan kynroi ia pha… To ih lada ka long kumta ngan sa iakren bad I Bah Deng…" La ong I Kmie“Em Mei ih phi wat ong eiei ngan sa iathuh hi manga ia I bad ngan sa kylli bha ruh shaphang ka jingiadei jong I bad I Kongthei…" La ban ktien ka LanoKa Kmie haba ka la sngewthuh kumta ka la kham sngew suk mynsiem.
Mynta ruh ka sngewthuh ba pleng lehse dei na ka jingbishni ba la pynlong ia ka Kongthei ban wan pynkulmar.
Shillong:  Ka Ministry of Home Affairs New Delhi ka la pynbna ba ha kane ka jingrakhe ia ka sngi laitluid jong ka ri India kaba 73 kan pynkupburom ia ki katto katne ki Pulit ka jylla Meghalaya kiba la ai ka jingshakri kaba bhatam na ka bynta ka jylla bad ka ri hi baroh kawei.
Da kane, ka Ministry kan ai da saw jait ki khusnam kata ka President’s Police Medal for Distinguished Service ia u Bah Addison Roy Mawthoh, IPS, Dy.Inspector General of Police (Trg) bad ia u Bah Seminar Singh Kynjing, IPS, Dy.Inspector General of Police (A).
Nangta ka Police Medal for Meritorious service ia ka kong Julie Nongkhlaw, Inspector of Police ka Office of Additional Director General of Police, Meghalaya Shillong bad ia u Bah Augustine Lyngdoh Armed Branch Constable jong ka Police Reserve Shillong.
Ka khusnam Fire Service Personnel for Meritorious Service ia u Bah Charlesstar Thabah bad ia u Lalan Roy ka Office of Fire & Emergency Service Meghalaya Shillong.
Nangta ka Union Home Minister’s Medal for Excellence in Investigation ia ka kong Ibashisha Kharpran, Sub Inspector of Police ka Office of Superintendent of Police, West Jaintia Hills, Jowai.
Khana babteng:Ka Lanosha ka la pang ka mynsiem bad ka la sngewsih kthang eh namarkata ka jingjia.
Baroh shisngi ka la shong khop ha iing.
Ka la phun ia u Bah Deng bad ka la iathuh shaphang ka ba la jia baroh.
“Balei mo phi wan shukor ianga mo pleng ….
Haba phi la don jingiadei bad I Kongthei….
?" La kren pang nud ka Lanosha“Kumno kumta Lano phi ong…?" La phai ktien u Bah Deng“Nga sngewsih Bah Deng ba kum kane ka wan jia ha ka jingim jong nga…" Ka la ban ktien“Em Lano phi wat sngew ei ei ia kata… Phi kynmaw em ba nga la iathuh iaphi ba ha ophis ruh I wan wad hi ia nga man ka por…" La ong pat u Bah DengHa kata ka jingiakren ka Lano ka la pyrshang hi ban iasaid nia bad pynpaw ka jing sngewsih ka ba ym lah batai shuh.
Hynrei ka pynkut ktien pat da ka ba ong“To sa wan mih khnang mynta ka janmiet ha iing namar I Mei ruh iba la iohsngew I la khuslai shaphang jong nga…" La pynkut ktien ka Lanosha“To ngan sa wan….
shato …" La phai ktien u Bah DengKa Lanosha ka iathuh ha la ka Kmie ba ka la phah wan ia u Bah Deng.
Ka Lano ka la ap kmong ba u baieid un wan noh.
Kumta hi u Bah Deng ruh hadien ba la wai trei u shu leit beit beit sha iing ka Baieid.
Haba u Bah Deng u la poi ka Lanosha ka la kmen eh bad ka la phah rung beit beit ia u ha kamra shong kai.
Nyngkong ka la kren hi shaphang ka jingsngew sih ia ka jingkren tohmet ka Kongthei.
“Lano phi wat juh sngew ia kata namar wat nga ruh nga la iathuh iaphi ba nga sheptieng ia ka ioh ka batbor  ba ka la mon eh ianga… Ta ka daw nga la kwah ban ia shong ia sah noh bad phi khnang ba kan iohi shai kdar noh ia kata…" La pynpaw u Bah DengKa Lanosha kam pat jubab eiei ia kata hynrei ka ieng nangta bad khot ia la ka Kmie de ba kan wan ryngkat ban ia kren ia kata.
AIS SujaKa jingshisha (Truth) ka long kaba donkam ha ka jingim uwei pa uwei u briew ne ka briew, ka jingshisha ka long ka hok kaba tyngshain kat ka sngi.
Ka jingshisha ka long kaba lieh (Truth is white) bad kaba paw (Truth is transparency).
Kumta uwei pa uwei uba don ka jingshisha u pynsngur ialade.
Dei na kata ka ruh ka daw ba u Jisu u ong – “Lada phi iai sah ha ka ktien jong nga, phi long ki synran jong nga da shisha".
Ka ktien u Jisu dei ka ktien jong u Blei namar u Jisu u ong u khun jong u Blei.
Bad lada u briew u ngeit bad iaisah ha ka ktien u Blei, kin long ki khun u Blei bad ki synran jong u Jisu (Christ followers).
Kane ka jingong kam dei tang ia ki Jiw hynrei ia ki Jentil ruh kumjuh lada kin ngeit bad kohnguh ia u Blei.
Lada ki briew baroh kin ngeit ha u Khun u Blei bad iaisah ha ka ktien jong u, kin sa ithuh ia kata ka jingshisha, namar u Jisu u long “Ka jingshisha" kumta ka long kaba donkam katta katta ban iaineh ha ka ktien u Blei ban pule ia ka da ka jingsngewthuh (read the Bible with understanding) namar ka Bible ka dei ka ktien u Blei bad ha ka ktien u Blei, u don u Blei, kaei kaei baroh ba ka ktien u Blei ka kren, ki long kiba shisha.
Kumta kiba ngeit ki sngewthuh ia ka Bor jong ka namar ka don ka Bor ha ka, ka bor u Blei kein.
Kumta ka ktien u Blei ka long ka jingshai, ka jingshisha bad ka Bor ruh.
U Jisu u la wan sha kane ka pyrthei ban wallam ia ka jingshisha bad ka jingshai ia ka pyrthei ba dum hapoh ka pop bad u soitan, namar la kha tang shisien ha ka doh ki dang long ki mraw u soitan bad ka jingshisha kam don ha ki.
Hynrei u Jisu u la wan ban long u jingshai bad u jingshisha ba kaba dum bad ka jingbym shisha kan phet sha jngai.
“Bad phi ioh ithuh ia kata ka jingshisha, bad kata ka jingshisha kan pyllait noh ia phi" Mathaios 8:31-32.
U Jisu u long ka jingshisha, bad kita kiba ngeit bad kohnguh ia ka ktien ka jingshisha bad leh ruh ha ka, kata ka jingshisha kan pyllait ia phi, ong ka ktien u Blei.
Dei na kane ka daw ba u Jisu u kren ha ki Jiw ha kato ka por, namar kaei kaei kaba ki leh bad ngeit, ki long tang ki bym shisha suda.
Ki la mane thala ia u Blei, ki la shu ia pyndep niam pyndep rukom tang ban iohi ki briew, katba ka jingshisha kam don ha ki.
Ka ktien u Blei kam don ha ki, ki iaid ha ka jingdum ha kata ka niam kaba hikai pateng la pateng kat kum ki kpa tymmen jong ki hyndai.
Ki Jiw kim ithuh ia ka jingshisha jong ka ktien u Blei bad kim ithuh ruh ia u khun u Blei (Jisu) hynrei ki kyntait ia u ba u dei uta u Messiah jong ki.
Ka jingshisha ka long – “Ba u Jisu u la wan sha la ki jong (Ki Jiw), kita kiba dei la ki jong, kim pdiang ia u" Ioannis 1:11.
La kha ia u Jisu na ka jaid Jiw ha Israel ha Bethlehem ka ri Judia.
Hynrei ki Jiw ki kyntait pat ba u Jsu u dei uta ba la phah da u Blei ban long u syiem jong ki ban long u Messiah jong ki, ka daw ka long ba kim tip ia ka jingshisha ka ktien u Blei.
Aiu ba la kren da ki Prophet hyndai, ki Jiw te kim ngeit, ki leh ia kaei kaei kaba pyrshah ia ka mon u Blei ki iaid tang ha ki niam ki rukom jong ki bad mane bleithaw kat haba jan ba lap.
Kaei kaba jia ka long ba ki Jiw kim ngeit ha kata ka jingshisha, ki sahnarphna pynban ia u Messiah jong ki bad kyntait ba u dei u Khun u Blei namar ka jingshisha kam don ha ki ne ka ktien u Blei kam don ha ki.
Ha ka por ba u Jisu u shah sahnarphna ki Jiw ki pyrta – “To sahnarphna sahnarphna ia u" Ioannis 19:6.
Bad halor Diengphna la thoh – “U JISU U NONG NAZARETH, U SYIEM KI JIW" Ioannis 19:19.
Kaei ba la jia ia ki Jiw ka long, la pynsakma ia ki sha kylleng ki ri ka pyrthei naduh u 70 AD na ka daw ba kim tip ia ka jingshisha ba u Jisu u la kren ha ki, bad ba kim mon ruh ban leh ia kata ka jingshisha, hynrei ha ka mon lajong.
Dei tad haduh u 1948 AD ba u Blei u la shah pat ia ki ban ioh pat ia la ri lajong ka Israel kein.
