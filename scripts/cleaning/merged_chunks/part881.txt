Shillong: U myntri rangbah ka jylla u Conrad K.Sangma myn hynnin ka sngi u la leit ban jurip iaka shnong Tikrikilla kaba shah ktah ha ka eriong Amphan.
U Conrad K Sangma u la leit ruh ban jurip iaka surok AMPT kaba shah ktah jur haka jing shlei um ba jur u slap haki khyndiat sngi hapoh ka thain West Garo Hills.
Hadien ba wan jurip u myntri rangbah u la lum ka jing ialang bad ki ophisar lem bad ki nong kitkam ka tnat PWD bad u la jurip ruh iaki shnong Tikrikilla, Phulbari bad Selsella.
U myntri rangbah u la iathuh bad ki bor district ki dang wad ki lad lynti naka bynta ban thaw daka jaka surok ba shipor naka bynta ban pyndonkam ki paidbah hadien ba ka jingkieng ha Bondumali kala shah pynjulor noh naka jing jur palat ka jing shlei um.
Na ka liang u Additional Chief Engineer PWD (Roads) u Gromyko Marak, u la iathuh ba yn thaw noh daka surok ba shipor naka bynta ban pyn iasnoh iaka Tikrikilla bad ka Agia jong ka Goalpara district Assam naka bynta ba ki paidbah ki lah ban pyndonkam.
“Ki nong kitkam ka tnat PWD ki ialeh katba lah ban pyndep kloi iaka jing maramot iaki surok bad jingkieng kiba shah ktah bad ka eriong ‘Amphan’ bad hadien ar taiew ki paidbah kilah ban pyndonkam noh" la bynrap u Conrad K Sangma.
Nalor kane u myntri rangbah ka jylla u Conrad K Sangma, u la leit jurip ruh iaka Corona Care Centre ha Betasing jong ka South West Garo Hills naka bynta ban lum jing ialang bad ki ophisar ka tnat ka koit ka khiah ha Ampati.
Haka jing leit jurip iaka Corona Centre, naka liang u myntri rangbah u la ai jing iaroh iaki ophisar naka tnat ka koit ka khiah kiba la trei shitom naka bynta ban iakhun pyrshah ka jing pang ‘corona virus’ hapoh ka thain.
Haka jing leit jurip u myntri rangbah ka jylla la synran lang da u MLA ka Raksamgre konstitwensi bad u MLA ka Salmanpara konstitwensi.
U Wajid Khan, uba dei uwei na ki nongthaw jingrwai bollywood bad uba dei ruh u nongrwai bad u nong pynbeit sur jingrwai, ula khlad noh na ka jingpang Covid 19, mynta ka step.
U don 42 snem ka rta.
U Khan, u ioh ia katei ka jingpang, dang khyndiat sngi mynshwa.
U Wajid Khan, u dei uba ia thaw jingrwai lang bad U Sajid Khan bad u don ruh ia ka jingpang khyllai, ha kaba ula leit shah sumar ban bujli ia u khyllai jongu, ha ki khyndiat bnai mynshwa.
U Wajid Khan, u dei uba ju thaw ia shibun bah ki jingrwai, ha ki phlim, ba u ak U SalmanKhan, ba kynthup ruh ia ka jingrwai Bhai Bhai, kaba la pyllait ha ka taiew ba ladep.
La sumar ia U Wajid ha Surana Hospital, Chembur, ha kaba ka jingpang jongu, ka la nang jur nang jur.
U Sajid bad U Wajid, ki paw bha ha ka kam thaw jingrwai, lyngba ka phlim kaba la pynmih ha u snem 1998, kaba kyrteng  Pyaar Kiya Toh Darna Kya.
Hadien kata, ki la thaw bad rwai ha kiba bun ki phlim, kum ka  Garv, Tere Naam, Tumko Na Bhool Payenge, Partner bad ha ka phlim  Dabangg.
Kumta la iaid ki minit bad ki kynta.
Hadien ba la bam ar kyntien kwai, ki la ia dih sa ka sha.
Ki jingiakhana ruh ki iaid ryngkat ryngkat.
La don ki jingkylli pyrthew kylliang kylliang.
Ki para longkmie hi ka shait long ka rukom ba ki bun khana ha ka rukom kaba bniah la ia kiei kiei ruh.
Ki rangbah briew te ia ka kam iing kim da smat eh ban iathuhkhana hynrei ha ki kynthei te ka dei ka sobjek kaba la jan baroh ki ktha bha ia ki.
Ka jingshisha ka long hi ba ki kynthei ne ki longkmie ki kham iohi ia ki jingbunkam ha iing ban ia ki rangbah.
La long shisha kum ki myntri pohiing bad myntri ka pla pisa.
“Oh kato ka khun kynthei jong phi ka dang marwei ne lah iohbriew?" kylli ka kong Santa.
“Ka dang marwei tang ka kam ruh kam pat ioh phi" iathuh ka kong Rep.
“Toi ka rta te ka lah biang hi kum ka kynthei" ong biang ka Santa.
“Hooid, ka lah jan dap artat 27 snem" iathuh ka kmie ka Banri.
“Teng teng ki kynthei kim da dei eh ban ap kam namar ka shong ha u rangbah u ban shimti ia ka" pashat jingmut ka Santa.
“Shi ban sngew kumba dei hynrei shiban pat ka thaw jingeh.
Kaba shu ap bad kaba kamai hi ka iapher shibun" ong ka kong Rep.
“Hooid, nga sngewthuh tangba nga shu ong kein.
Nga iohi ia la ka khun ka don hi ka jingiapher.
Namar ka kam arngut ym lah biang hi da phin ong kumno kumno ruh.
Da mih kaei kaei ym paw pyrthei eh ka jingduna ba la khlain hi ka kynthei" pynshai ka kong Santa.
“Ka long kumta hi kein da ym dei eh ka kam sorkar ne ka kam heh ka lah kyrda hi ka longbriew" mynjur ka kong Rep.
“Shuh ngan leit noh phi lah shu neh jin ar kynta" ong ka Rep bad ka ieng ban buh noh ia ka mula ba ka shong sha kham kyndong ka ieng kum ban leit noh.
“Shong shwa seh kumba dang ioh khyllung rit pynban" ong ka kong Santa bad ka rkhie pynmih bniat.
“To to ngan shong sa shiphang arphang" ong ka kong Rep.
Kita ki arngut ki nongtrei ki dang leit saitjain shabar ka mala ba shapoh.
Ka trai iing ka nang iathuhkhana shaphang jong ki.
“Balei ki long haduh katne eh ki briew la shu i lamwir kane ka mobai.
Peit kine ki khynnah trei tang shu lait kti lah ha kato ka mobai hi.
Mynmiet lei lei ba ngam da pynbun kam than ki la shu kmen ei ha ka jingialehkai mobai.
Da pynwit than salia ioh kim treh sah shuh" Ka iathuh ka kmie u Kitlang.
“Nga nang mut tang ki khynnah shynrang pleng ki kynthei ruh mo" ong ka kmie ka Banrilang.
“Ioh kham palat pynban ki kynthei" ong ka kong Santa.
“Mynno mynno ka telibishon (Tv) ki kheinkor bha hynrei mynta ka khamkor ka mobai shibun namar lah bat syndon ha la ka kti.
Lah ban khyrwait bad leh katkum ka jingkwah lajong la hango hangno ruh" ong ka kong Rep bad ka kner biang ia u kwai ban bam.
“Nga i shaiong hi ngain kane ka juk mynta.
Haba nga leit thied jingthied na dukan nga iohi ha rud lynti ba ki khynnah shynrang khamtam ha kti ha kti ki mobai bad ia shong ar ne lai ngut shi kynhun.
Imat lah dei hi ka juk tynneng ne ka juk i lamwir" kren khia mynsiem ka kong Santa.
“Kaba kut jing kiei kiei" kaba mut ka jingkut (end of climax) jong kiei kiei kiba don hakane ka pyrthei, Bad ngi long kata ka pateng kaba im hajan kaba kut jong kiei kiei kein.
Kaba kut noh jong kiei kiei kalong ka por kaba jynjar kein.
U Blei u la dep iathuh ha u Daniel shaphang kiei kiei, shaphang kaba kut kein shaphang kata kaba ong SHIPOR, ki por bad ka SHITENG.Daniel 12:7.
U Daniel u ong – Nga la iohsngew hynrei ngam shym sngewthuh: Dei na kata ka daw u Daniel u kylli dakaba ong- ko kynrad jong nga, KAEI KAN LONG KABA KUT JONG KINE KIEI KIEI RUH?, Daniel 12:8.
Ki Shipor, ki por, bad ka shiteng ka thew ia ki por ba jynjar tam.
Ki por ba jynjar ki long ki sngi kiba ka Jingstad karoi bha ne ka kiew bha, Ia kaba la ong ha ka kitab u Daniel 12:4.
Haduh ka por jong kaba kut kein.
Bad mynta ngi iohi ba kiei kiei ki long hajan kaba kut.
Kiei kiei kiba ka ktien u Blei ka kren, ki jia bad nangiai jia bad nang iai pyndep.
Ia mynta hi, kampat jia kaba kut, hynrei ki long tang I jingsdang barit hashwa ba kata ka jingsdang kaba khraw kan jia.
Bun ki bymman kin ym sngewthuh hynrei ki iaileh bymman.
Hynrei kiba sngewthuh kin pynkhuid ialade bad sait lieh ialade bad phrang ia ki (hapoh kita ki por jynjar).
Daniel 12:10.
Kumta kata ka por, KA SHIPOR bad ka SHITENG, ka long ka por ka jingsynshar ba la thoh- Bad naduh ka por ba yn shim noh ia kata ka jingainguh thang kaba borobor, bad ba yn pynieng ia kata ka jingijli kaba pynjot, kan long 1290 sngi.
Daniel 12:11.
Nangno kamih kane ka 1290 sngi? Dei namar ba u Blei hi u la kren.1260 sngi ka long 3snem shiteng.
Ka Bible Calendar kadon thik 30 sngi shibnai khlem tam khlem duna.
Kumta ki 1260 sngi ki long ki 3 snem shiteng (3 ½ snem).12 bnai = 1 snem.1 snem=360 sngi x 3 snem =1080 sngi + shiteng snem ne 180 sngi= 1260 sngi.
Kine ki 1260 sngi ne 3 ½  ki long ki snem ba u soitan ( u briew ka pop) man of sin.
U synshar ia ka pyrthei naka Temple na Jerusalem.2Thessoloni 2:4.
U Daniel u ong – ka jingainguh thang kaba da ki mrad (sacrifices) hapoh kata ka Temple (Third Temple).
Yn pynieng ia ka jingijli, kamut ba uta u briew kapop (man of sin) u soitan u synshar, ka long 1290 sngi.
Kane ka mut, ba hadien kita ki 1260 sngi, kawan ka 30 sngi ka extra time ba u Blei u shah ia u soitan.1260 sngi+ 30 sngi = 1290 sngi.
Daniel 12:11.
Kumta ki 1290 sngi, ki long kita ki por kiba jynjar tam, u Daniel u la iathuh shaphang kata da kaba ong – “Bad kan long ka pork aba Jynjar Kat kata ymshem ladon naduh ba la long ka jaid bynriew haduh kata ka Por".
Daniel 12:1.
Ym tang u Daniel, hynrei u Jisu ruh u pynkynmaw ha ngi ia kaei kaba u Daniel u la ia thuh lypa.
U Jisu u ong kumne – “Namar kata ynda phin iohi iakata ka jing ijli ba pynduh ba la ong shaphang jong ka da u Daniel Nongiathuhlypa – BA KA DA IENG HA KA JA KA BA KHUID (third Temple in Jerusalem).
Mathaios 24:5.
U Jisu u hap ban pynkynmaw  ia kane ka bynta dei namar ba ki synran jong u ki kylli kumba kylli u  Daniel hi.
Ki kylli ki ong – lano  kine kiei kiei ruh kin long? Kaba kum kano ka dak ka jingwan jongme? Bad kaba wai noh kane ka Pyrthei ? Mathaios 24:3.
U Jisu ruh u pynkynmaw ia kane ka juh ka jingong u Daniel u ong- “Naba hangta kanlong ka kordit bah kaba ympat ju long naduh myndanglong ka pyrthei, haduh mynta em, lymne kan ym long shuh ruh.
Mathaios 24:21.
Kaba kut jong kiei kiei kalajan kat kum ki dak ka por.
Kidak ka por ki long   ki thma, ki nemsniew, jingiapthem, jingkynniuh jumai kylleng kylleng.
Kine ki long TANG KI JINGSDANG ki JINGJYNJAR.Kaba kut kam pat jia.
Mathaios 24:6-8.
Mynta ka long ka jingsdang jong kita kip or kiba sha khmat ia kiba ka ktien u Blei ka ong – ka bympat julong na myn danglong ka pyrthei.
Mathaios 24:21.
Kaba donkam ka long ban duwai ban ithuh ia kaba kum kata ka por khnang ba ngim lah ban pynkhreh la ka jingim, kaba sngewsih kalong ba katien u Blei ka ong – Ba ki bymman kin iaileh bymman ban nymdon na ki bymman uban sngewthuh; hynrei kiba  stad kin sngewthuh Daniel 12:10.
Amen.
Ka por armet kadei ka por ba lung tam naka bynta ki kynthei baroh.
Kadei ka por kaba kmentam naka bynta kito kiba kwah ban don la ka iing ka sem, ki khun ki kti bad ka longiing ba pura.
Kadei ka por ha kaba ki longkmie ba armet ki ioh jingieid bad jingkyrkhu bha haka jingim jongki bad ruh ka por hakaba ka jingpynkhreh ban pdiang ia i khunlung ban sa kha sha kane ka pyrthei.
Hynrei hato tang ban armet kala biang? Da lei lei ruh em namar ban shu armet khlem da sumar bad phikir bha ialade kalah ban ktah kylla iaka jingkoit jingkhiah jong i khun ba dang pun.
Namar kata shim iakine ki jingai jingmut bad bud ryntih iaki haka por armet ban ioh iaka jingkoit jingkhiah ka met ialade bad i khunlung ba dang pun.
Ban sumar bad phikir ialade bad iaka jingkoit jingkhiah haka por armet kan pynlong ia i khun ba dang pun ban koit bad khiah krat bad ban don haka jingkoit jingkhiah kaba pura.
Namar kata ban kilan met haka por armet ka long kaba donkam bha.
Ka jingkilan met kum kaba iaidkai pyngngad la kumno kumno shiteng kynta mynstep bad shiteng kynta janmiet, ki jingkilan met yoga bad pyniar iala ki kjat man ka kynta kan pynjem koid koid iaki dohksah bad ki mat.
Katba ka por kala nang hajan katta phi donkam ban kilan met ban lait naka jingktha syngkai bad ki bynta ba shadien ka met, ka jylleng bad ban bha ka pla khun.
Kynmaw ban ym kilan met palat ia kaba dei ban leh namar kalah ban ktah kylla ia ka met ka phad hi baroh kawei bad ruh kynmaw ban ym mareh ne rah kiei kiei kiba khia ban pynduna jingkhia haka por armet kiba lah ban ktah ia i khunlung ba dang pun.
Ha ka por armet bam iaki jingbam kiba ai jingkoit jingkhiah iaphi bad ia i khun ba dang pun jongphi.
Kynthup iaki soh,ki jhur,ka dud,ki jhur jyrngam ban ioh iaki Vitamins, ki Calcium, ki Protein, Carbohydrates bad ki minerals haka met jongphi.
Ki jingbam kidei ban biang bad bha ban bam namar kiei kiba phi bam ki sam lyngba ne bsa ia i khun ruh hapoh kpoh.
Sait khuid iaki kti shuwa bad hadien ba bam ne ktah iaki doh,ki dohkha im ban lait naka jingsma bad ruh kiar nakaba bam iaki kynja khlein, ki jingbam thiang, ka mluh bad ki jingbam kai ba shu sdieh namar kine kilah ban wanrah jingshitom haka met.
Katto katne ki kynthei ki duna ban don iaki Vitamin bad ki Iron haka met haka por armet kaba ialam sha ka jingshah ktah ka jingkoit jingkhiah i khunlung bad ka ialam ruh sha ka jingthut noh ka met hadien habud.
Ki doktor jongphi kin iarap ai dawai kiba iadei bad kine ki jingshitom jongphi.
Dih bha iaki dawai bad bud ryntih iaki jingai jingmut ki doktor haka liang ka bam ka dih bad ka jingkoit jingkhiah jongka met jongphi.
Kynmaw ban kiar naki jingdih kynbat ba shna hi ha iing bad ban phah khem iaka met ha ka por armet namar kane kalah ban ialam sha ka jinghap khun ne shitom ha ka por kha.
Kan bha ban bam tang iakito ki jait bam bad ki dawai bala pynthikna da ki doktor.
Nga kwah ban tip shuh shuh iaki jait soh ne ki jhur kiba dei ban bamKmno ban lh ban lait na ka jing kynroi prieBly bn blade por armet hapoh 3 bnai….
n lh kmno bn iada na ka jng blade.
long kmno da ia shong kha por dng don 1 bnai 2 bnai.
Bly ng ki kynthei da armed hapoh 3 bnai ju blade kmto khyndt khyndt um suh um pang re.
ha ka scanning pt um don khnlung.
Guwahati: Sa 67 ngut ki don kiba ioh pang Covid 19 ha Assam.
Baroh ki la poi mynta sha ka 1,339 ngut.
U Himanta Biswa Sarma, myntri ka koit ka khiah ka Assam, u thoh ha ka twitter jongu mynta ha ka por 10.47 mynmiet, ba kitei kiba ioh pang, ki dei na  Tinsukia, Goalpara, Sivasagar, Nagaon, Sonitpur, Kamrup, Golaghat, Karimganj, Baksa bad Kokrajhar district.
La iathuh ba 16 ngut ki ioh pang na Tinsukia District, 10 ngut na Goalpara District bad 3 ngut na Karimganj District.7 ngut kiwei pat ki ioh pang na  Sivasagar district bad na  Nagaon district, katba 5 ngut na  Sonitpur district.
Ha Kamrup District, 2 ngut ki ioh pang bad mar katjuh ha Golaghat District ruh.
Ha Bangladesh, ki don 40ngut kiba iap na ka jingpang Covid 19 bad ka dei ka sngi, kaba bun tam kiba iap, ha kaba baroh ki la poi sha ka 650 ngut.
Ka jingdon kiba ioh pang covid 19 ha katei ka ri, ka la poi mynta sha ka 47,153 ngut.
Ha ki 24 kynta ba ladep, ki don 2,545 ngut kiba ioh thymmai ia katei ka jingpang, ong ka khubor.
Kiba iap ha ki 24 kynta ba ladep, ki kynthup ia 33ngut ki shynrang bad 7 ngut ki kynthei bad kitei ki kynthup ia 28 ngut na Dhaka Division, 8 na  Chittagong division, 2 na Khulna, iwei iwei na  Rajshahi bad Rangpur division.
Shillong: Ka khasi students’ Union (KSU) Central Executive Council, lyngba ka kyrwoh ka kren shai kdar sha ka Sorkar, ba ka Seng kan pyrshah jur horkit hordang ia ka rai jong ka sorkar jylla ban ailad noh ia ki nongtrei bylla kiba dei na bar jylla ba kin wan trei hapoh ka jylla.
Ka seng ka buh jing kylli sha ka Sorkar ba lada yn shah noh ia ki nong bylla bar jylla ba kin wan trei noh hapoh ka jylla, mano ban shim ka jing bahkhlieh? Hato kin hap ban shong quarantine shwa 14 ne 28 sngi ha shwa ba kin leit trei ha ki kam ba ki trei, ne kin leit beit beit sha jaka ba ki trei?La kylli shuh shuh “Lada ki hap ban shong quarantine mano ban pyn biang jaka? mano ban bei iaka bai lut bai sep? haba Wat tang ia ki trai shnong ki trai ri trai muluk kiba wan phai na kiwei ki jylla jong ka Ri India, ka Sorkar ka kren shai ba kam lah satia ban pynbiang lut ia ki quarantine centre, hynrei la hap shim lang ka jingkit khlieh da ki Dorbar Shnong- ki it ki hima.
Ka Seng hi kan nym pdiang satia ia katei ka rai jong ka Sorkar bad ha ka juh ka por la kyntu ia ka Sorkar ba kan pyrkhat sani bha sa shisien sa shiwat, namar wei ba ailad ban wan, kim shym wan tang wei ne ar ngut, hynrei da ki spah ngut ne hajar ngut kin wan bad kin don ruh ki ban shim kabu ban ioh bsuh khlieh ha ka Jylla.
Ka Seng ka kyntu ruh ia ka Sorkar ba ia ka jingiaid na kawei ka jylla sha kawei pat, ia mynta hi kam pat long satia ban shu ai laitlan ne ban shah rung katba mon, laitnoh ha ki kam ba long kyrkieh, kiba donkam ne ha ki kam sumar ha ka pang ka shitom ba shah ka kam, hynrei ia kiwei ki kam bym da dei eh kiba donkam kyrkieh haduh katta katta, ym dei ban ailad dei ban pyrkhing shwa, namar lada shu bishar naka jylla ba mar jan tam, ka Assam ka nangkiew ha ka jing don ki briew kiba ioh ‘Corona virus’.
Ka Seng ka wer ka khot ia baroh ki para Ri ban ia snoh kti lang bad shim lang ka jing kitkhlieh da kaba nym wan ialam ia ki nongtrei bar jylla hynrei ban shim ruh ia kane ka lad da kaba phai khmat sha ki para Ri ban aikam ai jam ba kin trei, ban lait na ki kynrum kynram bad ha kajuh ka por kiba bun ki para Ri ki la lah wat ban trei ha kiba bun ki kam bapher bapher bad Kane Kadei ka ïa ba ngin kyntiew iala ki para Ri.
Kyntang ïawai ka Seng lyngba kane ka kyrwoh ka bthah ïa baroh ki tnad trei kam jong Seng ha kylleng ka bri u hynñiewtrep ban long kiba peitngor iaka jing rung ki bar jylla ne ki mynder ri, ha ki bynta bapher jong ka Bri u Hynñiewtrep, ban nym ailad la kidei kiba wan bylla ne kiwei ki kam ba ki trei, wat lada dei ban mih madan ban talasi ruh dei ban leh ban nym ai lad ia ka jingwan rung laitlan ki bar jylla ha kaba Kum kane ka por.
Agartala: Ki don sa 34 ngut kiba dang ioh pang  COVID19 ha Tripura.
Mynta baroh kiba ioh ia katei ka jingpang, ki la poi sha ka 316 ngut ha ka Jylla.
U Biplab Kumar Deb, myntri rangbah ka Tripura, u iathuh ba kitei kiba ioh pang, ki dei kiba wan na Chennai.
Mynta ka sngi, ha ka por mynstep, U Deb, u iathuh ba ki don 11 ngut kiba ioh pang Covid ha ka Jylla.
Mynta ka sngi, baroh kiba ioh pang covid ha ka jylla, ki long 45 ngut bad ka dei ka sngi, kaba bun tam kiba ioh ia katei ka jingpang.
Ka Ri Lyngngam ka don shaphang sepngi jong ka West Khasi Hills District, Meghalaya, kaba iakhap bad ka ri thor Assam na shatei bad ka Garo Hills bad Bangladesh na sepngi.
Ka long ka jaka kaba riewspah ha ki khlaw ki btap, ki syntiew ki skud, ki sim ki doh bad khamtam ki marpoh khyndew kum u dewiong, u nar, u Selimanite, u granite, u mica, u uranium bad kiwei kiwei.
Namar ba ki Phareng hyndai ki khot ia ka jaka ba shong ki Lyngngam ‘country’, na kata ka daw ba sa khot ia ka mynta ‘Ri Lyngngam’.
(Peit ha ka kot jong u P.R.T.Gurdon ‘The Khasis’ p.193-197).
Ka Ri Lyngngam ka long kaba ïar katta katta kumba long ka Ri Bhoi, Ri War bad Ri Jaiñtia.
Katkum ka jingiathuh jong u babu Albert Lyngwa uba la wan shongshnong na ka shnong Mawphlang sha Nongkyn-a, Ri Lyngngam, u ong ba ha ki snem 1957-58 kat kiba leit poi sha Markasa ki ong beit ba ki la poi sha Ri Lyngngam.
U (L) Rev.S.Wollington Thabah na Pariong ha ka kot jong u ‘Ka Histori ka Mission ialap bad Kolshor Ri Lyngngam’ p.32, u ong ba ka Ri Lyngngam ka kynthup naduh ka thaiñ Sawsymper Pamsanngut, bad la ñiew ia ka kum ka Ri Lyngngam mihngi.
U(L) Tbn.W.G.B.Marwein na Pariong ha ka jingthoh jong u ha ka Souvenir Golden Jubilee Celebration Lyngngam Presbyterian Higher Secondary School Mawthengkut p.14 u ong, “Ka Ri Lyngngam ka kynthup katto katne ki bynta jong ki hima: Maharam, Langrin, Myriaw, Riangsih, Nonglang, bad Jyrngam.
Ka bynta kaba khambun ka dei hapoh ka hima Nongstoin.
" Sa u Rev.Phidolis Dkhar ha ka bynta jong ka jingthoh jong u, “Ki Nongmait lynti ia ka Ri Lyngngam", u ong ba ki missionary ki la pynim biang ia ka jingialap sha Ri Lyngngam shaduh ki thaiñ Nongkharai.
(Phin lap ia kata ha ka Souvenir Golden Jubilee Celebration LPHSS Mawthengkut p.5).
Lada don ki ban pyrshah ia kane ka jingthoh, wat kynnoh ia nga, hynrei to phin kynnoh beit ia kitei ki Rangbah ba nga la kdew.
Lada phi kynnoh ia nga ka mut ba phim pat nang pule kum kawei ka briew ba ialeh ban ioh ia ka kyrdan Doctorate ha NEHU, Shillong (kaba la ong ia nga, “Balei phi kynthup ia ka hima Maharam?" Nga la ong ia kata ka briew, “Da pule bha kong, nga shu kdew ia ka jingthoh jong kiwei")Ban pynlyngkot ia kane ka jingthoh nga shu ong ba ka Ri Lyngngam mynshuwa ka long kaba ïar hynrei mynta pat ka la nangrit suki suki, namar ka jingbymtreh ki nongshong shnong ban kam ialade ki ‘Lyngngam’.
Ki ong hana ba ka dei ka kyrteng kaba poh.
Mynta to ngin ia peit sa ia ka Anthem ba nga la thaw ha ka snem 1996.
Ka daw ba nga sa thaw ia kane ka jingrwai ka long da ka jingbthah jong ki riewtymmen bad ki dkhot ka All Lyngngam Organisation(ALO).
La ioh ban rwai nyngkong ia kane ha ka General Meeting jong ka ALO kaba la long ha Nongstoin ha ka snem 1996.
Bun ngut ki tymmen Lyngngam ki la jaw ummat haba nga phah rwai ia ki khynnah skul na ka Seinduli Upper Primary School.
Haba nga thaw ia kane ka jingrwai, ym dei ba ngi pynkheiñ noh ia ka Jingrwai “Ri Khasi Ri Khasi", hynrei ka long tang ban pynpaw ba ngi ruh ngi don ka jingrwai Ri Lyngngam.
Ka jingthmu ha ka por ba thaw ia kane ka jingrwai ka long ban rwai ha ki por ba long meeting ALO.Bad ruh yn shah sngewbha lada don ki skul ha Ri Lyngngam ki ban pyndonkam teng teng ban rwai ia ka.
Nga la thoh lang ruh bad ki note ha ka Tonic Solfa Notation khnang ban pynsuk.
Ki don ki kyntien kiba phin shem jingeh ban kynnoh.
Kita ki long kum : ‘rev’ kynnoh shiteng ia u ‘rew’, ‘barev’ kynnoh shiteng ia u ‘barew’.
Nga la shu shna alphabet Lyngngam ma nga ia u ‘V’ nga shu ot shiteng ia u ‘W’.
Te sngewbha shim, ‘ev’ kynnoh shiteng ia u ‘ew’.
Shillong: Ka kyrwoh na ka tnat Pulit ka jylla Meghalaya, mynta ka sngi la pynshai ba namar ba u bah Ronningson Kharthangmaw u shah ‘quanrantine’, kumta ki bor pulit ba peit ia u ha Delhi kim lah ban leit peit ia u ha Hospital.
Ka kyrwoh ka batai ruh ba u bah Ronningson Kharthangmaw, u la kem pang naduh 22 tarik jymmang 2020 bad ki doctor ha Battalion ba u don ki la ai jing sumar, hynrei ha ka 23 tarik jymmang la pynkit noh ia u LNJP Hospital, New Delhi bad la phah ‘quanrantine’ noh syndon.
La iathuh ruh ba namar ba u shah ‘quanrantine’ ki paralok bad ki ophisar ba ia don lang bad u ruh ki la shah ‘quanrantine’ lang kum shi bynta ban bud ia ki kyndon ka tnat ka koit ka khiah.
Ka kyrwoh ka pynshai ruh ba ki ophisar ka tnat ka koit ka khiah hapoh ka Battalion ki dang iai buddien ia ka koit ka khiah jong u bah Ronningson Kharthangmaw.
Na ka liang ki tnat Pulit ka jylla ruh ki iai buddien bad shim khia ia ka koit ka khiah u bah Ronningson Kharthangmaw.
Kathmandu: Ka sorkar Nepal, mynta ka sngi, ka la wan rah ia ka ain ban pynkylla ia ka riti synshar jong ka Nepal bad kata ka long ban pynkylla ia ka map jong katei ka Ri bad katei ka kynthup ruh ia ki bynta jong ka India.
Ka Nepal, mynta ka kam ia ki bynta jong ka  Lipulekh, Kalapani bad ka  Limpiyadhura, ba ki dei ki jaka kiba hap ha Nepal.
Nalor ka jing nang pynheh ia ki jaka puta, ka Nepal, ka kwah ruh ban pyn kylla ia ka muhor jong katei ka Ri.
La leit rah ia katei ka bill, da U Shivamaya Tumbahangphe, myntri ba peit ia ka  Law, Justice bad Parliamentary Affairs ShivamayaTumbahangphe, ha kaba la kyrshan ruh da ka liang pyrshah, ka  Nepali Congress.
Ka jing ia dei hapdeng ka India bad ka Nepal, ka don ha ka jing ia kynad kaba jur hadien ba U Rajnath Singh, u leit plie ia ka surok, kaba 80 Kilometre, kaba iaid lyngba ka  Lipulekh pass bad kaba pyniasoh bad ka  Uttarakhand, ha ka 8tarik Jymmang, ha kaba ka Nepal, ka la kren pyrshah jur bad kam ba katei ka surok, ka iaid lyngba ki jaka puta kiba hap ha Nepal.
Na ka daw ka jingkyrduh kam kaba shyrkhei ha Meghalaya, da ki phew hajar ngut ki samla ha kine ki snem kiba bun, ki la hap ban jam sha kiwei ki jylla ban pynbit pynbiang ia ka jingdonkam jong la jong bad ka jingdonkam jong ka iing ka sem.
Ha kane ka thma Covid-19 la iohi ba ki samla ki ba trei shabar ka jylla lajong ki la hap ban leit phai sha ka jylla trai ka jong ki.
Ha kaba ia dei bad ka jylla Meghalaya ruh la lap ia ka juh ka jingjia, ha kaba, da ki phew hajar ngut ki samla ki la wanphai sha ka jylla trai ka jong ki, bad ki la duh ei ia ka kam ka jam kaba ki juh trei baroh shi katta, namar bun ki company shimet kin khang khyrdep lane kin pynduna ia ki nongtrei ki jong ki, namar ka jingshah ktah ka ioh ka kot ha ka lockdown.
Na ka jylla ka jong ngi ruh bun ki bymdei ki trai jylla ki la hap ban leit phai noh sha ki jylla trai ki jong ngi.
Kum ka seng ngi sngewthuh ba ka jingeh kaba khraw jong ka sorkar jylla kan wan hadien ba kane ka jingialeh bad u Corona Virus kan suki lane kut noh.
Kumno ban pynthikna ia ka ioh ka kot kaba biang jong ki phew lakh tylli ki long iing? Kumno ban plielad ioh kam ioh jam ia kine ki samla ki ba la wanphai bad ia ki samla ki ba la shong khlem kam khlem jam lupa?.
Ha kaba iadei bad ka jingplielad ia ki samla kyrduh kam ki jong ngi, lehse, kane kadei ka kabu ia ka sorkar ka jong ngi, namar ki bymdei ki trai jylla ki la leitphai.
Lada ka sorkar ka don ka jingkitkhlieh ia ka lawei ki samla ka jylla, ngi la khmih lynti ba kan pynthikna ba kano kano ka kam lada dei jong ki company ne jong ka sorkar (private lane Public) yn trei beit da ki samla trai jylla.
Phewse ka long kaba sngewsih ban iohi ba ka sorkar ka rai pynban ban wan ialam nongtrei bylla da kiba nabar jylla.
Kane kadei ka Rai pyrshah ia ki samla ka jylla bad pyrshah ia ka koit ka khiah jong ki paidbah ka jylla bad kane ka pynpaw shai ba ka sorkar kam don ia ka jingkitkhlieh naka bynta ka bha ka miat jong ki trai jylla.
Lada ia u/ka ba napoh ka jylla la pynbor ban leit bylla shabar ka jylla bad ia kiba nabar ka jylla ka khot sngewbha ban wan bylla hapoh ka jylla, shano ka lawei jong ka jylla jong ngi.
Ha ki kyntien kiba shai, ngi pynrem bad pyrshah jur ia kane ka rai ka sorkar bad ka seng kan ym randieh ban kit ia la ka lyngkor ha kipor ba donkam.
,Sd/-    Thomas Passah,President,KHNAM State Youth Wing, 8787612855.
Ahmedabad: Ka Civil Hospital, ka la shah ujor tyngeh, haba ka la dep aiti ia kawei ka met iap sha kiba ha iing, da kaba ka la pynbna ba utei u nongpang coronavirus, ula iap.
La iathuh ba la aiti ia katei ka met iap, ha kaba la ai kyrteng bad uba iap, u dei U  Devrambhai Bhisikar bad katba kum ki kyndon, ym shym la plied satia ia katei ka met bad la tep ia katei ka met iap, khlem da ioh ban peit bha, la u dei shisha ne em U Bhisikar.
Ynda la dep tep, la pyntip da ka hospital, ba utei uba la shah kynnoh, ba ula iap, ula nang ioh bor pynban ha Hospital.
U Devrambhai Bhisikar, u leit shah sumar ha civil hospital, ha ka 28tarik Jymmang 2020 bad la iathuh ba ula iap noh ha ka 29tarik Jymmang, ha kaba tang ia ka test corona ruh, ym pat ioh satia ban pynthikna.
Ha ka 30tarik Jymmang, la ioh jingtip na Hospital, ba U  Devrambhai, ula nang ioh bor bad katei ka dei hadien shisngi, ba ladep tep ia kawei ka met, kaba la ai kyrteng da ka hospital, ba u dei U Devrambhai.
U Nileshbhai, uba dei uba ha iing jong U  Devrambhai, u iathuh ba haduh mynta, ki sngew kulmar jingmut, la ka dei ne em, ba U Demrambhai, ula iap shisha ne u dang don hapoh hospital.
La ong shuh ba ynda haba kiba ha iing ki la phone biang sha katei ka hospital, hynrei ka jubab ka long ba ki la kum phone bakla, hynrei U Devrambhai, ula iap shisha.
Kim hun tang katta, la iathuh ba ki la phone sa shisien, katba ha ka sien kaba ar, la iathuh ba U Devrambhai, ula nang ioh bor bad ka jingpang corona, ka la jem.
Guwahati: Ka sorkar Assam, ka la pyn lyngkot ia ka por ban pynshong jngai ia kito kiba suba, ba ki don jingpang corona, na ka hynniew sngi, sha ka saw sngi, ong U Himanta Biswa Sarma, myntri ka koit ka khiah ka Assam.
Lyngba ka jing pynbun ia ki tiar test ia ka jingpang Covid – 19, la rai ban pynduna noh sa tang saw sngi, na kaba ju long hynniew sngi, ba kan nym lehnohei ka pisa paidbah, ong U Sarma, haba iakren bad ki kotkhubor mynta ka sngi ha Guwahati.
U Sarma, u iathuh ba ki don 2,29,893 ngut kiba la leh quarantine ha kylleng ka Jylla bad ki don 1,04,083 kiba la dep test haduh mynta ha ki hospital bapher jong ka Jylla bad mynta ka jingtest, ka iaid na ka bynta shiphew hajar ngut ha ka shisngi.
U Satpal Maharaj, myntri kam shang pyrthei ka Uttarakhand, ula ioh jingpang coronavirus.
Shisngi shwa kata, ka lok jongu, ka la ioh ia katei ka jingpang.
Lyngba ka jingioh pang U Maharaj bad ka tnga jongu, ki don haduh 40 ngut ki nongtrei jongu, ki la hap shong jngai para nongtrei.
Ki bor pyniaid sorkar ha Dehradun, ki la khang sbak ia ka iing sah jong u myntri sorkar bad la iathuh ba ha ki khyndiat sngi ba ladep, ki la don katto katne ngut ki briew, kiba na Delhi, kiba la ia kynduh ia utei u myntri ha ka iing sah jongu.
Ka jingdon kiba ioh pang COVID-19 ha Assam, ka la poi sha ka 1272, da ka jingdon ki 56 ngut kiba ioh pang mynta ka nohsngi ha katei ka Jylla.
Haduh mynta, kiba dang don ha katei ka jingpang, ki long 1,102 ngut.
Na 56 ngut kiba ioh thymmai, ki kynthup ia 18 ngut na Lakhimpur, 12 na Barpeta, 7 na Udalguri, 3 na Kamrup, 2 na kad liengsuin bad 1 Nalbari, katba ia uwei pat ym pat lah ban pynthikna.
Haba ia dei bad ki Dancing Compitetion Online Singing Compitetion Online.
Nga iohi ba kane ka jingiakop mynta, kim dei shuh ki jingiakop da ki sap ki phontg ba kyrpang ba u ne ka briew ki don ki lah ban long ki nongjop.
Hynrei wat u bym donsap ruh u lah ban jop namar ka shong ha ka jingbun paralok.
Namar kane ka jingiakop kam dei ba jied ia ka sap ba shisha ia ka jingjop jong ki hynrei ka jingjop ka shong eh ha ka jingbun paralok.
Da kaba shu ia Kanbas (Canvas) ia like ia lem ia nga share lem ia ka jong nga.
Kumba ialap Election thik.
Kane ka paw ba u ba don spah hi u shait jop wat la u bieit, hynrei u baduk u shait rem noh watla u stad katno katno ruh.
Dei ha kane ka rukom ngim lah ban kyntiew ia ka ap ka phong ba shisha ha uno uno ne kano kano ka briew ba U Blei u la ai.
Ha ka jingshisha ka jingiakop hi ka dei ban bishar ia ka Sap ka phong ba u ne ka briew u don.
Lada phi don shisha ia ka sap ka phong ba kyrpang lada phim ong ia like ia share lem ruh nga tip ba phin jop.
Namar ka sap ka phong kaba phi don kan pynbna pyrthei kylleng ia phi baroh ki kwah ban iohi ia kata ka sap ba kyrpang jong phi.
Wow ka jing comment ba best palat namar ka dei ka jingshisha ha ki por mynta.
Kane ka pynkynmaw ia ka jingrwai jong i Bah Tom “Pyrthei ka juk mynta, don pisa te i jong nga, duna ka spah ha jar tang shu pher tiak shah kynjat shabar".
Kohima: Sa hynniew ngut, ki don kiba dang ioh pang Covid 19 ha Nagaland bad mynta, kiba ioh ia katei ka jingpang, ki la poi baroh sha ka 43 ngut.
Na kitei ki hynniew ngut, ki kynthup ia 4 ngut na Kohima bad 3 ngut na Dimapur bad na kitei ki don 4ngut ki kynthei bad 3 ngut ki shynrang.
Ka jingdon kiba pang ha Assam, ka la poi sha ka 1,216 ngut, da ka jingdon sa 31 ngut kiba ioh pang ha ka miet jong ka Sngi Saitjain.
U Himanta Biswa Sarma, myntri ka koit ka khiah ka Assam, u iathuh ba 11 ngut na kitei, ki dei kiba wan da ka liengsuin, 11 ngut ki dei na  Morigaon district.
Baroh kiba ioh pang ha Assam, ha ka sngi saitjain ki poi sha ka 159 ngut.
Ha India, kiba ioh pang Covid 19, ki la la nang kiew stet shibun, ha kaba mynta ka jingkhein ka la poi sha ka 1,82,143 ngut, da ka jingdon kiba ioh pang sa 8,380 ngut ha ki 24 kynta ba ladep bad baroh kiba iap, ki la poi mynta sha ka 5,164 ngut, da ka jingdon kiba iap sa 193 ngut ha ki 24 kynta ba ladep.
Kane ka jingkhein kaba mynta, ka dei kaba heh tam, ha ka jingbun kiba ioh pang covid ha India, naduh ba kane ka jingpang, ka la sdang pur ha ka Ri baroh kawei.
Ha United States, kiba iap, ki don sa 960ngut ha ki 24 kynta ba ladep bad baroh kiba iap, ki la poi sha ka  1,03,758ngut, kat kum ka jingkhein jong ka  Johns Hopkins University.
Ka jingdon kiba ioh pang Covid ha Brazil, ka la poi mynta sha ka 4,98,440 ngut bad kiba iap, ki la poi sha ka 28,834 ngut bad da katei ka jingkhein, ka Brazil, ka la tam ha ka jingdon kiba iap ia ka France.
Kat haduh ba thoh ia kane ka khubor, ka jingdon kiba ioh pang coronavirus ha South Korea, ka la poi sha ka 11,468 ngut bad kiba la jem na katei ka jingpang, ki don 10,405 bad kiba iap ki long 270ngut.
La iathuh ba ka South Korea, ka dei ka ri, kaba tbit tam ban iakhun pyrshah ia ka khlam corona, khlem da donkam ban khang lut ia baroh ki kam ki jam.
U Mike Ryan, uba dei u heh jong ka World Health Organisation, Emergencies Programme, u ai jingiaroh ia ka Singapore bad ka South Korea, ha kaba ki ia khun ia katei ka khlam, khlem da donkam ban pyrkhing lut nadong shadong.
U Ryan, u ong shuh shuh ba ki Ri, kiba pyndonkam shibun ka jing test, kiba pynshong jngai ia kito kiba don jingsuba ia kiba don jingpang, ki la lah ban khanglad ia ka jingpur jong katei ka jingpang.
U khlieh duh ka WHO, ruh U Tedros Adhanom Ghebreyesus, u ai jingmut ia kiba bun ki ri ka pyrthei, ba ki dei ban buddien ia ki kam ba la pyni da ka South Korea, ban iakhun ia u coronavirus.
Ka myntri bar ri jong ka South Korea, ka Kang Kyung-wha, ha ka jingiakren bad ka BBC, ka iathuh ba ka jingsdang jongki ban pynkhreh ia ki tiar ban test, ka long ha shwa ba kan don ka jing ia bit briew jong kane ka jingpang.
“Ha shiteng jong u kyllalyngkot, ka tnat jong ka koit ka khiah, ka la iaid shakhmat ban leh ia ka test, da ka jing ia syllok bad ki kompeni kiba pynmih dawai bad hangta ngi pynmih ia ki test, kiba donkam bha ban lap daw ia katei ka jingpang" ong ka Kang.
Kumta mar ia sdang ka jingioh pang, kiba na ka niam Daegu, ha U Rymphang, ka South Korea, ka la sdang bad dum bad dam ban iakhun ia katei ka jingpang.
“Ka jingtest, ka dei kaba donkam shi katdei" ban khanglad ia ka jing ia pur ka jingpang, ong ka Kang bad la ailad ban pyn shong jngai ia kito kiba don jing suba ba ki don ia ka jingpang.
Ka dei hi lyngba katei kajuh ka lynti, ba ka Hong Kong bad ka Singapore ruh ki iaid ryngkat ryngkat.
La iathuh ba kito kiba shong jngai ha la iing, ki dei kiba koit ba khiah bha, hynrei lada ki don dak jingpang, kumta la nang pyn kynriah jngai bha ia ki bad ia katei la kam da U Tedro, u khlieh ka WHO, ba ka dei ka buit ban jynrat na dyngkhong ia katei ka jingpang.
Ka South Korea, ka Hongkong bad ka Singapore, kim shym la khanglut satia ia ki kam ki jam, hynrei ki plie ia ki dukan, ki karkhana bad ki restaurant ruh kumjuh bad ka Singapore, ka plie ia ki skul ruh kumjuh.
Ka Japan ruh ka dei sa kawei ka Ri, kaba iaid katba kum ka jingstad jong ka South Korea bad katei ka ri, ka iaid stet bha, ha kaba test, nangta ka sumar kyrkieh ia kito kiba ioh pang bad ka buddien bha ruh ia kiba don jingiadei bad ki.
Ka Hongkong bad ka Singapore, ki pyrkhing tang ha ka leit ka wan, ban nym ia khleh bad kiba nabar, ha kaba ka Hongkong, ka khang ia ka rel, kaba iaid man ka sngi sha Wuhan, ha kaba la khang naduh ka 30tarik Kyllalyngkot 2020 bad ka Singapore ruh kumjuh, ka khang ia rung ka mih shabar jong ka Ri, ha kaba U Ong Ye Kung, myntri ka pule puthi jong ka Singapore, u ong ba katei ka jing pyrkhing, ka long ban nym thut ka jingleit trei, ka jingleit bam leit dih bad ka jingleit skul ruh bad u ong ruh ba ki khynnah skul, kim don jingma satia bad ka jingkhang ia ki skul, ka pyn khuslai jur ia ki kmie ki kpa jongki, kynthup ia ki nos bad ki doktor ruh bad u kyntait ruh ba ki skul, kin dei ki jaka ban pyn saphriang ia katei ka jingpang bad ha ka jingong U Kung, la iathuh ba bunsien, ki dei toi ki khynnah kiba iabit jingpang na kiba heh ha iing.
Kitei ki ri, ba kynthup ia ka Hong Kong, Singapore bad ka South Korea, ki la mad ia ka jingpang kaba jur jong ka SARS, ha u snem 2003 bad ka South Korea, ka la hap khang lut naphang, na ka jingpang MERS ha u snem 2015 bad lyngba kitei ki jingeh ba ki ia kynduh, ki la ioh jinghikai ba kin kham stet ban iakhun pyrshah ia ki jingpang.
La iathuh shuh shuh ba ha South Korea, ki pyndonkam da ki camera, ki mobile bad wat ki credit card ban lap ia kito kiba suba ba ki don jingpang bad ka Hong Kong ruh, ka ju batai shai ia kito kiba don jingpang man ka janmiet.
Ha Hongkong, ym ju iathuh ia ki kyrteng kiba ioh pang, hynrei la iathuh ia ka rta jong uba iohpang, shynrang ne kynthei, ka jaka sah, ka dak jong ka jingpang bad ka thain ba u don bad katei ka pynsuk shibun ia kito kiba don marjan ba kin sngewthuh bad buddien ia la ka leit ka wan jongki.
Ka tnat ka koit ka khiah, la iathuh ba ka ju pyntip paidbah ia ki number jong ki kali, ha kaba ki don ki nongniah kiba don jingpang coronavirus, nangta ki number jong ki liengsuin ruh, lada don kiba ioh pang, kiba wan da kitei ki liengsuin, ba ki paidbah kin lah ban husiar ialade.
Ha Singapore ruh ki leh kumjuh hi, da kaba ki iathuh paidbah ia kito kiba ioh ia kitei ki jingpang, ba kiwei kiba don jing iadei bad ki, kin nang ban iada ialade.
Ka South Korea, ha U Lber ba ladep, ka iarap pisa ha ka dor kaba shi million won lane kaba long T.61hajar sha 14 million ki longiing (na ki 35 million ki longiing ha katei ka Ri).
Ia katei ka pisa, ym shym la ai sha ki paidbah, hynrei, la ai ia ki da ki voucher, ba kin leit thied ia ki jingdonkam jongki, na ki dukan bapher bad katei ka jingai, ka dei ia kito kiba duna ka kamai kajih jongki.
Ha Singapore, na ka bynta kito kiba la duh kam, na ka khlam coronavirus, kin ioh ia ka jingsiew na ka sorkar, kaba long $800 shi bnai, na ka bynta lai bnai kynthih bad kito kiba la shah ot tulop, na ka daw jong ka khlam, kin ioh $500 shibnai na ka bynta lai bnai bad katei ka jingsiew, kan long naduh U Jymmang haduh U Nailur 2020.
Ha Singapore, kiba ioh pang, ki long 34,366, kiba la koit ki long 20,727 bad kiba iap ki long 23 ngut.
Ka Hongkong, ka siew 10,000 hongkong dollar sha uwei pa uwei u nongshong shnong jongka, uba la palat 18 snem shaneng.
Ka Hongkong, ka don haduh mynta ia 1,083 ngut kiba ioh pang bad kiba la koit ki long 1,036 bad 4 ngut kiba iap.
Shillong:  Kum shi bynta ban tehlakam ia ka jing pur ka jing pang ‘corona virus’ hapoh ka jylla khamtam hapoh ka East Khasi Hills, na ka liang ka ophis treikam DC ka la pynbna ban pynjari biang ia ka korphiw miet naduh 31 tarik jymmang haduh 8 tarik jylliew 2020 ha ka por 9 baje mynmiet haduh 5 baje mynstep hapoh ka East Khasi Hills.
Ka ophis treikam DC ka la shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ da kaba khanglad ia ka jing ialum paidbah khamtam hapoh ka nongbah Shillong.
Ka hukum na ophis treikam DC la batai ba ka korphiw miet kan nym treikam iaki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump bad ki nongthoh khubor.
Ka hukum ka kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na kiwei pat.
Haba dei bad ki ‘Curfew passes’ ka hukum na ophis treikam DC la batai ba dei ban ‘apply’ online lyngba ka eastkhasihills.
gov.
in.
S.K.NNgan phah shoh ha i Panah.
" La byrthen artat ka Kmie katba dang patan.
Hangta ka Rida ka la kyiuh thot thot na ka jingsheptieng bakhraw bad ka la pan mab arti arjat ha la ka Kmie.
“Ngan bam Mei, ngan bam Mei…" Ka la ongKa Kmie ka la pynkhat ja ia ka bad ngun ka Rida ruh ka bam wat hapdeng ka jingbym kwah bam…Haba phai sha ka liang u Panah jong ka, naduh nadien kata ka miet u la nang shlur ban phah trei kam trei jam ia ka.
Ka Rida pat kam banse ban kohnguh ia u namar lada ym leh kan hab ban mad ia ka jingpynshitom ha la ka Kmie.
Ka Rida kam nud shuh ban leit sha iew watla ka leit sha klas namar u Panah jong ka, u dei uba bylla ha iew bad uba ju buddien ia ka.
Watla hapdeng ba ka sngewthuh ba baroh ki jingsiew bai klas la ai da ka Niakha hynrei ban leit sha dukan jong ka pat kam nud shuh namar ba ka la tip lypa tang shu iohi u Panah kan sa hab ban shah shoh.
Ki sngi ki taiew ki nang iaid ka Rida ka nang heh nang san bad ka don ka dur kaba bhabriew kumjuh ka rynieng ryngiot kaba biang pura.
Don shibun ki rang samla kiba itynnat ia ka hynrei kim ju ioh lad ban iakren bad ka namar ka long ka ba shu kyrkieh beit ban leit sha iing.
Hynrei hapdeng kata ka rta u don pat ruh u rang tymmen uba la iap mat ia ka bad uta u dei u Panah jong ka hi.
Katba nang iaid ki sngi u nang shlur ban lehkai ban bat ia ka kti ka met jong ka haba u ioh lad.
Bunsien haba u sum u ju khot ia ka ban wan pyntong um, ban wan rah sabon bad u ju phah sait ruh wat ia la ka patlun poh ha ka.
Wat ka Kmie ka Rida ruh ka tip ia kane ka jingleh jong u hynrei kam pei phang eiei namar ka ieid palat ia u.
Katba ka Rida ka ba hab ban leh bad mad ia kane bunsien ka ju syier mynsiem bad khnium ha la mynsiem watla kam nud ban pynpaw shabar.
Ka sngewthuh biang biang ba u don kaei re kaei ka jingmut basniew pyrshah ia ka longrynieng jong ka hynrei kam nud pat ban iathuh ne pynpaw ia kata ha la ka Kmie namar ka sheptieng ioh ba kan shah pynshitom kylla pynban ia lade.
Lynnong -4Ki sngi ki taiew ki iaid wut shi wut kawei hadien kawei pat.
Ka Rida ruh ka la nangsan nang rangbah bad ka la nang wan dur wan dar bha ka met ka phad namar ka la samla.
Hadien ba ka la pyndep ia ka klas Khad-ar, ka la dang bteng sa ha ka Bashilor ha ka lain Saian kumba ka la sdang.
Kam nud ban mih na Synod Kolej namar ba ka kolej lyngba u Prinsipal bad ki nonghikai ki la ai sngewbha ia ka da ka song pisa baheh kaba la dap ia ka ar snem pule namar ka jingioh khur lahduh jong ka ha baroh ki sobjek ha uta u snem.
Kumta kane ka jingleh ka kolej ka la bat ia ka jingmut jingpyrkhat jong ka ban bteng beit hajuh.
Ka jingwan shakhmat ka Rida ka la rah ia ka burom ka kolej bad ruh ka la paw ha ki kot khubor.
Baroh ki briew kiba pule kot khubor ki la iohi ia ka dur jong ka ha kot khubor bad ia ki jingkhur mak jong ka.
Haba kane ka la jia ha ka jingim jong ka, ka la pynkmen shi katdei eh ia ka bad ia ka Kmie kumjuh ka Niakha jong ka.
Thop shi thop ka Rida ka tista bha ka leit klas, hynrei teng khat eh ka poi sha Iew ban iakynduh la ka Niakha kaba kyrshan ia ka.
Ka daw ka long namar ba ka Kmie bad u Panah jong ka kim ailad ia ka.
Don ka por ba ka la thmu ha la mynsiem ban mih noh na iing bad leit sah bad la ka Niakha hynrei ynda ka la pyrkhat bha, kam sngew dei namar ka iing dei kaba la shna u Kpa jong ka hi bad ka sngew long trai halor jong ka.
Kumta ka kut jingmut ban iai shah bad ban shu leh sianti bha ia lade.
Ka dur ba bhabriew jong ka lymphuin bad ka met ba wan dur jong ka, ka la khring bha ia u Panah jong ka uba don ha iing bad uba iohi ia ka miet la bad sngi.
Katba nang iaid ki sngi kumba ju leh u ju pyndonkam ia ka ha kaba phah sait jain, ha ka ba phah kyllan dawai ruh teng teng ia la ka met wat haba don ka Kmie jong ka, da kaba iaroh ba ka don sap bad sngew jem bha.
Kumta ka Rida kam banse ban leh namar lada kam leh kan shah mai ha ka Kmie jong ka kumjuh ruh u Panah un dom.
Ka sheptieng bha ia kane.
Ha kawei ka miet katba ka Rida ka dang sum u Panah jong ka u nang peit tuh na shiliang kamra na i thliew ba pei ka lyntang iing.
Ka Rida bapli kam tip ei ei ia kata katba u Panah u la dep tip lut bad iohi lut ia ka met jong ka.
Ka jingiohi kumta ka la nang khring bad pynshoh ia ki khmat u Panah ban sngew shlur ha kaba ktah ia ka met ka phad jong ka teng teng wat haba don ka Kmie jong ka.
Naduh kane ka por u Panah u la thmu sniew ia ka ban ioh pynjot bad u la buhrieh ia kane ha la ka mynsiem.
Kumta u la pyrshang ban leh bha leh sbun ia ka Rida da ka ba thied ki jain ki nep jong ka bad ka bam bang na ka bynta jong ka.
Ka mynsiem jong ka la noh shiliang ha ka barieh u ieid ia ka Rida bad ha ka ba paw pat u leh kumba ieid ia ka Kmie jong ka.
Shillong: Ka seng JSU ka dawa na ka sorkar ba dei ban pynshai bad pyntip kiei ki kita ki jingtrei kiba ki khun samla ka ri kim lah ban trei bad dei ruh ban ai lad shuwa ia ki khun samla lajong ban rung ha kita ki jaka trei bad ym pat dei ban wanrah ia kiba na bar jylla.
Ka seng Jaintia Students’ Union lyngba u President u samla Treiborlang bad u General Secretary u samla Request Pakma ka Shillong Circle ki lah thoh sha u Myntri rangbah u Conrad Sangma, mynta ka sngi bad la ai da ka dorkhas sha u halor ka jingbym sngew iahap ka seng ba ia ka rai ka sorkar kan wanrah da ki nongtrei bar jylla ha kum kane ka por.
Ka seng ka lah ong ba ka sorkar ha jingshisha ka lahdei ban ai lad shuwa ia ki samla na ka jylla ban pynrung kam ha kino kino ki bynta.
Ka seng ka lah ong ba bun ki khun samla kiba lah long paka bad kiba lah pyndep ia ki jingpule kaba biang hynrei kim ioh lad ban trei ha ka jylla lajong bad ki hap bam trei sha bar ka jylla.
Ka seng ka kwah ban pynsgew sha ka sorkar ba ka dei ban pyni bad pynshai kiei kita ki jaidkam ba ki khun samla ka jylla kim lah ban trei bad ka seng ka dawa na baroh ki company na bar ba kim dei ban phah nongrtrei sha ka jylla bad kidei ban shim shuwa da ki samla ka jylla kiba don ka jingpyn tbit kaba biang ban trei ha ka kam kaba dei ba kino kino ki jingtrei.
Ka seng ka ai jingmut sha ka sorkar ba ka dei ban tip ba bun ki khun samla ki lah wan phai sha la ing hadien ka jingpur u khlam COVID 19 bad kine ki samla bun naki kidei kiba lah don ia ka jingtbit kaba biang bad ki lah trei ha ki company kiba paw hapoh ka ri India kumta ki dei ban phai khmat sha ki bad kumjuh ban ai ka jinghikai kaba biang ia ki samla kiba don haka jylla ba kin lah ban trei ha ki jingtrei kiba heh ne barit.
Ka seng ka lah ong ba dei ha kum kane ka por ba don kane ka jingpakhang shnong (lockdown) ha kylleng ka Ri ba sorkar kadei ban iarap ia ki khun samla lajong namar ka jingpynrung kam ia ki kan iarap ia ka ioh ka kot ki nongshong shnong ka jylla baroh kawei.
Ka seng lyngba ka dorkhas sha u Myntri Rangbah ka ai jingmut bad dawa ba dei ban shim shuwa ia ki briew lajong shuwa ban wan rah da ki bar jylla namar ka jingwanrah ia kiba na bar kam pat dei hi ruh ka por namar ia u lajong uba wan nabar ka sorkar ka dang phah set shuwa ha ki jaka sah shipor ban lait na ka jingbit u khniang COVID 19 hynrei ka seng ka lah ong ba kumno ka sorkar ka rai kyrkieh ban wan rah da ki bar jylla ban trei ha poh ka jylla.
Agartala: Sa 17 ngut ki don kiba ioh pang mynta ka sngi ha Tripura.
Baroh kiba ioh pang ha katei ka Jylla, ki long 271 ngut bad mynta ka Tripura, ka wan ba ar, ha ka jingbun ki nongpang ha ka thain shatei lam mihngi.
Na kitei ki 17 ngut, la iathuh ba 15 ngut ki wan phai na Mumbai bad sa 2 ngut kiba wan na Bangladesh.
Ki don 65 ngut baroh kiba wan na  Maharashtra, kiba ioh ia ka jingpang covid 19.
Kiba bun kiba ioh pang ha Tripura, ki dei kiba wan phai na   Maharashtra, Karnataka, Tamil Nadu bad West Bengal.
Hynnin ka sngi, ki don 10 ngut kiba ioh pang ha Tripura bad na kitei ki 10 ngut, ki kynthup ia 8 ngut kiba wan na Bangladesh, uwei uba wan na Gurgaon, uba dei u shipai BSF, uba trei ha   Ambassa jong ka Dhalai district.
Ha Assam, ki la don shuh sa  85ngut kiba ioh pang COVID-19.
Baroh kiba ioh ia katei ka jingpang, ki la poi sha ka  1185, haduh mynta ka sngi.
Kitei ki 85 ngut ki kynthup ia ia  26ngut na Kokrajhar & Chirang, 20 na Hailakandi, 13 na Kamrup, 13 na Dibrugarh, 9 na Jorhat, 2 na Golaghat, 2 na Cachar.
Ka Assam, ka la kot hajar tang hapoh 60 sngi, naduh ba la jia nyngkong, ha ka 31tarik Lber 2020.
Shillong: Kiba ha ing u pulit na ka 3rd Battalion ka Meghalaya u bah Roningson Kharthangmaw, mynta ka sngi ha ka jing ia kynduh bad ki lad pathai khubor, ki dawa na ka sorkar Meghalaya ban pynioh ia ka jing sumar ba kyrkieh na ka bynta u para jong ki u ba thiah pang ha Civil Hospital Delhi.
I kurim jong u bah Ronningson Kharthangmaw, i kong Drat Sun lem bad u hynmen u bah D.Kharthangmaw haka jing ia kren bad lad pathai khubor kila ong ba ia u bah Ronningson Kharthangmaw la pynkit sha Civil Hospital Delhi naduh ka 28 tarik jymmang 2020 hynrei haduh mynta ym pat don doktor ne ki nurse ban wan peit ia u ban batai halor ka jing pang.
“Nga dap daka mynsiem ba sngewkhia ba haduh mynta u kurim jong nga ym pat ioh jing sumar wat lada u la thiah ha hospital la 2 sngi mynta" la bynrap i Kong Drat Sun.
Na ka liang u hynmen u bah D.Kharthangmaw u la ong ba na ka liang ki baha ing u bah Ronningson Kharthangmaw ki la wad ki lad lynti ban pan jing iarap naka sorkar jylla bad na u MLA ka Sohiong, hynrei haduh mynta kim pat ioh khubor ba sngewtynnad halor ka jing iarap ia u para ba sahkut ha Civil Hospital Delhi.
Haba dei bad kane na ka liang ka HYC Nongthliew Unit lyngba u President u bah Joplang Kharlaior u la ong ba ka seng ka dawa na ka sorkar ban pynpoi kloi ka jing iarap sha u bah Ronningson Kharthangmaw bad lada ka sorkar kam lah ban tuklar halor kane, kadei ban leit shaw noh ia u na Delhi khnang ba kiba ha ing kin ioh ban sumar hi.
Ka KSU South West Khasi Hills District ka pynpaw iaka jingpyrshah halor ka jingpyrshang ka sorkar ban wanrah nongtrei bar jylla bad naka liang ka seng ka kwah ban kren shai ba ia kane ka hukum jongka sorkar Ngi kum ka seng ngin nym ailad ba kan treikam hapoh jongka South West Khasi Hills District bad haki bynta jongka Mawsynram Block.
Ka seng ka kren shai ba haka jingshisha kum ka seng ngi pynpaw iaka jingkhublei iaki bor District jongka South West Khasi Hills District, ki rangbah shnong bad ki volunteers shnong kiba la shimkhia baroh shikatta ban peitngor halor ka rung ka mih, ka iaid ka ieng bad ban pyntreikam iaki orders jongka sorkar hynrei Kane ka jingleh jongka sorkar Meghalaya ka long kumba Theh umpjah iaka mynsiem iatreilang jongngi kum ka seng bad jongki nongialam shnong ruh kumjuh.
Kane ka order kan sa buh jingma iaki paitbah ka dong ka thain khamtam haki jaka khappud bad haki jaka ba don par dewiong jongka South West khasi Hills District bad Mawsynram Block.
Ka seng ka sngew ban ong ba kane ka jingleh jongka sorkar ka pyni ba ka shu kwah pyndonkam iaka mynsiem iatreilang jongki paitbah hynrei kim don pat iaka jingsngewkhia ba shisha halor kumno ban iakhun iaka khlam corona virus.
" Kaei ka jingmut ban khang iaka iaid ka ieng na kawei ka District sha kawei pat lada ka sorkar ka dang khot sngewbha iaki nongtrei bar jylla ban wan khamtam ha kane ka por kaba ngim pat thikna Shano kan ialam “.
Kane ka jingleh jongka sorkar ka dei ka jingshetkylla iaka mynsiem iaishah jongki paitbah khamtam ha South West Khasi Hills District kaba ki paitbah ki hap iaishah iaka jingkhang iew khang hat ne ka jingteh pyrkhing iaka iaid ka ieng tang na bynta ban lait na u corona virus.
Jan man ki shnong ha South West Khasi Hills District ki da pynlut ka sngi bad ka pisa ruh ban pynbiang iaki quarantine centre na bynta ki traishnong ba wan na bar jylla bad ym tang katta hynrei ki da pynbiang ruh iaki volunteers shynrang bad kynthei ban pynthikna ba ka don ka jingiaid beit katba kum ki jingbthah ja sorkar haba iadei bad ka Quarantine.
Ngi thikna ba kan nym don ka Community Transmission hapoh ka District wat lada kin don makna kiba iohpang namar ki quarantine ki la biang hynrei ka jingkhot sngewbha iaki bar jylla ban wan trei noh ha kaba kum kane ka por daka sorkar ka dei ka " Suicide Mission" bad ka sorkar ka hap ban shim iaka jingkitkhlieh lada kan mih ka jingsaphriang u khniang jingpang hadien ia kane.
Ka sorkar haka jingshisha ka la dei ban pyrkhat kumno ban tehlakam shwa iaka jingsaphriang ka jingpang corona hapoh ka jylla, ka la dei ban pyrkhat shwa kumno ynda la lah ban tehlakam iaka jingsaphriang kan plie iaki iew ki hat bad kumta terter hynrei ka jingkyrkieh ban wan ialam nongtrei na bar jylla ka dei ka jinglehkai iaka Koit ka khiah hapoh ka District hi baroh kawei.
" Kiwei ki jylla kum ka Maharashtra ki ialeh ban pynrung haki kam ki jam iaki trai shnong hadien ba ki ba ki nongtrei Kila leitphai sha la ki jylla jongki hynrei Kaei kaba ka sorkar jongngi ka leh imat ka don iaka policy ban teh Pyrkhing tang iaki trai shnong kiba ki tip ba ki lah ban tip iaka iaid ka ieng jongki hynrei ki pyllait laitluid bad plie lynti pat iaki nongtrei ban wan na bar jylla ia kaba kim lah ban tip iaka iaid ka ieng jongki.
Ka jingong jongki bor sorkar ba la shah ia ki bar jylla ban wantrei tang iaki kam bymlah ban trei daki traishnong ka dei tang ka jingthok jingshukor iaki paitbah bad ngi kwah ban buh ruh iaka jingkylli ba " Hato ha kaba kum kane ka por jongka khlam COVID 19 khamkor kata ne khamkor ka jingkoit jingkhiah jong u paitbah".
Ngim long pyrshah iaki bar jylla hynrei ha Kane ka por ngi kham jied iaka koit ka khiah u paitbah khamtam ha kane ka por kaba ngim pat lah ban ong ba ka dong ka thain ka la lait naka khlam corona virus.
Ka KSU South West Khasi Hills District ka la dep bthah iaki Circle bad ki units ba kin ialeh pyrshah ia kane ka ANTI – LOCAL POLICY jongka sorkar da kaba ngin nym ailad da leilei ruh em ia mynta ba ka sorkar ne ki bor District kin wanrah iaki nongtrei bar jylla hapoh jongka Mawsynram Block bad ka South West Khasi Hills District.
Ngi la ioh jingtip ba ka la don ka jingpynrung kyrteng iaki bar jylla ban wan haka District hynrei ka seng ka la iai ba kan nym ailad ia kane ka jingpyrshang hapoh ka thain bad ngin nym shah daleilei ba kin rung hapoh ka District ne hapoh ka Mawsynram Block.
Kane ka long daka jingthmu ban tehlakam hi noh iaka jingsaphriang u corona virus hapoh ka thain namar ka sorkar ka la Phiel ban leh iala ka bynta.
Ha kajuh ka por ka seng ka kyntu iaki nongialam shnong, Seng samla shnong bad ki volunteers shnong ban Pynthikna ba kan nym don ka jingwan rung ki briew na bar jylla hapoh ki shnong jongki.
Lada la jan 3 bnai ki shnong bad ki paitbah ka District ki la iatreilang bad ka sorkar bad kane ka jingiatreilang ka la long kaba jop ha kaba la lah ban tehlakam ba kane ka khlam kam shym la poi hapoh ka thain haduh mynta kum ki shnong ngim dei ban ailad ha ka sorkar kan pynpulom iaka jingtrei shitom jongki baroh shikatta da kaba shetkylla iaka jingshaniah jongki paitbah iaka sorkar.
Ka seng kan sa phah jingthoh sha ki bor District bad sha ki nongmihkhmat ka thain halor kane ka mat bad lada ki Phiel halor kane ka bynta maki kin hap shim jingkitkhlieh halor kane ka bynta.
Kane ka dei ka kyrwoh na u samla Forwardman Nongrem, President KSU South West Khasi Hills District.
Ka sorkar India, ka la pynbna ban pynjlan ia ka pakhang shnong, haduh ka 30tarik Jylliew 2020, tangba katei kan dei tang ha ki jaka ba jur bha katei ka jingpang.
Ka kyrwoh jong ka tnat kam poh iing ka sorkar India, ka pynbna ba ki jaka mane blei, ki hotel, ki restaurant, ki hotel, ki dukan heh, kin plie naduh ka 8tarik Jylliew 2020, katba ki skul, ki kolej bad kiwei ki jaka pule kin sa plie kham hadien, ha ka jing ia syllok bad ki sorkar Jylla.
La ong shuh shuh ba ka leit ka wan shabar ri, ki rel metro, ki iing cinema, ki  gymnasiums, ki jaka jngi, ki jaka shongkai, ki jaka iatem ia pulit, ki jaka jingialang bad kiwei kin dang khang bad ki jaka jing ialang paidbah ruh kin dang khang shwa.
La ong ruh ba kam don shuh ka jing pyrkhing ia ki kali kit mar bad ki briew kiba don ha kitei ki kali bad ym donkam shuh ban don ka jing ai jingbit kaba kyrpang ia kitei ki jingleit.
La ong shuh shuh ba ki kam, kiba la khang kham mynshwa, kiba don sha ki jaka, bym don jur ka jingpang, yn sa nang plie suki suki, katba ha ki jaka ba jur ka jingpang, dei ban pyrkhing bha bad ban pyntrei kam da ka bor ki sorkar Jylla.
La iathuh ruh ba ka korphiw miet, kan dang iai bteng ban trei kam naduh 9 baje mynmiet, haduh ka por 5 baje mynstep.
Kat kum ka Meghalaya Services(Conduct) Rules,2019, ngi iohi ba la khang pyrshah ia ki nongtrei sorkar ba kin don bynta ha ki kam paidbah(politics) bad ha kino kino ki seng bhalang ba pyniaid ia ki sports lym da ki shim jingbit shwa na ka sorkar.
Wat ia kiba ha iing ha sem jong ki ruh,ki nongtrei sorkar ki dei ban da pynsngewthuh lem ba kim dei ban ia don bynta ha ka kam politic.
Ha ka jingshisha,wat ka lok/u lok trai ruh ka eh bha ban pynngeit(convince) ha ka politic.
Kim lah ruh ban long trai ia kino kino ki lad pathai khubor,kim lah ban pynmih kot,kim lah ban kren sha ki lad pathai khubor bad wat ban thung kam lane pynshkem ia ka kam kiba ha ing jong ki ruh kim lah ha kano kano ka kompeni ba ki trei.
Hynrei,kaba kham shyrkhei bad kham triem eh ka long ba kim dei ban ioh lok biang shawei pat katba ka lok trai ka dang don.
(Tip kane ka khang tang ia ki nongtrei sorkar shynrang ne ia ki kynthei ruh).
Don bun bah ki mat kiba lah ban ia pyni lem ia katei ka ain ne ka Rule ba thaw da ki nongsynshar briew(human made administrators) kaba la shah teh ia ki nongtrei sorkar(goverment servants) bapli.
Lyngba katei ka Rules, ki nongtrei sorkar ki la duh lut khoit ia ka Hok longbriew man briew(Human Rights),ka Hok tyn trai(Fundamental Rights) kum ki nong India katkum ba la pyn khamti(guranteed) da ka Indian Constitution bad ka Democracy ha ki nongtrei sorkar kam don jingmut shuh shisien ba la long ki nongtrei sorkar.
Kaba kham shyrkhei eh na baroh kalong ba ki nongtrei sorkar ki duh lut ym tang ia ka Hok long briew hynrei khamtam eh ia ka Hok long Blei(Natural Rights/ natural social justice) katba ki dang trei kum ki nongtrei sorkar(58/60 snem).
Ka hok ba laitluid ban kren bad pynpaw (freedom of speech and expression) ban batai bad pyni lem ia ki mat(issues) sha kiwei kum ki briew kiba kham nang kham stad bad kham tip kiba ju ktah ia ka ri bad ka jaitbynriew ka la pulom bad bejai ei hakhmat ki nongtrei sorkar.
Nangne sha khmat, ka ri bad ka jait bynriew jongngi kan ym don shuh ki nongthoh kot kiba stad,kiba khraw bad ba proh jabieng bad kiba shemphang ban iathuh ne batai lypa ia ka ri bad ka jait bynriew lyngba ki kot bad jingthoh jong ki kum ki jong u Soso Tham,Fr.H Elias,bad kiwei.
Khlem ki riew stad bad riew shemphang ka eh ban thoh ha khmat ka pyrthei stad mynta.
La shu ieh ban thoh ne batai stad sa tang ha ki lun,ki biej kiban ia batai stad ia ka ri bad ka jaitbynriew la kum ki matlah Hindustan hyndai.
Nangne shakhmat,ki bym nang thoh nang pule(illiterate) bad ki heh spah heh phew(crorepaties) kin kylla long ki nongshynshar pyrthei(politician/MP/MLA/MDC/ministers)ban ioh pyniaid(control)ia kiba kham nang kham tip ha ki kam sain hima sima baroh.
Ka jingsynshar kan nang sniew bad ka jingbam sap(curruption) lei ka nang jur bad nong shyrkhei shuh shuh namar la set kak khnang ia ka shyntur bad ka jabieng kiba stad.
Ka jingkhang ia ki nongtrei sorkar ban ioh lok biang katba dang don u lok ruh kaba sngew ma shibun.
Don bun u/ka briew ki bym ia hap bad u/ka lok hynrei ki ioh biang shawei kam pher kata shisien ba lah ia pyllait san shyieng hok.
Lada don khun,ka sorkar ka don hok ban khate bai bam na ka tulop jong u/ka lok ban ai sha uta /kata ka khun haduh 18 snem shaneng.
Lada shah leh bein u shynrang ha ka lok pat,don Rule ne em pyrshah ia ka lok ba leh bein ia u lok?Lada kam don,kata ka rule ka shah shiliang(disrimination) halor ka nongrim jinglong shynrang-kynthei(on basis of sex).
Imat ia ka ain ba buh u Blei ruh la kham palat ka ain ba thaw u briew.
Dei kane kein ba u briew u la mushlia palat mynta pyrshah ia ki ain ba buh u Blei(natural laws) ba sa mih ki jingjia ba triem kum ka khlam covid-19 mynta kaba pyn jynjar bad pyn kordit hibkhait ia u khun bynriew hynrei lada ngim kyndit bynriew noh,ki dak ki shin jong ka jingpynshitom u Blei ia u khun bynriew ki dang bun bad kiba kham shyrkhei shuh shuh nangne sha khmat.
Kane te ka lah dei tang ka buit pohjait jongka sorkar aiu re ka ban ioh synshar shisien ha ka history jong ka jylla.
hato kan ktah mo iaka kam sorkar baki trei lada ki iashim bynta (involve) ha ki kiwei pat ki kam ne ka pynthud iano re u riewshim kabu haduh ban pynmieh kum kane ka aiń iakjakor.
lada long kaba lah sngewbha review biang iaka ne namar kabym lah ban pdiang da lei2.
Ka sien kaba nyngkong bad kaba sngewtynnad bad don jingkyrmen bha ba ha kine ki por baroh baroh ki kynmaw bad sngewthuh ia ka jingkordor jong ka kam rep kam riang.
Naduh ki Minister,ki MLA,ki MDC, haduh u Prime minister bad Finance minister jong ka sorkar India ki kynmaw nongrep lut ha kine ki por.
Don bun ki daw kiba pynlong ia ki heh ki hain ban kynmaw nongrep ha kum kine ki por.
Kawei ka long ka jingduna bad jingkyrduh ka bam ka dih.
Naduh u khaw,u jhur,u piat,u dai, ki jait soh baroh haduh ki jait doh baroh ki dei ki nongrep kiba pynmih ia ki.
Khlem ki nongrep, ka ri baroh kawei kan iap thngan lut.
Dei na kata ka daw ba ka rep ka rang la ju khot kum u budlum jong ka ioh ka kot(economy) ha ka ri baroh kawei.
Haba phai pat sha ka jylla Meghalaya jongngi, ka sorkar MDA ba lam khmat da ka NPP ka la sdang kynmaw bad pei shkor ia ka jingdonkam ki nongrep.
Ha Assembly dang shen, la wanrah ia ki ain thymmai ym tang ban ithuh ia u synsar,latyrpad, soh mrit khlaw,etc kum ki mar rep hynrei la pynthymmai ruh ia ka ain iew nongrep(regulated market).
Haba la lynniar bad long kordit ki nongrep bym lah die shuh ia ki mar rep bad ki jhur ki jhep jongki na ka daw jong ka jingkhang dam(lockdown),ka sorkar ka la sngewkhia bha bad ka hap ban pynjynsur da kaba buh ia ki kali kit mar rep(jhur)lyngba ki 1917 items sha kylleng ki jaka bad ki shnong nsduh sor haduh nongkyndong.
Namar ba ioh lap ba pyut lut ki jhur ki jhep,bad ba ioh dier noh ka por,ka sorkar kan hap pyrkhat mynta ban plie la ka plie ia ki iew die jhur(wat hapdeng ka lockdown ruh) ha kylleng ki jaka bad ki shnong wat haduh jaka pynieng kali(parking lot) ha Iew Mawlong bad Anjalee na ka bynta ki nongrep.
Ym tang katta,ka jingbym treh thied shuh ki Marwari ia u synsar ka la pynkhih win ia ka District Council haduh ka state goverment mynta.
Kiei kiei ki la kham itynnad mynta namar ba ka sorkar ka la sdang ban pynleit jingmut noh ia ka rep ka riang.
Hynrei,ki dang don bun ki kam ba ka sorkar ka la buhteng ia ki nongrep bapli.
Ka Policy halor ka kam rep kam riang khnang ban thaw ki lad ki lynti ban iarap bad pynroi ia ki nongrep ha ki liang baroh ka dang sah teng naduh ba long ka Dorbar Nongrep(farmers Assembly) myn shem snem.
Ki Mission bapher bapher ia ki mar rep ruh ki dang long tang ha rngai.
Shano kata ka Jack fruit mission ba la plie(launched)da u Conrad Sangma,Chief minister 2 snem mynshwa?Imat kane ka mission ka treikam tang sha Garo hills katba ha ri Khasi-Jaintia jongngi pat ym pat iohi dak ei ei,wat la ka la dei ka por sohphan mynta.
U soh niamtra(khasi mandarin) ka thain ri War ruh uba la paw nam tam mynshwa ha ka pyrthei u la jan jah noh noh bym shim kia ki bor sorkar.
Wat ka mission sying(ginger mission) kumba la kren u MLA Umroi ha kane ka Assembly ba dang shu dep ka donkam bha.
U shynrai ba pynmih nangne na Meghalaya(Jaintia hills)ruh uba pawnam tam ha ri India.
Ka Sohtrun(pine apple) ka Meghalaya ruh kaba bang tam ha ri India.
Ka ngap na ri jongngi pat kadei ka No 1 ha ka pyrthei.
U soh manir(linchi) bad u sohpieng ruh kiba thiang bha na ri jongngi.
U slasha bad u kophi lei yn nai ia kren shuh.
Yn nai iakren shuh ia u kwai u tympew,u kba bad jait jhur baroh kiba bhatam na ri jongngi.
Lada ka sorkar ka sngewthuh shisha ban plan bha bad thaw ki lad ki lynti kiba biang ia ka rep ka riang(Agriculture and Horticulture,) ha ka state jongngi,ka jylla jongngi khlem pep kan long kaba pawnam tam(leading state,) ha ka ri India baroh kawei.
Ka HYC Seng Kmie ka pynpaw ia ka jingpyrshah kaba jur halor ka rai jong ka Sorkar Jylla ban shah ia ki Kontraktor, ki Kompeni bad ki nongai bylla ha ki kam bapher bapher ba kin wan ialam ia ki Nongtrei na bar Jylla.
Kane ka rai jong ka Sorkar kan buh jingma shibun ia ngi kum ka Jylla bad ngi sngew kyndit ba ka Sorkar ka khlem da pyrkhat bha halor ka jingma kaba lah ban wanrah lyngba kane ka rai ka jong ka bad ka ban buh pynbna ia ki Nongshongshnong ha ka jingeh.
Ka Seng ka sngew ban pynkynmaw ia ka Sorkar ba haduh mynta ngi iohi ba ka jingsiew stet jong kane ka jingpang ha kiba bun ki jaka hapoh Ri India kam pat sangeh bad khamtam na ki Jylla kum ka Assam, West Bengal bad kiwei, kiba dei ki Jylla kiba bun ki Nongwan bylla ha kane ka Jylla Jong ngi ki wan ban trei ban ktah.
Katkum ka jingtip la ong ruh ba lada khein jingkhein kitei ki Jylla ba lah kdew haneng ki long ki Jylla kiba ki Nongpang Covid 19 ki don haduh 80 na ka 100 ha ka Ri baroh kawei.
Kaba mut ba ha kine ki Jylla ki dang bun ki briew kiba iohpang bad ki ban dang ioh ruh.
Kumta mano ban tip ba lada yn shah ia ki Nongbylla na kine ki Jylla ba kin wan ban rung shane sha ngi, ioh ki kylla long pynbna ki nong wanrah ia une u Khniang jingpang kaba lah ban buh jingma ia ki Trai Jylla pat baroh.
Sa kawei ka jingma kaba buh ia ngi kum ki paidbah ka Jylla na kane ka Rai jong ka Sorkar ka long ba kumba ka paw mynta kiba bun kiba ioh pang kim don ia ki dak ki shin Jong kane ka Jingpang ( asymptomatic) hynrei tad haduh ba lah leh ia ki test ia ki lah lap ba ki don jingpang.
Ka Sorkar ia mynta kumba ka paw ia ki Nongshongshnong ka Jylla kiba wanphai ki hap ban leh ia ki test bad ki buh ia ki ha ki jaka ba kyrpang khnang ba kin nym long ki nongpynsaphriang ia kane ka jingpang.
Ngi kwah ban sngewthuh, hato ka Sorkar kan leh kumjuh ia kine ki Nongbylla kiba wan na bar Jylla? Don jaka ban buh ia ki ha ki Quarantine Centre shwa ban shah ia ki ba kin trei ia ki kam bapher bapher? Mano ban shim jingkitkhlieh ia ka ban sumar bad pynbiang ia ki jingdonkam jong kine ki Bar Jylla hapor ba buh ia ki ha ki jaka ba kyrpang?.
Kumba ka paw lyngba ki lad pathai khubor la iohi ba ka Sorkar ka shu phah ia ki Nongaikam ba kin pan jingbit na ka ophis Jong ki DC khlem don kino kino ki jingpynshai la kine ki briew kin hap iaid lyngba ia kijuh ki Lyndon kumba leh ia kiba wanphai sha ka Jylla lajong ha kine ki sngi.
Sorkar ka hap ban pynshai shuwa ia kitei ki jingsngew Jong ka Seng bad kumjuh Jong ki Paidbah ka Jylla ha shuwa ban shah ia ki Bar Jylla ban wan bylla sngi ha kane ka Jylla ka Jong ngi.
Na ka Liang ka Seng ka dawa ba ka Sorkar kadei ban pyndam shuwa ia Katei ka Rai tad haduh ba kane ka jingpang kan jem bad ruh tad haduh ba ka Jylla ka Jong ngi ka khuid na kane ka Jingpang.
Ia mynta ngim sngew iahap ban buh jingma ia uba bun Balang tang namar ka jingdonkam Jong ki katto katne ki nongaikam.
Ka Seng ka kyntu ia ki Dkhot baroh kiba don ha kylleng ki shnong ki thaw Jong ka Ri lum Khasi Jaintia ba kin phikir bha ha la ki jong ki jaka treikam bad ki shnong ki thaw ban pyntikna ba ym dei ban don kino kino ki briew kiba thymmai khamtam ki bar Jylla ba kin rung sha kane ka Ri ka Jong ngi bad kumjuh ruh ban iatreilang bad ki Bor Shnong ban pynher krad lyngba ka SLO jong ka Seng ia kiba kum kine ki briew.
Kumba ong ka ktien " Kam banse ka thom ia ka sang" , ka Seng ruh kan thom ia ka sang ka ma ban beh krad hi ia kiba kum kine ki nongbylla lada ki wanrung hapoh ki shong ki thaw ki Jong ngi khlem da sngap ia ka rai jong ka Sorkar.
Ka Seng ka maham ruh ia ki Kontraktor, ki Kompeni bad ia baroh ki nongaibylla ba kim pat dei ban wan ialam Nongtrei na shabar Jylla ia mynta hi bad lada lap ki dkhot ka Seng kin sa pyntreikam ia ka SLO ha kiba kum kine ki jaka trei.
Ngi kyrpad ia ka jingiatreilang la jong phi baroh ha kum kane ka por na ka bynta ka bha ka miat Jong ngi lang baroh.
Khublei shibun,,.
Shillong: Ka Kot ‘Ka HISTORY LYNGKOT KA PRESBYTERIAN CHURCH HA RI INDIA" ba la thoh da u Rev.Dr.J.F.Jyrwa ka la mih paitbah mynta.
Katei ka kot, ka ai ka jingtip kaba donkam bha khamtam ia ki nongsharai balang bad ki dkhot Komiti Balang hooid ia baroh hi.
Katba lah ban lum jingtip ym pat don kano kano ka kot halor ka PCI haduh mynta.
Lah ban ioh ia kane ka kot na ki dukan die kot Ka KJP Assembly bad ruh na ka Ri Khasi Book Agency ha Synod Complex Mawkhar Shillong bad ruh Jowai; Nongstoin; Mairang.
Kane ka kot ka iathuh mynno ka PCI ka sdang bad ia ka jingroi jingsan jong ka haduh mynta.
Shillong: Hynnin ka sngi, ki la don arngut ki samla kiba iap jyllop ha ka wah   Umtyngngar.
Kitei ki arngut ki samla, ki dei kiba la tip kyrteng kum U Bah Tylliborsing Swer (21) bad U bah Shleiborsing Swer (18).
La iathuh ba kitei ki ngam jyllop, ha ka por ba ki dang jngi ha kawei ka pung jong ka Wah Umtyngngar.
La leit sei ia kitei ar tylli ki met iap, da ki pulit.
Guwahati: Ki don sa 43 ngut kiba ioh pang  COVID-19 ha Assam bad baroh kiba ioh pang ki la poi sha ka  1100 haduh mynta ka sngi.
U Himanta Biswa Sarma, myntri ka koit ka khiah, u iathuh ba ki don 43 ngut kiba ioh pang thymmai bad kitei ki kynthup ia  5 na Dhubri, 5 na Golaghat, 3 na Barpeta, 1 na Bongaigaon, 29 na ki jaka test bapher, bym pat tip thikna ia ki jaka jongki.
Ki don mynta 968 kiba dang don ia katei ka jingpang bad sa 125 kiba la jem bad saw ngut kiba la iap.
Hynnin ka sngi, ki don bun eh, kiba ioh pang covid 19 ha Assam, ha kaba ki don 177ngut kiba ioh ha ka shisngi.
Ha kawei pat ka khubor, la iathuh ba la pyllait noh ia 38ngut ki nongpang na ki hospital bapher, namar ba ki la jem na ka jingpang Covid 19.
Na kitei la iathuh kiba mih mynta ka sngi, ki long 14 ngut na Silchar Medical College and Hospital (SMCH), 11 ngut na Mahendra Mohan Choudhury Hospital, ha Pan Bazar, 8 ngut na Fakhruddin Ali Ahmed Medical College, Barpeta, sa 3ngut na Jorhat Medical College and Hospital (GMCH), 2 ngut na Gauhati Medical College and Hospital.
Ka Khyndailad ka la plie, kiwei ki iew ha syndah jong ka Iewduh, ki la plie, hynrei ka Iewduh kam pat plie bad ki don bun, kiba kren lyngngoh, ba kumno katei ka iew kaba heh tam jong ka Ri Khasi Jaintia kam pat plie.
Ngim tip ia kaei ka jingmut, kaba don ha U Syiem Mylliem lem bad ka District Council lane bad ka sorkar Jylla, hynrei kawei kaba kham ihun, ka long ba ka jing khang ka Iewduh, kumba ka la pynkha ia shibun ki iew, lada dei ha Upper Shillong, lada dei ha Lad Smit, lada dei ha Mawiong bad nangta sa ha kiwei ki jaka bapher.
Ka jingdon jong ki iew ha ki rud sor, ka dei kaba la ju iakren, la da ki phew snem ba ladep bad ki sorkar kiba bun ruh, ki la ju pyrshang hi; hynrei ki ju mih ki jingeh kiba bun, namar ba ki briew, ki la mlien ban leit sha Iewduh bad dei na kata ka daw, ba ki iew ha ki rud sor, ki sah pep, na kata ka daw.
Na ka jingmut ka sorkar Jylla bad U Syiem Mylliem, la imat, kumba ka jingmut mynta te ka thew jngai bad lada ka long kumta, ka pyni ba un dei tang U Syiem lem bad ki bor pyniaid jong ka KHADC, ki ban tip kham bha.
Ka jingshisha, ka long ba lada sangeh ban plie ia ka Iewduh, sa shibnai ar bnai, kan don ka jing thylli ka pla jong U Syiem Mylliem, hynrei kan plie pat ka lad ban pynlong ia kitei ki iew rud sor bad kitei ki iew rud sor, kin iarap shi katdei ban pynduna ia ka jingdheng kali bad ka jing ia tur lymbrum baroh baroh sha katei ka iew bad katei kan pyn aram shibun ia u paidbah bad kumjuh ia ka jingthmu jong ka sorkar Jylla, ban khanglad ia ka jing ia beh lut ia man ki kam sha ka nongbah Shillong.
Lada iakren ia ka jing ia tur paidbah ha Iewduh, ruh ka don hi ka jingshisha; hynrei lada ia kren jngai ia kiwei pat ki mat ruh, ka don hi ka phang hangta bad ka sorkar Jylla, ka la dei ban pynbiang noh mardor ia ki kudam, ki jaka buh mar kiba biang ia kine ki dukan ha rud sor, ba kin mlien bad ba kin shngain ki nongdie bad ki nongthied ruh kumjuh.
U Syiem jong ka Hima Mylliem lem bad ka dorbar jongu, ki sngewthuh bha, ba ka Iewduh, ka dei ka iew u khun u hajar lane lah ban ong (ha kine ki sngi) ka iew u khun khasi khara bad ka jingdon kiwei pat ki jaitbynriew, kiba la shong skhem triang ha katei ka Iew, ka la pyn thohbria shibun ia ka kyrdan jong katei ka iew.
Ki la don bun ngut ki riewpaidbah kiba ju ud ju nam bad pynpaw ia ka jingsngewsih halor ka jingleh jong ki nongtrei ha ki C&RD Block, kiba leh politik hateng hateng.
Dei halor kata ka daw ba sa mih ka jingkylli – Hato ki C&RD Block ki dei tang jong ki Political Parties?Katkum ka jingiathuh jong ki katto katne ki riewpaidbah, haba ki leit donkam ha ki C&RD Block, hana ki nongtrei jong ki Block ki ju kylli shuwa – Phi dei na ka party aïu? Lada ki riew paidbah ki iathuh ba ki dei na ka party ka bym don ha ka sorkar ne lada ki khlem kyrshan ia u nongmihkhmat uba jop, hana ba kita ki nongtrei Block kim ju ia kren bha.
Hynrei lada ki riewpaidbah ki iathuh ba ki dei na ka party jong u Local MLA ne MDC, ki nongtrei Block ki burom bha bad ki kloi ban leh ia kano kano ka kam kat kaba ki ong.
Kaba kum kata ka jingleh jong ki nongtrei jong ki C&RD Block ka long kaba sniew bad kaba pynsngewsih ia ki riewpaidbah jong kata ka Block.
Ha ka jingshisha, lada ioh synshar mano mano ne lada jop MLA ne MDC mano mano ruh kam pher.
Ki nongtrei jong ki Block kim dei ban kylli party, kim dei ban leh shiliang khmat hynrei ki dei ban ñiew kajuh.
Namar ngi la iohi bad ki nongtrei Block ruh ki la iohi ba ym ju don ka Party kaba jop lynter naduh basdang haduh bakut ne kaba bat sah ia u lakam synshar shi lynter jingim.
Te nga don khyndiat ki jingai jingmut ia ki nongtrei Block, kynthup ruh ia ki nongtrei sengbhalang kiba ju iarap ia ki shnong ki thaw ha ki por jong ki jingeh – Ba kaba bha tam ka long ban shu shaniah bad pdiang beit ia ki jingleh jong ki shnong, ym ia ka jingjied jong ki nongtrei jong kano kano ka Political Party kiba jied tang ia ki briew la jong.
Bad ka long kaba sniew ban burom tang ia ki supporters jong u Local MLA ne MDC.Kum ki khristan, kam long kaba dei ban leh shiliang khmat.
Namar ka pynsngewsih ym tang ia ki briew, hynrei ka pynsngewsih ruh ia U Blei.
Bad kita ki nongmihkhmat ruh kim dei ban knieh ia ka bynta jong U Blei.
Namar U Blei Um ju ñiew shiliang khmat iano iano ruh.
Peit ba u pynhap slap wat ia ki jaka ba shong ki bym long khristan ne bym long Muslim.
U Blei jong ngi u long U Blei jong baroh ki jait niam ha ka pyrthei.
Te to shim ia ka nuksa jingleh U Blei ia ki briew.
Ka jingpang COVID-19, ka la poi sha ka 36 ngut ha Nagaland, hadien ba ki don 11 ngut kiba ioh pang thymmai.
Na ki 11 ngut, ki don 9ngut ki shynrang bad ar ngut ki kynthei bad ki dei kiba dang shu wan phai na Chennai.8 ngut na kitei, ki dei na Dimapur bad 3 na Kohima.
Subject: Ka jing donkam Line men (Jugaali)Kat kum katei ka subject bala kdew haneng ngi kum ki nongshong Shnong ka Elaka Narpuh ngi ia kynduh shibun ki jing eh ha kaba iadei bad ka boring (Light ) namar ba ym pat don kita ki permanent jugaali lane electrician(Line men) ban pyn biang iaki jing Duh bording ba khah shi khah sha kine ki Thain Border naduh #Tongseng #Lumtongseng #Sunapur #Myrli #Shymplong #Borsara #Lejri #Lailong #Kuliang #Pyrtakuna #Umkiang #Lamasaki #DonaSkur #DonaBhoi #DonaUmbluh #Ratacherra bad #Mailidor #BaikamKine ki dei ruh ki jaka kiba don sha ki Thain ba shit jongka jylla Meghalaya kumta ha kine ki Bnai April, May, June, July, August, September, October kidei ki bnai ba shit tam.
Hynrei namar ba ka dei ruh kapor slap bad ka jing jur jong ka lyer lah bun bun snem ba ka light kam juh kham neh slem.
Kumta la kyrpad iaka ophis jongphi ban khmih lem ia kine ki jingeh bad ka jing donkam ka imlang Sahlang ban buhnoh ia ki nongtrei ba pura ha ki sub centre na ka bynta ka jing donkam ki Pait nongshong Shnong.
Teng teng ka light kam poi da ki taiew bad ka bill light pat ka poi thik thik Manla u Bnai.
Shi sha haba peit iaka jing kyrkhu ka mei mariang iaka jylla Meghalaya Ym Dei ban kynduh bording ki Shnong Nong kyndong, namar u slap ngi ioh kyrhai, Hynrei sangsot pat namar Ym kumta, ka bor ding kaba Mih na ka jylla la shu die Sha Shwa sha kiwei ki jylla Ha ka jaka ban Sam Shwa sha ki kyndong kynshoit jongka jylla.
Kane kam Dei kata ka jing iohi jngai lane kata ka (mission of self reliance) lighting the remote villages of Meghalaya (Ujala).
Haduh mynta ki nongshong Shnong ki pyn Shna hi haba don ka jing sniew jong ka light da kaba kynshew Pisa nangne nangtai ban siew bainong iaki nong Shna (Hire Electricians) wat haba kadon ka jing ur ki post light kum kane ka dur harum u post light u kyllon ki hap pyn shna hi ki nongshong Shnong.
Kumta lah kyrpad jur ia ka ophis jongphi ban bah khlieh lem iaki jing don kam jong kane ka Thain.
Khublei shibun.
New Delhi: Ki don sa 7,964 ngut kiba ioh pang covid 19, ha ki 24 kynta ba ladep.
Mynta ki don  1,73,763, kiba ioh ia katei ka jingpang bad na kitei ki don  86,422 kiba dang don ha ka jingpang bad sa  82,369 kiba la jem bad ki don ruh 265 ngut kiba iap ha ki 24 kynta ba ladep bad baroh kiba iap, ki la poi sha ka  4,971 ngut.
Ha Brazil, ki don  4,65,166 ngut kiba ioh pang bad kiba iap, ki la poi sha ka  27,878 bad mynta ka Brazil, ka wan ba san, napdeng ki ri, kiba shah ktah jur ha ka khlam coronavirus.
Ka jingiap briew ha United States, ka la poi mynta sha ka 1,02,798, da ka jingiap jong ki 1,225 ngut ha ki 24 kynta ba ladep.18 ngut kiba ha iing jong kawei ka briew kaba iap coronavirus, ki la ioh jingpang iabit bad ka daw, ka long namar ba ki leit plie ia ka song, kaba la thep ia katei ka met iap.
Katei ka jingjia, ka dei ha  Ulhasnagar jong ka Maharashtra.
Dang lai taiew mynshwa, ka la don kawei ka ejehar pyrshah ia kawei ka longiing bad ka daw, ka long ba ki pynkhein ia ki kyndon jong ka rukom tep lane thang ia kiba iap bad ba ki plie ia ka song ba buh ia ka met iap.
Hangtei ruh, ki don haduh 20 ngut kiba ioh ia katei ka jingpang iabit bad kitei ki kynthup ia kiba ha iing bad kito kiba leit ban pyndep ia ka jingleit on tep.
Ka jingjia, kaba dang shu jia ha Ulhasnagar, la iathuh ba kawei ka briew, kaba 40 snem ka rta, ka la iap ha ka 25tarik Jymmang bad ia ka met jongka, la sop spain bha ha kawei ka song, hynrei kiba ha iing ki la law ia ka met ba ki kwah ban peit khatduh bad ban ktah ia ka met iap, ha shwa ban leit on tep ia katei ka met.
La iathuh ba ki don kumba shi spah ngut kiba leit ha katei ka jingleit on tep ia katei ka briew bad haba la test ia kitei kiba don ha katei ka por, la lap ba 50 ngut na ki, ki don ia katei ka jingpang.
Shillong:U symbud Myntri rang bah ka jylla u bah Prestone Tynsong myn hynnin ka sngi u la iathuh ba na ki briew kiba la wan na shabar ka jylla, kim shem la don shuh kiba pynkhein ia ka kyndon ban leh quarantine, ha kaba baroh ki la shim khia bha.
Ha kaba ia dei bad ka jingud jong ki katto katne ki briew kiba la leh ia ka quarantine ha ki Community Centre, na ka liang u bah Tynsong u la ong ba ka sorkar jylla ka la ialeh kat ba lah ban pynbiang ia ki jingdon kam jong ki briew ki ba leh quarantine,  hynrei  ki briew ki ba wan nabar ki la shu shaniah tylli ia ka sorkar.
U la ong ruh ba kane ka jingshaniah tylli ha ka sorkar khlem da ai ka kti kamon kti ka diang bad ka sorkar jylla  ka  wan rah ia ka jingshitom ia ka sorkar ban iarap ia ki.
U la ong ruh ba na ka liang kiba ha ing ba ha sem jong ki ne ki briew kiba leh ia ka quarantine ki dei ban iarap lang bad ka sorkar Jylla.
U la kyntu ruh ia ki briew ki ba sahkut ha kiwei ki jylla,  ki ba lah ban pynlut hi ia ka bai leit bai wan; ki lah ban wan hi bad ym dei ban shaniah lut ia ka sorkar.
U la ai khublei ruh ia ki katto katne ngut ki briew  kiba la wan hi da ka jingpynlut ia ka bai leit bai wan bad kumjuh ia kito ki ba rai ban shong sah sha ki jylla kiba ki don mynta.
Nongpoh:Ki nongialam ka Ri Bhoi Youth Federation (RBYF), Western Zone, ki la pynpaw ia ka jingbitar halor ka jingthut kaba khah khah ka bording Ilektrik, ha kiba bun ki shnong kiba don ha ka thain Ri Bhoi Sepngi, namar ha kiba kum kine ki Lyiur ka bording ha katei ka thain ka la long kaba thut shaba palat bad kaba la wanrah ruh ia ka jingduhnong kaba khraw ia ki paidbah kiba sah ha katei ka thain.
U samla R.Nongtri, Publicity Secretary ka RBYF, Western Zone, u la ong ba ka jingthud ka bording ilektrik ha ki thain Ri Bhoi Sepngi, ka la pynbitar ym tang ia ki nongialam ka seng, hynrei wat ki paidbah ruh, ki la bitar shisha, namar ka bording ilektrik ha katei ka thain bun kaba lip ban ia kaba meh.
Kumta haba iadei bad katei ka jingthut ba khah khah ka bording ha katei ka thain, u la dawa jur na ka MeECL ba kam dei ban tip tang ban lum ia ka bai bording, hynrei ki dei ruh ban shimkhia ha ka ban pynbiang ia ka bording na bynta ki paidbah kiba sah ha katei ka thain, u la bynrap.
Shillong: U Bah Prestone Tynsong, u Symbud Myntri rangbah ka jylla, u la iathuh ba kumba 13,000 ngut ki nongtrei bar jylla kiba wan trei sha kane ka jylla ki la dep ban leit phai sha la ki jong ki jylla ba ki sah.
Ha kaba iadei bad ka jingwan phai jong ki briew ki ba dei jong ka jylla, u symbud Myntri rangbah,  u la iathuh ba haduh mynta ki briew kiba la wan phai sha ka jylla ki long 10,655 ngut.
U la iathuh ruh ba ki rel kiba dang don ha lynti ban wan buh ia ki briew na Kerala kan poi ha Guwahati Railway Station ha ka 30 tarik u Jymmang 2020 bad kane ka rel, kan wan buh ia ki 352 ngut ki briew sha ka jylla.
Katba ka rel, ka ban wan buh ia ki 174 ngut ki briew kiba dei na Delhi kan wan poi mynta ka sngi ka 29tarik u Jymmang 2020, bad ka rel ka ban wan buh ia ki 99 ngut na Goa kan poi ha ka 31 tarik u Jymmang 2020.
U la iathuh ruh ba na ka liang ka sorkar Jylla, ka dang ia kren bad ka sorkar jong ka Maharastra ban wan buh ia ki briew ki ba sahkut ha ka ne ka jylla ha kaba bun na ki khynnah pule bad ki briew kiba trei, kiba dei na kane ka jylla Meghalaya, ki dei na Mumbai bad Pune.
Nongpoh:Katto katne hadien ba la mih ka jingkynthoh na ki katto katne ngut ki briew, kiba la pynsaphriang ia ka khubor lamler ba ka shnong Lumniwar kaba don ha ka thain Mawhati, ka la tait shnong ia 4 tylli ki longiing kiba don ha katei ka shnong, hynrei u rangbah shnong ka Lumniwar, u la ong ba kam shem la don satia kata ka jingtait shnong ia ki briew, hynrei ka dei tang ka khubor kaba lamler bad kaba ym dong nongrim haei haei ruh.
U Bah Tirot Mynsong, Rangbah shnong ka Lumniwar, u la ong ba ka daw kaba la pynlong ia kitei ki longiing kiba la thad ia ka shnong, ka dei tang namar ba kim treh ban ai jaka sha ka shnong, na ka bynta ban shna ia katei ka surok, kaba ka shnong hi ka la rai ban pyntrei na ka bynta ka jingmyntoi u paidbah ba bun balang.
Tang mar ia mih katei ka jingbymhun da kitei ki longiing hapoh ka shnong, na ka liang ka shnong ka la pyntip ruh sha ka ophis u BDO, na ka bynta ban leh ia kaba donkam bad lyngba ka jingwan kitei ki briew sorkar, la shim ia ka rai ban sangeh noh ia katei ka jingpyntrei bad la rai ban pyntrei noh sha kawei pat ka jaka, pynban wat haba la leh ia katei, ki la don pat ki briew kiba la thad syndon ba ka shnong ka la tait shnong ia 4 ki longiing kiba don ha katei ka shnong.
Shuh shuh, utei u rangbah shnong, u la ong ruh ba ka shnong ka la don ia la ki jong ki kyndon bad ki rai jong ki paidbah ka shnong bad kata ka long ba lada wan kino kino ki kam pynroi haba ka shnong, la ka long haba iadei bad ki lynti synkieng, ki umbam umdih bad ka bording, ki paidbah kim dei ban pynshah bad ki dei ban ai sngewbha ia ki jaka, khnang ba kan long ka jingmyntoi ia ki paidbah ka shnong bad khamtam na bynta kiba hadien habud.
Haba pynshai halor katei ka jingshah kynnoh tait shnong, utei u rangbah shnong, u la ong ba ka shnong kam shem la tait shnong ia ki, hynrei dei ma ki hi kiba la tait shnong ialade bad kim kwah ban iatreilang bad ka shnong, kata ka long ba ki la pyrshah bad ki bym treh ban ai jaka, na ka bynta ban shna ia katei surok shnong kaba la pyntrei lyngba ka skim MNREGS bad ka shnong ruh kam shem la leh pyrshah, pynban ka la rah noh sha kiwei pat ki jaka ban bteng ia ka jingpyntrei ia katei ka surok.
Shillong:La 5 sngi kynthih duh light ka thain Nongsning,Myngkree Umtyra.
Katkum ka jingiathuh I Bah I.Swer ba haduh mynta ka sngi ka light shu wan tang katto katne minit bad ka lip biang bad haduh ba thoh ia kane ka khubor ka light kam shym la meh satia, khlem tip na kaei ka daw.
Kumta ha ka jingiadei bad kane ka jinglip light, ki nong shong shnong na kane ka thain ki kyntu ia ki bor ba dei peit ba kin shimkhia ia kane kam bad ban pynthikna ruh ba ka light kan meh kloi noh katba lah.
Nongpoh:Ki heh nong ialam ka People’s Democratic Front (PDF), myn hynnin ka sngi ki la hiar sha 13Mer Byrnihat, na ka bynta ban leit jurip bad kaba long ruh kum ka jingleit ban ai mynsiem ia ki nnongtrei sorkar, kiba trei hapoh ka Screening Centre kaba don ha 13mer, Ri Bhoi District.
Kiba la donlang ha katei ka jingleit jurip ki kynthup ia u Bah Banteidor Lyngdoh, Myntri Sorkar bad uba dei ruh kum President ka PDF, nangta u Bah Jason Mawlong, MLA ka PDF na Umsning, u Bah Ivanlumlang Marbaniang, u samla Ospicious L.Kharmawphlang lem bad kiwei de ki heh ka PDF Central Working Committee (CWC).
Haba kren sha ki lad pathaikhubor, u Bah Banteidor Lyngdoh, u la ong ba katei ka jingleit jurip lane ban leit jngoh ia katei ka Screening Center ha 13mer, ka dei halor ka nongrim ban tip ia ka jingshisha ha katei ka Screening Centre bad ha kajuh ruh ka por, ka long ruh kum ka dak ban lei tai khublei kaba kyrpang ia ki nongtrei sorkar, kiba la trei shitom hapoh katei ka jaka, na bynta ka jingbha jong ki paidbah ha ka jylla hi baroh kawei.
Ha kajuh ruh ka por, u Bah Banteidor Lyngdoh ha ryngkat ki heh Nongialam ka People’s Democratic Party (PDF), ki la ai ka jingkhublei kaba kyrpang ia ki bor distrik ka Ri Bhoi, kiba la trei shitom bad ruh ban ai ka jingshakri kaba janai, kata na ka bynta ban peit pyrkhing ia ki briew kiba wan na shabar ka jylla.
Ki ju hikai ba haba thoh khubor, ka donkam ban wad jingtip, ba mano ba leh, mynno ka jia, haei ka jaka bad kumta ter ter; hynrei ha kane ka jingiakhun ia ka jingpang coronavirus, ngi iohi, ba kitei ki jingtip, ki la duh noh jynduh bad ka daw ka long ba ki don 12ngut kiba ioh pang covid, hynrei kaba ngi tip, ka long tang ia u ne ka, ha Pomlakrai bad kata ruh ka long, ba u leit kren video u Rangbah Shnong jong ka Mawtharia, kaba dei ka jaka, ba don u ne ka nongpang.
Lait nangta, ngim tip eiei shuh bad wat u ne ka nongpang, ba 12 ruh, ngim tip satia lada dei shynrang ne kynthei, ka rta, ka jaka sah bad kumta ter ter bad nangta sa kita ki 10ngut kiwei pat ruh, ngim tip, la katno ngut ki dei ki kynthei bad ki shynrang, ki rta jongki (khlem da iakren ia ki jaka sah, ki jaka trei kam jongki) bad ka daw ka long ba sorkar Jylla, ka buhrieh khop ia kitei ki  jingtip.
Ha ki khyndiat taiew ba ladep, ngi iohi, ba U Himanta Biswa Sarma, myntri ka jylla Assam, u da jer kyrteng ia kito kiba ioh pang covid  19, u iathuh ba ki dei kiba wan na ka jingialum ki Muslim ha Delhi, u iathuh ia ki shnong jongki bad nangta, haba ka don kawei ka samla, kaba na Manipur ruh, ngi tip, ba ka dei kaba 22 snem ka rta bad nangta, haba ka jia ia uba na Mizoram, ruh ngi tip, ba u dei U Pastor bad kumta ter ter.
Katba ka jia, (imat ngi hap ban hun), namar ba ia ki khubor covid 19 ruh, ki kotkhubor na Shillong, ki ju hap ban kopi na ki online news bad ki telebishon channel na Assam bad lehse ia kitei ki jingtip, kiba bniah ia kitei ki nongpang ruh, lehse kin kham lah ban tih jylliew ki khubor Assam.
Ngim da tip bha ia ki ain thoh khubor, halor katei ka jingpang coronavirus, namar ba haduh mynta ka sorkar Jylla, lane ka tnat ka koit ka khiah, kam shym la batai satia ia ki kyndon ban thoh khubor, hynrei ngi iohi, ba ki don bun bah ki riew khmat, kiba ju iathuh hi ialade, ba ki leit shong jah thait marwei (isolation), ba ki don jing artatien ioh ki don ia katei ka jingpang bad sha ki ri sepngi lei, ngi iohi, ba  kim lehrain ban iathuh,  haba ki don ia katei ka jingpang.
Katba ka jia, hynrei ha kiba kum kine ki khep, kiba shah takrain, dei ki nongthoh khubor, kiba ju shah kylli “katno ngut, shynrang ne kynthei, dang don shuh bad kumta ter ter" hynrei hap ia hun ha ka ain buhrieh corona.
KhubleiEm.
Shillong: U Chief Executive Member, ka Khasi District Council, u bah Titosstarwell Chyne, u la ong hynnin ka sngi, ba ka Khasi Hills Autonomous District Council (KHADC) kan thoh sha ka sorkar jylla ban dawa na ka sorkar ba dei ban kem ia ki ar 2 ngut ki briew, uwei uba la kam ia lade kum u Dr Baharul Islam bad ia ka Tuni Das kiba la kam ba ki dei na Assam bad ka address u ba la ai 46-Sijubari, Charali Haligaon, Kamrup Metro.
Na ka liang jong u CEM jong ka KHADC u kyntu ia ki bar jylla kiba sah ha kane ka jylla ba kin pyrshah ia kane ka jingthoh kaba la thoh da kitei ki ar ngut, ia kiba la phah kopi sha u CEM jong ka KHADC, sha u General Secretary ka KSU sha ka dorbar shnong Mawlai.
Kane ka jingthoh kaba la phah da utei u briew ka dei shisha ne kam dei ruh dei ban pynrem jur, ia kitei ki ar ngut ki briew kiba kwah ban wanrah ia ka jingiapher jaidbynriew haba ka jylla ka don ha pdeng ka jingshong suk shong sain ban kren bein ia ka jaidbyriew, Khasi Garo bad Jaintia bad ka jingthoh ka long kaba wan rah ia ka jingiapher jaidbynriew.
Ka kong Grace Mary Kharpuri ka EM jong ka KHADC, ka la ong ba ka pynrem jur ia kane ka jingkynthoh jong u tei u briew, ka la ong haoid ha ka shongkha shongman ka dei ka kam shimet, hynrei ban shim kyllum ia baroh ka long kaei kaei kaba ym lah ban pdiang.
Kane ka jingthoh da kitei ki briew ka la kren ia ka khaii pateng bad ki la kwah ban wanrah ia ka jingpynkylla kyrteng wat ia ka jylla, ha kaba ka long kaba ym lah ban pdiang.
Kum ka jaidbynriew kam don kata ka jingpyrshah ia kiwei ki jaidbynriew kiba don ha kane ka jylla bad ki imsuk imsain.
Shillong: Ka Jaintia Students’ Union, ka la buh ka jingujor ia ka jingkiewdor ki marbam bad tiar donkam lyngba ka shithi sha u Deputy Commissioner ka West Jaintia Hills, ha kaba la phah da u Central Body President u samla Lawyerson War bad u War Jaintia Circle President u Eddy Kery Pohtam ha ka 22tarik Iaiong 2020.
Ka JSU ka la kdew ba ka la ioh jingujor ba ki dukan die khutia kim lah ban pynduna ia ka dor namar ba ma ki ruh ki hap ban thied ha ka dor ba rem.
Ka JSU ka thoh ruh ba don ki dukan naduh kiba die khutia bad wholesale kiba shim kabu da kaba die rem.
Kumta ka la kyntu ia ka bor sorkar ban pynshitom ia kiba shim kabu.
Ka JSU ka la ju ai jingmut ruh ia ka sorkar lyngba ka shithi sha u myntri rangbah, ha ka 6tarik Iaiong 2020, ba ka sorkar kan bthah ia ki dukan ban pyni ia ki dor tiar dukan bad ruh ka jingdon ka stock ka jong ki ha khmat dukan.
Ka seng ka ai khublei ruh ia kane ka jingbthah da ka sorkar ban pyni ia ki dor tiar kaba mih dang shen.
Ka seng ka la kyntu ruh ba dei ban pyni ia ki stock ba man ka sngi ba don ha ki dukan khamtam ki jingbam kum u khaw, dai, shini, shana bad kiwei.
Kumjuh ruh ka la kyntu ia ka sorkar ba kan bthah ia ki dukan ba ki dei ban buh ruh ia ki phone no.
jong ki ophisar, lane ki briew ba dei peit khnang ban lah ban buh ka jingujor da u riewpaidbah lada don ki dukan kiba kwah shim kabu.
Donkam Doctor ENT specialist, child specialist, skin specialist na ka bynta ban plie nursing home/clinic thymmai ha Shillong lada don kiba kwah sngwbha ban call ha une u no.9862060391 ban tip kham bniah.
u 666 u dei uba ka pyrthei khristan ka khynñiuh.
Ba la pynthanda shipor mynta dei u Coronavirus.
To ngin ia peit bad pynlut ia ka por khyndiat ban tip shaphang u 666.
Ki 666 ki la don naduh ka kitab barim haduh kaba thymmai.
Lah ban shem ia kita na 1Syiem.10:14; 2Khronikl 9:3; Esra.2:13; Jingpynpaw 13:18.
Ïa u Nero la ñiew u 666, ïa u Napoleon la ñiew u 666, ia u Hitler la ñiew u 666, ia ka pansngiat u Pope la ñiew u 666, ia ka Ribaibal ha ri Khasi la ñiew u 666 (1906, 1956, 2006).
Ka don kawei ka kali kaba la ioh ia u no.666, ha shnong kaba don 700 ïing kawei ka ïing ka hap ha u 666, ha ka balang kaba don 670 ngut ki khlieh khristan uwei u ioh ia u 666.
Kaba pynkhynñiuh ia kiba bun ki briew ka dei tang kawei ka dkhot ha ka Bible.
Kata, Jingpynpaw 13:18 “Hangne don ka jingstad.
Uta uba don ka jingshemphang to un kheiñ ia kata ka jingkheiñ uta u mradkhlaw; namar ka long ka jingkheiñ u briew bad kata ka jingkheiñ ka long 666.
"Naduh ka dkhot 1 haduh 10 la thoh shaphang u mradkhlaw uba nyngkong uba mih na ka duriaw, kaba thew ia u nongsynshar pyrthei.
Naduh ka dkhot 11 haduh 17 la thoh shaphang u mradkhlaw uba ar u ban mih na ka khyndew kaba thew ia u nongsynshar niam.
Uta u mradkhlaw uba nyngkong u long u riewkhraw u ban synshar ia ka pyrthei baroh kawei u long u briew ba u Soitan ba la khot u Ïakjakor u la ai bor.
Ynda haba uta u briew u la ioh ia ka bor na u soitan un kren beiñ ia u Blei bad ia ki angel ka bneng, un pyniap ia baroh ki riewkhuid jong u Blei, bad un shim noh ia ka jinglong Blei halade.
Naduh ka dkhot 11 haduh 17 la thoh shaphang ka jingwanmih uta u mradkhlaw uba ar uba long u nongsynshar jong baroh ki jait niam ha ka pyrthei.
La thoh ruh ia ki kam bad jingtrei jong u katkumba u la ioh bor na u Ïakjakor uba long u soitan.
Ka dkhot 18 pat ka iathuh ia u number 666 uba long u nombar jingbeiñ Blei jong u mradkhlaw banyngkong.
Ki kam jong u mradkhlaw ba ar ki long ban ai bor ia u mradkhlaw banyngkong ban treikam, ban pynbor ia baroh ki briew ha pyrthei ba kin mane dem ia u mradkhlaw ba nyngkong.
Ïa ki bym mane ia u yn pyniap noh baroh bad la pynbor ia baroh ba kin buh ia ka dak jong u mradkhlaw banyngkong ha ka kti kamon lane ha ka shyllangmat jong ki.
Ka ktien “lane" ka thew tang ia kawei, ym baroh artylli.
Kata ka mut lada la thoh ha ka shyllangmat, ym donkam shuh ban thoh ha ka kti kamon.
Lada la thoh ha ka kti kamon ym donkam shuh ban thoh ha ka shyllangmat.
Paralok, nangno bad lano un mih u mradkhlaw banyngkong? U mradkhlaw ba nyngkong uba long u nongsynshar pyrthei un ym mih na ka ri India, namar ka long ka ri ba tlot bor haba ianujor bad kiwei ki ri jong ka pyrthei.
Te lada uta u mradkhlaw un mih ha kine ki khyndiat snem ban wan khlem pep un mih na America, Russia ne China kiba long ki ri khlaiñ bor.
Tangba ka jingwanmih jong uta u nongsynshar kan dang shim por slem namar ba ym pat lah ban pyniatylli ia baroh ki ri jong ka pyrthei.
Ynda ki ri jong ka pyrthei ki la iatylli, kin sa thung tang uwei u nongsynshar uban synshar ia baroh ka pyrthei.
Ynda la mih uta u nongsynshar, kan sa don tang kawei ka pisa ban pynmih da uta u riewradbah.
Baroh ki briew ha ka pyrthei kin sa pyndonkam ia ka pisa ba la shna ma u.
Sa kawei ka jingkylli- Nangno bad lano un mih u mradkhlaw uba ar? U mradkhlaw uba ar, u ban long u nongsynshar niam un mih na ka niam khristan.
Namarba la thoh tang ha ka Bible khristan.
Napdeng ki niam ba kongsan jong ka pyrthei kiba long ka Hinduism, Buddhism Jainism, Zoroastrianism, Judaism, Christianity, Islam, Taoism, Confucianism bad Shintoism, dei tang ka niam khristian ne Christianity kaba la pait haduh 41,000 jait bad ki Bible ruh ki don arjait kiba long jong ki Catholic bad jong ki Protestant.
Ha shwa ban pyniatylli ia ki niam kan don shwa ka jingpyniatylli biang ia ki 41,000 jait ki balang khristan ba u nongthaw jingrwai u ong ha ka KHB 151:4 “Hapdeng ki thma bun rukom ba bun ki jingiapait.
" U nongthaw jingrwai u ong ba kan poi ka por ba kitei ki 41,000 jait ki balang kin sa iasoh biang ban long tang kawei ka balang.
Kumta u ong pat ha ka KHB 147:1 “Balang tang kawei hangne bad haneng.
" Ynda ka la don sa tang kawei ka niam khristan kin sa pynmih sa tang kawei ka Bible ban khot “Common Bible".
Ha kata ka por ki ïingmane standard jong ki jait balang bapher bapher kin khang khyrdep noh namar kin iaseng lang tang ha kawei ka ïingmanebah.
Te ka niam khristan kan sa long ka niam ba heh tam ha ka pyrthei.
Ynda la don sa tang kawei ka niam Khristan, yn sa pyniatylli sa ia kiwei ki niam naduh ha Hinduism haduh ka Shintoism kumba la ong haneng ban ia long tang kawei ka niam ne One World Religion.
Dei hangta ban sa mih u mradkhlaw uba ar uban long u khlieh duh jong ka One World Religion.
U 666 u dei u nombar jong u mrad khlaw banyngkong.
Hynrei ban pyntreikam ia uta u nombar dei ban ioh jingmynjur lang ruh na u mradkhlaw uba ar.
Ïa ka jingpyniap ia kiba kyntait ban mane ia u mrad khlaw banyngkong la ai bor da u mradkhlaw uba ar uba long u nongsynshar niam.
Ynda kita ki artylli ki mradkhlaw ki la ia trei lang, ka jingpyndonkam ban shon muhor (seal) da ka dak ha ka shyllangmat ne kti kamon ka la treikam.
Ka ‘dak’ ka mut ka muhor ne marka kumba la thoh ha ki synduk ne byrni ba thep ia ki mar ki mata khnang ban tip ia ka jinglong trai.
Ha kata ka rukom ba u soitan un ithuh ia la ki jong ki briew lyngba da kata ka marka ba la shon.
Mynta to ngin ia phai sa shaphang u Aadhaar number ba ki briew ki sheptieng.
La pynmih ia u Aadhaar ha ka 28 tarik January 2009.
Bad la sdang ban pyntreikam naduh ka 23 tarik u September 2013.
Aadhaar ka mut unique Identification Authority of India ne UIDAI, ba la shna da ka sorkar India ha ka 28 tarik January 2009.
Balei u don 12 digit? Khnang ban lah ban kheiñ ia baroh ki nongshong shnong ha India.
Bad lada don tang 5 ne 6 digit yn ym lah ban kynthup lut ia baroh.
U Prime Minister Manmohan Singh bad ka Sonia Gandhi ki la ai nyngkong kum ka test 10 tylli ki Aadhaar cards ha kawei ka nongkyndong ha ka jylla Maharashtra, ka shnong Tembhli.
Ka briew kaba la ioh nyngkong ka dei ka Rajana Sonawane ha u September 2010.
Ka Rajana Sonawane ka dei ka briew ba duk katta katta.
Ym don ba ithuh ia ka haba ka leit donkam ha ki office sorkar.
Hynrei naduh ba ka la ioh ia ka Aadhaar card, baroh ki office ki la ithuh ia ka.
Te ka jingthmu jong ka sorkar India ban pyntreikam ia u Aadhaar number ka long ba baroh ki nongshong shnong ha India naduh kiba duk haduh kiba riewspah kin ia ioh ia ka hok kaba mar kajuh.
Une u Aadhaar u treikam tang ha ri India.
Kumta ngi dei ban sngewthuh ba ha kiwei ki ri ym don Aadhaar.
Ka jingmut jong u Aadhaar ruh ka long ban pynithuh ia ka jinglong nongshong shnong ha ri India.
U Aadhaar um da iapher na ka EPIC card, Pan card, Megha card, Pass Book, bad u long ka lynti ban ai jingmyntoi ia ka skhim MNREGS.Ka jingthmu jong ka sorkar India ban pyntreikam ia ki Aadhaar card ka long ban pynduh ia ka bamsap hapoh ka ri.
Namar kumba long baroh shi katta lada ka sorkar ka phah jingiarap 1000 tyngka, ka poi sha u trai sa tang 200 tyngka, ba la ot mar khyndiat khyndiat da ki riewbamsap.
Don pat ki briew kiba sheptieng ia u Aadhaar, namar ki ong ba u dei u 666.
Ki la mih bun ki briew kiba batai ba u Aadhaar u dei u 666 ba long ka dak jong u mradkhlaw banyngkong.
Ka kitab Jingpynpaw ka iathuh ia ngi ba u mradkhlaw banyngkong u dei u nongsynshar pyrthei uba ialeh pyrshah ia U Blei.
U mradkhlaw uba ar pat u long u nongsynshar niam uba long u nongkyrshan ia u mradkhlaw banyngkong.
Na ka bynta ki paralok kiba ong ba u Aadhaar u dei u 666, hato ki tip uei uta uba la ialehpyrshah ia U Blei bad uei uta uba pynbor ban pdiang ia u? Hato ki la mih ne em kita ki arngut ki radbah jong ka pyrthei bad jong ka niam? Ka Bible ka iathuh ba ynda la mih kita ki artylli ki mrad khlaw kan don ka jingpyniap beiñ ia ki riewkhuid jong U Blei.
Te lada u Aadhaar u dei uta u 666, katno ngut u la pyniap naduh ka 23 tarik September 2013 haduh mynta? Wat tharai ba ka jingpyniap ki lehnoh ISIS bad ka jingpyniap u Corona ka mih na u Aadhaar.
Ka Bible ka iathuh (Jingpynpaw 14:8) ba ynda la mih kita ki mradkhlaw kan don ka jingpynbor ban ia klim sih.
Hato ngi la bna mo ba kat kiba la pdiang ia u aadhaar ha ri Khasi ki la klim sih? Ka Bible ka iathuh ba ia ka dak jong u mradkhlaw yn shon tang ha kawei ka jaka, kata, ha ka shyllangmat ne ka kti kamon.
Hato ym dei ba ia u aadhaar la shon ar jaka, kata, ia ki pyllew khmat (ym ia ka shyllangmat) bad ia ki shympriahkti baroh arliang? Ka Bible ka iathuh ba ynda la mih ki artylli ki mradkhlaw bad la pyntreikam ia u 666, ia baroh kat kiba kyntait ia u 666 yn ym shah shuh ban leit die ne leit thied ha ki iew ki hat.
Hangno ngi la iohsngew ba ka la don kaba kum kata ha ki iew ha ri Khasi bad Jaintia ne ha ri dkhar? Hato ki bym pat pdiang ia u aadhaar ki la shah beh teng na iew kum ha Shillong, Jowai, Nongstoin, Nongpoh,…naduh ba la pynmih ia u aadhaar?Ka Bible ka iathuh ia ngi ba kan don ka jingithuh kino kiba la shah ban shon marka bad kino ki bym pat shah shon.
Hangne ha ri jong ngi ki la don bun kiba la pdiang aadhaar bad ki dang don bun ki bym pat pdiang.
Hynrei haba ki leit lang sha ki iew ki hat bad ha jingiaseng ruh ngim ithuh ia ki.
Ko paralok, wat tharai ba u microchip u dei u Ksuid ne U Blei.
Namar u dei tang u kynja tiar ba pyndonkam kum ha ki TV, computer, baje, mobile, etc.Lada phi sheptieng ia u microchip te phim dei shuh ban pyndonkam ia ka baje, mobile, etc.Bad ka jingwan mih uta u 666 kumba la iathuh da u Ioannis ka dang shimpor slem.
Ka long kaba bakla ban sheptieng ia u aadhaar katba ban leh ia kiba bun jait ki pop phim sheptieng.
U bah Witting Mawsor, uba long uwei na ki riew iohi jngai jong ka West Khasi u ong ba u 666 u mih na ka dohnud jong ki briew.
Ba la pynlong ia u 666 dei ki pop ba ki briew ki ju leh, kum ka pyniap briew, ka batbor, ka klim, ka tuh, ka lute, ka thok ka shukor, ka pynkheiñ aiñ, ka shetkylla, ka jingbym sngewnguh, ka sarong riewblei, ka sarong niam, ka jingleh donbor, ka jingñiewbeiñ ia kiwei, ka jingiakob spah, ka lorni briew, ka bishni pihuin, ka khwan myntoi, ka hanga mei, ka jingkhlem akor, ka jingjaipdeh, ka jingsngew biang, kaba iohi tang ia ki jingduna jong kiwei, ka dih buaid kyiad, drok, ka jingbym lah shah, ka jingbym don jingieit ia la ki para briew, ka jinglong arsap, ka jingkwah burom, ka jingpynjot bad pynsniew ia ka mariang bad ia ka imlang sahlang, ka jingbym sngap ia ka jingud jingnam ki para briew, ka jingñiewbeiñ ia kiba duk, ka bamsap, ka jingleh benami, bad kiwei kiwei.
Nga ruh nga sngewdei ia kitei kiba u rangbah u la kdew.
Namar nga iohi ba ki briew mynta kim sheptieng ban leh ia kitei ki kam sniew kiba long ka pop ba ijli ha khmat U Blei.
Dei ma ngi hi kiba thaw ia u 666, ym dei mano mano ruh.
Bad u 666 u mih napoh jong ka dohnud ki briew.
To tip ba U Blei u sa phah da ka khlam Corona ka long ba U la ijli eh ia ka jinglong ki briew ha kine ki sngi ba la syriem ia ki briew ha ka por jong u Noah hyndai, ba U Blei u la pynhap da ka khlam kaba nyngkong da ka um.
Kyndit bynriew noh ko paralok bad to khie joit na kaba iohthiah.
Te U Blei un sngewbha pat ia ngi bad un sngap ia ki jingduwai jong ngi.
Ng sngew tynnad shibun eh ia Kane ka Jing iathuh Jong ph namar ka long sngew iahap bha  bad Ng  rubMynta te sngew iahap ia ka Jing iathuh I ne I Ex- Rev Langrin.
Katkum ka jingngeit u khun khasi khara, bad ki jingthuhkhana pateng pakit da ki longshuwa manshuwa jong ngi shaphang ka mynnor kaba la dep, la ong ha ka por mynhyndai myndang lung bad dang hok ka pyrthei ki briew ki dang ia kren tang da kawei ka ktien ha baroh shityllup ka pyrthei, bad wat ki mrad ki sim ruh ki ia sngewthuh biang biang ia ka ktien ban ia kren ia khana bad u khunbynriew , khlem jingwit eiei ki ia trei ia ktah ki ia khana lang, bad kine ki ia im mar ryngkat ha pyrthei.
Hynrei ha ka por bym poi pyrkhat ka la poi ka por ba ka ktien ka la ia pher noh ha pyrthei, bad u mrad ruh um sngewthuh shuh ban ia kren ia khana bad u briew bad khamtam u briew ruh um sngewthuh shuh ban ia kren ia khana wat para briew, namar ba ka ktien ka la ia pher na kawei ka jaka sha kawei ka jaka na kawei ka ri sha ka wei ka ri kumba long bad shem mynta.
Lada phai liak shaphang ka pyrthei mynta kaba la kiew irat bha ha ka pule puthi ha ka jingtip ia kiei baroh ki iathuh kumne shaphang ka jinglong ki jait ktien ha ka pyrthei.
Kat kum ka jinglum jingkhein kyllum lang da ki stad Ethnology jong ka pyrthei ki ong ba don 7,111 (Hynniew hajar shispah khadwei) jait ki ktien ha ka pyrthei kiba kynthup ia 196 tylli ki ri jong ka pyrthei.
Bad la ong ruh ka ktien kaba pyndonkam bun tam eh ki briew ban kren ha ka pyrthei ka dei ka ktien English ki don haduh 1,132 milian (Million) ki briew kiba kren ia ka ha shityllup ka pyrthei, nangta bud sa ka ktien Mandarin Chinese 1,117 milian, nangta ka ktien Hindi 615 milian, nangta ka ktien Spanish 534 milian, bad ka ktien French 280 millian.
Kane ka long katkum ka jingiathuh da ki stad Ethnology jong ka pyrthei.
Bad haba bishar ia ki jait ktien ki ia pher na kawei ka jaitbynriew sha kawei pat ka jaitbynriew ha kaba ngim lah ban ia sngewthuh lut ban ia kren.
Kumba la kdew haneng ia ka jingngeit u khasi jong ngi ba ki kren tang da kawei ka ktien ha shityllup ka pyrthei ha ka por mynshwa, tangba balei pat ka ia pher noh mynta bad ki kha roi haduh 7.111 jajt ki ktien? Kat kum ka khana ka ong, ba ha ka por mynshwa ba dang duna ki briew ha ka pyrthei baroh ki briew ki la ia mih na phang ki ri mihngi haba ki la ia shem ia kawei ka pyntha madan ba heh bha ha ka nongbah Shinar kaba ha ri Iraq.
Bad hangne ki briew ki la ia kut jingmut lang baroh ban ia tei ia u wei u jingtei (Mot) bad ia une u jingtei ki la tei da u mawit bad ia u mawit ki la thang hi hangta hi bad ki da ai bad ka Sorki bad ki da thmu ia une u jingtei ban kot haduh bneng bad ka jingthmu jong ki ka long haba ki tei ia une u mot kum ka dak ban thaw burom ia lade, namar ban pynshisha ia lade kawei ka jait ka wei ka kynja kawei ka ktien ioh ba ynda la roi ka pyrthei kin saphriang sha kylleng ka pyrthei bad da jingtei ia une umot haduh pdeng kin lah ban long kawei ka jait.
Hangta ki la ia trei ia u ne u mot bad la ong ruh, U Blei um sngewtynnad ia ka jingthmu jong ki ban tei ia une u mot ban kot haduh sha bneng, kumta ha ka por ba ki dang ia trei u Blei u la pynbakla noh ia ka ktien hapdeng kita ki paidbah ba ia trei ha kaba u wei ia u wei kim lah shuh ban ia sngewthuh ban ia kren, kumta ka la pynglyngngoh shibun eh ia kine ki briew haba kim sngewthuh shuh wat tang ban ia pan tiar pan tar, kumta haba kim sngewthuh shuh ban ia kren ki la ia pep noh ha kata hi ka por ban tei ia u ne u mot bad ia une u mot ki ai kyrteng u Mot Babel.
Dei naduh kata ka por U Blei u la pyniapher noh ia ka ktien bad u la pynsaphriang ia ki briew sha kylleng ka pyrthei baroh.
Ka jingpang covid 19, ka la ktah ia 19 hajar ngut ki briew haduh mynta ha India bad kiba iap, ki la poi sha 640ngut.
Ka jingkhein kaba bniah, ka pyni ba ki don  19,984 ngut kiba ioh pang bad kiba dang don ha katei ka jingpang, ki long  15,474.
Katei ka jingpang  coronavirus, ka la ktah ia  2.5 million ngut ki briew haduh mynta bad kiba iap, ki la poi sha ka 1,70,000 ngut.
Ka jingiap ha   United States, ka la kiew da 2,751 ngut ha ki 24 kynta ba ladep bad baroh kiba ioh pang ha katei ka Ri, ki long  800,000 ngut bad kiba iap, ki la poi sha ka  44,845ngut.
Shillong:U myntri rangbah ka jylla u Conrad K Sangma myn hynnin ka sngi u la kyntu ia baroh ki DC jong ka jylla Meghalaya baroh kawei ban pynshi tom ia ki dukan ne ki trai dukan kiba pynkiew dor ia ki marbam.
“Ka sorkar ka lah btah ia baroh ki DC ban shimkhia bha haba dei bad ki marbam bad ngi aiti ia ki DC ban pynshitom ia ki donkti ban pynkiew dor ia ki marbam" la bynrap u Conrad K Sangma.
U myntri rangbah u la kyntu ruh ia ki paidbah ban pyntip sha ki bor sorkar lada don ki dukan bad ki trai dukan kiba pynkiew ia ki marbam.
Haba dei bad ka jing iarap Pisa sha ki samla ka jylla kiba sahkut ha kiwei pat ki jylla ka ri India, u myntri rangbah u la ong ba ka sorkar kala pynkhreh ban ai jing iarap sha kumba 2,995 ki samla ka jylla.
U Conrad K Sangma u la iathuh ruh ba ka sorkar kala pynlait ia ki ‘Bill’ jong ka MGNREGS haduh jong u bnai lber 2020.
U Myntri Rangbah ka jylla u Conrad K Sangma myn hynnin ka sngi u la bthah ia baroh ki dukan ba ki dei ban wah ia ki dor jong ki mar hakhmat ki dukan jong ki,kane ka long hadien ka jingud ki paidbah ia ka jingkiew dor ki marbam ha ka District.
Na ka liang u Myntri Rangbah u la iathuh ruh ba u la dep ban bthah ia baroh ki Deputy Commissioner ban leh ia kaba don kam lada lap ba don ba pynkiew dor.
U la kyntu ruh ia ki paidbah nongshong shnong ba lada don kano kano ka jingpynkiew dor palat ba kin sngewbha ban pyntip sha ki Deputy Commissioner ba kin leh ia kaba don kam ban pynthikna ba kan ym don ka jingpynkiew dor palat pud.
U myntri Rangbah ka jylla u Conrad K Sangma u la iathuh ba haduh mynta ka sngi 933 ki sample ladep ban test bad 821 tylli ki dei ki bym don ia ka jingpang Covid-19 (negative) bad 100 tylli ki sample dang ap ia ki result ba phah test.
U la iathuh ruh ba ka jingdon jong ki nongpang ka la kiew sha ki 12 ngut kynthup ia u ba la khlad noh na kane ka jingpang Covid-19 bad baroh 11 ngut ki la kham khlain.
U la iathuh ruh ba baroh ki ba la ioh ia kane ka jingpang ki dei kiba haing bad ki paralok ba iajan bad u ba la ioh nyngkong ia ka jingpang Covid-19.
U Myntri rangbah u la iathuh ba ka jingtest ia ki bahaing jong ki 11 ngut ki ba la ngat ia u khniang jingpang Covid-19 ladep ban test ia ki lyngba ka Rapid anti body test haka ba baroh naki bahaing jong ki kim shem la don ia u khniang jingpang Covid-19.
U myntri rangbah u iathuh ruh ba ka jylla kala ioh ban pdiang ia ki 7500 tylli ki rapid test kit bad ki la sdang ruh ban pyndonkam ia ki.
Kumba la btah da u cheif minister ban pynshitom ia kiba die tam ia ka dor bala buh, ka united hynniewtrep movement west jaintia hills kan sa complaint lada lap iakiba die tam dor iaki marbam.
Shillong: Myn hynnin ka sngi u slap bad u phria u la lyngshop bad pynjulor ia ki 86 tylli ki long iing ki ba na ka shnong Lapangap kaba hap hapoh jong ka Thadlaskein Block jong ka West Jaintia Hills District.
Kane ka shnong ka dei ka don ha khappud bad ka jylla Assam.
La iathuh ba kane ka jinghap u slap bad u phria kala jia ha ka por 12:51 baje ei ei shiteng sngi, ha ka ba 86 tylli ki longing ki la shah ktah.
Na ka liang jong ka shnong kala pyntip ia kane ka jingjia sha u Deputy Commissioner jong ka West Jiantia Hills District bad kum juh sha u BDO jong ka Thadlaskein Block.
Ka seng jong ki doktor ha Bangladesh, lane ka Bangladesh Doctors Foundation (BDF), ka iathuh ba ki don haduh mynta 170 ngut ki doktor, kiba trei ha ki hospital shimet lane ki hospital sorkar, kiba la ioh jingpang iabit  coronavirus ha ka ri baroh kawei.
“Ki don 170ngut ki doktor, kiba la ioh jingpang iabit coronavirus, haduh ka Lah Sngi U Blei" ong U  Nirupam Das, Chief administrator jong ka  foundation.
Kitei kiba la ioh jingpang iabit, ki long 143 ha Dhaka bad 27 ngut ha kiwei pat ki bynta jong katei ka Ri, kiba trei ha ki hospital sorkar bad ki hospital ki riew shimet.
La iathuh ba ki don phra ngut ki doktor jong ka  Combined Military Hospital (CMH), Dhaka bad nangta sa phra ngut jong ka  Bangabandhu Sheikh Mujib Medical University (BSMMU), kiba la ioh ia katei ka jingpang iabit  coronavirus, ong ka BDF.Ha Dhaka, kaba bun eh ki doktor, kiba ioh ia katei ka jingpang, ka dei ha  Sir Salimullah Medical College and Hospital (SSMCH), ha kaba ki don 25 ngut ki doktor, kiba ioh ia katei ka jingpang bad nangta sa 22 ngut ha  Kishoreganj bad 14 ngut ha Narayanganj.
La iathuh ba ki don 14 ngut ki doktor jong ka  Sheikh Fazilatunnessa Mujib Memorial KPJ Specialized Hospital & Nursing College ha Gazipur, kiba ioh ia katei ka jingpang.
Nangta 27 ngut kiwei pat ki long ha ki hynriew tylli ki Division bad kitei ki kynthup ia hynniew ngut ha  Mymensingh, hynniew ha  Chattogram, 3 ha Rangpur, 3 ha Khulna, hynriew ha Barishal bad uwei ha  Sylhet.
Ha Bangladesh, ki don 101 ngut kiba iap bad 2, 948 ngut kiba ioh jingpang coronavirus.
Shillong:Myn hynnin ka sngi, u myntri ka tnad ka koit ka khiah ka jylla u bah A.L Hek ula hiar jurip ia ki jaka sumar ha thaiñ Sohra naduh ka Laitryngew PHC, ka Sohra CHC ban bishar ia ka jingpynkhreh lada don kano kano ka jingdonkam ha kum kane ka por ba ialeh pyrshah ia u khñiang coronavirus ha ka jylla.
Ha kane ka jing jurip, la don lang u MLA ka thain bah Gavin Mylliemngap, u MDC ba long ruh u CEM ka KHADC bah Titosster Well Chyne bad kiwei kiwei deHaba pyntip halor kane, u bah Titosster Well ula iathuh ba ula pynsngew ha u bah Hek ba ka sorkar ka dei ban pynbiang bha ia ki jingdonkam ha ki jaka sumar ha thaiñ Sohra namar ba kumba ka long haduh mynta kam biang satia bad kiba bun bah ki jingdonkam kyrkieh.
“Ha Sohra CHC ki don tang 15 tylli ki PPE, ki jingda khmut ne mask N95 ruh ki don tang katto katne tylli", la ong u bah Titosster.
U la kyntu ba ka sorkar ka dei ban pynbiang mardor ia ki jingdonkam ha kum kane ka por ba hiran bad ruh ban ai shuh ki kali kit nongpang khnang ban pynkhlain ia ka lad jingsumar sha ki paidbah.
Ha kajuh ka por, u CEM ka KHADC ula kyntu ia ka sorkar ba kan nym pynkynriah kam ia ki doktor, ki nurse ne ki nongtrei ha kum kane ka por.
Ula kyntu ia ki paidbah bad khamtam ia ki bor shnong ban ai mynsiem ban iatreilang ia ki nongtrei ka koit ka khiah, ym ban niew bein ne peit khmat pynban ia ki, kiba la aiti met bad mynsiem ban shakri.
Jowai:Na ka liang ka All Jaintia Transporter Association (AJTA) ka la kyntu ia ki bor District ban pyllait ia ki dukan die tiar shna Power Tiller ban iarap ia ki nongrep.
“Kane ka juk kadei ka juk jong ki kor ki bor bad ki nongrep hi ki pyndonkam da ki kor ha ka rep ka riang bad haba ka sorkar ka la pyllait ia ki nongrep na ka Lockdown, ngi kynju jur ia ka sorkar ba kan plie ruh ia ki dukan die tiar (spare parts) na ka bynta ban ioh moramot ia ki power tiller bad kiwei kiwei de ki kor kiba pyndonkam ki nongrep", la ong u President ka All Jaintia Transporters Association, u ma Balen Thubru.
Utei u nongialam ki Transporters, u la ong ba ki nongrep ki ia kynduh bun ki jingeh wat lada ka sorkar ka la pyllait ia ki na ka Curfew namar ka Lockdown ban iada ia ka jingsaphring u Khniang Covid 19.
Ki nongrep ki ia kynduh jingeh ha kaban leit mih sha ki ophis ki DC lane District Agriculture Officer ban ioh ia ki kot ki sla ba donkam ha kaba iadei bad ka kam rep kam riang khamtam eh ban ioh ia ki Curfew Pass ban pynpoi ia ki kor, ki symbai, ki sboh sha ki jaka rep.
“Nalor ba la dier ka por rep, ki nongrep ki la hap ban pyllut bun ka por ha kaba leit wad ia kine ki Pass kumta nga kyrpad ki bor district bad ka sorkar ban pyrkhat kyrpang bad ban pynjynsur ha kaba iadei bad ki nongrep ka jylla", la ong utei u nongialam ka AJTA.Nongpoh:Ki nongkitkam ka Dr.DD Lapang Foundations, myn hynnin ka sngi ki la leit ban sam mar bam sha ki briew kiba don ha Bethany Hospital Outreached kaba don ha Nongpoh, kaba long kum ka jingleit iarap ia ki briew kaba kynthup ia ki nongpang bad ki Nongsumar, kiba la sahkut ha katei ka jaka sumar, kata hadien ba la mih ka hukum ba baroh kiba don ha katei ka jaka sumar kim bit ban mih shabar, kaba dei ruh lyngba ka jingbthah na ka sorkar jylla.
Kumba ka long mynta, ki la don kumba 120 ngut ha katei ka jaka sumar, kaba kim ioh shuh ban mih na katei ka jaka sumar, kaba long ruh hadien ba dangshen u trai jong katei ka Hospital u la khlad noh hadien ba u la ioh ia u khniang jingpang COVID-19.
Haba leit ban sam mar bam sha ki briew kiba don ha katei ka Hospital, ki nongkitkam ka Dr D.D Foundations, kaba la ialam da u Bah Charles Marngar, MDC ka Mawhati Constituency, Ka Kong W.K Blah lem bad kiwei ki nongkitkam, ha kaba ki la lah ban iarap da ki marbam kiba kynthup naduh u khaw, u phan, pylleng, ka umdih, u dai bad kiwei kiwei.
Jowai:U Deputy Commissioner ka West Jaintia Hills u la pyntip paidbah ba ka bor District West Jaintia Hills ka donkam ia ki riew treimon sngewbha ban long kum ki Volunteer ha ki Corona Care Centre kiba don ha WJH Jaintia Hills ha Kiang Nangbah Government College bad St.Aloysius Hospital, Ummulong.
Kino kino riew shimet lane ki sengbhalang (NGOs) kiba kloi bad kiba don ka jingtip lane shemphang ha ka Front Desk bad Housekeeping kin Submit ia ki CVs jong ki da kaba mail lyngba ka email ID- garodliving@yahoo.
com.
Ka sorkar Jylla, ha ki khyndiat sngi ba ladep, ka pynbna, ba la shah ia ki nongrep ba kin ia die noh ia u kwai, ka sla tyrpad, u synsar nangne shakhmat bad kitei ki mar, ha ka jing shisha, ki la dei ban iaid bun bha ha iew ha hat, ha kine ki sngi;  hynrei na ka jingkhang shnong noh, kumta  ki la shu sahkut sbak ha kti jong ki nongrep bad katei ka la buh ia ka jingeh kaba khraw ia ki nongrep jong ka thain riwar lane ri bhoi, kiba ju im ia katei ka rep.
U myntri rangbah, (uba la tuklar lut ia baroh ki sobjek jong ki myntri jongu) ha ki khyndiat sngi ba ladep, ula pyntip ba la shah ia ki nongrep, ba kin ia die ia ki mar rep jongki sha iew; hynrei hadien ba la pynmih ia katei ka hukum, la lap pynban (da ki nongrep), ba katei ka dei tang ka kyntien pyllait jynhaw, namar ba haduh mynta, kim lah ban sdang ia la ka jong ka kam bad ka daw, ka long ba kim lah ban leit die ia la ki jong ki mar, sha ki nongthied kiba don ha Shillong bad sha kiwei de ki jaka.
Ban shu pyrkhat, sngew kumba ka long kaba suk, ban leit die ia u kwai, u synsar, u sla tyrpad,  la kumba kheit tyrso na kper bad sa leit die ha surok, ki la bun kiba wan ia knieh; hynrei ngi hap ban tip shai, ba ki nongthied ia u kwai, ki don ki mahajon ha Iewduh bad kitei kin nym pat kwah kwai bun, namar ba ki kudam jongki, ki dang khang haduh mynta, namar ba ka iewduh ka khang bad lait nangta, lada iakren ia u synsar bad u sla tyrpad, ngi tip shai, ba kiba pyniaid ia kitei ki mar, ki dei ki katto katne ngut ki kharkaia bad ia ka dor jong kitei ki mar haneng, ym ju don sorkar ba lah ban tuklar bad kumta, lada ha ka por suk pyrthei ruh, ym don ba nud ban mushlia, kumta sa mynta lei, kat kane ka kordit, ngin hap ban sngewthuh ba ym don mahajon, u ban shu bret kai ia ka pisa jongu, khlem da thikna, lano ba un ioh biang, lem bad ka jing iohnong, kaba u sngew biang ialade.
Lada kane ka sorkar, ka sngew lem ia u nongrep, ka la dei namarkata ban thied lut ia ki mar rep baroh bad hadien kata, kan sa pyniaid dalade kat shaba ka sngewbit; lymda kumta, kitei ki jingkren, kin shu long tang ki ktien pyllait jynhaw suda.
Ngi tip shai ruh ba ka sorkar, kam lah ban leh sbun mynsiem, da ka san kilo u khaw, lane T.700 shi taiew bad kumta ka dei ban ailad noh ba kin ia sdang ia trei ia ktah, lem bad ki kyndon kiba hikai ba kin kiar na ka jingpang corona.
Em kam pat long ban pyllait ia ka lockdown namar ympat ioh report iabaroh kiba la leh test coronavirus, ka sorkar ka hap ban bahkhlieh iaka bai bylla ki paitbah khnang ban lait naka iapthngan bad iapkhlam, ngim dei ban angspah hakum kane ka por.
— Ki khlein umphniang kiba don haki sla tympew ki pynmih iaki anti-bacterial properties kiba lah ban iarap ialeh pyrshah iaki khñiang jingpang bad ruh namar kidap haki daki phenolic bad ki phytochemicals, kilah ban treikam kloi ban ialeh pyrshah iaki khniang jingpang.
– Haba mynsaw ne mong ka met, ka ei kaba phidei ban leh kalong tylliat ne khñiot ni bha iaki sla tympew bad sa tah haki jaka ba mong,kine ki iarap pynjem kloi naka jingphlei snam jongka met.
Kane kadei namar u sla u dap kyrhai ki antioxidants kiba iarap pynduna iaki jingshitom jongka jingmong haka met.
Katba phi tah kloi ia kine ki sla tympew haki jingmong jongphi katta kan nang pynsuki iaki jingphlei snam haki jaka baphi mynsaw ne shah ot.
Namar kata iaki sla tympew la ju tip kum ki sla kynbat kiba bha tam bad lah ju pyndonkam khamtam haba ing ding ne shah thang.
Ha kum kita ki por pyndonkam daki sla tympew ban pynpjah iaki jingtyrha jongka met, kane kan iarap shibun ban ioh jingkoit kloi naki jingmynsaw jongka met.
— Ka jingbanbor bad khuslai jingmut kidei shisha ki jingeh kiba khraw kiba ktah jan man la u briew ha kylleng sawdong ka pyrthei.
Watla ki don bun ki dawai naka bynta kine ki jingshitom haki bor pyrkhat hynrei la pynshisha ruh ba ki kynbat ba shna hi ha iing daki sla tympew ki lah ban kham iarap ha kaba iadei bad ka jingsumar iakine ki jingkhuslai jingmut namar ki sla kynbat kim don jingktah kum kiwei pat ki dawai.
Kawei naki jingsumar hi kiba kongsan kalong tylliat nibha iaki sla tympew bad khleh lang shiteng klat ka um, nangta sa dih iaki.
Dih kumba 2 ne 3 sien shitaiew.
Kane ka pynkhlain iaki bor treikam jong ki bynta ba shapoh ka met bad iarap pynmih iaki jingsngew jongka jingsting haka jingmut jingpyrkhat, ka jingbha bad ruh ka jingkmen.
Dei naka jingdon ki Aromatics Phenolic Compound haki sla kaba iarap ban pynduna iaka jingbanbor haki jingmut jingpyrkhat.
Kane kalah ban dei ka rukom shna kynbat kaba biangtam naka bynta kito ki briew ki bymkwah ban shahteh ne im than dakaba dih dawai haka jingim jongki.
Iaki sla tympew lah ju tip kyllum ba kidei ki jait jingbam kiba lah ban pynjah iaki jingsma shyntur, te kam long kaba phylla ba ki kyntiew iaka koit ka khiah jongka shyntur.
Ki iarap ban pynduna iaka jingkharoi jongki khñiang jingpang ha ka shyntur bad iada naka jingsaphriang jongka jingbam khñiang ha shyntur.
Ki sla tympew kilah ruh ban iada naka jingsuh jongka jingpei thliew ki bniat, kane kadei namar ka jingduna jongki acids kiba pynlong daki khñiang jingpang Saliva.
Ki phytochemicals kiba don haki sla tympew kidon iaka antioxidants bad ka anti- ulcer properties kiba lah ban ialeh pyrshah iaki jingtyrha shadem kiba pynlong ia ka gastric.
Ki jingmong haki bynta ba shapoh jingka met kilah ban ialam shaka jingthut jongka met baroh kawei.
Hynrei daka jingktha bad bam iaki tympew kilah ban pynjem noh kloi iakita ki jingmong bad pynmih iaki jakhlia gastric kiba ktah iaka met.
Ka jingtlot nakaba ring bad pynhiar mynsiem ka duna noh namar ki antioxidants kiba don haki sla.
Kine ymtang ba ki iadei bad ki bynta ba shapoh jongka kpoh hynrei kilah ruh ban iarap pynduna iakiwei pat ki jingshitom ha ka met.
Bun nangi ngim tip hynrei ki sla tympew kilah ruh ban ialeh pyrshah iaki jingpang khieshoh(malaria).
Haki por hyndai iaki sla tympew lah ju pyndonkam ban sumar iaki jingpang khieshoh bad haduh mynta kane ka rukom sumar kadang treikam bha ha kylleng ka pyrthei.
Baroh shi ktta ngim tip ba long dawai da u tympew, da ka jingwan u coronavirus ngi la ioh jingtip ba shibun ki jait sla ki ialong dawai noh mnta, tyngba ia ka lockdown te ympat long ban pyllait, ngi lah ban im khlem tympew ktto ktne por, ngin sa thied biang ynda la kut ka khlam.
Ka jingiap briew ha ki 24 kynta ba ladep, ha UK, ka la poi sha ka 828 ngut bad baroh kiba iap na katei ka jingpang, ki la poi sha ka 17,337 ngut ha katei ka Ri.
Ka jingdon kiba ioh pang thymmai, ka ong 4,301 ngut ha ki 24 kynta ba ladep.
Ka jingiap mynta, ka kiew na kaba long ha ka Sngi Saitjain ba ladep, ha kaba kiba iap, ki long 888 ngut bad kaba tam jan ar shah, na kaba long hynnin ka sngi, ha kaba kiba iap, ki don tang 449 ngut.
Ha Inda, ka jingiap ka la poi sha ka 603 ngut bad baroh kiba ioh pang, ki long  18,985 ha ka Ri, haduh mynta ka sngi bad kiba iap, ki long 44 ngut mynta ka sngi bad kiba ioh pang thymmai, ki long 1,329 ngut.
Shillong: Ka Sorkar India ka la pynmih ia kikyndon na ka bynta ki nongrep ha kine ki por ba don ka jingpakhang ia ki shnong ki thaw halor ka jingdon u khniang jingpang COVID-19 bad da kane la pyntip ba ki hospital veterinary kiba sumar ia kimrad/jingri, ki tnat treikam ba iadei bad ka jingthied ia ki mar rep, kynthup ruh ia kiba iadei bad ka jingbuhdor ia ki mar rep, ki iew ba lapyniaid da ka Agriculture Produce Market Committee(APMC) lane kiba la pynbna da ka Sorkar Jylla, ki kam ba ki nongrep ki dei ban pyndep ha kaba iadei bad ka rep ka riang, ki jaka ai wai ia ki tiar/kor rep lane custom hiring centres (CHC), ki jaka ba shna bad song ia ki dawai sboh, dawai bad symbai bad ha kajuh ka por ia ka jingpynkit ia ki kor rep riang kiba iadei ha kaba ot ia ki jingthung hapoh ka jylla bad shabar ka jylla ruh kumjuh, ia kine ki kam la pyllait na ki kyndon jong ka jing pakhang shnong da kaba dei ban kitkhia bad phikir ruh ia ki jingbthah ba la ai da ki tnat sorkar ha kaba iadei bad ka jingsumar bad lehkhuid ialade.
Namar ka jingdonkam kyrkieh ban pynpoi sha iew, la shah ruh ban ot ban lum ia ki mar rep ba lah long bad ban pynpoi sha ki iew ban lait na ka jingduh kine ki mar.
Hynrei, la kyrpad ruh ia ki nongrep kiba trei ia kine ki kam, ba kidei ban bud thikna ia ki jingbthah ban iada ialade bad kiwei de na kane ka jingpang.
Kine ki jingbthah ki kynthup ia ka jingpyniajngai iwei na iwei kaba kumba 3 haduh 4 phut, ka jinglehkhuid da kaba sait barabor ia ki kti da ka sabon, ka jingdeng ia ki jingda khmut, ki jain ba iada kyrpang na une u jingpang, bad ka jingkitkhia ban pynkhuid ia ki tiar bad kor ba pyndonkam ha ka rep ka riang.
La kyrpad ruh ia ki nongrep ban deng ki jingda khmut bad ban jngai 4 haduh 5 phut iwei na iwei ha ka por ba thad ryngkhiang, tylliat, pynkhuid, jied bad song ia ki mar ha ki jaka rep jongki khnang ban iada na ka jingrung ki jaboh bad pum pum shapoh u ryndang.
Ha ka por ba shongthait, por bam lane por ba rah ba kit ia ki mar jongki sha ki jaka pynlang, dei ban ia jngai 3 haduh 4 phut iwei na iwei.
Ki mar ba ladep ot/lum dei ban pynlang ha ki jaka/kynton ba jngai kumba 3 haduh 4 phut bad ban ialeh ban don tang 1 ne 2 ngut kiba ia trei ha kawei ka jaka pynlang ia ki mar ba ladep ot.
Dei ban pynrkhiang/pynduna jingsngem janai ia ki symbai kum u kba, ki krai, ki rymbai hadien ba lah dep lum shwa ban buh ia ki ha ka pham ne ha ki iing.
Kiar na ka jingpyndonkam biang ia ki pla byrni ba lah pyndonkam ha ka aiom ba lah dep ban khang lad ia ka jingkharoi ki khniang.
Pyndonkam da ki pla byrni kiba lah dep pdem ha ka dawai neem kaba 5% hadien ba lah dep thad pynrkhiang ia ki.
Ka jing phikir weibriew ka long kaba donkam ha ka por ba rah/kit/thep ia ki mar rep bad ruh ha ki jaka iew ba die ba thied/ ne rynsan lilam.
Ki nongrep ba pynmih symbai ki lah ban shalan ia ki symbai ki jong ki sha ki kompani lum symbai ryngkat bad ki kot ki sla ba donkam.
Ki jing phikir ki long ruh kiba donkam ban bud ha ka ba ia dei ba ka jing die/ shalan ia ki jhur kum u sohsaw, u phulkubi, ki jhur sla jyrngam, u sohkhia bad kiwei de ki jait jhur ba pur ba ioh na ki lum/lyngkha.
Lada jia ba hap slap khlem por ha ka por ot ia u Kba, la bthah ban synreit da ka um mluh kaba 5% khnang ban khang lad ia ka jingspeh u kba ba ot.
Ha ki jingthung hortikolshor kum ki jhur ki soh ha ka por ba la soh, ka jing adkar bad husiar ia ka rukom synreit, ki jingkhleh, ka jingpynpoi bad ka jingsait khuid ia ki pump spray ki long kiba donkam.
Na ka bynta ki kynja rymbai lyiur ha ki hali kba hadien ba lah dep ot, ka jing iada na ki skain lieh da kaba pyndonkam ia ki buit ba khuid bad ki ba iahap lah ban leh khnang ban pynduna ia ki jingpang na une u khniang.
Ia ki jingtip ba bniah, lah ban ioh ruh na ka Website www.
megagriculture.
gov.
in lane www.
megfarmer.
gov.
in, ong ka kyrwoh na U Dr.P.
