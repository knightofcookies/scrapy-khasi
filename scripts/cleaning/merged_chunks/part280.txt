La lap ïa katei ka jingjia ha k step jong ka 21 tarik, Nohprah, ha ka por ba ki nongsei pisa ki la pyrshang ban leit sei pisa bad ki la lap ba la don ki ding hapoh ka kiosk.
La khang noh ïa ka shutter jong ka ATM, lem bad ka jingpynduh noh ïa katei ka mashin.
U Superintendent of Police jong ka West Garo Hills, u Abraham T Sangma, u la ong kumne, “ki heh jong ka Bank ki la don ha katei ka jaka bad ka kynhun pulit jong ngi.
Katkum ka jingïathuh jong ka bank, la suba ba la shah lute haduh 30 lak ka pisa na katei ka ATM.Ki dang pynlong ka jingtohkit ban lap ïa ka jingshisha jong ka jinglut ka pisa.
"Ki heh ba dei peit kim shym la shimkhia halor ka jingdonkti jong ka kynhun riewsniew.
Ki nongtuh kiba la pyndonkam da ki jingtbeh ding ban ot ïa ka synduk ba thep pisa.
Ki riewsniew ki la pynduh pyndam ïa ki CCTV camera hapoh kane ka jaka da kaba synreit da ka rong ïong khnang ban nym ïohi ïa ki ba ki leh kam sniew.
Ki ATM kiba la kdew, ba don habar jong ka Rongram Indian Oil petrol steshon, ka la don ki CCTV camera ha katei ka steshon bad ka showroom ba markhap bad katei ka ATM.Ka CCTV camera, kaba dei jong ka showroom, ka la shah pynjulor na ka jingsynreit ha ka rong ïong.
Ha ka jingrakhe ïa ka por Khristmas, la don ka jingai jingïada ha ki surok bad la suba ba kine ki riewsniew ki la ïoh ka lad ban ïaid lang bad kitei ki nongrakhe ïa ka aïom Khristmas, da kaba leh mynleh ïalade ba ki dei na katei ka kynhun ba rakhe lang.
Haba ki la ïohrung hapoh katei ka ATM, ki la khang ïa ka jingkhang ne shutters jong ka ATM bad lute ïa ka pisa.
Ka Sorkar Meghalaya ka la shim ia ka rai ban ai por ia ki lai tylli ki Regional Committee kiba peit ia ka jingpynbeit ia u pud u sam ha Meghalaya bad Assam ba kin ai ia ki kaiphod jong ki haduh ka 31 tylli ki u Nohprah.
Ka Notification ba la pynmih da u Chief Secretary, u Bah D.P.Wahlang ha ka 13 tarik u Nohprah, ka ong ba kane ka dei ka jingpynbuh ia ka rai jong ka jingialang jong u Myntri Rangbah ka Meghalaya bad u Myntri Rangbah ka Assam ha ka 30 tarik u Nailur.
Ha ka 24 tarik u Lber, ka Sorkar jylla ka la buh ia ki lai tylli ki Regional Committee ban peit ia ki jingeh khappud bad ba ki dei ban ai ia ki kaiphod jong ki bad kito ki shnong bad ki jaka kiba don ka jingiakam hapdeng ka Meghalaya bad Assam.
Kine ki long ka Langpih ha West Khasi Hills District; Borduar, Nongwah-Mawtamur, Deshdoomreah, Block-II ha Ri Bhoi District; Block- I, Psiar – Khanduli ha West Jaintia Hills District.
U Symbud Myntri Rangbah, u  Bah Prestone Tynsong u peit ia ka Ri Bhoi district bad u Symbhud Myntri Rangbah Sniawbhalang Dhar  u peit ia ka West Jaintia Hills district bad u Myntri  Paul Lyngdoh u long Shongknor jong ka  Regional Committee jong ka West Khasi Hills District.
Ha ka 7 tarik u Nohprah, u Symbud Myntri Rangbah, u Prestone Tynsong u la iathuh ba ka jingialang jong ki lai tylli ki Regional Committee ban iapynbeit ia u pud u sam hapdeng ka Meghalaya bad Assam kan bteng biang ha ka snem ban wan.
Ki khynnah National Cardet Crops (NCC) jong ka Sngap Syiem College South West Khasi Hills District mynta ka sngi ka 21 tarik u Nohprah 2023, ha ka jingïalam u Bah Pilastar Nongsiej u badei u National Mountaineer u Nongkiew ba la paw hapoh ka South West Khasi Hills District u ba dei ruh u nongseng  ïa ka Kynrewmyllah Adventure Training Centre & Eco-Tourism Mawranglang  mynta ka sngi ki la pynlong ïa ka Trekking Adventure  ha kaba ki la sdang naMawranglang Viewpoint shaduh sha Shnong  Domsiejiong  South West Khasi Hills District ha kaba ha kane ka sngi na ka liang ki khynnah NCC ki la dap da ka jing sngewkmen namar ba ki la ïoh shibun ki jingmyntoi na ka jingïoh jinghikai na u Bah Pilastar Nongsiej ym tang katta mar sien poi ha kine ki lum ba jrong la ïohi shai kdar ïa ki jingitynnad ki lum ki wah ha kaba ym shem poi pyrkhat ba kane ka jaka ka long kaba itynnad haduh katta katta watla hapdeng ka jingiaid lynti kaba la shim por kumba 2 kynta tam eiei hynrei mar sien poi ha kane ka jaka kim ïoh sngew shuh ïa ki jingthait jingjrem ka la pynkmen shibun ïa ka mynsiem jong ki.
U Bah Pilastar Nongsiej u la ong ba ka jingthmu jong u ban ïalam ïa ki khynnah NCC ban leit Trekking ha kane ka jaka ka long khnang ba ki khynnah kin dup tip kumno ban kiew ïa ki lum kiba jrong bad ruh ka jingïaid lynti ka long ruh kum ka wei ka bynta ka jingkilan met ka ban lait na ki jingpang jingshitom khnang ba ka met ka phad kan long kaba koit ba khiah bad kaba  khlaiñ bha.
U Arthemeius Lyngdoh Senior NCC Sngap Syiem College u la kyntu ïa ki nongshong shnong ba ngim dei ban pynjot ïa ki khlaw ki btap bad kumjuh ngi dei ban leh khuid katne ka jingitynnad ka mariang ïaleh ban pynneh pynsah ïa ki  hikai ruh ïa ki khynnah, ki khun ki kti kumno ban tyngkai ïa ka Mei Mariang khnang ba ka pateng ban wan kan ïoh ka jingïaroh ban sah ruh ka nam.
Ha kane ka sngi ki la don kumba 19 ngut ki khynnah NCC kiba kynthup ïa ki kynthei bad shynrang kiba la ïoh ban ïa shim bynta ha kane ka Trekking Adventure.
:U nongïalam jong ka seng Congress, u Saleng Sangma u la kynnoh ïa ka sorkar na ka bynta ka jingjur ka jingpep skul ki khynnah ha ka jylla Meghalaya, kaba la pynlong ïa ka tnad pule puthi ba kan long ka daw bah jong kane.
“Ka long ka jingbym lah ban teh lakam jong ka bor ba dei pei bad kiwei kiwei.
La i kumba ka sorkar jong ngi kam shimkhia halor katei.
Ka jingjur ha ka jingpep skul ka mut ba ka la don ka jingjur ha ka jingduna ka ïoh kam ïoh jam," ong u Sangma ha ki lad pathai khubor ha ka 21 tarik, Nohprah.
Da kaba ong ba kijuh ki khynnah kin don bynta ha ki jingjia ba laiphew har jait jong ki kam sniew, u Sangma u la kdew hangne ïa ki prokram bakhraw jong ka sorkar katba ka dang kiar ïa ki bynta ba kongsan.
U Sangma u la ong ba ka jingpep skul ka long ka mat ba kongsan bad dei ban pynbna shaphang kane, da kaba ong ba ki khynnah pule ki long ka lawei jong ka jylla.
“Ka sorkar ka hap ban pyrkhat shaphang ka rukom jong ka pule puthi khnang ba ki khynnah kin nym lah ban iehnoh ïa ka pule puthi.
Ka sorkar ka hap ban pynthikna ba ki nonghikai ruh dei ban ai jinghikai bha, dei ban tei bha ïa ki skul," ong u Saleng.
Da kaba pynhusiar ïa ka sorkar, u la ong ba ka jingjur ka jingpep skul ki khynnah ka lam sha ka jingduna ka ïoh kam ïoh jam bad kiwei kiwei ki jingai jinghikai.
:Wat hapdeng ka jingkiew ka jingpang JN.1 ba dei jong ka khlam COVID kaba la wan lynshop ha kane ka ri, ka Myntri ka koit ka khiah, ka Kong Ampareen Lyngdoh myn ha ka 21 tarik, Nohprah ka la ong ba la wan u khniang jingpang ba thymmai u bym don jingma ïa mynta.
Ka Lyngdoh ka la pyntip ba katei ka jingïalang, la pynlong da katei ka Myntri ka koit ka khiah, ha kaba ki jylla ki la pyntip ba ka jingwan ba thymmai jong ka jingkylla jong ka khlam Covid kam dei kaba da don jingeh haduh katta katta, da kaba bynrap ba ka jylla Meghalaya ka biang ki jingthiah ICU, ki jingai ïa ki oxygen bad kam shym la batai bniah shaphang katei ka jingeh.
“Ngim shym la ong ba kane ka long ka jingeh bakhraw kumba dei ha kito ki por jong ka jingwan ka khlam Covid 19.
Une u khniang jingpang na ka jingsngewthuh jong nga u long u bym don jingma khamtam na ka bynta ki briew ba duna ka jingkhlaiñ bor ka met.
Te kumta, kum ka jingïada, la ai jingmut ba kito ki bym khlaiñ ka met ka phad, ki dei ban phikir bha ïalade," ong ka Kong Ampareen.
Kum ka jingpynkhreh ia ka jingpynlong iaka 5th Meghalaya Games 2024, ka Wrestling Association West Garo Hills District Committee ka la iakynduh ia u Bah John F.Kharshiing, uba long u Working President ka Meghalaya State Olympic Association.
Kane ka jingiakynduh ka long shaphang ka jingpynkhreh jong ka Wrestling Association West Garo Hills District na ka bynta ka 5th Meghalaya Games ha Tura.
Ka 5th Meghalaya Games kan long naduh ka15tarik haduh ka 20 tarik u Kyllalyngkot 2024.
Ka jingpynlong ia ka 5Meghalaya Games ha Tura ka dei ka sien banyngkong ban pynlong ha ki ri lum Garo.
Ia kane ka jingialang la pyniaid da u Bah Johnsonbon kum u President bad ka Sofia D.Marak kum ka Secretary, Wrestling Association, WGHD ha kaba la don lang u Working President, Meghalalaya State Olympic Association (MSOA) bad kiwei ki nongkitkam kynthup ruh ia ki nongialehkai jong ka Wrestling Association, West Garo Hills district.
Ha kane ka jingialang, la pynpaw ruh ia ka jingsngewburom ia u Myntri Rangbah Conrad K.Sangma bad ia u Myntri ki kam ialehkai u Bah Shakliar Warjri, Minister of Sports na ka bynta ki jingkyrshan baro.
Ka “Nongtluh Eri Farmer Association" ka la pynïaid ïa ka bynta ba san jong ka “Ri Kunai La Tynrai Festival" ha Umden Village Playground ha ka 21 tarik, Nohprah.
Katei ka tamasa, ba la pynïaid da ki nongrep jong ki niang ryndia ha Umden, ka la thmu ban pynkiew bad pynneh pynsan ïa ka kolshor jong ka imlang ka sahlang jong ka Eri.
Ha katei ka tamasa, la don ka jingïa rwai jingshad jong ki jingrwai tynrai bad ki jingrwai ba sngewtynnad ba la wanrah da ka kynhun bapher bapher, kiba la pyni ïa ka jingnoh mynsiem jong ka Eri Organisation na ka bynta ban ïada ïa ka riti ka dustur kum ka kam rwai, shad, jingtem jingput, jingpyni riam pyni beit bad ka jingleh niam.
Katei ka tamasa ka la pynkhring bha ha ka jingïadon ryngkat lang ki nongshah khot sngewbha, kynthup ïa u Bah Prestone Tynsong, uba dei u Symbud Myntri ka jylla Meghalaya, uba la wan ha katei ka tamasa kum u chief guest, katba u Mayralborn Syiem, MLA jong ka Nongpoh, u la ïasnohkti lang kum u kongsan ba shah khot sngewbha ne Guest of honour.
Ha katei ka tamasa, la ïohi ruh ïa ka jingïashim bynta jong ki kongsan, ba kynthup ïa u Marchborn Syiem, Synjuk Rangbah Shnong jong ka Raid Nongtluh, T.Syiem, Syiem Sad Raid Nongtluh, B Mallai (President NEFA) bad kiwei kiwei ki rangbah ba don burom.
Ka tnad ka koit ka khiah ka la pyllait paidbah ia ka Geo Web Portal ki Health Centres.
Ka Dr.H.C.Lyndem, ka Director of DHS(MI) ka la pyllait paidbah ia kane ka portal ha DHS Headquarters ha Shillong.
Ia kane ka program la ia shim bynta da ki nongtrei jong ka DHS bad scientist rangbah jong ka North Eastern Space Applications Centre (NESAC) kaba don ha Umiam.
Ka jingdon jong ka map na ka bynta ki jaka ai jingsumar, ka long kaba donkam na ka bynta ka Sorkar ban saindur ia ka jingkoit jingkhiah hapoh ka jylla.
Ia ka Health Geo Web Portal la pynkhreh da ka NESAC da ka jingiatrei lang bad ka DHS(MI), da kaba pyndonkam ia ki kor ki bor satellite na ka bynta baroh kawei ka jylla.
Kane ka map ka pyni ruh ia ki jingdon jong ki jaka sumar nongpang kiba bniah.
Kane ka map ka pyni ruh ia ka jinglong jingman jong ki shnong, ki jaka badon kine ki jaka ai jingsumar.
Kane ka map, kan iarap ruh ban sngewthuh ia ka jingdon kam kaba kham kyrpang jong kito ki jaka kiba kham iakynduh jingeh.
Ka jingthmu bakongsan jong kane ka long ban pynioh ia ka jingai jingsumar bad kumno ban pynbiang ia ki jingdonkam ha kitei ki jaka ai jingsumar ha baroh kawei ka jylla.
Ha kane ka jingplie paidbah, u PS Singh, uba long u scientist rangbah jong ka from NESAC ula batai ia ka jingpyndon kam ia kine ki kor ki bor.
U Dr.Dibyajyoti Chutia, Head of Geo- Informatics division jong ka NESAC u dei uba peit ia kane ka project.
Ka Nongthymmai Cultural and Sports Club Huroi hynnin ka sngi ka 21.12.2023 ka la ïoh ban plie paidbah ïa u mot sahnam jong ki nongseng ïa kane ka Sport Club ha madan ïalehkai jong ka Nongthymmai Cultural Sport Club.
Ha kane ka sngi la wan sakhi lang ka M.L.A ka 5-Sutnga Saipung Constituency ka Kong Santa Mary Shylla kaba la long ruh kum ka kongsan.
Ha kae ka sngi la ïa donlang ruh ki nongïalam shnong naduh u Rangbah shnong jong ka shnong Huroi, u Bah Golden Marbaniang, u Secretary jong ka shnong, u Bah Raja L Suchen, ki riew pawkhmat jong ka thaiñ kum u Bah Daya Lamare, ki nongïalam kane ka Sport Club, ki riew rangbah, ki samla jong ka shnong Huroi bad kiwei kiwei.
Ha shwa ban pynlong ïa kane ka prokram ka la don ka Sports Meet kaba arsngi kaba la pynlong da kane hi ka Sport Club, ha katei ka Sports Meet la pynïalehkai ïa ki jingïalehkai kynthup kum ki Race, Long Jump bad kumta ter ter, la wan ïa shim bynta shitrhem bha ki riew rangbah, kynthei bad shynrang, ki samla, ki khynnah.
Ha katei ka sngi ka la don ruh ka jingïaleh Football Friendly Match kaba la ïakhun da ka Hingaria SC bad ka Youngstar Sport Club, Huroi, kaba ka jing jop ka la leit sha ka Youngstar Sport Club, Huroi, kaba la ïoh ban pynkhih ïa ka jar shi kol.
Haba haba ai jingkren ka kong Santa Mary Shylla ka la kyntu kynpham ïa ki nongkitkam jong kane ka Sport Club ba kin nang lah shuh shuh ban trei shitom ïa ka jingbha jingmiat ka shnong ka thaw bad ka imlang sahlang.
Ka la ong ruh ba kan ïa trei ryngkat lang bad ki paidbah bad ki nongïalam jong ka shnong ban wanrah ïa ka jingkylla ha kaba ïadei bad ka shnong bad kumjuh ruh bad kane ka Sport Club.
Ka la ong ruh ba kum ka Sub-Center kaba don hapoh ka shnong kan ïaid lynti ban buddien khnang ban ïoh pynkiew noh sha ka PHC ïa kane ka jaka ai sumar, kum ka surok Sunapur shaduh Huroi, ka ïew Border Hatt, kan trei shitom ban buddien ba kin ïoh ban pyndep noh khnang ba ki paidbah  kane ka shnong kin khamsuk.
Kan ïarap ruh kat ha ka buit ka bor jong ka ban wanrah ïa kaei kaba bha tam ha kaba ïa dei bad kane ka Club.
Shuh shuh la ïoh ka jingkren ruh na u Rangbah Shnong, u Bah Golden Marbaniang u la ïathuh ba kane ka Nongthymmai Cultural and Sports Club, Huroi ka dei kawei na ki Sport Club kiba don hapoh ka shnong kiba kham kiew ha ka liang ka jingïalehkai sport, la ong ruh ba kane Sport Club ka donkam ba kan don ka madan ïalehkai kaba biang kum ka Mini-Gallery bad khamtam ka kynroh ban kynroh ïa kane ka madan na baroh ki liang jong ka namar ka dei ka madan kaba ym tangba kiba ïalehkai kynjat bol hynrei kane ka madan la pyndonkam ïa ka ha baroh ki liang, lada don kum ki prokram kiba kham heh ruh kum ki jingiaseng heh, ki prokram sorkar, ki jingialehkai kynjat bol kiba heh bad kumta ter ter.
U Bah Marbaniang u la ai khublei kyrpang ruh ïa ki nongïalam jong kane ka Club kiba la trei borbah ha kaba ïadei bad kane ka Sport Club.
Ha kane ka sngi kane ka Sport Club la pynkup burom ruh ïa ki nongtrei mon sngewbha kiba don hapoh ka shnong Huroi, ïa ki nongïashim bynta ha ki jingïalehkai ba pher ba pher, kumjuh ruh ïa ki khynnah pule kiba don hapoh kane ka shnong.
La pyniaid ïa kane ka prokram da u President jong kane ka Sport Club, u Bah A.I Khongshei.
Ki kynhun jong ki nonghikai kiba la ïakhun mokotduma pyrshah ka sorkar jylla, myn ha ka 21 tarik Nohprah 2023, ki la wan ban pyntip halor ka jinglong jingman ka  motkotduma kaba ki la ujor ban pyrshah ïa ka Notification ka sorkar jylla, kaba khang ïa ki nonghikai ban don bynta ha ki kam saiñ pyrthei, hadien ba ka sorkar jylla ka la rah ïa kane ka mokotduma sha ka ïingbishar Supreme Court.
Lah ban kdew hangne ba na ka liang ka sorkar jylla ka la pynmih ïa ka Notification ban khang lad ïa ki nonghikai ba kin don bynta ki kam saiñ pyrthei ha kaba na ka liang ki nonghikai ki la leit ban ujor pyrshah ïa kane ha ïingbishar High court.
Haba kren sha ki ladpathai khubor ha Shillong Press Club, u MLA ka Mawlai Constituency u Bah Brightstarwel Marbaniang u la pyntip ba ha u snem  2022,  na ka liang ki nonghikai ki la ujor da ka mokotduma ha Meghalaya High Court pyrshah ïa ka srkar jylla halor ka jingpynmih ïa ka Notification ban khang lad ïa ki nonghikai ban don bynta ha ka kam saiñ pyrtheiU Bah Marbaniang u la ïathuh ba halor kane ka bynta na ka liang ki nonghikai ki la ïaleh ban kynduh ïa ka sorkar na ka bynta ban phah weng ïa kane ka Notification hynrei na ka liang ka sorkar kam shem la pynsngap.
U la ong, “ngi la ïohi ïa ka kyrwoh na u Myntri Rangbah kaba u la kop ïa ki nonghikai ban leit sha ka ïingbishar lada ki sngew pyrshah ïa kane ka Notification kaba la pynlong ïa ngi ban leit ujor sha ka ïingbishar bad na ka liang ka ïing bishar ka la pynksan ïa ki nonghikai.
“U Bah Marbaniang u la ong ba hadien ka jingpynksan ka  Single Bench  ïa ki nonghikai, na ka liang ka sorkar ka la ujor biang sha ka Double Bench ha u snem  2023 bad hangne ruh ka ïingbishar ka la pynksan biang ïa ki nonghikai.
“Ha u snem 2023, na ka liang ka sorkar jylla ka la leit ban rah ïa kane ka mokotduma hapoh ka ïingbishar  Supreme Court bad ka jingtian bishar kaba nyngkong ka la long ha ka 11 tarik Nohprah bad haduh mynta kane ka mokotduma  ka dang ïaid ha Supreme Court" u la iathuh.
U Bah Marbaniang u la ong ba kane ka mokotduma kam dei na ka bynta ki katto katne ngut ki briew hynrei ka dei hapdeng ki nonghikai bad ka Notification jong ka sorkar, kum ki nonghikai ngi don va ka hok ban vote bad ban ïakhun ïa ka election lane ban bat ïa kano kano ka kyrdan hapoh ki seng saiñ pyrthei, bad kat kum ka history jong ka Meghalya don bun ngut ki nonghikai kiba la ïakhun bad jop ïa ka election bad ai ruh ka jingshakri ban wanrah ïa ka roi ka par ha ka jylla.
“Kane ka jingïakhun jong ngi ka long ban pynthikna ba ki longdien kiba dei ki nonghikai kin ïoh ka lad ban rung ha ki kam saiñ pyrthei," u la bynrap.
Na ka liang ki nonghikai ki la pynpaw ruh ïa ka jingkyrmen ba ka jingbishar ha Supreme Court ruh kan wan ha ka liang jong ki.
Myn ha ka sngi ba ar ba la pynlong ïa ka dorbar tlang jong ka KHADC, u Chief Executive Member ka Khasi Hill Autonomous District Council (KHADC ) u Bah Pyniaid Sing Syiem ula pyntip hapoh ka ïing dorbar ba na ka liang ka Council kala dep ban pynsngew sha ka  Sorkar Jylla na ka bynta ka jingthmu  ban rah noh ïa ka District Council sha Mawdiangdiang.
Ïa kane ka mat la wanrah da u MDC ka Shella u Bah Teinwell Dkhar,  haba jubab ïa kane na ka liang u CEM u la ïathuh ba na ka liang ka Council ka dep ban ïakynduh bad u  Myntri Rangbah ka Jylla u Conrad K Sangma bad kumjuh  u Symbud Myntri Rangbah u Bah Sniawbhalang Dhar uba dei u Myntri ka  tnat pynroi sor ban kyntu na ka Sorkar ban ai jaka ha Mawdiangdiang na ka bynta ban tei ïa ka ophis thymmai jong ka District Council.
Na ka liang u Bah Pyniaid u la ïathuh ba ka District Council ka la pan ïa ka jaka mar pyrshah ka ïing dorbar thymmai ka Jylla hynrei na ka liang ka Sorkar ka la tyrwa ban ai jaka ha Mawpdang, hynrei halor kane na ka liang ka Council ka la pynsngew sha ka sorkar ba ka jaka ha Mawpdang ka long kaba jngai eh bad kane ka buh jingeh khamtam ïa ki nongtrei ban ïa beh trei, kumta ka Council ka dang kyrpad na ka Sorkar ba kan ai jaka ïa ka Council ha Mawdiangdiang.
U CEM u la pyntip ba haduh mynta kam pat don kano kano ka rai halor ka jaka bad ha ki sngi ban wan, na ka liang ka Sorkar bad ka KHADC kin sa leit ban jurip ïa ka jaka ha Mawdiangdiang ban peit la ka biang ne em ban tei ïa ka ophis thymmai jong ka KHADC bad ka  Council ka la ïakren bad ki Engineer haba ïadei bad ka jingdonkam jaka bad ban eksamin, la ka 20 akar ba ai ka Sorkar Jylla ka dap ne em ban tei ophis thymmai jong ka Council.
Ka seng BJP myn ha ka 21 tarik, Nohprah, ka la thalaiñ kylla ïa u MP jong ka TMC, u Kalyan Banerjee na ka daw jong ka jingkren beiñ ïa u Vice-President, u Jagdeep Dhankar hapoh ka Ïing Dorbar Thawaiñ.
Katba u Kalyan Banerjee u la pyrthuh bud kren ïa une u vice-president, hynrei u nongïalam jong ka seng Congress, u Rahul Gandhi u la ring video ïa katei ka bynta.
Katba ki dkhot jong ka BJP na Meghalaya ki la ïalum lang ban ujor ïa katei ka jingïakhih pyrshah ïa kane ka bynta bad ki la thang ïa ki tyngshop jong kitei ki ar ngut ki MP bad ki la rah da ki placard ba thoh da ki ktien ba pyrshah ïa ki.
U nongai ktien jong ka BJP Meghalaya, u Mariahom Kharkrang u la ong kumne, “Ngi la ïalum lang ym tang ban pynpaw ïa ka jingbitar jong ngi ïa kaei kaba la jia, hynrei ngi thmu ban ong ïa u Dhankar ba ka ri ka ïeng na ka bynta jong u.
Ka jingshah ibeiñ jong u Vice-President ka long ka jingshah ibeiñ ïa ka riti ka synshar jong ka India, da kaba kren beiñ ïa ka ri lajong.
Katba baroh ki don ka jinglait luid ban pynpaw ka jingsngew jong ki, dei ban kynmaw ba kum kane ka jinglaitluid ka wan na ka jingshim khia na lade bad dawa ïa ka akor ka burom man la ka por.
"“Ha ka jingtrei shitom ban pyrshah ïa u Myntri rangbahduh ka ri India, hynrei ki la tam ïa u pud da kaba thombor ïa baroh ba ïadei bad ka sorkar.
Ka jingbitar jong ki ka la poi shaduh u pud uba kim lah shuh ban pynïapher hapdeng u briew bad ibeiñ ïa ki dak ki shin jong ka ri jong ngi, kaba la i saitmet shisha," ong u Kharkrang.
Ki nongïalam jong ka liang pyrshah ha ka Khasi Hills Autonomous District Council (KHADC) myn ha ka 21 tarik, Nohprah, ka la ong ba ka donkam ban tei biang ïa ka committee ba la jied na ka bynta ban khmih biang ïa ka Khasi Inheritance of Property Bill, 2021.
“Ka EC ka dei ban pynbiang ïa ka kaiphod halor ka jinglong jingman jong kane ka bill khnang ban lah tei ïa ka committee ba la jied.
Hynrei, ka EC ka la pulom ban leh ïa katei ka bynta," ong u nongïalam jong ka liang pyrshah, u Bah Titosstarwell Chyne katba u dang kren halor katei ka mat ha ka por ba don ka bynta jong ka jingkylli ne ka question hour ha ka sngi ba ar jong ka aïom tlang jong ka council.
U la ong ba ka committe ba la jied ka la dep tei da ka Ïing Dorbar Thawaiñ ym da ka Executive Committee (EC).
“Jait ba katei ka bill ka dei jong katei ka Ïing Dorbar Thawaiñ, te kumta ka rai ban tei biang ïa ka commitee kan sa shimti da ka Ïing Dorbar Thawaiñ," bynrap u Chyne.
Une u rangbah jong ka liang pyrshah u la kyrmen ba ka EC kan jin da la pynbiang ïa ka kaiphod halor kane ka jinglong jingman jong kane ka bill ha ka bynta ban wan.
Ha ka jingjubab jong u, u Symbud Myntri ka CEM, u Pynshngain N Syiem u la ong ba ym donkam ba kin da ap tad haduh ka bynta ban wan ban pyni ïa ka kaiphod.
“Ngin sa pyrshang ban ïoh na ka EC ïa ka kaiphod ha kane ka bynta naba ngi don por sa tang shi sngi na ka bynta ban pynkut noh ïa kane ka samoi," ong u Syiem.
Dang shen, katba dang kylli shaphang ka jinglong jingman jong ki bill ba la dep ba la phah da ka council ha u 2019-2023, ha kaba u MDC na ka seng UDP, u Bah Jambor War u la ong ba ka Executive Committee ba mynshuwa ba lam da ka seng UDP ha kato ka por ka la dep phah haduh 13 tylli ki bill.
Katkum ka jingkren jong u, la don haduh san tylli ki bill kiba la ïoh jingmynjur na u Lat.
U la ong ba la don haduh ar tylli ki bill kiba dei na ka bynta ka committee ba la jied, kynthup ïa ka Khasi Inheritance of Property Bill, 2021.
“Hynrei kum ki dkhot, ngim bna eiei ïa kane ka jinglong jingman jong ka bill naba ka EC shen, kan sa pynbiang ïa ka kaiphod hapoh ka Ïing Dorbar Thawaiñ," bynrap u War uba dei u dkhot barim jong ka Executive ba dei peit ïa ka tnad Elaka ha ka EC barim.
Lah ban ong hangne ba ka jingthmu nyngkong jong kane ka bill ka long ka jingïoh pateng na ki pa tymmen kmie tymmen bad kiwei kiwei.
Ha ka rukom jong ki Khasi, ïa ka jingdon jingem jong ki kmie ki kpa, la aiti beit ha ka khun khatduh.
Ka MP ka Lok Sabha na Tura, ka Agatha K Sangma ka la rakhe ïa ka Khristmas ba dang sdang bad ka la sam da ki cheque sha ki committees noh synñiang ha ka DRDA Conference Hall ha ka 21 tarik, Nohprah.
La sam ïa ki cheque sha baroh ki jaka jong ka Tura khang ban sdang pyntreikam na ka bynta ka Locality Beautification Project ha ka jingkhmih ïa ka Meghalaya Games 2024 ban wan ka ban sa pynlong ha u Kyllalyngkot 2024.
Da kaba pynkynmaw shaphang ka jingpynitynnad jong katei ka jaka da ki paidbah ha u snem 2019 kaba dei na ka bynta ka jingïalang jong ka A’chik Baptist Dalgipa Krima, ha kaba ka Sangma ka la ong ba u Myntri rangbah ka jylla, Conrad K Sangma, u la shah ïoh mynsiem na ka kynhun ai jingïarap bad jingkyrshan jong ki paidbah bad thrang ban sdang ïa katei ka projek pynitynnad na ka bynta ka Meghalaya Games 2024.
Ka la ong shuh shuh shaphang ka jingkylla bad ka kam pynroi kaba la jia hapoh kane ka jaka naduh ki street light bad ki surok bad nadong shadong jong kane ka jaka bad kiwei kiwei ki kam pynroi bad kyrpad ïa baroh ba kin ïatreilang ha kane ka projek.
Shuh shuh, lem bad ka jingwan jong kane ka aïom Khristmas, ka la pynpaw ka jingsngewnguh ïa u Deputy Commissioner, u Jagdish Chelani, Superintendent of Police, WGH, u A T Sangma, baroh ki heh ki haiñ jong ka district bad baroh na ka bynta ka jingnoh mynsiem bakhuid bad ka jingtrei shitom kaba la pynïoh jingmyntoi ïa ki paidbah.
Shuh shuh, ka la ong ba ka sorkar ka lah ban leh bad wanrah shuh shuh ki pisa noh synñiang haba la sdang ïa katei ka projek ha ryngkat ki paidbah.
Da kaba kyrpad ïa ki paidbah ba kin pynkhuid bad pynitynnad ïa ka Tura, ka la ong ba katba kane ka aïom ka la sdang wan, ka jingleh noh ei ka la nang jur hynrei nga kyrpad ïa baroh ba kin lehkhuid bad pynkhuid ïa ki jaboh bad ïarap ïa ka Tura Municipal Board ba kan pynkhuid pynsuba ïa kane ka jaka.
Ïa mynta, u Chief Executive Officer, Tura Municipal Board, u Rikse R Marak u la wanrah ïa ka kaiphod ba bniah jong ka Beautification Project jong ka 2021 kaba sdang bad pyntreikam lyngba ka tnad jngoh kai pyrthei ha Tura, Jowai bad ha Shillong ha ka Phase 1 bad kumba 78 tylli ki jaka kiba la ïashim bynta ha kane ka projek.
La sdang ïa kane ka projek ha u Nohprah 2021.
Ka la don ka jingkyrpad bad ka jingïatreilang jong ki paidbah ban pynitynnad ïa katei ka jaka bad pdiang sngewbha ïa ki paidbah kiba ïashim bynta ha ka Meghalaya Games, ha kaba ka la ong ba la don haduh 4,000 tam ngut ki nongïalehkai bad ki heh ki ban wan ïashim bynta.
Ki paralok  nongthoh khubor ha ka jylla hi baroh kawei khamtam na kane ka Rilum khasi Jiantia ki la duh noh sa ïa uwei pat u paralok, u para bad u hymmen jong ki.
Kane ka jingduh kaba khraw ka dei na ka jingkhlad noh uwei na ki para nongpathai khubor u Bah Ronaldstone Syiem, u nonglum khubor na ka thaiñ shatei jong ka Rilum khasi u ba ju synniang ïa ka kot khubor phareng ha ka nongbah Shillong kaba la tip kum ka “The Shillong Times" naduh ka snem 2008, kumjuh ïa ka kot khubor khasi  ka “Kynjatshai Man Ka Sngi" bad u ju ïa don bynta ruh bad ka “All India Radio".
U Bah Ronalstone Syiem u dei u ba shong basah  ha ka shnong Upper New Nongstoiñ WKHD bad u la khlad noh ha ka rta ka ba 37 bad u la ïehnoh shadien ïa i kurim i  kong Ba-ailang Lyngdoh Nonglait bad uwei u khun shynrang u heprit Lathan Lyngdoh Nonglait u ban sa dap 4 snem.
Halor kane ka jingjia ba kyndit na ka liang ka Shillong Press Club ka la pynpaw ïa ka jingduh ka ba khraw ym tang ïa ki jylli pathai khubor kiba une u rangbah u trei hynrei ïa ka imlang sahlang hi baroh kawei khamtam ha ka thaiñ West Khasi Hill uba la shakri ïa ki paidbah katei ka thaiñ mynta la kumba 15 snem.
Na ka liang ka Shillong Press Club ka phah ruh ka jingsngewlem sha i kurim bad u khun jong u kumjuh sha baroh ki bahaïing ha sem jong u.
Ka sngi ban pyndep ïa ka jingleit ontep don burom ïa ka met basah jong u Bah Roanald kan long ha ka 24 tarik u Nohprah ha u Lum jingtep ka Balang Presbyterian Nongpyndeng WKHD.Ka kynhun nongñiah thuk thuk ba la tip kum ka The Ultimate Legend Bikers Association (TULBA) Mawkyrwat Unit mynta ka sngi ka 22 tarik u Nohprah 2023, ki la pynlong ïa ka Christmas Caroling kum shi bynta ban rakhe leh kmen ïa ka Khrismas da kaba leit ai sngewbha da ki marbam bad ki jaiñkup ïa ki long ïing ba donkam jingïarap bad ruh ïa ki tymmen kiba la noh ha ka rta kum shi bynta bad ïoh ïalehkmen lang ha kane ka khrismas.
Ha kane ka sngi la sdang ïa ka jingïaïaid paidbah da ki thuk thuk ba ki la sdang na Surok IB PWD Mawkyrwat bad ïaid shaduh Mawthawpdah, Marshillong, Sakwang, Jakrem ban leit aiti ïa ki mar bam bad ki jaiñkup ha ki long ïing ba shem jing kyrduh bad pynkut biang ha Surok IB PWD Mawkyrwat.
Ha kane ka sngi la ïoh ka jingkren lyngkot na u Bah Karnatic L.Tongkhar u President ka TULBA Mawkyrwat Unit ki Rangbah shnong jong ka Shnong Mawthawpdah, Sakwang, Marshillong bad na ka briew kiba la ïoh pdiang ïa ki jingai sngewbha na ka Seng TULBA Mawkyrwat Unit.
Ka prokram ba la tip kum ka field day kaba hap hapoh ka Scheme jong ka NEH Component kaba la dep pynlong ha ka sngi palei ha shnong Allagre kaba don ha West Garo Hills, ha kaba la don haduh 25 ngut ki nongrep ïa ki jingthung kiba la don lang ha kane ka prokram.
Ka Prof.Jyoti V Vastrad, kaba long ka Dean of Community Science, Tura (CAU, Imphal) ka la don lang ha katei ka sngi kum ka nongshah khot sngewbha ne ka chief guest bad pynshlur ïa ki nongrep ba kin bud ïa ka rukom rep jong ka jingstad saïan bad ki kor ki bor kaba la pyntreikam da kane ka jaka pule.
U Dr Athokam Haribhushan, KVK South Garo Hills, u dei u principal jong ka jingstad saïan, uba long u chairperson ha kane ka prokram u la pynthikna ban don ka jingkyrshan na ka ophis jong u ïa ki nongrep ha kaba ïadei bad ka jingsdang pyntreikam ïa ki skhim bapher bapher ba hap hapoh ka pisa noh synñiang jong ka ICAR NEH bad kiwei kiwei pat ki pisa ba noh synñiang na ka tnad ka rep ka riang.
Hadien, ki nongrep ki la ïohpdiang ïa ka jingmyntoi kiba ki ïoh na ka bynta ban pynïar ïa ka jingrep ïa ki jingthung jingtep, kum ki ïing ngap, ki jingkynshait dawai bad ki synduk ba buh ïa ki symbai.
Ka Khasi Students Union (KSU) ka la kyntu ia ka Myntri ka tnad ka koit ka khiah ka Kong Mazel Ampareen Lyngdoh ba kan tuklar ia ka jingthung kam hapoh ka North Eastern Indira Gandhi Regional Institute of Health and Medical Sciences (NEIGRIHMS).
Ha ka shithi ba u President ka KSU u la thoh sha ka Kong Mazel Ampareen Lyngdoh u la iathuh ba ka jingthung ia ki 194 tylli ki kam Nursing Officer batylli bad pynlong da ka AIIMS, New Delhi lyngba ka NORCET-5, ba haduh 175 ki kam Nursing Officer la thung da ki shynrang bad tang 19 tylli ki kam lathung da ki kynthei bad 15 ngut ki dei ki riewlum jong ka Meghalaya.
Kane ka seng ka la ong ba ka kam nos ka dei ka kam jong kiba bun ki kynthei bad kumba ka long baroh shikatta, 80 na ka 100 ia ka kam nos la bat da ki kynthei.
Hynrei, kane ka la kylla khongpong mynta ha NEIGRIHMS.Ka KSU ka la ong ba kine kiba la shah thung kam kim don ka practical experience ka ban kyrshan ia ki, lait noh sa tang ha theoretical examination.
Kane ka seng ka ong ba kane ka jingjia kan ktah ia ka jingsumar jong ki nongpang.
Ka KSU ka la dawa ba dei ban pynlong biang ia kane ka jingthung kam da ka NEIGRIHM.SHILLONGU Director jong ka IIM Shillong, u Prof.D.P.Goyal u la ioh ia ka nam Best Business Director’s Award ha ka World Business School Summit 2023.
Ia kane ka nam la ai da ka Business World magazine ha u Prof.Goyal Prof Goyal na ka bynta ban kyntiew ia ka jingpule ha ka Business.
Ha katei ka jingialang la ioh ban ia kren shaphang ka jinglong nongialam bad ka jingpyndon kam ia ki kor ki bor ka juk mynta ha kaba pynkiew ia ka jingpule kaba ia dei bad ka business.
U Prof Goyal u la noh ia u synniang baradbah halor kane ka phang bad ia ka IIM Shillong la rah sha Umsawli ha ka por jong ka jinglong Director jong u.
Ha kane ka jaka ai jinghikai bathymmi jong ka IIM Shillong ha Umsawli kaba don ha ki thain Mawdiang-diang, Shillong la lah ban pynbha shuh shuh ia kane ka jaka ai jinghikai da ka jingbuh ia ki jaka shong jaka sah ia ki nonghikai bad nonghikai bad tip kum U Soso Tham Residences, ki jaka ialehkai, ka New Academic Block bad Dr.A.P.J.Kalam Centre.
Ka IIM Umsawli ia la iasoi soskular bad 20 tylli ki International Business School na ka bynta ka jingpynlong ia ka jingiasam jingtip markylliang bad nongpule jong kiwei ki ri ka pyrthei.
La don haduh 390 ngut kiba la ioh ban pule ha ka Post Graduate Programme hapdeng ka snem 2023-25.
U Prof Goyal u la long u nongprat lynti na ka bynta ka jingpule ia ki Certificate Course ha ka Business Management Program na ka bynta ki ophisar shipai, Post Graduate Certificate ha ka Human Resource Management bad Post Graduate Certification ha dvanced General Management, nalor ka jingpule ia ka Master of Business Administration.
La don ruh ka jingpule na ka bynta ki Working Executives ha ka snem 2020 bad Doctoral Program na ka bynta ki Working Professionals.
U Prof Goyal u la long u Supervisor jong ki15 ngut Ph.
D research scholars, u la pynmih haduh 60 research papers ha ki journal bapawnam jong ka pyrthei bad nongbtin lynti na ka bynta ki project bapher bapher.
Ki jingthoh jong u ki la ioh jaka ruh ha ki kot pule Management Information Systems.
Kane ka jingnoh synniang jong u Prof.Gopal ka pyni ia ba ka IIM Shillong ka don ki nongialam kiba aiti met bad mynsiem na ka bynta kane ka jaka ai jinghikai.
Dang shen ka Iing Bishar Meghalaya High Court ka la pynpaw ia ka jingsngewkhia bad ka jingbym lah ban pdiang jong ka ia ka jingsniew jong ki surok hapoh jylla bad ong, “Ka Sorkar kam dei ban kynnoh ia u slap halor ka jingsniew jong ki surok".
Ha kaba ia dei bad kane ka jingkdew jong ka Iing Bishar, u Symbud Myntri Rangbah ka Meghalaya, u Bah Prestone Tyngsong, ha kaba ia dei bad ka jingsniew jong ki surok  u la pathai khubor da kaba ong, “Ka Sorkar kan sa sdang noh ia ka jingsiang surok tang mar ia rang u slap.
Mynta u slap u la rang bad ka jingsiang rong hangne ha Sor Shillong ruh ka la sdang.
Nalor ka jingsiang rong ha ki katto katne ki bynta jong ka Sor Shillong, la iohi ruh ia ka jingsiang rong ia ka surok hapdeng Pohkseh bad Lower Nongrim, kaba long ka surok kaba iaid na syndah jong ka iing shong iing sah jong u Myntri Prestone Tynsong.
Kam pher la ka jingsdang siang rong ha kane ka nongbah Shillong ka long na kano kano ka dong ne ka shnong.
Dei ban pynstep ia kane ka jingsiang rong katba dang ailad ka mariang.
Dei ban pynstep ia kane ka jingsiang rong namarba ki surok sawdong ka Sor Shillong namarba la jan baroh ki surok jong ka Sor ki la sniew lut.
Ka Sorkar ka dei ban pynsted ia kane ka jingsiang rong namarba ngim tip katno sngi bad katno bnai kan neh ka jingrkhiang jong ka suin bneng.
Ki don ki por ba ka Sorkar ka hap ban siang rong wat hapdeng ka jinghap slap na ka daw ba ym lah kiar.
Hynrei, ki stad siang rong, ki iathuh ba ka jingshit jong ka sngi, ka long kaba donkam na ka bynta ban ioh ia ki surok kiba bha.
Ka jingsiang rong kaba kyrkieh ka long ha ki bynta jong ka MES hapdeng Lower Nongrim bad Demseiniong.
Ki thliew ha katei ka jaka ki long kiba jylliew bad ki kali kiba iaid na katei ki jaka ki iasyriem ia kito ki briew ba la shoh khawiang.
Ki kali kiba iaid na katei ka bynta, ki shu khih kumba sdien sohpadoi na ka diang sha ka mon.
Ka Mawlai VIP Road kaba pyniasnoh ia ka Umshing bad LadLiengsuin Umroi, kynthup ia ka Mawtawar ka la kylla long ka surok kaba iaid bun bha hi kali.
Kane ka surok ka donkam ia ka jingsiang rong kaba kyrkieh.
Ki nongshong kiba iaid lynti lyngba ka Mawtawar ki kren siat pharshi ia ka jingsniew jong kane ka surok da kaba ong, “Ngi sngewlyngngoh ba kane ka surok ha ka shnong jong ngi ka dap sa tang da ki dabor baroh shilynter jong ka surok.
Ki kali kiba iaid na kane ka lynti ki hap ban kynthih jakoid pjong shi pjong".
Bun sien ngi kynoh ia ka jingsniew jong ki surok da kaba aidaw bay m shna bha.
Hynrei, ka Sorkar ka dei ban peit ba don ki surok kiba ym lah ban shan.
Kane ka long namarba mynshuwa kine ki long kiba iaid kali duna; hynrei mynta ki la kylla long ka surok bai aid bun tylli ki kali shi sngi shi sngi.
Ym dei bai aid tang ki kali rit, hynrei ka jingiaid jong ki kali kiba ruh ruh ka long kum juh.
Ka jingsiang rong ruh ka donkam kyrkieh ha ki bynta jong ka Diengpasoh, ki la shui eh kumto la bun bun snem.
Ym tang ka jingsiang surok, ka jingpyndep noh ia ka jingshna ia ki jaka pynieng kali ha ki katto katne ki jaka jong ka Sor Shillong ruh kan iarap shibun ban pynlait ia ka jingdheng kali.
U Managing Director jong ka Meghalaya Energy Corporation Ltd (MeECL), Sanjay Goyal, uba long ruh u Shongknor jong ka, u la pynshai ba ka dam bad jynkieng Umiam kim dei ki juh ki jingtei.
U Sanjay Goyal u la iathuh ba ka dam ne ka jingden um ka pher na ka jynkieng bad ba kine ki artylli ki jingtei kim buh ia kano kano ka jingma.
Ka jingmoramot ia kitei ki artylli ki jingtei, ka long ban pynjlan shuh shuh ia ki jingtrei kam jong ki.
Ha kaba kren ha ki nongthoh kot khubor bad lad pathai khubor, u Goyal u la ong ba ka dam bad ka jingkieng kim buh jingma iano iano.
“Ngi la pyllong ia ki jingwad bniah jong ngi lyngba ki Agency kiba don ka jingtip bakyrpang shaphang jong ki bad ka kaiphod ba ka Sorkar ka la ioh na ki, ka long ban dei ban moramot ia ki, khnang ba kin dang lah ban tei kam shuh shuh ha kine ki snem ki bam wan.
Ka jingmoramot ia ka dam ne denum bad ia ka jynkieng, ka lah ban buh jingeh khyndiat ia ki nongleit jingleit bad la khmih lynti ba ka dam bad ka jynkieng kan dang neh sa 40 bad 50 snem hadien ba la dep moramot ia ki.
Ka dkhot jong ka Shilllong Press Club ha ka Sngi Saitjain ki la pyllong ia ka jingialang sngewlem halor ka jingkhlad noh jong u nongthoh kot khubor, u Bah Ronaldstone Syiem uba na West Khasi Hills District.
U Bah Ronaldstone Syiem u la khladnoh ha ka 22 tarik u Nohpreah, 2023.
U Bah Ronaldstone Syiem u la long u nongai khubor na ka bynta ka West Khasi Hills District ia ka kot khubor Phareng, The Shillong Times naduh ka snem 2008.
U la long ruh u nongai khubor jong ka kot khubor Khasi, “Kynjatshai".
Une u rangbah, u la long ruh u nongai khubor jong All India Radio, Shillong na katei ka district.
U la iehnoh shadien ia la ka jong ka kurim, i Kong Ba-ailang Lyngdoh Nonglait bad u khun shynrang ba dang rit.
Ka jingontep jong u Bah Ronald Syiem kan long la ha Sngi U Blei, ka 24.12.2023 ha u Lum Jyntep jong ka Balang Presbyterian Nongpyndeng ha ka por 2.30 baje nohphai sngi.
U Bah Ronaldstone Syiem udei u khun jong i Kong Rakhelda Syiem iba na Mawkhlam-Nongpyndeng bad u kpa jong u, u dei u Bah Kresmohon Diengdoh.
Ka seng ki nongthoh kot khubor, Journalist Association of West Khasi Hills District ka la pynpaw ba ka jingkhlad noh jong une u rangbah, ka long ka ia ka jingduh kaba khraw ia une u nongthoh kot ka West Khasi Hills District bad ka la phah ruh ia u kyrwoh sngewlem sha kiba haiing hasem jong u.
Kane ka seng ka ong ruh ba u Bah Ronaldstone Syiem u la long u nongthoh kot khubor uba la aiti da shisha na ka bynta la ka jong ka kam.
Ha ka jingialang jong ki nongthoh kot khubor bad lad pathai khubor ha Shillong Press Club, u President, u Bah David Laitphlang, u la ong ba ka jingkhlad ba kyndit kynsan jong u Bah Rolandstone Syiem, ka long ka jingduh kaba khraw ia ki nongthoh kot khubor bad lad pathai khubor jong ka Meghalaya.
U Bah David Laitphlang, u la iathuh une u rangbah nongthoh kot khubor, u la don hapdeng ka jingpang khyllai bad khlad noh ha kawei na ki hospital ha Shillong.
Ki dkhot jong ka Shillong Press Club, kiba la kren ha katei ka jingialang, ki la pynpaw ia ka jingsngew bynnud kaba khraw halor ka jingkhlad noh jong une u nongthoh kot khubor.
Ha kane ka jingialang, la iathuh ba u Bah Ronaldstone Syiem u la long uba nyngkong na West Khasi Hills ban ai khubor da ka Phareng shabar na West Khasi Hills District.
La iathuh ruh ba une u nongthoh kot khubor, u la long uba kloi ban iarap lem bad ban btin lynti lem ia kiwei ki nongthoh kot khubor kiba dang khynnah bad ruh ia kiwei ki nongthoh kot khubor kiba na kiwei pat ki bynta jong ka Meghalaya.
Kum ka dak jong ka jingkynmaw ieid ia u Bah Ronaldstone Syiem bad ruh kum ka daw jong ka jingsngewlem ia kiba haiing hasem jong u, ki dkhot jong ka Shillong Press Club, ki la pyllong ia ka sngapjar ba shiphang por, kynthup ruh ia ka kyrpad kyrpon ia u Trai Nongbuh Nongthaw ban ai ia ka mynsiem jong une u rangbah ia ka jingjahthait bym jukut.
Hadien ba ka party United Democratic People (UDP) ka la jied ïa u Bah Robertjune Kharjahrin ban mih khmat na ka party na ka bynta ban ïakhun ïa ka Lok Sabha Election 2024,  U MLA barim ka Mawlai Constituency Bah Process T Sawkmie mynta ka 27 tarik Nohprah 2023, u la ong ba u pdiang ïa kane ka rai bad na ka liang jong u, u lah ban pynkhreh noh na ka bynta  ban mih khmat ïa ka UDP na ka bynta ka election MDC kaba lah ban long ha u snem 2024.
Lah ban kdew hangne ba na ka liang u Bah Process T Sawkmie, u la pynpaw sha ka party UDP ba u don ka jingthrang ban ïakhun ïa ka Election Lok Sabha, hynrei na ka liang ka party ka la jied ïa u Bah Robertjune Kharjahrin ban mih khmat ïa kane ka election na ka party.
Haba kren sha ki lad pathai khubor u Bah Process T Sawkmie u la ong ba u  la pynpaw ïa ka jingthrang ban ïakhun ïa ka election MP namar kane ka election ka dei kaba eh bad  hap ban ïoh ka jingkyrshan na baroh ki paidbah ha baroh ki Constituency.
U la ong, “Nga dei u nongmihkhmat u ba la jop 3 samoi, kum u MLA bad nga la ïoh ruh ban long kum u Myntri ka Sorkar bad u MDC bad nga la don ha ka saiñ pyrthei mynta la 30 -35 snem bad nga la long u ba bit ba biang bha ha baroh ki liang".
U la  bynrap, “Hynrei haba ka party ka la jied noh ïa u Bah Robertjune kharjahrin kum u kyrtong ka UDP, nga kum u briew ka party nga hun, ngan bud bad ngan ïatreilang bad ka rai jong ka party.
"Haba kylli halor ka election MDC, u Bah Process T Sawkmie u la ong ba ym pat shim kano kano ka rai hynrei u shim kano kano ka kam, kam dei ka ba heh ne ka ba rit.
“Namar nga la long teng u Myntri ka sorkar, u MLA kam long shuh ba ngan long MDC kane ka dei kaba bakla namar ha ki por ba la dep nga la long teng ruh u MDC," u la ong.
“Kumta halor kane ngan sa shim ka rai, bad lada u paidbah u kloi ban ai ka jingkyrshan bad ka jingshaniah nga kloi nga kloi ban kit ïa ka kam la ka dei ka MLA ne MDC ruh," u la bynrap.
Ka KSU Laban Circle myn ha ka janmiet jong u 28 tarik u Nohprah, 2023 ka la leit ban kyndang ïa kawei ka Shelter Home kaba don ha Kenches Trace (Harrison Bridge) hadien ba la saphriang ka video ha ki social media ba bun ngut ki briew ki ju ïadih bad ïadie drok ha kane ka Shelter Home bad kane ka Shelter Home ka la long kum ka ktem drok.
La ïoh jingtip ruh ba kane ka Shelter Home ka dei ka jaka ban leh kam awria bad ka long lyngkar haduh katta katta ba ym don ba peit ba khmih ïa kane ka jaka na ki bor pynïaid jong ka Shillong Municipal Board.
Marsien ïoh jingtip halor kane ka jaka, ki dkhot jong ka Circle bad ha ka jingsynran jong ki pulit jong ka Laban Police Station ki la hiar jurip, bad la lap ïa ki injection (syringe) bad ki kyndok buh drok hynrei ki briew kiba ïadih bad iadie drok kim shim la don shuh ha kane ka jaka.
La ïoh kyrteng jong kine ki briew kynthei bad shynrang kiba ju mlien ïa kane ka kam bad la aiti noh sha ka pulit ka Laban P.S ban leh ïa kaba donkam.
Ka Seng ha kine ki sngi kan leit buh dorkhas sha u CEO ka Shillong Municipal Board ba dei ban buh noh ki bor pahara (Security Gaurd) ha kane ka jaka bad ban dei ban pynmih noh mar mar ïa kine ki briew kiba don kti ha kum kine ki jait kam bad nangne shakhmat ba shuwa ban ai jaka sah ïa kino kino ki briew, dei ban da jurip bniah shuwa.
U President ka Khasi Student Union (KSU) u Bah  Lambokstarwell Marngar u la byrngem tyngeh ïa ka Sorkar jylla bad baroh ki sengsaiñ pyrthei ba kim  dei ban  ktah ïa ka mat lynti rel kat ba ym pat don ka aiñ ïa da ha ka jylla  ia kane u la kren ha ka jingïalang ban kynmaw burom ïa ka lyngkhuh sngi ïap ba 161 jong u Woh Kiang Nangbah mar pyrshah ka Civil Hospital.
Mynta ka 30 tarik Nohprah na ka liang ki nongïalam ka KSU ha ryngkat ki nongïalam ka FKJGP ki la pynlong ïa ka jingbuh syntiew ha u mot sahnam jong u Woh Kiang Nangbah  mar pyrshah ka Civil Hospital ,Shillong.
Haba kren hakane ka sngi u Bah Lambokstarwell Marngar u la kynmaw burom ïa ki kam jong u Kiang Nongbah da kaba kdew ba u dei tang u riew madan, u ba ïohi ïa ki jingeh ka jingshah thombor jong ka Ri bad ka Jaitbynriew ha kiwei pat ki bor ba na shabar bad dei na ka  jinglen lade jong u Woh Kiang Nongbah ba ka lawei pateng mynta ka ïoh ban kam ïalade ki khun u Hynniewtrep.
“Nalor ki mynder ri ki ba ju ïaid sylla naka por sha ka por ban thombor ban knieh ïa ka khaïi ka pateng, ka synshar ka khadar hynrei mynta la sdang don sa ki myndie ri kiba ïa sylla na kyrpong ing man la ka sngi.
Ka kyrwoh ka ba shai sha kine ki  mynder ri bad ki myndie ri ka long ba kin ym ïoh ban shong suk da lei lei ruh hapoh ka bri u  Hynniewtrep la ki pyrshang ban sylla ban suh buit man la ka sngi hynrei kum ki khun samla jong ki sengbhalang lada ngi hap ban ïaid lyngba ka lyhuh ka jingïap kata ka dei ka kamram jong ngi ban pynthikna ba ka jaitbynriew kan im bad ka jaitbynriew kan ïeng," u la ong.
U la bynrap , “ha kaba ïadei bad ka jing lynti rel nga sngewkyndit ban ïohi ba kita ki ba don ha ki bor shynshar ka jylla ngi dang khmih lynti ban kin ïa kren ïa ka jingeh ki samla pule ,ka jingkyrduh kam kyrduh jam, ban pynbha ka jaka sumar ha ka jylla baroh kawei, ban kyrshan ïa ki samla kiba pyrshang ban ïeng ha la ki jong ki kjat hynrei ki ïakren rel shi rel, ngam tip lehse ki kwah shong rel palat, ba ki mih man ka sngi ban ïa kren lynti rel shi rel.
"U Bah Marngar u la ong, “Ka khubor kaba shai sha ka Sorkar bad sha baroh ki sengsaiñ pyrthei kiba ju pynpaw ba kwah shi kwah lynti rel ka long ba lada phi tare ka ding kan klang bad lada phi pyrshang da ka bor sa pyrkhat hi kaei ka ban jia ha kylleng ka Bri u Hynñiewtrep.
Ha u snem 2017, 33 ngut ki dkhot ka seng ki la rung sha along na ka bynta kane ka juh ka mat, hynrei na ka liang ka KSU bad kiwei pat ki sengbhalang ki kloi ban rung palat 200 ngut ruh sha along kam pher mynta ka kynti.
"“Ngi kwah ïa ka sorkar ba kan pynthikna shwa ïa ka jingïada ban pynbha shwa ïa ka pule puthi ka koit ka khiah, ba kan phai khmat ïa ki jingeh ki nongkyndong , ka jingeh ki nongrep, ban phai khmat  sha ki  samla khlem kam khlem jam.
Nga sngew ban ong ba lada ka sorkar ka leh matlah ïa kita ai ba ka sorkar kan sngewthuh kaei ka ban sa jia nangne shakhmat.
Ka seng da leilei kan ym lah ban ïapeiñ ïa ki mat ki ban ktah ïa ka Ri bad ka jaitbynriew baroh kawei hynrei ka seng kan ïaid bad ïeng rangbah bad kiwei pat ki sengbhalang ban shim ïa kane ka sngi kum ka sngi ban pyneh daw pyneh rngiew, ka 30 tarik Nohprah kan dei ka sngi ba u Woh Kiang Nongbah u la pyneh daw pyneh rngiew ïa ka jaitbynriew baroh kawei," u la bynrap.
Ka seng kiengatiar ha ka jylla ka Hynniewtrep National Liberation Council (HNLC) myn ha ka 29 tarik Nohprah 2023 ka la phah da ka jingtyrwa sha ki nongtrei ka Mawmluh Chera Cement Limmited ,(MCCL) ba kin wan ban pynïasoh noh sha kane ka seng, bad ka seng kan siew da ka tulop ka ban long T.25,000 shibnai.
Kane ka long hadien ba ka Sorkar ka la rai ban khang khyrdep noh ïa ka MCCL.Kat kum ka kyrwoh ba la phah da u Bah Sainkupar Nongtraw, u General Secretary Cum Publicity Secretary, ka HNLC u la ong ba, “Ka bringing jong ka Sorkar jylla ban khangdam shijunom ïa ka MCCL ka dei tang ka kam ïoh nong saiñ pyrthei.
"“Na ka liang ka HNLC ka pynrem jur ïa kane ka jingthmu ba sniew jong ka sorkar, namar ka don jingthmu ban pynduh ïa ki kam ki jam jong ki nongshong shnong ka Sohra ha ka jaka ba ka sorkar kan  shim ki sienjam ban pynbha ïa ka  MCCL, ka sorkar jylla ka don jingthmu pynban ban khangdam , bad ka ïaleh ban kyntiew ïa ki karkhana pynmih dew bilat ba longtrai da ki bar jylla kane ka long ka bym lah ban pdiang da ki trai jylla," u la ong.
U la bynrap ba, kane ka jingthmu jong ka sorkar jylla ka pynartatien ïa ka jingtrei kam ka sorkar ha ka jylla baroh kawei namar  lada kam lah ban pyntyllun ïa ki kam tang ïa kawei ka karkhana kaba rim tam ha ka jylla ruh kumno kan pynïaid ia ka jylla.
"U la ong shuh shuh ba, kane ka paw shynnah ba balei  ka jylla hi ka shah ñiew ha ka kyrdan ba ar na ki jylla ba duk tam ha ka Ri  India, shen kan sa don ka ïakhnieh na ka bynta ki jaka bad ki kam ha ka jylla Meghalaya hapdeng ki bar jylla bad ki trai jylla ka ban pynlong ïa ki khunsamla ban ïakhun pyrshah ïa ka sorkar da kano kano ka lynti ruh".
“Lada ka sorkar kan iaid shakhmat ban khangkhyrdep noh ïa ka MCCL, kan long na ka bynta  u MLA  ka Sohra u bah Gavin Mylliem ba un shim ka jingkitkhlieh bad ha ka jingshisha u la dei ban ïehnoh ïa ka shuki kum u MLA bad lada u kyntait ban hiar shuki ka seng kan leh da kaba tyngeh pyrshah ïa u," la bynrap ka kyrwoh.
Ka kyrwoh ka la kdew shuh shuh, namar ma u bad ka sorkar jong u ka nud ban tep im-im peit-peit ïa ka  MCCL, ngin trei da ka ba tyngeh namarïia u nongshet kylla jong ki piadbah dei ban pynshitom da kaba shim ïa ka jingim jong u.
"“Na ka liang ka HNLC ka kwah ruh ban phah ka jingtyrwa sha ki nongtrei kane ka karkhana lada ki kwah ban ïasoh sha ka seng kan ïarap ïa ki da ka tulop kaba T.25,000 shibnai bad kine kin long na ka bynta  ki ba hapoh ka 45 snem ka rta bad kin hap pyndep ïa ka jingshah ai jinghikai," la pynkut ka kyrwoh u bah   Sainkupar Nongtraw, General Secretary Cum Publicity Secretary, HNLC.Ka Centre for Youth Development Mawkyrwat myn ha ka 29 tarik u Nohprah 2023 ki la ïoh ban pynlong ïa ka jingïakop mareh Marathon kaba la tip kum ka Mawkyrwat Greater Marathon  kaba lll ha kaba ki la pynlong ha Phyllaw jong ka Maharam Government Higher Secondary School  lyngba da ka jingïakyrshan lang daka  District Sports Promotion Society South West Khasi Hills District.
Ha kane ka Greater Marathon lll la ïoh ban wan ïashim bynta haduh 58 ngut  kiba kynthup na kylleng ki shnong  ka thaiñ Mawkyrwat bad nabar ka District ha kaba la ki la phiah ha ki ar  tylli ki bynta kata na ka bynta ki Senior bad Junior jong ki kynthei bad shynrang.
Ha kane ka jingïakop Mareh Marathon naka bynta ki junior under 18 jong ki Shynrang  la ïoh rah ba nyngkong da u  Wanbok L.Mawlong, ba ar da u  Binas K.Lyngdoh bad ba Lai u Neverson Jyrwa.
Na ka bynta ki Under 18 jong ki kynthei ïa ka nam ba nyngkong la ïoh da ka Lyntijingkmen Ramsiej, Ba ar da ka Larijanai Wartde bad b alai da ka Teilinshisha Ramsiej.
Shuh shuh na ka bynta ki Senior jong ki Shynrang ïa ka nam ba nyngkong la ïoh da u Banjoplang Wanniang, ba ar da u Jomsingstar Ramsiej bad ba lai da u Willborn Wanniang.
Na ka bynta ki kynthei na ka bynta kynthei ïa ka nam ba nyngkong la ïoh rah da ka Bandasharai Wanniang, baa r da ka kong Margeenness Ramsiej bad b alai da ka  Daplin Wahlang.
Ka kong Snora Lyngkhoi 51 snem ka karta ka la ïoh khusnam kum ka nongïashim bynta ba la tymmen tam ha kane ka Greater Marathon lll mynta u snem 2023.
Ha kane ka sngi la long kongsan da u Bah Ehbok Syiemlieh, PTI Na ophis DSO South west Khasi Hills ha kaba u la ai mynsiem ïa baroh kiba la ïoh ban wan ïashim bynta ha kane ka sngi ha ryngkat da ka jingïadon lang ruh ki nongpynïaid ïa kane ka prokram ki nongkitkam jong ka Centre for Youth Development Mawkyrwat.
:Ha ka por jong ka jingsngew sarong na ka bynta ka jylla Meghalaya, u Myntri rangbah ka jylla, u Conrad K Sangma u la ïakynduh bad ki nongïakhun kti ba pawnam na kane ka jylla kiba la ïohrah haduh lai tylli ki medal ha ka jingïakhun ba dang jia shen, kaba la kut noh jong ka Asian Arm Wrestling Cup ha Uzbekistan.
Haba leit sha ka rynsan Twitter, u Myntri rangbah, u Sangma u la pynpaw ka jingsngew kmen jong u da kaba ong, “Nga ïoh ïakynduh ïa ki nongïakhun kti na Meghalaya kiba la dep ïohrah haduh lai tylli ki medal ha ka Asian Arm Wrestling Cup kaba la dep pynlong ha Uzbekistan.
Nga ai khublei ïa u Airikmenlang Shabong (50kg Youth category), Senebi Syngkli (55kg Senior category) bad ka Wandalin Syiemiong (60kg Senior category) na ka bynta ba mihkhmat na ka jylla Meghalaya bad pynsarong ïa ka India.
"Katba kiba jop ha kane ka jingïakhun, ki kynthup ïa u Airikmenlang Shabong uba la long u nongjop ha ka 50kg Youth category, ka Senebi Syngkli kum ka nongjop ha ka 55kg Senior category bad ka Wandalin Syiemiong kaba la ïohrah ïa ka takma ksiar ha ka 60kg Senior category.
U Sangma u la ai khublei ïa u Alan S.Marbaniang, uba la poi ha ka kyrdan ba hynñiew ha ka 90kg Senior Men category.
Shuh shuh, u Kishore Chettri u la pyni ïa ka sap jong u da kaba pynpoi ïalade ha ka kyrdan ba san ha ka 85kg Senior Men category.
Ha ka jingai jingkren, u Conrad Sangma u la ong, “Nga sngew sarong ban ong ba ka Wandalin Syiem jong ka 6th @MeghalayaPolice Battalion ka la jop ha ka 60kg Women’s category bad u Alan S Marbaniang jong ka @RibhoiPolice u la long u nongjop ha ka 90kg Men’s category ha ka 72nd All India Police Wrestling Cluster kaba la pynlong ha Madhuban.
".
U nongthaw aiñ barim jong ka Mawsynram bad u nongai ktien jong ka seng NPP, u Himalaya M Shangpliang myn ha ka sngi balang u la ong ba watla um shym la shah jied kum u kyrtong na ka bynta ka ilekshon ban wan jong ka Lok Sabha, kam dei kaba u la pynkhreh bad un trei shitom na ka bynta ka jingjop jong ka seng.
U Shangpliang u dei uwei napdeng ki san bad hynriew ngut kiba thrang ban ïoh tiket na ka Shillong parliamentary konstituensi.
Hynrei, ka seng NPP ka la jied ïa ka Myntri sorkar bad kaba la long haduh saw sien ka nongthaw aiñ na East Shillong, ka Kong Ampareen Lyngdoh kum ka kyrtong na kane ka seat.
“Hooid, nga dei uwei na ki kyrtong ba thrang hynrei ngam sngeweiei ïa kata, nga dei u dkhot jong ka seng, ngan bteng ban long u dkhot jong ka seng bad kitkhia ïa ka seng ha ka lynti ba biang," ong u Shangpliang sha ki nongthoh kot khubor.
Haba la kylli ïa katei, u Shangpliang u la ong kumne, “Ym don kano kano ka jingpyn thikna kum ïa kane, namar ba nga tharai ba phi dei ban kynmaw ha ka por ba nga ïasnohkti bad ka seng, nga la dep ong lypa ba nga ïasnohkti khlem don jingthut.
Te, nga la kitkhia ban shimti ïa ka seng khnang ba ngan ïohi ba kane ka seng kan ïar shuh shuh".
U Shangpliang u la ong ba u kyntait halor ka jingbym ïoh tiket kaba long ka jingjied na ka seng na ka bynta jong u.
“Ngam mynjur ïa kata, ym don ka jingjied na ka liang ka seng, man ka seng kaba don bun kiba thrang ban ïakhun ha kane ka ilekshon ka long ka seng ba khlaiñ bad ha kata ka rukom ba khlaiñ, ngi hap mynjur, mynta ngi lah ban long kiba thrang, lashai ngi lah ban long ki kyrtong bad kumta ym don kano kano ka jingjied," ong u Shangpliang.
U Shangpliang u la ong ba u kwah ban long u nongïalam jong ka jylla, uta u nongïalam bakhraw bad u nongïalam na ka bynta ki nongrep bad u nongïalam jong kiba donkam ïa u.
Ïa mynta, utei u nongthaw aiñ barim jong ka Mawsynram u la ong ba um don jingthmu ban ïakhun ha ki ilekshon ban wan jong ka MDC.“Ngan nym ïakhun ha ka MDC hynrei hooid ngan trei na ka bynta ka seng khnang ban don bun ki MDC ki ban jop na kane ka seng," ong u Shangpliang.
:U Symbud Myntri rangbah, u Sniawbhalang Dhar, ha ka 30 tarik, Naiwieng, u la pynbna ba ka sorkar kan sa pynlong ka jingïalang bad ka Harijan Panchayat Committee (HPC) ha ka 7 tarik, nohprah ban ïakren halor ka mat Harijan Colony.
Ha ka jingïoh ïakren bad ki nongthoh kot khubor ha ka jylla, u Dhar u la ong ba la don katto katne ki jingpynbeit halor ka shap na ka bynta ban pynkynriah ïa ki Harijan Colony hadien ba ka HPC ka la kyntait ïa ka jingtyrwa na ka sorkar.
Haba la kylli ba lehse ka sorkar ka la mynjur ïa ka jingkyrpad jong ka HPC, u Dhar u la ong ba ka jingkylli halor ka jingmynjur ne ym mynjur ïa ka jingdawa jong ka Committee kam don bad ba ka jingkylla ha ka shap, ka lah ban thaw da ki paidbah hapoh ka 7 tarik, Nohprah.
U Dhar u la pynpaw ka jingkyrmen ha ka ban ïakren halor katei ka mat mynta u snem.
:Ka Directorate jong ka Dairy Development mynta ka sngi ka la rakhe ïa ka National Milk Day ha phyllaw jong ka Central Dairy, Mawiong.
U Bah A.L Hek, ba dei u Myntri ba dei peit ïa ka Animal Husbandry & Veterinary u la don ha katei ka prokram kum u nongshah khot sngewbha(Chief Guest) bad u S.C Sadhu, Secretary, A.H & Veterinary Department kum u nongshah khot sngewbha ba don burom(guest of honour).
Ha katei ka jingïalang, U Bah A.L Hek u la ong ba ka jylla Meghalaya bad ka ri baroh kawei, la rakhe ïa ka National Milk Day na ka bynta ban kymnaw don burom ïa ka sngikha jong u Dr.Verghese Kurien, uba dei u Father of White Revolution, uba trei shitom ban pynkylla dur ïa ka rukom treikam ki dairy sector bad lyngba ka jingtrei shitom bad jingnoh synñiang jong u, ka kam sam dud ka long kaba la pynïoh jingmyntoi kum ka kam lajong.
U la ong ba ha ki snem ba la dep, ki paidbah ka jylla ki la sngewthuh ïa ka jingdonkam bad ka koit ka khiah ba pynïoh jingmyntoi ba la ïoh na ka dud bad kiwei pat ki jingbam ba saiñ na ka dud bad kane ka la pynlong ïa ka jingdawa ban pynmih shuh shuh ïa ka kam sam dud.
Lyngba ka Meghalaya Milk Mission, ki nongsam dud bad kiba ïatreilang kiba don bynta ha kane ka kam ki la ïohi ïa ka jingïar bad kiew ha ka kam sam dud bad ka la pynïoh jingmyntoi.
Utei u Myntri u la kyrmen ba ha ki snem ban wan, ka sokar pdeng kan sa pynithuh shuh shuh ïa ki scheme ban pynkiew ïa ka dairy sector.
Ha ka por ba don kane ka prokram, utei u Chief Guest u la ai ïa ki khusnam sha ki samla pule kiba la ïashim bynta ha ki jingïakop jingïalehkai.
U Chief Guest u la ai ruh ïa ki khusnam sha ki nongrep bad kiba ïatreilang na ka bynta ka jingjop bad ka jingleh kai bha ka jong ki, ha ka ban pynkiew ïa ka dairy sector hapoh ka jylla.
Sa kiwei ki nongkren ha kane ka prokram, ki kynthup ïa u S.C Sadhu, u Secretary, A.H & Veterinary Department.
Ha kawei na ka jingjia aksiden kaba la ishyrkhei ha kaba ka wei ka kali ar shaka kaba don ïa u nombar kali ML05 J8849  ka la ïa tyngkhuh bad ka wei ka trok kaba don ïa u nombar kali AS01 DD 9728 kaba dang wan na ka thaiñ Shillong.
Kane ka jingjia ka la jia ha Umling Ri-Bhoi District mynta ka janmiet ha ka por kumba 4 shiteng eiei.
Ha kane ka jingaksiden kawei ka samla briew ka la ïap ha shen bad ïa u nongñiah la pynkit sha Civil Hospital Nongpoh namar ka jingmynsaw jur bad dang pynlong ïa ka jingtohkit kaba kham bniah.
Halor kane ka jingjia ym pat shym la ïoh kano kano ka jingtip kaba kham bniah kat haduh mynta.
:Ka Meghalaya Upper Primary School Teacher Assiocaition (MUPSTA), kan sa rakhe ïa ka jingdap 30 snem ka  jingïaid lynti ka seng ban ai ïa ka jingshakri sha ki nonghikai ha ka 5 tarik Nohprah 2023 ha Ummulong Jaintia Hills District, ïa kane la pyntip da u President  ka MUPSTA u Bah Kenneth Shadap, ha ka jingïakynduh bad ki ladpathai khubor ha ka 30 tarik Naiwieng, 2023 ha Shillong Press Club, Shillong.
Haba kren sha ki ladpathai khubor u Bah Kenneth Shadap u la ïathuh ba ka MUSPTA kan rakhe ïa ka jingdap 30 snem ka seng ha Jaintia Hills District naduh ba la register ïa ka ha u snem 1993 bad ha kane ka sngi u Myntri ka tnad pule puthi ka jylla u Rakkam A Sangma un long kum u kongsan bad u bah H M.Shaliang kum u symbud kongsan.
U la ïathuh ruh ha kane ka sngi u Bah Kenneth Shadap un sa shongthait noh ruh na ka kam kum u President, kumta u la kyntu ïa baroh ki nonghikai ka Upper Primary ba kin wan ban shim bynta lang ha kane ka sngi.
Haba kyrtiang dien ïa ka jingtrei kam ka MUPSTA, mynta la 30 snem, na ka liang u President  u la ïathuh ba kum ka seng ka la shim khia ban ïarap bad weng  ïa  ki jingeh jong ki nonghikai ka Upper Primary school.
“Ngi la ïakhun halor ka jingshah ot tulop bym shong nia ki nonghikai, ka jingshahbeh kam ba khlem nongrim ki nonghikai, halor ka jingbym kyntiew tulop ïa ki nonghikai" u la ong.
Ka sorkar Meghalaya, lyngba ka tnad ka koit ka khiah, ka la shim ïa ka lad ka lynti ban lah pynduh jait ïa ka jingpang Pneumonia ha kane ka jylla lem bad ka jingwanrah ïa ka Social Awareness Action ban teh lakam ïa ka jingsdang ka Neutralize Pneumonia Successfully (SAANS).
Ka Kong R.M Kurbah, ka Deputy Commissioner, East Khasi Hills District mynta ka sngi ka la wanrah ïa ka Social Awareness Action ban teh lakam ïa ka Neutralize Pneumonia Successfully (SAANS) ha ka Community Hall ha Rangbihbih, East Khasi Hills, kaba long ka jingsah jingkynmaw halor ka jingtrei shitom ha ka ban ïakhun ïa ka jingpang.
Ha ka jingkren shaphang ka jingpynleit jingmut halor ka jingpyn husiar shaphang ka koit ka khiah, ka Kurbah ka la kyrpad ïa ki paidbah nongshong shnong ba kin wan shakhmat ban pynïasoh ïa ka Aadhaar jong ki bad ka Meghalaya Health Insurance Scheme (MHIS).
Ka la ong ba kwei na ki jingïakhun ban teh lakam ïa ka jingpang Pneumonia ka dei ka jingpynithuh ïa ka Pneumococcal (PCV) vaccine ha kane ka jylla.
Kane ka dawai vaccine ka thmu ban pynduna ïa ka jingpang pneumonia hapdeng ki khyllung khynnah.
Ha ka jingpyn ithuh ïa ka jingpang pneumonia ha ki khyllung khynnah, ka sorkar India ka la sdang da ka kampeiñ SAANS (Social Awareness and Action to Neutralize Pneumonia Successfully) ha u Naiwieng 2019.
Katei ka jingwanrah ïa katei ka kampeiñ ha Meghalaya ka long kum ka jingïakhun ban teh lakam ïa ka jingpang pneumonia lem bad ka jingpynleit jingmut, byrnap ka Kurbah.
Katei ka jingsdang bad ka jingkut jingmut jong ka jylla ha ka ban pynïoh ïa ka koit ka khiah jong ki paidbah, khamtam ka jingbun ha ka jingkha ïa ki khunlung, ka la pynithuh ïa ki lad ki lynti ban ai ïa kine ki dawai vaccine bad ban pyndon ka jinghusiar halor ka koit ka khiah lyngba ka jingdon bynta lang ka imlang ka sahlang.
Ha katei ka tamasa, la don lang u Bah PT Passah, Project Director jong ka DRDA bad u Dr.L.Kharmuti, District M&CH, Dr B Mawlong bad kiwei kiwei.
U Symbud Myntri Rangbah, u Bah Sniawbhalang Dhar, mynta ka 30 tarik Naiwieng, 2023 u la pyntip ba ïa ka Secretariat bad kiwei kiwei ki ophis kiba kongsan ha ryngkat ka Khyndailad (Police Bazar) yn sa pynkynriah noh shen sha New Shillong Township, ka ban ïarap shibun ban lait na ka jingkhapngiah hapoh ka Nongbah.
Haba kren sha ki nonglum khubor, u Bah Dhar u la pyntip ba ka sorkar ka la sdang ïa ka jingpyntreikam ban pynkhreh ïa ka jingpynkynriah ïa ki ophis lem bad ka jingwanrah ïa ka Tender.
U Bah Dhar u la pyntip ruh ba yn sa wanrah ruh shuh shuh ïa ki jaka pynïeng kali kiba thymmai, katto katne ki kam ki la sdang treikam.
U la ong ba mynta ka taiew un ai shuh sa ar tylli ki jaka ïeng kali, ha kaba yn ngiam kumba 500 tylli ki kali, bad ki don katto katne ki jaka jong ki tnad treikam ka sorkar ki bym pyndonkam yn shim noh da ka Urban Affairs Department ban shna shuh shuh ki jaka ban pynïeng kali.
Haba kren halor ki ar tylli ki tender ba la khot na ka bynta ki ar tylli ki jaka pynïeng kali, u la ong ba kawei kan long hajan ka Secretariat (ophis barim jong ka forest), bad yn wad jaka ïa kiwei pat.
:Ka Ranikor Konstitwensi South West Khasi Hills District ha kine sngi kala don shibun ki jingkylla ha kaba ïa dei bad ki kam pynroi hapoh ka Konstitwensi kata ha jinglong MLA u Bah Pius Marweiñ  ha kaba ïa dei bad ki skhim Sorkar kiba dep ban trei bad kiba dang ïaid shakhmat ha kaba la sakhi mynta ka sngi ka 30 tarik u Naiwieng 2023.
U symbud Myntri Rangbah ka jylla, u Bah Prestone Tynsong u ba dei ruh u Myntri jong ka tnad PWD Road jong ka sorkar jylla u la Voh ban plie Va u Mawnongrim jong ka Surok Intermediate Road na Lailad sha Borsohra kaba don kumba 6.4 kms  ha ka mang tyngka kaba T.18 Klur ba la bei pisa kyrpang lyngba ka  “Special Assistance to states for capital Investment 2022- 23 " jong ka Sorkar jylla.
Ha kane ka sngi la ïa don lang u Bah Pius Marweiñ uba dei u MLA ka Ranikor Konstitwensi, u Bah Ollan Sing Suiñ, u MLA ka Mawsynram, u Bah K.K.Mawa, u Chief Engineer PWD Roads Meghalaya, u Bah T.Lyngwa uba dei u Deputy Commissioner SWKHD,  u S.M.A Razi u IRTS Comissioner & Secretary PWD Government of Meghalaya bad kiwei kiwei de ki ophisar sorkar.
Ha kane ka sngi ka la long shisha ka jing sah jing kynmaw bad ka jing kyrkhu ïa ki paidbah bad ïa ka jylla hi baroh ka wei namar ba kane ka surok ka dei kawei ka surok kaba pynmih ruh ïa ka Revenue ïa ka sorkar jylla, namar  ha ki por ba mynshwa kane ka surok ka long kaba sniew bad ki paidbah bunsien ki shem jingeh ha ka leit ka wan bad ka jingïoh ban siang rong  ïa kane ka surok Borsohra ka la long shisha ka jingkyrkhu ïa ki nongshong shnong bad ïa ki paidbah kiba pyndonkam lyngba  kane ka surok.
Haba ai jingkren ha kane ka sngi, u Bah Prestone Tynsong u la ai ka jingkyntu ïa ki paidbah ba kim dei ban long ki dieng pynkiang lada wanrah ïa ka roi ka par ha ka shnong ha thaw bad ki dei ban ïatrei lang bad ka sorkar.
U Myntri ka tnad jingri jingdup jong ka Sorkar Meghalaya, u Bah Alexander Laloo Hek mynta ka sngi, u la ong ba ki paidbah nongshong ki la sdang ban sngewthuh ïa ka jingkongsan jong ka jingdih dud bad ïa ka bor teimet jong ka.
U Bah Hek u la ong ba dei na kane ka daw ka jingdawa jong ka dud ruh ka la nangkiew bad ka jingpynmih ïa ka dud ruh ka la nangkiew.
Haba kren kum u Kongsan ha ka jingrakhe ïa ka National Milk Day ba la pyllong da ka Directorate of Dairy Development jong ka Sorkar Meghalaya ha Central Dairy campus, Mawiong, u Bah Hek u la ong u la ïathuh ba dei na ka daw jong ka jingpyntrei kam ïa ka Meghalaya Milk Mission ba la don ruh ka jingkiew hapdeng ki nongri jingri, ki Cooperative Society bad la shem mynta ba ka kam ri jingri ruh ka kylla long kaba myntoi bad kaba kyntiew ïa ka ïoh ka kot jong ki.
U Bah Alexander Laloo Hek u la ong ba u khmih lynti ba ka Sorkar India kan nang pyntrei kam shuh shuh sa ïa kiwei ki skim ri jingri ban kyntiew ïa ki kam ri jingri jong ka Meghalaya.
U la ïathuh ruh ba ka Meghalaya kam shym la lah ban rakhe ïa ka National Milk Day ha kane ka 26 tarik u Naiwieng na ka daw bym lah kiar bad pyllong noh mynta ka 30 tarik u Naiwieng.
U Bah Hek u la u la ong ruh ba ka jingrakhe ïa ka National Milk Day ka long ruh ban kynmaw burom ïa ka lyngkhuh sngi kha jong u Dr.Verghese Kurien, uba long u kpa nongpynmih dud jong ka ri India bad dei na ka jingtrei shitom jong u ba la lah ban wanrah ïa ka jingkylla ha ka jingpynmih dud ha India bad dei na kane ka daw ba ka kam ri jingri mynta ka la kylla long kaba myntoi bad kyntiew ïa ka ïoh ka kot jong ki nongri jingri ha India.
Haba kren ha katei ka sngi, u Secretary ki kam ri jngri jingdup jong ka Sorkar Meghalaya, u S.C.Sadhu u la ïathuh ba ka kam ri jngri jingdup ka la nang kiew ha Meghalaya ha kine ki sngi bad jingpynmih ïa ka dud ruh ka la nang kiew.
U S.C.Sadhu u la ïathuh ruh ba ka jingmlien ban dih dud kan pynlong ïa ki nongshong shnong jong ka Meghalaya kiba koit bakhiah.
Haba kren ha katei ka sngi, u Bah Hek u la sam ruh ki khusnam Motivational Award bad ruh ïa ki prize jong kito kiba la jop ha ka Quiz Competition bad kiwei.
Ïa kane ka prokram la pyniphuh iphieng da kaba rwai ïa ki jingrwai tynrai bad tem ïa ki sur tynrai.
:Ha kawei ka jingjia ba sngew shyrkhei, ha kaba la don saw ngut ki briew kiba shong hapoh ka e-autorickshaw ki la mynsaw hadien ba kawei ka kali maruti ba pynher stet ka la ïatakhuh bad kawei ka kali na ka bynta ban kiar na uwei u hati khlaw uba la wan mih kynsan kynsan ha ka surok ha Boko, Assam ha ka step jong ka sngi palei.
Katei ka jingjia ka la jia ha Salbari – Bolo kumba 11:30 baje mynstep, ha ka por ba katei ka kali maruti suzuki swift car ba la pynher stet (kaba don ïa u nombar plate ML05 U 0550) kaba la wan na Shillong bad leit sha Tura, Garo Hills, kynsan kynsan ka la kylla sha kawei pat ka liang jong ka surok haba ka la ïohi ïa utei u hati khlaw uba la ïaid lyngba ka surok.
Na katei ka jingjia, la don ka jingkylla kynsan kynsan kaba la pynlong ïa ka jingaksiden bad ka e rickshaw kaba wan na kawei pat ka liang kaba la pynmynsaw ïa lai ngut ki nongleit nongwan bad u nongniah.
Uwei na ki nongleit nongwan jong ka E-Rickshaw, uba la mynsaw jur, la pynkit noh sha Guwahati Medical College hospital.
Katba u nongniah jong ka Maruti Suzuki u la phet krad noh, ha kaba kawei ka nongleit nongwan kaba wan na Shillong, ka la ïoh jingsumar na ka jingmynsaw jong ka bad ka la ïoh jingbit ban leit bad ki bahaïing ha sem jong ka.
Ïa katei ka kali, la rah noh sha ka thanad jong ka Boko kum shi bynta jong ka jingtohkit halor kane ka jingaksiden.
:Ki bor pynïaid District jong ka West Khasi Hills mynta ka sngi ka 30 tarik u Naiwieng, 2023 ki la pynlong ïa ka prokram kaba la tip kum ka “Hamara Sankalp Vikasit Bharat" hapoh ka madan jong ka shnong Nongspung West Khasi Hills District.
Ha kane ka prokram ka la don ruh ka jingpyni dur markhmat ïa ki jingkren u Myntri Rangbah duh ka Ri u Narendra Modi u ba la ïakren markhmat bad ki paidbah halor ki skhim bapher bapher jong ka sorkar kmie.
Hynrei kane ka jingpyni dur khmat ïa ka jingkren u Modi ka la long lehnohei na kadaw jong ka jingbym biang bad thut ka internet ha katei ka jaka, ki paidbah ki la duh noh ban sakhi ïa ka jingïakren markhmat bad u Myntri Rangbah duh Ri.
Ha kane ka prokram la ïoh ruh ban ai jingpynshai sha ki paidbah nongshong shnong jong ka shnong Nongspung bad Nongsohpian da ki ophisar na ki tnad sorkar bapher bapher halor ki skhim sorkar kmie ki ban ai jingmyntoi ïa ki paidbah kiba kynthup naduh ka skhim PMAY-G, PM Kissan, PMUY, MGNREGA, JJM, ka koit ka khiah bad kiwei kiwei.
Na ka liang jong ka tnad ka koit ka khiah ka la pynlong ruh ïa ka jingeksamin ïa ki paidbah ban lap ba ki briew ki don ne em ïa ka jingpang shini, jingpang TB bad jingpang BP.Ka seng sain hima sima National People’s Party (NPP)  ha ka Sngi Balang ka la thung ia ki district presidents Khasi-Jaintia Hill.
U nongaiktien jong ka NPP, u Bah H.M.Shangpliang bai a kane ka rai la shim ha ka jingialang ba la pyniaid da u State NNP President, u Bah Prestone Tynsong, ha kaba la don u working president, ki general secretaries bad kiwei ki nongkit kam na ka thain Khasi-Jaintia.
U NPP state President, u Bah Prestone Tynsong u la sa sam ia ki thithi thung kam sha Bah Seiborlang Shadap kum u  president ka East Jaintia Hills district, u Bah Octomewat Lamin kum u president ka West Jaintia Hills, Bah Teibor Pathaw kum u president ka Shillong city, u Bah Macmilan Byrsat kum u president kaWest Khasi Hills, ka Biolinda Nonglait kum ka president ka Eastern West Khasi Hills, u Bah Clement Mawlong kum u president ka Ri Bhoi district bad Bah Gavin Mylliemngap kum u president ka East Khasi Hills district.
U Bah H.M.Shangpliang ula iathuh ba ka jingai ia ki shithi thung kam na ka bynta jong ki district ka Garo Hills yn sa pyndep ha kine sngi ki ban wan.
Ha kaba ia dei bad kane, u State President u Bah Prestone Tynsong ula kyntu ia kine ki president bathymmmai ba ki buh ia ki district committee bad kine ki committee kin kynthup ia ruh ia ki dkhot jong ka seng.
Ka jingthmu jong kane ka long ban pynkhlain ia ka jingtrei kam jong ka NPP.U la iathuh ruh ba ka NPP mynta ka don hapdeng ka jingpynkhreh na ka bynta ban wanrah ia ka jingjop jong kyrtong NPP sha ka Iing Dorbar Thaw Ain Lok Sabha bad Autonomous District Council.
Ki dkhot jong ka A’chik Youth Welfare Organization ki la iathuh ia ka jingbun jong ka jingkhaii tuh ia ka shini sha Bangladesh bad kyntu ia ka Sorkar ba ki dei ban tehlakam ia kane.
Ki nongialam ka AYWO ki la iakynduh ia Deputy Commissioner ka South Garo Hills u S Awasthi bad kyntu ia u ban pynduh jait ia kane ka jingsniew.
Kane ka kynhun ka la ai ruh ia ka dorkhas sha u Deputy Commissioner bad iathuh ba kane ka jingkhaii tuh shini sha Bangladesh ka iaid mynta la bun bnai lyngba ki jaka kiba ym don jingpahara ha South Garo Hills.
Kane ka seng ka la iathuh ba ka jingkhaii tuh ia ka shini sha Bangladesh ka long hapdeng 30 bad 40 sngi sngi, khlem don kano kano ka jingpeit na ka liang jong ki bor Sorkar.
Ka AYWO ka la iathuh ba ia kane ka shini la wanrah na Assam sha South Garo Hills bad nangta pat la khaii tuh sha Bangladesh.
Kane ka seng ka la ong ba ka jingkhaii tuh ia ka shini ka wanrah ia ka jingduh nong ia ka khajna jong ka jylla.
Ka Sorkar jylla ka don ka jngthmu ban pynioh iing pynioh sem ia ki 1 lak 40 hajar ki longiing longsem shuwa ban kut ka 31 tarik u Lber,2024.
Haba kren hadien jong ka jingialang, u Myntri Rangbah Conrad K.Sangma u la iathuh ba mynta ka snem, ka Pradhan Mantri Awas Yojana ka long kaba donkam.
U Myntri Rangbah Conrad K.Sangma u la iathuh ba ha kine ki saw snem ba la dep, ka Sorkar ka la ai iing ia ki 40,000 bad 50,000 ki longiing long sem bad mynta ka snem, ka Sorkar ka don ka thong ban pynioh ioh ia ki 1 lak 40 hajar ki longiing longsem hapoh ka jylla.
U Conrad K.Sangma u la iathuh ba ka la dep pyllut haduh 800 klur ban pynurlong ia kane ka jingthmu.
U Myntri Rangbah Conrad K.Sangma u la iathuh ba ka Sorkar ka la dep thung ia u Mission Director ban peit ba kane ka jingpynioh iing ioh sem ia ki nongshong shnong jong ka jylla ka urlong ha ka por ba la buh.
U la iathuh ruh ba ka Sorkar ka la thung ruh sa arngut ki Assistant Missiion Director kiba iarap lem ia kane ka kam.
U Myntri Rangbah Conra K.Sangma u la iathuh ruh ba kan don ka jingbuddien ka kane ka kam ha ka jingpeit jong u Deputy Commissioner mal la ka taiew bad ka jingpeit ha ka kyrdan jong u Myntri Rangbah kan long shisien shi bnai.
U la iathuh ruh ba kan don ka jingbuddien ia kane ka kam ha ka kyrdan jong u BDO.La pynlong ïa ka jingpynshai paidbah ha kaba ïa dei bad ka jingsumar da lade ïa lade ban ïoh ïa ka jingkoit jingkhiah bad tip kum ka “Hamara Sankalp Vikasit Bharat".
Ïa kane ka prokram la pynlong hapoh ka madan ïalehkai ha Nongspung ha kaba u ADC ka West Khasi Hills, u Bah V.Swer, ki heh Sorkar na ki tnad bapher bapher bad nongshong shnong ki la ïa shim bynta ha kane ka prokram.
Ha kane ka prokram la ïoh ruh ïa ka jingkren markhmat bad u Myntri Rangbahduh ka ri, u Narendra Modi lyngba ka dur khih ne ka video.
Ha kane ka jingïalang la ïoh ruh ban ai jingpynshai sha ki paidbah nongshong shnong jong ka shnong Nongspung bad Nongsohpian da ki ophisar na ki tnad sorkar bapher bapher halor ki skhim sorkar kmie ki ban ai jingmyntoi ia ki paidbah kiba kynthup naduh ka skhim PMAY-G, PM Kissan, PMUY, MGNREGA, JJM, ka koit ka khiah bad kiwei kiwei kiba ïadei bad ka koit ka khiah.
Na ka liang jong ka tnad ka koit ka khiah ka la pynlong ruh ïa ka jingeksamin ïa ki paidbah ban lap ba ki briew ki don ne em ïa ka jingpang shini, jingpang T.B (Tuberculosis) bad jingpang B.P (Blood Pressure).
Ha kane ka sngi, la don ruh ka jingpule ïa ka jingshim jingkular da ki nongïashim bynta.
Ki nongïashim bynta ki la ïathuh ba ki la ïoh ban pdiang ïa ki skhim bapher bapher jong ka Sorkar India kum kynthup ka PMAY-G, PM Kissan, PMUY, MGNREGA bad kiwei ki skhim kiba ïa dei bad ka jingkoit jingkhiah.
U Myntri Rangbah ka jylla u Conrad K Sangma  u la iathuh ba ka sorkar jylla ha ka review meeting kaba la shim ia ka rai ban phah maramot noh ia ki surok  kiba la sniew palat jong ka Shillong – Dawki.
U Myntri Rangbah u la ïathuh ruh ba na ka liang ka NHIDCL ka la pyntikna ïa kane ba ka jingmaramot ba kan sdang noh shen ha kine ki khyndiat sngi ban wan bad pyntikna ruh ba kane ka jingpyntrei kan long kaba janai.
U la ong ruh ba katba ka jingmaramot ka dang iaid ka jingpyntrei ïa ka surok thymmai ruh kan ïaid lang ryngkat ryngkat.
U Sangma u la pyntip ha ka juh ka por ruh ba ïa ka phase -1 jong ka projek la dep ban aiti ban pyntrei noh ha u kontraktor bad kumta na ka liang ka sorkar ka khmih lynti ba un sdang noh shen ïa ka kam.
Ki la sdang ban lum ïa ki machine bad ki nongtrei kumta ngi kyrmen ba ha kine ki shi taiew lane 10 sngi kin sa lah ban sdang noh ïa kane ka kam naduh Umshyrpi ter ter sha 7 Mer shaneng.
U Sangma u la ong ruh ba ha ka jingpyntrei kam ïa katei ka surok ki don ki jingeh ba ki kynduh kynthup naduh ka jingpynkynriah jaka, ka jingshim jaka na ki paidbah bad khamtam eh na ka jingbun ki kali kiba iaid na katei ka jaka.
U la ong ruh ba kum ka sorkar ki kwah ban pyntikna ba baroh ki kam kin ïaid beit ha baroh saw tylli ki phase bad ba ka NHIDCL ryngkat ki kontraktor ki dei ban shimkhia ïa ka kam.
:Kum ka dak ban rakhe ïa ka jingriewspah jong ki jait Ktien bad Kolshor jong ka ri India, ka School of Humanities jong ka skulbah NEHU, Shillong ka la rakhe ïa ka prokram ba shisngi  ka “hapoh ka jingïalam ka Prof.Streamlet Dkhar, Head jong ka Department Khasi bad ka Chairperson jong ka Bharatiya Bhasha Komiti.
Ïa ka jingïalang plie la pynïaid da u Prof.D.K.Nayak, Vice-Chancellor in-charge jong ka skulbah NEHU, Shillong.
Ha kane kane ka jingïalang ba la pynlong, u Bah A.L.Hek, u Myntri ba dei khmih ïa ka Animal Husbandry bad Vertinary u la long kum u kongsan.
Ha kane ka jingïalang la ïoh ruh ïa ka jingkren pdiang sngewbha na u Dean, Prof.Vanlalnghak, bad ïa ki  kyntien ai khublei na ka Prof Streamlet Dkhar.
Haba ai jingkren ha kane ka jingïalang u Bah Hek u la ong ba ka jingburom ïa lade ka pynlong ba ngin burom ruh ïa  kiwei.
U la ong ruh ba ka jylla Meghalaya ka long kaba riewspah ha ka liang jong ka ktien bad lyngba ki jait ktien tnat bad riti dustur kiba pynneh ïa ka jinglong tynrai.
Shuh shuh Symbud kongsan, u Rajesh Kumar uba long u stad pyrkhat halor ka ktien na NIT, Madras u la ai jingkren da kaba u la ong, ba ka ktien ka long ka nongrah ïa ka jingshai.
Ki jait ktien bapher ka ri India ki don shibun hynrei ka Ri ka pyntylli kawei ïa ki jaitbynriew.
Hadien ka jingïalang plie la don ruh ka jingïatyrko bad ïamir jingmut halor ka phang “Ka Teknoloji bad lyngba ki jait Ktien jong ka ri India" da ki riewshemphang, u Dr.Abir Suchiang, na EFLU, u P.Sudeep Manngang na NIT, Shillong, u Dr.A.K.Majhi na IT, NEHU, u Buddha Chandrashekhar, AICTE,  New Delhi bad u Prof.S.K.Singh kum u nongpynïaid.
La pynbud ruh da ka Jingpule Poitri ha ki jait Ktien bapher bapher, ki jingrwai bad ki jingshad Tynrai.
La die ruh ïa ki jingbam Tynrai bad ka jingpyni ïa ki poster kiba kren halor ka Ktien ha kane ka sngi.
:Uwei u samla na Pahamsyiem Village, Ri Bhoi District, u la mynsaw jur haba kawei ka trok kaba don ïa u nombar kali AS 01 PC 3750 ka la tynrah ïa u ha ka surok bah ha ka shnong Erpakon.
Katei ka jingjia ka la jia hynnin ka sngi ha ka por janmiet, kaba utei u samla ba la tip kum u Phranky Lyngdoh (26), uba na Pahamsyiem Village hynrei u sah ha ka ïing jong ka kmienah jong u ha ka shnong Erpakon la don mynta da ki snem.
Katkum ka jingïoh jingtip na u rangbah shnong, u Bah M Thongni, ïa utei u samla ba shah tynrah ha katei ka trok, ka dei kaba la pynher stet.
Katei ka jingjia aksiden ka la jia ha ka surok bah jong ka NHAI, kaba dei ka surok ba dang shna, kaba la pyrkhing ïa ki kali ban ïaid na shiliang sha shiliang jong ka surok four-lane.
Hynrei, ym don kano kano ka dak jong ka jingpynhusiar ïa ki paidbah ban buh da ka signboard.
Katba ïa utei u samla ba la mynsaw, la pynkit noh mar mar sha Civil Hospital Nongpoh bad hadien, la rah noh sha Shillong na ka bynta ka jingsumar ba biang.
Hadien katei ka jingjia aksiden, u nongniah jong ka trok u la iehnoh ïa katei ka kali lem bad u shabi kali.
Hynrei ym don ba ïohi ïa u ba u la phet krad na katei ka jaka.
Katba kiba dei peit ïa katei ka shnong ha Erpakon, ki la pyntip sha ka thanad jong ka Nongpoh, ha ka ban shimti noh ïa katei ka trok.
Shuh shuh, kiba dei peit ïa katei ka shnong, lyngba u rangbah shnong, ki la kyrpad ïa ka sorkar bad ka NHAI ban buh da u speed breaker ha katei ka jaka ban lait na ki jingjia aksiden.
Kane ka jingai jingïada kan pyn teh lakam ïa ki kali ba pynher stet ba ïaid lyngba kane ka jaka, ha kaba yn ai jingïada na ka bynta ki nongshong shnong bad ban lait na ki jingjia aksiden.
:Hadien ba na ka liang ka National People Party (NPP) ka la pynbna ïa ka kong Ampareen Lyngdoh bad ka Agatha Sangma ban long kum ki kyrtong ka party ki ban ïakhun ïa ka Lok Sabha election, ka Kong Ampareen Lyngdoh ha ka 30 tarik Naiwieng ka la pynlong ïa ka jingïakynduh bad ki lad pathai khubor ha ophis treikam ka party.
Haba kren sha ki lad pathai khubor ka Kong Ampareen Lyngdoh ka la ong ba ka jingai tiket ka NPP ïa ki ar ngut ki longkmie ban ïa khun ïa ka MP election ka pynpaw ba ki longkmie ki dei kiba khlaiñ ha ka jngmut jingpyrkhat, bad ka long ruh ban pynkup bor ba ngin lah ban ïakren, ban ïada, ban pynsngew ïa ka jingshah thombor ki kynthei ka ba ju jia ha ka jylla bad long kiba peitngor ba kum kine ki jingjia kim dei ban jia ha ka jylla.
Halor ka jingbud dien ïa ki jingdawa ba dang sahteng, na ka liang ka Kong Ampareen Lyngdoh ka la ong ba “ka sorkar jylla hapoh ka jingïalam ka NPP, ki khlem ïehnoh ïa ki mat jingdawa ka jylla, bad tang namar ba don ki ba wan ban pynkynmaw ba ka sorkar ka la klet ïa kine ki mat kane kam dei ka bym shisha namar na ka liang ka sorkar jylla ka shim khia ban pynurlong ïa kine ki mat".
“Haba ïa dei bad ka jingpynkylla ïa ka khyrnit ba hynñiew ka riti shynshar ka Ri India, ka NPP kum ka sorkar  ka la ïa mynjur lang bad ngi la ïatrei lang ban pynkhlaiñ ïa ki District Council ha ka jylla, da ka ba shong ha ki jingïalang bad  na ka liang ka Parliamentary  Standing Committee ka la rah ïa ka kaiphod sha Parliament bad na ka liang ka Sorkar hi kan bud dien ïa kane ka mat".
“Lada phi mutdur ba tang ba long MP ki lah ban pynurlong ïa ki mat jingdawa ha ka jylla kane ka long kaba bakla hynrei lada phi jied ïa nga kum ka MP na ka liang ka sorkar jylla kan ai bor ïa nga ban ïakren bad ban buddien ïa kane ka mat ym tang ha ka Parliament hynrei wat ha ki ophis sorkar pdeng ruh.
Ka kam ram hi jong ki MP ka long ban buddien ïa kine ki mat" ka la bynrap.
Halor ka jingkam ba ki nongshong shnong ha ka jylla kim pdiang ïa ka NPP ha khasi bad Jaintia na ka liang ka Kong Ampareen ka la kylli, lada ki paidbah ha ka jylla kim pat pdiang ïa ka NPP kumno ïa ka jylla la ïoh ban shynshar da ka NPP?“Kane ka long ka jingtharai tang jong ki lad pathai khubor ba ki paidbah kim pat pdiang ïa ka NPP ha Khasi Jaintia, namar ba ha ka election kaba dang shu dep ka NPP ka dei ka ba bun tam ki vote bad kaba ïalam ïa ka sorkar ha ka jylla" ka la ong.
Halor ka jingshah kynthoh namar ki mokotduma ki ba dang sahteng hapoh ka iingbishar, ka Kong Ampareen ka la ong ba “wat ju kynnoh nongtuh ïano ïano khlem da ïoh ïa ka mohor jong ka ïingbishar, da ka ba pynkylla sha ka mat ban kynthoh, namar nga ju leit sha ka ïingbishar bad nga tip ïa ka jinglong jingman jong ka mokotduma bad ka por hi kan sa batai".
“Phim lah ban shu kynnoh ka juh shi kajuh la katno snem ki la shu thalaiñ sah ïa kane ka mat pyrshah ïa nga bad ngam ju leit sha ki rynsan ïalap election ban pynshai halor kane ka mat hynrei nga leit sha ïing bishar ban ai ka jubab kaba long ka jaka ka ban sngap ïa kane ka mat" ka la bynrap.
Ka Kong Ampareen ka la kyntu ïa ki paidbah ba kim dei ban ngeit ïa kine ki jingkynnoh katba ka ïingbishar hi kam pat ai kano kano ka jingbishar ka ba pura.
Ïa ka jingsam ïa ki khusnam jong kiba jop ïa ka Meghalaya Chemistry Olympiad-2023 (MCO), ba la pyllong da ka Department of Chemistry, University of Science and Technology Meghalaya (USTM) ha NKC Auditorium jong ka USTM myn ha ka Sngi Balang ha kaba u Myntri ki kam ri jingri jingdup jong ka Sorkar Meghalaya, u Bah A.L.Hek u la long u Kongsan.
Kiba jop ha ka kyrdan ba nyngkong jong ki lai kynhun ki la ïoh ïa ka khusnam kaba shilak tyngka.
U Bah Alexander Laloo Hek u la sam ïa kitei ki khusnam ha ka jingïadonlang jong u Mahbubul Hoque, u Chancellor USTM, u Dr BK Das, Pro Vice-Chancellor, u Prof.Pawan Kumar Agrawal Editor in Chief, Journal of Natural Product Communications bad u Former Scientist CSIR-CMAP, u Dr Sarifuddin Gazi, HoD, Department of Chemistry USTM bad kiwei.
Ha kane ka sngi, la sam ruh ïa ka kot lyngkdop  MCO-2024.
Haba kren ha katei ka sngi ha kaba la don lang ki samla pule bad ki nonghikai, u Bah A.L.Hek u la ong ba ka USTM ka la lah ban lum lang ïa baroh ki nongwad jingstad kum kawei ka longïing longsem.
U la ïathuh ba ka jingpynlong ïa ka jingïakop Chemistry Olympiad ka long kaba donkam namarba kane ka jingkhih ïa ki jingmut jingpyrkhat jong kito kiba dang khie dang san.
U Bah A.L.Hek u la pynpaw ruh ïa ka jingsngewnguh jong u ïa ka USTM bad ïa u  Chancellor M Hoque na ka bynta ka jingpynlong ïa kane ka jingjop na ka bynta jong ka thaiñ Shatei Lam Mihngi.
Ka Meghalaya Chemistry Olympiad ka dei kawei na ki prokram ba kongsan jong ka Chemistry department jong ka USTM.Ka jingïakhun ïa ka MCO-23 Exanimation la pynlong ha u Naiwieng, 2023 na ka bynta kine ki lai kynhun ha USTM, Shillong College bad Don Bosco College, Tura.
Haduh 456 ki la ïa shim bynta ha katei ka Examination na la bynta ka Klass-VIII, Klass-IX bad Klass- XI.Ïa ka 1st prize jong ka Klass-VIII la rah da u Toteilakupar L Buhphang na Ramakrishna Mission HS School, Sohra bad ka Barisha Tiewmon na Synjuk Wahingdoh Secondary School.
Ïa ka 2nd prize la rah da ka Divarson Mairangthem jong ka Ramakrishna Mission Higher Secondary School, Sohra bad ka 3rd prize la jop da ka Rinison Swer bad u Sujal Das kiba dei na ka Ramakrishna Mission Higher Secondary School, Sohra.
Na ka bynta ka Klass-IX, ka 1st prize ka leit sha ka Suzan Karim, 2nd sha ka Sakchi Gupta bad ka 3Prize sha ka Dedoang R Marak.
Kine baroh lai ngut kiba la jop ki dei na Captain Williams School, Tura.
Na ka bynta ka Klass-XI, ïa ka 1st prize ka leit sha ka Samaira Mishra na Army Public School, Shillong, 2nd prize ka leit sha Medhavi Kapoor na BSF Senior Secondary School bad 3rd prize sha ka Jahnvi Shukla na Kendriya Vidyalaya (Happy Valley) Shillong.
Kiwei ki la ïoh ïa ki consolation prizes.
Ka Hynniewtrep Youth Council (HYC) myn ha ka sngi palei, ka la dawa ban pynshitom pyrshah ïa u executive engineer jong ka NEHU, u Jose Cherian, uba la shah kynnoh ha ka CBI na ka bynta ka jingpynkheiñ ïa ki kyndon jong ka tender.
Ha ka jingthoh, u education secretary ka HYC, u Enlang Sawian u la ong kumne, “(Ngi) dawa ba ïa ka jingthoh ba shisha, dei ban phah na ka bynta ban eksamin ïa ka Forensic bad ka order pyrshah ïa u Jose Cherian, katba ka mat ba la kdew hangne ka long ha thmit ka ïap ka im.
Ha ka por ba pynsah teng ïa katei ka jingkynnoh, la dei ban shah ïa u ba un shimti ïa ka kam hapoh ophis, naba u lah ban pynkiew jingbitar bad pyntieng ïa ki nongtrei ba hapoh jong ophis jong u.
U Vice-Chancellor u dei ban sdang shim da ka jingban pynshitom ïa utei u ophisar katkum ka rai ba la dep shim da ka University’s Executive Council.
"U la ong ba hadien ba ka CBI ka la kynnoh ïa u Jose Cherian halor ka jingpynkheiñ ïa ki kyndon ba dei halor ka tender, ha kaba u ka shah ban bteng ban leit trei da u Prabha Shankar Shukla, uba dei u Vice-Chancellor jong ka NEHU.“Ha ka jingbym shimkhia na ka liang ka CBI ha ka ban shem ba u Jose Cherian u la pynduh nong ïa katei ka jaka pule, hynrei utei u Vice Chancellor u la i kumba um lah ban bud ïa katei ka rai jong katei ka jaka pule ha ka ban sdang shimkhia ban pynshitom kaba la rai da ka Executive Council jong katei ka jaka pule," ong u Sawian.
U Sawian u la ong ba ka Executive Council hadien ba ka la leit lyngba ka kaiphod jong ka jingtohkit na ka CBI kaba la hukum ïa katei ka jaka pule ban daiñ kuna ïa u Jose Cherian bad ruh, ïa ka kaiphod jong ka University level inquiry committee, kaba la lap ba u Jose u la pynduh nong haduh T.10 lak ïa katei ka jaka pule, kaba la mynjur da ka Executive Council ba la pynïaid da u Shukla, hynrei tad haduh mynta, ïa ka rai jong ka Council ban ai ïa u da ka chargesheet bad hadien sa weng kam shipor ïa u, tad haduh ba ki jingkynnoh pyrshah ïa u kim pat phla da u vice-chancellor.
“Ha ka jingshim ïa ka lad ba biang halor ka jingpulom jong u Vice Chancellor, ha kaba u Jose Cherian u la bteng ban don hapoh ophis bad ha ka jingdon jong u, ka la pynlong ïa ka jingpynduh pyndam ïa ki kot donkam kiba dei bad ki kam shna jingshna," ong u Sawian.
Na ka sor rit na Upper Wadanang kaba don ha West Garo Hills District la paw pyrthei  ka Samla Ringchi K Sangma ka Samla kaba tbit ha ka jingïalehkai ïa lympat ne ka Wrestling.
Kane ka Samla ka la pynïasoh bad ka Wrestling Association dang kumba shibnai eiei bad ka dang shu ïoh  jinghikai kaba malu mala tang kumba hynriew sngi eiei.
Hynrei kane ka Samla kaba dang 19 snem ka rta ka la lah ban pynpaw ïa ka jingtbit  jong ka ha kane ka Meghalaya Games kaba san da kaba ka jop ïa takma rupa ha ka Free Style Wrestling.
Ka Ringchi ka dei ka nongïalehkai  kaba nyngkong eh na ri Lum Garo kaba ïa khun ha kane ka jait jingïalehkai.
Haba kren sha ki lad pathai khubor halor kane ka jingjop jong ka, ka Ringchi ka la ong ba ka dang shu pynïasoh bad ka Meghalaya Wrestling Association dang shen bad ka dang ïoh jinghikai dang hynriew sngi.
“Nga sngewkmen palat namarba nga dei ka kynthei kaba nyngkong eh na Tura ban ïoh ïa ka takma rupa, nga ai khublei ïa ka sorkar Meghalaya kaba la pynlong ïa ka Meghalaya Games hangne ïa kaba nga la ïoh ïa ka lad ban ïa shim bynta lang, nga ai khublei ïa ka sorkar ba ka la lah ban pynbiang ïa ka bam ka dih kaba biang bad ka jaka sah kaba paka," ong ka Ringchi.
Ka jingjop jong ka Ringchi ha kane ka Meghalaya Games ka dei ka jingaimynsiem ïa ki nongialehkai Wrestling ha West Garo Hills bad ka ri Lum Garo baroh kawei bad kane ka jingjop jong ka kan nang pynshlur shuh shuh  ïa kiwei pat ki nongïalehkai Sports ha ka jylla.
".
Ka jingïakop siat khnam jong ka 5Meghalaya Games kaba la poi sha kaba kut ha ka 20 tarik u Kyllalyngkot 2024 hynne ka sngi ha Monfort Centre for Education School, Danakgre, TuraHa ka jingïakhun final jong ka Indian Round (Team Event) ki kynthei, ka West Khasi Hills District ka la khur ïa ka takma ksiar hadien ba ka la jop ïa ka East Khasi Hills.
Ha ka Indian Round (Team Event) ki shynrang, ka South West Khasi Hills District ka la lah ba kan khur ïa ka takma ksiar hadien ba ka la lah ban pynliem noh ïa ka East Khasi Hills.
Ha ka Recurve Mixed Team, iïa ka takma ksiar la khur da ka West Jaintia Hills hadien ba ka la jop ïa ka South West Khasi Hills, kaba la khur ïa ka takma rupa.
Kumjuh ha ka Indian Round Mixed Team, ka  East Khasi Hills District ka la lah ban khur ïa ka takma ksiar hadien ba ka la jop ïa ka Eastern West Khasi Hills District.
Ha kine ki jingïakhun final la wan sakhi lang da u Myntri Rangbah ka Jylla u Conrad K.Sangma, kumjuh u Myntri ka tnat Sports & Youth Affairs u Bah Shakliar Warjri, u MLA ka Jowai Constituency u Bah Wailadmiki Shylla, u Chief Secretary ka Jylla u Bah D.P Wahlang, u DGP ka Jylla u Dr.LR Bishnoi, ki dkhot ka Archery Association of Meghalaya bad kiwei kiwei.
Ka Regional Democratic Alliance (RDA) ka synjuk jong ka UDP bad ka HSPDP kan pynlong ïa ka jingïalang ban pynithuh paidbah (official introduction) ïa u kyrtong jong ka RDA na ka bynta ka ilekshon sha ka lok sabha na ka 1 st Shillong (ST) Parliamentary Constituency bad kumjuh ruh ban sdang ïa ka jingïalap election (launching of the campaign) na bynta ka Election MP 2024.
Ïa ka jingïalang yn pynlong ha ka 23 tarik Kyllalyngkot, 2024 ha ka ophis jong ka UDP ha Bomflye Road, Laitumkhrah Shillong ha ka por 11baje mynstep.
Ka RDA ka khot sngewbha ïa baroh ki MLA & MDC jong ka UDP & HSPDP, ïa baroh ki Dkhot ka sengkmie (Central Body), ïa ki President bad Secretary jong ki District, President bad secretary na ki Circle / Constituency, ïa baroh ki Nongïalam jong ka UDP bad HSPDP bad kumjuh ruh ïa ki dkhot ka Women Wing & Youths Wing jong ka UDP bad HSPDP ban wan sha kane ka jingïalang.
Ka jylla Meghalaya kaba la ïaid lynti mynta la 50 snem, kam pat biang pura ha ka jingpynbiang ïa ki tiar ki tar ïakehkai, lait noh ha Shillong, bad katto katne ki madan lehkai football ha Tura kim pat long kita ki stadium kiba shongdor.
Na ka bynta ka sorkar jylla hapoh ka jingïalam u Conrad K.Sangma, ka jingpynlong ïa ka Meghalaya Games ha Tura ka long ka kabu ban pynkiew ïa ka kam lehkai ha ka jylla bad ka jingmut u Conrad ban pynlong ïa ki jingïalehkai Olympic ha ki jaka bapher bapher kiba don ha ka jylla, ka la nang pynskuiñ ïa ki nonglehkai ba watla kim pat lah ban sei ïa ka sap, hynrei ki ïoh ïa ka lad ban ïakhun ym tang ha ka jylla, hynrei wat shabar ka jylla.
Ha kine ki sawtylli ki Meghalaya Games ba ladep, la pynlong ha ka nongbah ha kaba ki kam lehkai ki la nangkiew bad wat ki tiar lehkai ki la biang bha, bad kane ka mut ba ka District ka nang bteng ban nang pynbha shuh shuh ïa ki jinglehkai Olympic.
Ka bynta kaba 5 jong ka Meghalaya Games ka la long kaba heh bha ïa kaba haduh 23 tylli ki jinglehkai Olympic la pynlong sawdong ka sor Tura bad palat 3000 ngut ki la wan shim bynta, bad haba phai sha ka bynta kaba saw jong ka Meghalaya Games kaba la pynlong ha Shillong, la pynlong 19 tylli ki jinglehkai bad kumba 2500 ngut ki la poi ban shim bynta.
Ka jingrah ïa ka Meghalaya Games sha Tura ka la plie ïa ka jingkhang ki kam lehkai bad ka la kyntiew ruh ïa ka kam lehkai ha kane ka jaka kaba dei ka jingkwah bad jingphohsniew jong u Myntri Rangbah ka jylla.
Shibun ki jinglehkai kum ka siat khnam, ïa kura bad jingmareh ki kham kiew bha ha ki khynnah lehkai na ri lum Khasi – Jaintia namar ki la biang ka jaka kilan met.
Ka jingïakren halor ka Meghalaya Games la ka long ha ki rynsan social media ne ki khubor ka long tang ka jingsngew ki paidbah, hynrei la dei ban ai jingïaroh ïa ki nongpynïaid kiba la kit la bah ïa ka lyngkor ban pyntyllun ïa ki jinglehkai namar ki la beh ha baroh ki 17 tylli ki jaka pynlong jinglehkai bad ai jingtip halor ki jinglong jingman ha ka por kaba biang.
Ban tip thikna shuh shuh ïa ka jingïaid beit ïaid ryntih ki jinglehkai, ka la bha shibun ban peit lyngba ki lad pathai khubor, namar ha ki por mynshuwa kam don kano kano ka jingpynbit pynbiang ba pura hynrei mynta, baroh ki la kylla lut bad kaba kylla bha ka long ba ïa ki Medal Tally la pynmih lang tang hadien ki jinglehkai.
Ïa ki nonglehkai ba wan na kylleng ka jylla, ki la shah pynbiang nadon shadong ïa ki jingdonkam baroh tang mar ïa poi ha Tura, bad wat ïa ka bam ka dih la pynbiang bha bad kam shym la don kano kano ka jingkynthoh na ki nonglehkai.
Ïa ki jinglehkai, la ïohi shisha ba ki kynhun na Khasi – Jaintia ki la wan shakhmat ha kaba ka East Khasi Hills (EKH) ka la wan ha ka kyrdan nyngkong, bad sa ka Ri-Bhoi, West Jaintia Hills bad South West Khasi Hills ha ka kyrdan kaba saw, bud sa ka West Garo Hills, West Khasi Hills, East Jaintia Hills, Eastern West Khasi Hills, North Garo Hills, East Garo Hills South Garo Hill bad ka South West Garo Hills.
“Ka jingthmu jong ngi ban pynlong ïa ka Meghalaya Games ha Tura ka la long ba seisoh bad ngi kmen ba palat 3000 ngut ki nongïalehkai kim don kano kano ka jingkhñium ha kine ki hynriew sngi bad ka la long kaba jop.
Da kine ki jingseisoh ban wanrah ïa ki tiar ki tar kiba biang, ngi ngeit ba ki rang bad ki thei ïalehkai jong ngi kin kiew sha jrong bad ban khur ïa ki takma kiba bun," ong u rangïalehkai na Tura, u AM Marak.
“Kane ka long ka sien banyngkong ia ka Tura ban pynlong ïa kine ki rynsan ryngkat ki jinglehkai Olympics, bad kum u nongïalehkai, nga lah ban ong ba ka Tura kan sa pynkiew ïa ki riew donsap bad ngi kloi ban pdiang ïa kane.
Ngi la don ki tiar ki tar ba biang bad kine hi kin ai mynsiem ïa ki samla ban wan shakhmat ban pyni ïalade ba ki lah shisha ban kiew ha ka kam lehkai.
Nga kwah ruh ban ai khublei ïa ka sorkar jylla bad kito kiba trei nadien kiba la lah ban wanrah ïa ka jingjop," ong u MLA barim u Billykid A Sangma, uba la jop ruh ïa ka jingïakhun Golf  ha kane hi ka rynsan jong ka Meghalaya Games.
".
Ka East Jaintia Hills District ka la bat ïa ka kyrdan ba hakhlieh duh napdeng ki district ha ka jingïakop ñiah Cycle jong ka Meghalaya Games kaba 5 kaba la long ha Tura.
Ha kane ka jingïakop kaba la long naduh 17 haduh 19 tarik ha Rongkhon bad Darechikgre, ka EJH ka la la lah ban kan khur haduh 12 tylli ki takma kiba kynthup ïa 5 tylli ki takma ksiar, 4 ki takma rupa bad 3 ki takma rupa.
Ka Eastern West Khasi Hills ka la ïoh ba kan khur 7 tylli ki takma, kynthup ïa 3 tylli ki takma ksiar, 3 tylli ki takma rupa lem bad kawei ka takma rnong.
a ka kyrdan balai la ïoh ban bat da ka South West Khasi Hills kaba la khur 8 tylli ki takma, kynthup ïa 2 tylli ki takma ksiar, 3 tylli ki takma rupa lem bad 3 tylli ki takma rnong.
Ka North Garo bad ka West Garo Hills ki la khur mar kawei ka takma ksiar.
Katba ka East Khasi Hills ka la khur 2 tylli ki takma rupa bad 2 tylli ki takma rnong.
Ka Ranikor Area Farmers Association ha ryngkat ki nongrep na ka thaiñ jong ka shnong  Nongnah, Nongïohijngai, Dirang, Mawlangbah, Shnong 18 Mile bad kiwei de ki shnong ba marjan myn ha ka sngi saitjaiñ kata ka 20 tarik u Kyllalyngkot 2024, ka la pynlong ïa ka jingïalang paidbah ha Shnong Phodkroh bad shnong Nongnah South West Khasi Hills District ha kaba ki la shim ïa ka rai ban leit hiar thma noh ban pynïap shi syndon ïa ki Hati khlaw kiba sah la slem ha kine ki thaiñ kaba la pynlong ïa ki nongrep ba kim nud shuh wat tang ban leit lum leit lang ïa ki mar rep ki jingthung jingtep jong ki khamtam ha kine ki sngi ka la dei ka por ban lum ban lang ïa u Synsar, Kwai, Tympew, Sohmarit, ki Kaid, ki Sla Tyrpad, u Phandieng, ha kaba kine ki Hati kiba don ha kine ki thaiñ la kumba ar snem ei ei mynta, ki ju kthong kylla ïa ki briew kaba pynlong ïa ki nongrep haduh ba kim nud shuh ban leit peit ïa ki mar rep ha ki lyngkha jong ki.
Haba haba kren u Bah Kermen Ryja ba kum ki nongïalam jong ka Ranikor Area Farmers Association bad ki nongrep halor kane ka bynta ba na ka liang jong ki, ki la dep ban leit ujor sha ki bor sorkar kata sha ka tnad jong ki Wildlife bad ruh ha u Deputy Commissioner South West Khasi Hills District wat la ki la kular ban shim khia halor kane hynrei haduh kine ki sngi ki jingkular ki kut tang ha ka ktien hynrei ka kam pat ngim ïohi haduh mynta, kumta na ka liang ki nongrep bad ka Association ki la shim ïa ka rai mynta ban leit pynïap noh shi syndon ïa kine ki mrad kiba pyndik bad kiba la pynjulor ïa shibun  ki mar rep jong ki ha kaba ka rai ba khadduh ha kane ka sngi na ka liang ki paidbah kila ïa mynjur da kaba rah kti ba kumba kine ki Hati ki la pyntieng pynsmiej da kaba pynjot ruh ïa ki mar rep ym banse ngin hap ban thom wat ïa ka sang ban kput ban leit pynvap noh  ïa kine ki Hati kiba don ha kine ki jaka rep.
U la ong shuh shuh ba ha u snem 2023 ka la long shaba palat bad la bunsien ruh ki la ju leit ban ïa kynduh ïa ki bor ba dei peit ba ki dei ban leh ei ei halor kane ka bynta hynrei kaba sngewsih ka long ba kane ka jingleit pynsngew kam shym la urlong satia kumba ki la kular.
Namarkata, na ka liang ka Ranikor Area Farmers Association (RAFA) mynta ka sngi ki la shim ïa ka rai ba khadduh la ha kano ka bynta kin leh ïa kita ki Hati khlaw kiba la wan ban pynjot ïa ki mar rep jong ki.
U la ong ruh ba ha kiwei pat ki jaka la ju ïohi ba ki bor ba dei peit jong ka tnad Wild Life ki don ka jingkhang pyrshah ban pynïap ïa ki mrad khlaw bad ka don ruh ki aiñ kiba khlaiñ bha kumno ban ïada ïa ki mrad khlaw hynrei lada kine ki mrad khlaw ki pynjot ïa ki mar rep pat kum ki nongrep kim shym la ïohi ïa ki dak ki shin ba ki wan ai ki lad jingïarap kumba ka la jia ha kine ki thaiñ jong ka Nongnah.
Ki nongïalam jong ka RAFA ki la ong ruh ba ngi nujor bad ki nongtrei kam sorkar ki lah mo ban leit sha ki lum ban rep kumba leh ki nongrep kiba ju im kyndoi ja kpoh ha ka kam rep kam riang ba ki dei ban shim khia ïa ka kam.
Wat ka jingim briew ruh haduh mynta na ka liang ka sorkar kam shym lah ban ai ki lad jingïarap na ka bynta jong ki nongrep kumta ka rai na kane ka jingïalang ka long ba ngin ym shah shuh ïa ka jingwan pynjot jong kita ki mrad khlaw namar ym banse ba lada ki bor sorkar ki phah kem ruh ngin ym salia namar kum ki nongrep ki la ïa kynduh bun bah ki jingeh ba wat tang ban leit rep ruh kim nud shuh bad da ei pat ngin bam bad hato kata ka sorkar ka lah mo ban ai ïa kita ki lad jingïarap ne ai tulop ïa ki nongrep ba ma ki kin shu shong ïing noh? U la buh jingkylli.
Hato lada ngim lah shuh ban rep ngi lah mo ban im? Kumta ki la shim ka rai ba khadduh ba kin leit wad bad pynïap duh noh ïa kita ki mrad khlaw kiba wan pynjot ïa mar rep jong ki.
Ha katei ka jingïalang la ïoh ruh ïa ka jingkren kiba  kynthup ïa u Bah Kermen Ryja Secretary Ranikor Area FarmersAssociation , u Bah Micheal Lyngdoh,  President, u Bah Apualus D.Sangma bad u Bah  Romoland Paliar ha ryngkat da ka jingsakhi lang ki paidbah nongrep na kane ka thaiñ.
Kan dei ka janmiet jong ka jingkmen ka bym lah shu ban batai ïa ka kynhun ïalehkai baroh kawei jong ka Ri-Bhoi District hadien ba ki rang bad ki thei ïalehkai phutbol ki jong ka, ki la lah ban ïoh rah ïa ka nam lahduh ne khur syndon da ka takma ksiar ha ka jingïalehkai jong kiba 18 snem ka rta kynthei bad shynrang.
Ha lyndet ka jinglah ban ïoh rah ka kynhun napoh Ri-Bhoi District lah ban ong ba ka dei namar ka jingshim khia bad kitkhlieh lang da baroh katta naduh ki khynnah, ki kmie ki kpa, nangta sa ki skul ba ki khynnah ba ki leit ban pule, ki dkhot Ri Bhoi District Sports Association kaba juh trei borbah ban saiñ dur ne ban pynmih ïa ki khynnah ïalehkai kiba kynsai.
Ha ka jingïakhun ïa ka phainal kiba la long ha ka janmiet jong ka sngi Thohdieng jong ka taiew ha P.A Sangma Stadium, Tura, na ka liang jong ki kynthei, ka Ri-Bhoi ka la lah ba kan pynliem noh ïa ka East Khasi Hills lyngba ka tie breaker da 3-2, katba ïa ka takma rnong ne kyrdan kaba lai na kane ka jingïakob ka leit sha ka kynhun ki thei ïalehkai jong ka Eastern West Khasi Hills District hadien ba ki la lah ban pynliem noh lyngba ka tie breaker ïa ka South West Khasi Hills District.
Haba phai pat sha ka jingïakhun jong ki samla shynrang, ka kynhun ïalehkai jong ka Ri-Bhoi District ki la lah ban pynliem noh ïa ka West Jaintia Hills District da 1-0 bad ïa kane ka shi kol ba kordor tam ïa ka Ri Bhoi la thep ïa ka da u Riskhem Syiem.
Ka East Khasi Hills District mynta ka kynti ka la hun ba kan  bat iïa ka kyrdan kaba lai ne khur da ka takma rnong kaba la wan hadien ba ka la lah ba kan pynliem noh ïa ka West Garo Hills da 3-1.
Ha kaba kut jong ka jingïakhun baroh u Freddy Jyrwa ka East Khasi Hills uba la ïoh ban thep 4 kol, u la ïoh ban rah ïa ka nam Top Scorer, katba na ka liang u Kitboklang Buam ka West Jaintia u la ïoh ban rah ïa ka nam Best Goalkeeper, katba u Tiros Kyndait jong ka West Jaintia Hills u la ïoh ban rah ïa ka nam Best Player.
Haba phai sha ka liang ki kynthei, ka nam thei ap kol kaba kynsai ne Best Goalkeeper ka leit sha ka Nibari Maring jong ka Ri-Bhoi, kaba la mih paw na ka daw ka jinglah ka jong ka ba kan kyrda (save)  ïa ki artylli ki penalty ha ka por ba la shut ïa ka tie breaker, katba ka Inrilaidor Khongthaw jong ka East Khasi Hills ka la ïoh ba kan khur haduh artylli ki khusnam kaba  kynthup ïa ka nam Top Scorer  hadien ba ka la lah ba kan thep haduh 15 tylli ki kol bad  kumjuh ïa ka nam Player of the Tournament.
".
:Ka Apex Council jong ka Meghalaya Cricket Association ka la ai khublei ïa u Lakhan Singh Nahar na ka bynta ka kam jong u ban shimti kum u nongïalehkai cricket jong ka jylla hadien ba utei u nongkawang bol ba stet ne fast bowler u la pynbna ba un shongthait noh na ka jingïalehkai cricket ha kaba kut jong ka samoi.
U Lakhan uba la dep ïakhun haduh 17 tylli ki match na ka bynta ka kynhun ba la rangbah jong ka Meghalaya ha ki jingïakhun jong ka BCCI, kaba long ka sien nyngkong ban ïakhun bad ka jylla Mizoram ha u Nailur 2020.
U la ïoh haduh 22 tylli ki wicket ha katei ka jingïalehkai.
Hashwa ba ka jylla Meghalaya kan long ka dkhot ba pura jong ka BCCI, ka jylla ka la don bynta ha ka cricket napdeng kiwei pat ki kynhun bad ki kynhun ïalehkai.
U Lakhan u la dep ïalehkai na ka bynta ka Meghalaya U-19 side ha kum kine ki tournament ha u snem 2016 bad u la dep shah jied kum shi bynta jong ka kynhun ïalehkai bad ïatreilang ne ka joint affiliate bad associate team U-19 ha uto u snem.
U Lakhan u la mihkhmat ïa ka jylla ha ka U-23 level kumjuh ruh u long u kongsan ba pawnam ha ka klob cricket ha ka nongbah Shillong ha ki snem ba la dep, lem bad ka jingtrei shitom bad jingkut jingmut na ka bynta ka kynhun, u dei uwei napdeng jong ki para ba ïalehkai lang uba ki paidbah kin sah jingkynmaw.
Ka Apex Council jong ka MCA ka la ai khublei ïa u Lakhan halor ka jingshimti jong u ban ïakhun na ka bynta ka kynhun ïalehkai jong ka jylla ha ki bynta bapher bapher ha ki snem ba la dep.
“Ngi ai khublei ïa u hadien ka jingshongthait naba un sa shimti ruh kum u coach, nonghikai, umpire, bad kiwei kiwei," ong ka MCA mynta ka sngi.
Ka Ranikor Beach Festival ba la pynïaid da ka Officer Club ka la kut noh ha ka miet jong ka 20 tarik Kyllalyngkot, 2024, ha kane ka sngi kut jong ka Ranikor Beach Festival la ïa don lang da u Myntri jong ka tnad Tourism, u Bah Paul Lyngdoh, u Myntri jong ka Revenue and Disaster Management jong ka Sorkar Jylla u Bah kyrmen shylla, u MLA ka Ranikor u Bah Pius Marweiñ lem kawei kiwei de ki ophisar sorkar.
Kane ka Tamasa lehkmen ka la long kaba ïaid beit ïaid ryntih naduh ka sngi sdang haduh ka sngi kut  nalor ki nongput nong tem bad ki nongrwai la pynshong shit shuh shuh ïa kane ka Ranikor Beach Festival daki jinglehkai bapher bapher kiba napoh ka jylla, bad  ban pynshongshit da ka jingtem DJ kaba na ka ri Russia.
Kane ka jingpynlong ïa ka Ranikor Beach Festival ka long ruh kum shibynta ban rakhe lehkmen ïa ka Meghalaya Day jong ka jingdap 52 snem naduh ba la ïoh ïa ka jylla Meghalaya kaba pura.
Ka Jaintia Students’ Union (JSU) myn ha ka sngi saitjaiñ, ka la pynpaw ka jingdiaw halor ka jingpulom jong ka sorkar ban pyn kynthup ïa ka ktien Pnar ne Jaintia ha ka Meghalaya State Anthem kaba la dep pyllait ha ka sngi rakhe ïa ka jingdap 52 snem jong ka jylla.
“Ngi diaw ba ka sorkar ha ka jaka ba kan pyn kynthup ïa ka ktien Pnar ne Jaintia, hynrei ka la pynïaid ïew pynban ïa ka ktien phareng ne English ha ka State Anthem.
Kane ka la pynmong ïa ki paidbah jong ka ri lum Jaintia," ong ka kynhun JSU.“Ka sorkar ka dei ban long husiar ba ka jylla Meghalaya ka la ïoh la ka jong ka jylla da kaba phiah ar tylli ki district, kynthup ïa ka United Khasi and Jaintia bad Garo Hills, kaba hap shabar jong ka jylla Assam.
Te kumta, ngi dawa jur ïa ka sorkar ba kan shimkhia mar mar ha ka ban pynbiang pynbit lut," ong ka JSU.Ka la dawa ruh na baroh ki MLA jong ka ri lum Jaintia ba kan pynsngew shaphang ka jingkyrpad jong ki ban pyrshah ïa katei bad pynthikna ba dei ban pyb kynthup ïa ka ktien Jaintia ha ka State Anthem.
“Ka sorkar jylla ka dei ban pyn kynthup ïa baroh ki lai tylli ki ktien jong ki ri lum Khasi, Jaintia bad Garo hapoh ka State Anthem ha ka jaka ba kan pynkiew ïa ka ktien phareng," ong ka JSU.Ki nongïalam jong ka Voice of People Party (VPP) mynta ka 22 tarik Kyllalyngkot 2024 , ki la shim ïa ka rai ban pynsangeh shwa shipor ïa ka jingïakhih jong ki ban dawa ban thung kam biang ïa ki ophisar ka Meghalaya Lokayukta.
Kane ka rai ba la shim da ka VPP ka long hadien ba na ka liang ka ki nongïalam ka VPP ki la ïoh ban ïa kynduh bad ka Myntri ka tnat Aiñ ka Kong Ampareen Lyngdoh bad ïoh ruh ïa ka jingkular ba halor kane ka mat kin ïoh ban ïakren bad u Myntri  rangbah ka jylla u Conrad K Sangma.
Ha ka Step jong ka lah sngi u Blei ki nongïalam ka VPP, hapoh ka jingïalam u President, u Bah Ardent Miller Basaiawmoit ki la tur sha Secretariat na ka bynta ban pynbor ïa ka Sorkar ba kan thung kam biang ïa ki lai ngut ki ophisar kiba la shah wengkam ha Lokayukta.
Hynrei na ka liang ki bor District bad ki Pulit, ki la pynjur bha ïa ka jingpahara ha ki jaka ba marjan ka Secretariat bad kane ka la pynpulom ïa ka jingthmu ka VPP bad pynlong ïa ki dkhot ka VPP ba kin shong kyllaiñ mongor katto katne por ha Parking Lot jong ka Additional Secretariat.
Hadien katto katne por ba ka VPP ka la sdang ïa kane ka jingïakhih na ka liang ka Myntri ka tnad Aiñ ka Kong Ampareen Lyngdoh ka la khot ïa kynduh bad ki nongïalam ka VPP bad hadien kane ka jingïakynduh na ka liang ka VPP ka la mynjur ban pynsangeh shwa shipor  ïa ka jingïakhih.
Ka Smile Train, kaba dei ka kynhun NGO bakhraw tam ha ka pyrthei ba ai jinghikai bad noh synñiang, ha ka jingïatreilang bad ka University of Science and Technology Meghalaya (USTM) na ka bynta ban pynhusiar ïa ki khynnah pule bad ka prokram noh synñiang.
Ha katei ka jingïatreilang, la kynthup kumba 2000 ngut ki samla pule hapoh ka jaka pule USTM, lem bad ka jingdon lang ki riewpawkhmat, kynthup ïa u Mahbubul Hoque, Chancellor USTM, Prof GD Sharma, Vice Chancellor USTM bad ki katto katne ki nongmihkhmat jong ka Smile Train, Woodland Hospital, bad ka National Health Mission.
Ha katei ka prokram Meghalaya Smiles, la don ki jingpynïa lehkai kum ki quiz bad ki jingïalehkai ba la pynïaid da u RJ Baio na ka Red FM, ka jingrwai Phawar halor ka jingdonkam ka durkhmat ba phuh samrkhie, ka jingak drama bad ka jingpyni paidbah ïa ka phlim ba la dep ïohrah ïa ka khusnam Oscar, ka ‘Smile Pinki.
’ La dep wanrah ïa ka kampeiñ noh synñiang, kaba la kyrpad ïa ka kynhun USTM ba kan kyrshan ïa ka Smile Train, lem bad ka jingïashim bynta jong ki samla pule jong ka USTM.U Mahbubul Hoque, u Founder Chancellor, USTM, u la ban jur halor ka jingthmu jong katei ka jaka pule ban kut jingmut halor ka jingban pyn ïapher jingmut hapdeng ki jaitbynriew bad ka jingpyn kynthup lang ha ki kam ki jam, ha kaba u la pynpaw ka jingkyrmen ba katei ka kampeiñ kan sa pynhusiar na ka bynta ka rukom treikam ba kongsan jong ka Smile Train.
Katba ka Anjali Katoch, kaba dei ka Head jong ka Communications and Business Development ha ka Smile Train India, ka la ai khublei ïa kane ka jaka pule bad ki samla pule, da kaba pdiang ïa ka jingïahap jingmut bad jingkyrshan na ka bynta ka imlang ka sahlang.
Ha India, kumba 35,000 ngut ki khynnah, la kha ïa ki da ka shyntur ba don dak pait man la u snem, kaba long ka jingmad ïa ka jingeh na ka daw jong ka jingbym lah ban phah phah sumar da kaba phah puid bad ka jingsumar ba kyrpang.
U Dr.Werlock Kharshiing, uba dei u Partner Surgeon jong ka Smile Train bad Chairman jong ka Woodland Hospital, u la kren shaphang ka jingïadei paralok ba la neh haduh 17 snem, kaba long ka jingthmu ban pynbit pynbiang shuh shuh ïa ka jingpyn husiar bad ban ai ka jingsumar ba jingsumar ba biang na ka bynta ki khynnah ba shitom na ka jingpait doh ka shyntur.
Ka kynhun Smile Train ka pynkup bor ïa ki doktor jong ka shnong bad jong ka pyrthei baroh kawei na ka bynta ban tyrwa ïa ka jingpuid ei ïa kiba pait shyntur bad ka jingsumar ba paka.
Naduh u snem 2000, ka Smile Train India ka la dep kyrshan haduh 700,000 na ka bynta ban pyn puid ei ïa kiba pait shyntur ha kylleng ka India lyngba ka network ba treikam jong ki 150 tylli tam ki hospital.
Na ka bynta ka jingsumar ïa kiba pait shyntur, khnang ban ïoh jingtip ne jingkyrshan, lah ban phone ei ha u don u nombar 1800 103 8301.
Hynnin ka jan miet jong ka sngi u Blei myn ha ka 21 tarik Kyllalyngkot 2024, ka Khasi Hills Students Union KSU Mawkyrwat Circle ha ryngkat ka Synjuk Seng Samla Shnong (SSSS) ki la pdiang sngew bha ïa ki samla jong ka District kiba la wan poi na nongbah Tura sha Mawkyrwat na ka bynta ban leit ïa shim bynta haka 5th Meghalaya Games kaba la long ha nongbah Tura ha kaba ka KSU ka la pynpaw ka jingsngew kmen shi kat dei ïa ki rang bad ki thei ïalehkai ba ki la ïalehkai bha ha ki jingïalehkai bapher bapher jong ha kaba ki la ïoh ban khur shibun ki medal, ha kaba ki la ïoh ban khur 16 tylli ki Gold Medal, 18 tylli ki Silvers Medal, bad brown 18 tylli, baroh ki khusnam ki long 52 tylli.
Ka KSU bad ka SSSS haba ai jingkren ha kane ka miet ki la ong ba ki la dap da ka jingsngew sarong ïa ki samla jong ka District kiba lah ïoh bun ki Medal ha kane ka kynti kaba mynta ban ïa thew ha ki snem kiba ladep ka jinglehkai bha jong ki samla ka la long ka burom ïa ka dong ka thaiñ baroh kawei.
Haba ai jingkren u Bah Moonlyrooi Lyngdoh uba dei u Assistant Secretary jong ka SSSS u la kyntu kynpham ïa ki samla ba kin nang ïai pynkhreh shuh shuh khnang ba ha ka Meghalaya Games ka ban wan kin nangwan rah shuh shuh kham bun shah ban ïa une u snem 2024 bad kyrmen skhem ba kan long ka burom ym tang ïa ki shimet hynrei ïa ka ïing ka sem bad ïa ka District hi baroh kawei.
:Ha ka jingrakhe ïa ka jingdap 52 snem jong ka jingïoh ka Meghalaya la ka jong ka jylla, ha kaba u Lat ka jylla, u Phagu Chauhan mynta ka sngi u la plie ïa u dur mot ba thoh ‘Ki Mawbynna" ne ki maw sah nam shabar jong ka phalor Raj Bhavan, Shillong ha ka jingrakhe ïa ka jingdap 150 snem jong ka Raj Bhavan.
Ha katei ka jingrakhe, u Lat ka jylla u la plie pyrda ruh ïa ka ïing dieng ba itynnad ba la tei hapoh ka phyllaw phlang jong ka Raj Bhavan, kaba la pyn iphuh iphieng ïa ka Raj Bhavan.
Ha katei ka jingplie pyrda, la sakhi da ki heh ophisar bad ki nongtrei jong ka Raj Bhavan ba la lam khmat da u Commissioner bad Secretary jong u Lat, u Dr.B D R Tiwari.
La bna kyrteng mynshuwa kum ka Government House, ka Raj Bhavan ka dei kawei na ki ïing ba nyngkong ba la tei ha ka nongbah Shillong.
Ka dei ka ïing ba ju pynsah ïa ki ophisar ba kongsan jong u Deputy Commissioner ba peit mynshuwa, u Colonel Henry Stuart Bivar, la tei, shna bad pynitynnad ïa kane ka ïing na ka bynta ban pyni ïa ka jingsynshar jong ka sorkar phareng ne ka British Colonial Rule.
Ha u snem 1874, ha ka por ba ka nongbah Shillong ka long ka Headquarter jong ka ïing Bivar ba dei ka jingtei jong ka jylla Assam, ha kaba la shna pynkylla dur ïa ka ïing Bivar ne Bivar house sha ka Chief Commissioner’s Residency.
Katei ka Residency, ka la julor noh na ka daw jong ka jingbym lah ban maramot na ka daw jong ka jingkhie u jumai ba jur ha ka nongbhah Shillong ha u snem 1897.
Katba ka ïing ba mynta, la dep shna na ka jingsah ki tiar lyngkhot jong katei ka Residency bad la sah briew ha u 1903-04.
Ïa ka Government House, la ai kyrteng da ka “Raj Bhavan" ha ka 6 tarik, Nohprah 1951.
Hadien ka jingïoh laitluid ka India, kane ka dak jong ka British Raj, ha ka jingpyn kylla dur, ka la long ka dak jong ka jingsynshar paidbah bad naduh katei, ka la long ka jaka sah jing ki Lat jong ka jylla Meghalaya.
Palat hajar ngut ki paidbah na kylleng ka jylla myn ha ka 22 tarik Kyllalyngkot 2024, ki la hiar sha ka Them Ri Bhoi na ka bynta ban pdiang burom ïa u nongïalam ka Congress u Rahul Gandhi, uba la wan ban ïuh kjat ha ka jylla Meghalaya na ka bynta ka Bharat Jodo Nyay Yatra.
U Rahul Gandhi, myn ha ka sngi nyngkong u la poi ha ka jylla Meghalaya ha ryngkat ka jingsynran lang ki MLA bad ki nongkit kam ka Congress ban rah ïa ka khubor halor ka Bharat Jodo Nyay Yatra, kum shi bynta ban pyrshah ïa ka jingshynshar donbor ka Sorkar BJP ha baroh ki liang.
Ka Bharat Jodo Nyay Yatra ha ka jylla hapoh ka jingïalam u Rahul ka la sdang naduh Jorabat da ka jingaiti ïa ki nongïalam ka Congress ïa ka lama ha kti ki nongïalam ka Congress ha ka jylla.
Ha kane ka sngi la ïohi ïa ki paidbah kiba la ap bad ïeng ap harud surok  ban ïoh ban peit ïa u Rahul Gandhi bm uba la wan da ka kali naduh Jorabat haduh DTO ophis  Nongpoh.
Ynda u la poi ha DTO ophis Nongpoh, u Rahul Gandhi ha ryngkat ki hajar ngut ki paidbah ki la pynlong ïa ka jingïaid kjat haduh ka madan kaba don ha Pahamsyiem Nongpoh bad pynlong ïa ka jingïalang paidbah hakane ka jaka.
Haba kren ha kane ka sngi na ka liang u Rahul Gandhi u la pynshai paidbah ïa ka jingthmu jong ka Bharat Jodo Nyan Yatra da kaba kdew ïa ka jingshah ñion beiñ ki pai driewlum ha ki RSS.“Ka sur na ka jylla Meghalaya, Manipur Arunachal Pradesh ym don ba sngap, ka don ka jingshah ñion beiñ ïa ka riti dustur ka rukom im ha ki RSS," u la ong.
U la bynrap, “ïa ka jylla Meghalaya la shynshar na Delhi, ym dei shuh na ka Sorkar jylla bad kane ka dei ka bym lah ban pdiang da lei lei ruh.
"U la ong shuh shuh, “ka Ri ka mad ïa ka jingkyrduh ka kam ka jam, ka ba khraw bha haba ïa nujor bad ki 40 snem kiba la dep.
"“U Home Minister ka Sorkar pdeng dang shen u la khot ïa ka jylla Meghalaya da ka jylla ba jur tam ka jingbamsap hynrei tang hadien katto katne por ki la mareh ban ïatrei lang bad kane ka Sorkar," u la ong u Rahul.
U la bynrap, “Ha ka jylla Meghalaya phi ïohi bad ïohsngew halor ka jingbamsap la ka dei ha u dewïong, ha ka jingtwa ka tnum ka ïingdorbar bad kiwei kiwei.
"U Rahul u la ong ruh ba 22 tylli ki jaitktien ka Sorkar India ka la dep ban kynthup hapoh ka khyrnit ba phra ka Riti shynshar hynrei ïa ka ktien Khasi Garo kim lah.
“Ka BJP ka la sdang ban pynjot lut ïa ka riti dustur, ka tynrai ki paid riewlum bad sdang ban knieh wat ïa ka bor ka District Council ruh," u la bynrap.
U Rahul u la ong ba kaei ba ka Congress party ka la leh ban pynkup bor ïa ki nong Meghalaya mynta ka Sorkar BJP ka la pyntlod lut.
“Kine kin long ki mat kiba ngan rah ha kane ka Bharat Jodo Nyay Yatra bad ka jingthmu ba kong san ban ïa kren ban sngap bad ban sngewthuh ïa ka jingeh ki khun samla ki nongrep, ban wad ka lad ka lynti, bad ban kham jan bad ki nongshong shnong," u la ong.
Ha kane ka jingïalang ha Nongpoh la ïadonlang u President ka MPCC u Bah Vincent Pala, u nongïalam ka seng Congress u Jairam Ramesh, ki MLA, ki MDC, ki nongkitkam ka seng Congress bad kiwei kiwei.
Ka seng ka JSU Sengkmie ka la ïa kynduh ïa u Myntri Rangbah ka jylla u Conrad K Sangma bad ïa u Symbud Myntri Rangbah ka jylla u Ma Sniawbhalang Dhar ha ka sngi plie ïa ka Stadium ha Wahiajer bad ka seng ka lah ai da ka dorkhas halor ar tylli ki mat ban pynrung ïa ka thup jingrwai Jaintia hapoh ka Anthem bad ka jingpyrshah ïa ka jingthmu jong ka sorkar ban wanrah ïa ka Railway ha Ri Jaintia.
Ka seng ka la pynsngew sha u Myntri Rangbah bad sha u Symbud Myntri Rangbah ba ka Jaintia ka dei ban paw lang ha ka thup State Anthem kat kum ka dorkhas la ong ba ka Jaintia National Dorbar la thaw ïa ka naduh u snem 1900 ban ïakhun ban dawa Hill State ha kitei ki por bad ka lah ong ruh ba ïa ka jylla ruh lah ïoh na ka Assam ha u snem 1972 dei ba lah shim na ar tylli ki District ka Assam ka United Khasi and Jaintia Hills bad ka Garo Hills.
Ka seng ka la pynsngew ruh markhmat bad u CM halor ka jingthmu ka sorkar ban wanrah ïa ka Railway, ba ka sorkar da lei lei kam dei ban wan rah shapoh ri lum Jaintia namar ka ktah ïa ka jingbuhai shnong ki mynder namar ïa mynta ka jylla kam don aiñ kaba biang ban pyrkhing ïa ka jingrung kyrthlep ki mynder ri bad ki nongïalam ka seng ki la ong ïa u CM ba dei ban wanrah shuwa ïa ka aiñ ILP bad sa ïa peit pat ïa ka jingpdiang ïa ka railway hapoh ri lum Jaintia.
Na ka liang u CM u lah ban khia halor kane ka jingdawa ka seng bad un sa pynsngew lang sha ki para Myntri hapoh ka Cabinet jong u.
Ka jingialang ba shi sngi, kumno ban saindur thymmai ban pynkiew ia ka jingthain jain ha ka Dong Shatei Lam Mihngi la pyllong da ka  APJ Abdul Kalam Centre for Policy Research & Analysis, IIM Shillong.
Ia kane ka program la kyrshan da ka Development Commissioner (Handloom), Ministry of Textile, Government of India and National Institute of Fashion Technology.
Ia kane ka program la plie da u AtulC.Kulkarni, u dkhot jong ka Board of Governors, IIM Shillong, ha kaba la don lang u Prof.D.P.Goyal, Director, IIM, Shillong.
Haba kren ha katei ka sngi, u Dr.Sanjeev Ningombam, uba long u Centre Coordinator of theKalam Centre, u la iathuh ba ka jingthmu jong kane ka jingialang ka long ban shim ia ki lad ki lynti ban weng ia ka jingeh jong ki nongthain jain khnang ban kyntiew ia ka ioh ka kot jong ki nongthain jain ha ka Dong Shatei Lam Mihngi.
Ha kane ka jingialang la ioh ban iakren shaphang kumno ban pynitynnad shuh ia ki jain thain, la ka long ha ka aiong airup, ohshrong ohshrup, ka jingpyniaid iew ia ki jain bad jingai jingmut markylliang.
Ha kane ka jingialang la ioh ban iashim bynta da ki 150 ngut ki nongpule ha kaba ioh ruh ban ai ia ki jingkren da kito kiba la pyntbit ialade ha ka kam thain jain.
Ki nongai jingkren ki long ka Lovely Baruah, ka Jesmina Zeliang, ka Mitrani Kakti, u Koijan Mantri, uYangoijam Maxwell, u Zosangliana Hangzo, u James Evantis Dkhar bad C.Lalthlenmawia.
Ha kane ka jingialang la ioh ban pynsngew ba ki jain bathain hi da ki trai muluk ki trai jaka ki pynphalang ruh ia ka larity jong kato ka jaitbynriew.
La pynsngew ruh ba ka jingpyndonkam ia ki design barim ryngkat bad ki design bathymmai ia ki jain thain hi kan kham pyniaid iew shuh shuh ia kine ki tain.
Ka Dong Shatei Lam Mihngi ka don haduh 14.6 lakh unit ha ki san tylli ki jylla.
Wat la ki nongshnong jong ka Dong Shatei Lam Mihngi ki long ki briew kiba sngewtynnad ban pyndon kam ia la ki jong ki jain bathain hi, hynrei, ka dang ka jingeh ha kaba pyniaid iew ia ki.
La ioh ruh ban iakren ia ka jingdonkam ban don shibun ki Cooperative Society, khnang ba yn lah ban pyniaid iew ia kane ki jait jong ba pynmih ki nongshong shnong jong ka Dong Shatei Lam Mihngi.
Ki nongiashim bynta, ka la kular ruh ban ki nang ia trei land hapdeng jong ki ban nang pynkiew shuh ia ka jingpynmih ia ki jain bathain hi na ka Dong Shatei Lam Mihngi.
U heh shipai ryngkew General Officer Commanding in-Chief jong ka Eastern Army Command, u Lieutenant General R.C.Tiwari, uba dang shuh kiew kyrdan, u la leit jngoh ia u Lat ka Meghalaya u Phagu Chauhan ha Raj Bhavan, Shillong.
Ha kane ka jingiakynduh jong ki, ki la ia kren shaphang ka jingshong shngain ha Meghalaya bad ruh ia ka jinglong jingman ha ka Dong Shatei Lam Mihngi.
Kawei ka jingjia aksiden ha ka shnong Rangblang Sahsniang, South West Khasi Hills district, ha ka 24 tarik, Kyllalyngkot, ka la jia ha ka por 6:00 baje mynstep, ha kaba la lam sha ka jingkhlad jong uwei u briew.
Ha katei ka jingjia aksiden, la kynthup kawei ka kali Maruti kaba don u nombar ML 10-7040, ba la niah da uba la khlad noh, u Bah Petar Sohphoh (40 years old), uba dei u nongshong shnong jong ka Thadwang, Pyndengrei, West Khasi Hills.
Ha katei ka jingjia, la ong ba katei ka kali ka la kylla khongpong ha surok bad ka la leit hap hapoh ka nala ba don hajan jong katei ka surok, kaba lam sha ka jingmynsaw jong u nongniah ïa katei ka kali bad u la khlad noh hashen ha katei ka jaka.
Katba u SI R Rymbai uba la tohkit halor katei ka jingjia, u la pynlong da ka jingtohkit ba bniah bad kyrpad ban rah noh ïa katei ka met sha Civil Hospital, Mawkyrwat, na ka bynta ban eksamin post-mortem.
Ki bahaïing ha sem mynta ki dang ap ïa ka kaiphod jong ka post-mortem bad ka jingtohkit ka dang ïaid shakhmat da u SI R Rymbai.
:Ha ka jingsngew sarong na ka bynta ka jylla, u nongïalam ba la rangbah jong ka seng BJP bad u Cabinet Minister jong ka Animal Husbandry and Veterinary Department, u Bah Alexander Laloo Hek, u la ïohpdiang da ka khusnam Dadasaheb Phalke.
Ïa katei ka khusnam, la aiti da u Myntri ka sorkar pdeng, u Ramdas Athawale ha katei ka jingrakhe ba i shongshit kaba la pynlong ha ka NDMC Auditorium, Jantar Mantar, New Delhi ha ka jingdon lang ki riewpawkhmat ba kongsan.
U Bah Hek u la ïohpdiang ïa katei ka khusnam kum u Myntri ba biang bad uba trei mon sngewbha ha ka jingithuh ïa u kum uwei na ki Myntri bym shongthait ban trei shitom na ka bynta ki paidbah jong ka jylla Meghalaya bad ka jingnoh synñiang na ka bynta ka ri baroh kawei.
Katei ka khusnam kaba u Bah Hek u la ïohpdiang ka dei na ka daw jong ka kam kaba u la trei met bad mynsiem, ha kaba u Bah A.L.Hek u long uwei na ki Myntri ba biang tam na ka bynta ki paidbah jong ka jylla Meghalaya bad ki nongshong shnong ki lah ban khmih lynti na u na ka bynta ka jinghikai, ka jingïoh jingmut bad kiwei kiwei, kaba long ka sakhi jong ka jingïoh biang sa shisien ban leh bha ïa ki paidbah ha ka kam saiñ hima sima jong u kaba la neh arphew snem mynta.
La ithuh ïa u na ka bynta ka jingtrei shitom jong u ha ka ban wanrah ïa ka bha ka miat jong ki paidbah bad ka kam pynroi.
Haba la ïoh lad ban kren ïa u Bah Hek, u la ong, “Ka khusnam Dadasaheb Phalke ka long ka burom bakhraw kaba la ktah bad ka pynskhem ïanga ba ngan trei shitom shuh shuh na ka bynta ka jingïoh jingmyntoi ïa jylla bad ka ri.
".
Ka ophis jong u Sub-Divisional Officer (Election), Amlarem Sub-Division, Amlarem, mynta ka sngi ka 25 tarik u Kyllalyngkot, 2024, ka la rakhe ïa kahalor ka theme, ha kaba U Dr.Abhiskek Saini, IAS, SDO (Election) u la long u Kongsan ha kane ka programme.
Ïa kane ka programme la pynïaid da u u G.L.C Mylliem, MCS, Asst.Commissioner, bad u la ai ruh ïa ka jingkren pdiang bad jingaikhublei ïa baroh kiba ïa don lang ha kane ka prokram.
Ha kaba sdang jong ka prokram la ai jingkren da u u M.Sangma, BLO supervisor.
Ha ka jingkren jong u, u la ong  ba u kum ki BLOs ki la pyrshang katba lah ban leit sha ki shnong bad ki ïing ki sem jong ki nongthep vote ban pynsngewthuh ïa ki shaphang ka jingthep vote bad ka rukom thep vote khamtam ïa kito kiba dang thymmai.
La ai jinghikai bad pynshai shaphang ka EVM machines bad shaphang ka “Vote from Home".
U la kyntu ïa ki rangbah shnong, ki rangbah niam ba kim dei ban leh shongshit ne ïashah liang ha ka por Election namar kane kan ktah ïa ka shongsuk shongsaiñ ha ki shnong ki thaw.
U Luckystar Pamthied, u President of Association of Challenged People, Amlarem Block, u la ai jingkren ha kaba u la ïaroh bad ai khublei ïa ka Sorkar ïa ka jinghikai ba ka la ai na ka bynta ki ba duna ka dkhot met da kaba wanrah ïa ka “Vote from Home" kaba la ïarap bad pynlah ïa ki ba kin pyndep ïa ka hok ban vote bad ban jied ïa ki nongmihkhmat.
U Kongsan ha ba ai jingkren u la ai khublei “National Voters Day" ïa baroh.
U la ong ruh ba la rakhe ïa kane ka sngi manla u snem kum ka Foundation Day jong ka Election Commission.
U la kyntu ïa baroh ki nongshong shnong kiba la dap 18 snem shaneng ba kin kheiñ kordor ïa ka vote jong ki la ha kano kano ka niam ka jait ka rukom im ne ka ktien ba ki don.
U la kyntu ban vote katkum ka jingsngewthuh bad ka mon la jong bad ym dei ban ngop ha ka jingkren pynbieit jong kiwei.
U la kyntu ba dei ban don ka mynsiem ban ïarap ban pynsngewthuh lem ïa kiwei ki bymsngew thuh khamtam ïa kito ki bym lah ban leit sha ki jaka thep vote, namar mynta ka sorkar ka la pynbiang ïa ki machines ba kin lah ban thep vote na ïing.
Ha kane ka prokram la sam ïa ki EPIC sha ki nongthep vote kiba thymmai, la pule ïa ka Voters Pledge ha ka jingïalam ka F.M.War, ASE.La pynkup burom ïa ki BLO u  Dapki Shylla, BLO-4-Iongnoh, u Savio Myrchiang, 21-Amlarem A bad u Jacinthson Passah, 23-Pdengkarong, na ka bynta ka jingtrei shitom jong ki.
La sam ruh ïa ki khusnam sha ki nongjop ha ka Painting Competition ba la long ha ka 23tarik Kyllalyngkot, 2024 bad ïa ka Run For Democracy kaba la long ha ka 24 tarik Kyllalyngkot, 2024.
La pynkut ïa ka jingïalang da kaba u J.Tongper u la ai ïa ka jingkren khublei.
U Samla Bisharlang Pyngrope na ka shnong Mawlyngngad kaba hap hapoh ka East Khasi Hills District bad u ba la trei teng kum u Principal jong ka T.M.T Higher Secondary School bad uba trei mynta ha St.Michael’s Higher Secondary School, Umsning, u Convenor jong ka jylla Meghalaya ha ka kynhun jong ka All India Education Forum (AIEF) bad u ba bat ruh kum u General Secretary jong ka Mawlyngngad Sports Social and Cultural Club u la shah thung kum u Secretary  jong ka phutbol jong ka jylla ha ka Talent Search Sports Development Association, India ban ïatrei lang bad kane ka kynhun ha kaban wad bad kyntiew ïa ki rang ialehkai naduh ki rta ba dang rit kiba tbit bad kiba don ka sap ka phong ha ka liang ka phutbol.
Їa kane la pynbna paidbah da ka Director jong ka TSSDA, India, ka Nidhi Kumari ha ka 29tarik u Nohprah 2023.
U Samla Bisharlang Pyngrope u dei ruh u nonghikai u ba la ïoh pdiang ïa ka Bharat Shiksha Ratan Award ha u snem 2014, District Teacher’s Award 2015 na ka tnat jong ka pule puthi, ka sorkar Nagaland, Indira Gandhi Priyadarshini Award 2015, Best Indian Educationist Award 2016 bad State Level Teacher’s Award 2016 na ka tnat jong ka pule puthi, ka sorkar Nagaland.
Nalor ka kam hikai u dei ruh u briew u ba la ïarap shibun ïa ki samla jong ka jylla jong ngi ha ka ban kyntiew ïa ka sap ka phong ka jong ki ha ka phutbol.
U dei u briew u ba ju kyrshan khamtam ïa ki rang ïalehkai kiba ju wan na ka long ïing long sem kaba duk.
Bun na ki rang ïalehkai kiba u ju kyrshan ki la sdang ban paw.
U dei ruh u nongpeit jong ka Stadium FC Bangalore, Shillong Centre ïa kaba un sa plie shen hangne ha Nongbah Shillong.
Ban kynmaw burom ia ka jingdap 127 snem ia ka sngi kha jong u nongialeh laitluid jong ka ri India, u Netaji Subhas Chandra Bose bad tip ruh kum “Ka Sngi Jong ka Jingshlur", u Lat ka Meghalaya, u Phagu Chauhan u la pyndonburom ia u Netaji Subash Chandra Bose da kaba pyndeng syntiew ia ka dur jong u ha Raj Bhavan ha Shillong.
Ki ophisar ryngkat bad nongtrei Sorkar jong ka Raj Bhavan ki la ia don lang ban pyniphuh iphieng ia katei ka sngi.
Ka Mawkyrwat Arm Wrestling Association (MAWA), South West Khasi Hills District ryngkat ka jingïatreilang bad ka ophis jong u District Sports Officer, South West Khasi Hills District myn ha ka 29 tarik u Nohprah, 2023 ki la pynlong ïa ka jingïakop ïa-khun kti kaba nyngkong hapoh ka South West Khasi Hills District  ïa kaba la tip kum ka “1st Mawkyrwat Arm Wrestling Championship 2023" ha kaba ki la phiah ha ki ar tylli ki bynta kata na ka bynta ka Armature bad ki Pro Category ha  kaba ki la pynlong hapoh jong ka Dorbar Hall Mawkyrwat.
Ïa kane ka lympung ïa khun kti la ïasnohktilang ruh da ka Meghalaya Arm Wrestling Association (MAWA) ba la bei tyngka da ka Directorate of Sports and Youths Affairs, Meghalaya, Shillong ha kaba ki la don kumba 77 ngut kiba la ïa shimbynta kiba  kynthup ïa ki shynrang bad ki kynthei.
Ha kane ka sngi la long kongsan da u Bah Junestar Kharbani, President jong ka Meghalaya Arm Wrestling Association (MAWA) ryngkat ka jingïadonlang ki nongshah khot sngewbha kata u Bah Robertjune Kharjahrin uwei na ki riew rangbah ka dong ka thaiñ, ki nongkitkam ka Seng Samla Shnong Mawkyrwat ryngkat baroh ki nongwan ïashim bynta.
Ki nongjop ha kane ka lympung ïalehkai ia Khun kti ki long: – Men’s Amateur 50-60 Kg la ïoh u Dapkmenlang Lyngdoh.60-70 kg la ïoh rah da u Jymmyson Marweiñ, 70 – 80 kg la ïoh rah da u Baniaineh Mawlieh bad 80 kg shajrong la ïoh da u Mebanson Sangma bad na ka liang ki kynthei Amateur 55 kg la ïoh nam lahduh da ka kong Pyndaplin Shabong bad 55 kg shajrong la ïoh da ka Kong Kiewdorlin Nongrum na ka bynta ki Women Pro 55 kg la ïoh da ka Kong Airikmenlang Shabong bad na ka bynta 55 kg shajrong la ïoh da ka Wandalin Syiemiong.
Na ka bynta ki Mens Pro 70 kg la ïoh nam lah duh da u Pyrkhatlang Mylliem Umlong,70 kg shajrong la ïoh da u Alansun Marbaniang bad na ka bynta ka Champions of Champions Amateur jong ki kynthei la ïoh rah da ka Kong Kiewdorlin Marweiñ bad na ka bynta ka Champions of Champions Pro jong ki shynrang  la ïoh da u Alansun Marbaniang bad jong ki kynthei ka Kong Wandalin Syiemiong.
U Bah Junestar Kharbani haba kren kum u kongsan u la ai ka jingkitbok kitrwiang ïa ki samla na kane ka dong ka thaiñ Mawkyrwat ba kin ym kut tang ha kum kine ki rynsan hynrei kin nangkiew haduh ha ki State Level bad ruh ha ki National bad International Level bad ka burom kan leit ym tang ha ki hynrei kan wanrah ïa ka burom ha ka dong ka thaiñ bad ïa ka Ri khasi hi baroh kawei.
Shuh shuh u la ong ruh ban ïoh ïa ka nam bad ka burom ngi donkam ban trei shitom ban don ka mynsiem ban buh ïa ka thong sha khmat watla shibun ki jingeh kin don hynrei lada ngi thrang bad ïai minot ha kawei ka sngi ngin ïoh kheit ïa u soh u ba thiang ban kynjoh ha kliar ka nam bad ka burom.
Ha kane ka sngi la ïoh ruh ban ai sngewbha ïa u samla Aiboklang P.Wanniang uba la mihkhmat ïa ka Ri India ha ka 44th World Arm-Wrestling Championship 2023 bad uba la poi ha ka kyrdan kaba 11 napdeng kiba 60kg Category.
Ki Samla pule kiba don hapoh ka lama jong ka North Eastern Hills University Student Union (NEHUSU), ha ryngkat ki dkhot ka Hynniewtrep Youth Council (HYC) mynta ka 3 tarik Kyllalyngkot 2024, ki la pynlong da ka jingïakhih ha khmat ka Meghalaya Board of School Education (MBOSE) ban pynsngew sha ka Sorkar jylla ba kan pynlait noh ïa ka Scholarship kaba dang sah teng jong ki samla pule ha ka jylla.
Haba kren sha ki lad pathai khubor u Samla Banpynbiang Riang, u General Secretary ka NEHUSU u la ïathuh ba kane ka jingïalang mynta ka sngi ka long ban pynsngew sha ka Sorkar halor ka jingpynslem ban pynlait ïa ka Scholarship ki samla pule jong u snem 2023.
“Ka Scholarships hi ka dei ka bhah jong ki samla pule, kane ka jingiarap pisa ki samla pule ki ïoh ban siew ïa ka bai klas ka bai hostel bad kiwei kiwei hynrei na ka jingpynslem ka Sorkar ki samla pule ki mad ïa ka jingeh ka ba khraw" u la ong.
U la bynrap ba na ka liang ka NEHUSU kan ai por 10 sngi sha ka sorkar ba kan pynlait noh ïa ka Scholarship jong baroh ki samla pule lem kumta ki samla pule kin pynkhreh da ka jingïakhih kaba tyngeh ban ïoh ïa la ka hok.
“Hadien ka 10 sngi lada ka sorkar kan dang pynslem ban pynlait noh ïa ka Scholarship ki samla pule, ka NEHUSU kan lum ïa ki samla pule bad kan sdang da ka jingïakhih ba tyngeh pyrshah ïa ka sorkar," u la ong.
Na ka liang u Samla Mandor Diengdoh Swer, u la ong ba kumba ka long mynta hi ka Sorkar ka la shu pynleit jingmut tang ha ki tamasa bad leh matlah ïa ki jingeh ki samla pule ha ka jylla.
“Ka jingleh jong ka Sorkar ban pynleit jingmut tang sha ki tamasa ka la pynlong ïa ka jylla ba kan wan ha ka kyrdan ba khatduh eh ha ka pule puthi bad duh noh ïa ka nam kum ka Education Hub bad la tip tang kum ka Festival Hub bad ka long ka jingleh raiñ ba ki nonghikai bad ki samla pule kin hap mih madan tang ban ïoh ïa la ka jong ka hok," u la ong.
Haba kren sha ki lad pathai khubor u Bah Roykupar Synrem, u President  ka HYC u la ong ba kane ka jingwan jong ka HYC ban kyrshan ïa ka NEHUSU ka long ban kyntu sha ka sorkar ba kadei ban pynlait noh ïa ka Scholarship ki samla pule.
Ka Sorkar jylla kam dei ban ap ïa ka pisa ba kan wan na ka Sorkar pdeng hynrei ka la dei ban wad shwa da ki lad ki lynti ban pynbiang shwa ïa ki khun samla.
Ka HYC kan snohkti bad kan ai ka jingkyrshan ba pura sha ki samla pule ha man ka lynti ba kin shim khnang ba kin ïoh ïa ka hok jong ki.
U Myntri sorkar bad nongkren jong ka sorkar, u Bah Paul Lyngdoh myn ha ka sngi balang, u la ong ba ka sorkar kam shym la peit dur ïa ka seng Hynniewtrep National Liberation Council (HNLC) kum ka “nongshun.
" Katba ka jingkren jong u ka long ha ka jingjubab jong u ha kaba ïadei bad ka jingpynbiang pahara na ka bynta ka sngi rakhe ïa ka Republic Day, khamtam ha kaba ïadei bad ka rai ba dang shen jong ka seng HNLC ban weng ka jingïakren ïasuk bad ka sorkar.
Kaba bud da ka jingïalang ki Myntri sorkar kaba la dep pdiang ban kren ha ka sngi Republic Day, u Lyngdoh u la dep pyntip sha ki nongthoh kot khubor ba yn sa pynbiang ka jingap pahara katkum ki kyndon.
U la pynthikna ba ka jinglong jingman jong ka aiñ bad ka hukum hapoh ka jylla ka long kaba la i hun jrut bad ba suk, kaba lah ban kdew ba ym donkam sa kiwei pat ki kyndon.
U Lyngdoh u la ong ruh ba u Myntri rangbah ka jylla Meghalaya, u Conrad K Sangma bad u Symbud Myntri, u Prestone Tynsong, uba dei peit ïa ka kam poh ïing, ki la ai dak ai shin ba ka jingïakren bad ka seng HNLC ka dang plie.
U la ong kumne, “Ki jingkhang ki dang plie na ka bynta ka jingïakren bad ka HNLC, bad kata ruh, yn sa pyntip ryntih ha ka sngi ba ai jingkren ha ka Republic Day.
"Haba la kylli shaphang ka jingpeit jong ka sorkar ïa ka kynhun HNLC, u Lyngdoh u la ong, “Ngim shym la peit khmat ïa ka HNLC kum ka seng nongshun jong ngi ne ki paidbah kiba ngi hap ban husiar, kaba la long ka daw bah ba balei ngin sa ong ba ka jingkhang ka plie lad na ka bynta jong ki ban ïakren bad kan sa jia kumta kumba long, ha ka jingshisha ngin sa pyntip ha ka sngi rakhe ïa ka Republic Day.
".
Ka Parish Nativity of Our Lord Mawkyrwat myn ha ka sngi u Blei ka 31 tarik u Nohprah 2023, ka la ïoh ban pynkut noh ïa ka jingrakhe ïa ka Jubili ksiar ne ka Golden Jubilee jong ka ha kaba ha kane ka sngi la ïoh ruh ban pynkyntang Lyngdoh Sohblei ruh ïa ki ar ngut ki Dikon da u Most.Rev Wilbert Marweiñ D.D, u Bishop jong ka Nongstoiñ Diocese.
Kata u Dikon Marshall Wahlang na Mawkyrwat Parish bad ïa u Dikon Phrangsngi Lyngkhoi na Rangblang Parish.
Ha kane ka sngi kut jong ka Jubili Ksiar  da ki hajar ngut ki paid riewngiet ka balang ki la wan ban sakhi ïa kane ka sngi bakhraw.
Haba kren ha kane ka sngi u Bishop Wilbert Marweiñ D.D, u Bishop jong ka Nongstoiñ Diocese u la  pynpaw ïa ka jingsngewkmen ban ïohi ba ka Parish ha kine ki sngi ba mynta  ka la kiew shi bun ki bynta khamtam ha ka jingim  mynsiem.
U la ong ruh ba kum ki paid riewngiet ki don kam ban peit sha khmat khamtam mynta u snem jong ka jingpynkut ïa ka Jubili ksiar jong ka Parish da kaba  ngim dei ban klet ïa kaei kaba ngi la ïaid lynti hynrei mynta ka la dei ka por ba ngin ïaid bad peit sha khmat, mynta ka sngi bad ha ki sngi ki ban wan, kumno ngin leh ban pynkhlain ïa ka jingim mynsiem ban shakri bad ban ai nguh ïa u Blei trai kynrad.
Haba kren halor ka jinglong Lyngdoh Sohblei u Bishop Marwein u la ong ïa ki Lyngdoh bad ki riewniam la jied ban long ki nong duwai, kane ka dei ka kamram kaba nyngkong eh jong ki riewniam, man ka sngi ki pyndep ïa ki jingduwai na ka bynta ki paid jong u Blei.
La jied ïa ki ban long ki Nongïalam, kynmaw ba phi la poi ha ka duwan ban long ki nongïalap, la jied ïa phi ban leit ïalap, ban pynbna ïa ka khubor jong ka jingpynim.
Ha ka ktien jong u Blei don ka jingim bymjukut, u Blei u la khot ïa ngi ban long ki nongïalap naduh ba ngi ïoh ïa ka Baptisma hynrei kyrpang ïa ki Lyngdoh bad ki riewniam.
La jied ïa ki riewniam ban long ki nonghikai, ym dei ban hikai tang ha skul hynrei ki long ki nonghikai ha ka lynti ka hok la sot bad ïalam ïa ki briew sha u Blei.
Ha kane ka sngi la pynhiar ïa ka Lama Jubili da u Bishop Marwein kum ka dak ba la pynkut noh ïa ka Jubili ksiar jong ka Parish bad ruh pyllait ïa ka Souvenir jong ka lynti ïaid jong ka Parish ha kine ki san phew snem ba la dep.
Ka Hynniewtrep National Liberation Council ka la pynbna ba ka la shim ïa ka rai ban weng noh ïa ka jingïakren ïasuk bad ka sorkar pdeng bad kumjuh ruh na ka sorkar jylla.
Kane ka seng ka la ong ba ka jingweng noh ïa ka jingïakren ïasuk ka long na kadaw jong ka jingbym shim khia jong ka sorkar ïa ki jingdawa jong ka, kiba kynthup ïa ka jingweng noh ïa ka jingkheiñ be-aiñ ïa ka HNLC, ka jingweng noh ïa ki jingmudui pyrshah ïa ki nongïalam bad ki dkhot jong ka seng, ka jingshah ïa ka jingwan ki nongïalam, ka jingthung ïa u nongmihkhmat ha kane ka jingïakren ïasuk bad ki jingpyllait noh ïa ki dkhot jong ka HNLC kiba la shah kem bad shah set byndi.
Ka HNLC ka la pynpaw ïa ka jingsngewsih kthang halor ka jingbym leh eiei jong ka Sorkar halor kitei ki mat jingdawa jong ka seng.
Ka seng ka la ong ruh kan ym lah ban shim ïa ka jingkitkhlieh lada ka Sorkar kam plie ïa kita ki lad ki lynti kiba lah ban wanrah ïa ka jingsuk.
Ka seng ka la pynpaw ruh ïa ka jingsngewnguh jong ka ïa ki ksiang jong ka seng, ki seng bhalang bad ïa ki nongkyrshan.
Hynrei, ka bynñiaw pat ïa ka jingbym lah jong ka sorkar ban pdiang ïa kitei ki mat jingdawa jong ka seng.
Na ka liang u General Secretary jong ka HNLC, u Bah Sainkupar Nongtraw, u la ong ba lada ka Sorkar kam sngap ïa ka sur jong ka seng, ki kam pyntriem kin sa long kiba yn ym lah ban kiar.
Ka Seng Ri Khasi Sepngi Federation (RKSF) ha ryngkat ki nongïalam Shnong jong ka thaiñ Rambrai mynta ka sngi kila leit ban jurip ïa ka jingpyntrei ïa ka surok PMGSY na Mawrang haduh Rambraibah hadien ka jingïoh pdiang ïa ka jingujor na ki paidbah nongshong shnong.
Ha kane ka jingjurip ka Seng ka la lap ba ka jingpyntrei ïa katei ka surok ka long kaba torti bha bad na ka liang jong ka Seng ka la kynnoh ruh ba kadei ka jingpyntrei torti da u kontraktor u ba pyntrei ïa katei ka surok kata naduh ka jingsiang ïa ka rong kam long katkum ka Detail Project Report (DPR) bad ka Seng ka la lap ruh ba don ki bynta jong ka surok ba dang shu sdang siang rong ha kine ki khyndiat sngi kala lah da khoh bad pra noh.
U Bah Mawkordor Kharsyiemlieh uba dei u President ka RKSF u la dawa na u kontraktor ba u dei ban trei bha bad siang bha ïa katei ka surok lem kumta ka Seng kan hap ban shim da kiwei pat ki sienjam kiba kham tyngeh bad u la ïakren ruh bad u Executive Engineer (EE) ka tnad PWD halor katei ka bynta ha kaba na ka liang jong u EE u la kular ban shim khia bad ban sa phah ïa u SDO ban leit jurip ïa katei ka surok.
Ka Khasi Students’ Union (KSU) Nongmynsong Unit mynta ka 3tarik, Kyllalyngkot 2024, ka la ïoh ban sam jingïarap sha ki katto katne ki longïing hapoh ka shnong da ki Kymbor Syaid bad kiwei ki tiar donkam.
Ha shwa ban sam ïa kitei ki jingïarap ka KSU ka lah ïoh shuwa ban pynlong ïa ki jingïalang ba lyngkot kaba la pynlong hapoh ka ïing Dorbar Shnong Nongmynsong, Shillong ha ka jingïadon ryngkat lang u Rangbah Shnong u Bah Phrang Warjri bad u Secretary Shnong barim u Bah Ananias Nongdhar, ki nongïalam ka KSU Sengkmie kiba kynthup naduh u Samla Cleanstar Shabong bad u Samla Eddie Malniang ki Asst.Organising Secretary, u Samla Alerick Khajana  u Asst.Office Secretary  bad u Samla Sonstar Nongkhlaw u President ka KSU Shillong Mihngi Circle bad kiwei ki dkhot na ki Unit bad ki Circle.
U snem 2023 u la wan bad shen shen u la leit noh.
Mynta ngi la ïoh pat ïa u snem 2024.
U snem 2023 na ka bynta jong ki babun, u lah ban long u snem uba ïaid sted haduh katta katta.
Hynrei, na ka bynta jong kiwei, u lah ban long u snem uba suki haduh katta katta.
Haba don hapdeng jong ka jingbit jingbiang, haba don hapdeng jong ka jingkyrhai ka jingpahuh, haba don hapdeng ka spah ka phew, haba don hapdeng ka jingshait jingkhlaiñ bad haba don hapdeng ka jingkmen ka jingsngew ka jingsngewbha ka por ka ïaid sted haduh katta katta.
Hynrei, lada kiei kiei, ki long da kumwei pat, ka por ka neh hajuh.
Lada u briew um don hapdeng ka jingpang ka jingshitom, lada u don hapdeng ka jingduk bad jingkyrduh, ka por na ka bynta jong u kam ïaid bad ka neh hajuh.
Ka jingïaid sted bad jingïaid suki jong ka por, ka shong ha ka jingïohmad jong u briew shimet.
Lada u snem 2023, u long uba sted lane uba suki, mynta u la leit shaba sep ka sngi bad um wan phai shuh.
Ka snem 2023, kan sa shu long tang ka history ne ki jingsah jingkynmaw.
Bun napdeng jong ngi, haba wan u snem thymmai, ngi shim ia ki jingkular bad jingrai kut ba ngin pyndep bad ban leh bun kiei kiei ha une u smen thymmai.
Hynrei, tang hadien katto katne bnai ngi klet noh ïa ki.
Haba ngim lah ban pynurlong ïa kita ki jingkular bad jingrai kut ki jong ngi, kane ka pyllong ïa ngi ba ngin duh jingkyrmen ha ka jingim ka jong ngi.
Ngi poi sha ka jingsngewraitoi bad jingim rit mynsiew haduh ba ngim lah shuh ban khie khlieh ban leh ïa kiei kiei kiba myntoi ïalade bad ïa ka imlang sahlang.
Lada kit ki jingrai kut ki jong ngi ki long kiba ngim lah ban pynurlong, ka bha ba ngim ym buh ïa ki ha ki jingmut jingpyrkhat ki jong ngi.
