, (Supply) da ka ba thoh shai ia ka kyrteng bad ka shnong jong ki khnang ba yn lah ban pynshitom ia ki.
ADIPR.U District Magistrate, West Jaintia Hills, West Jaintia Hills ula pynngat micro containment iaka Dong Lumrymmu, Mynso hadien bala don ka jingiabit khlam COVID-19 ki nongshong shnong.
Katkum ka hukum u District Magistrate la pyngngat micro containment namar ba don ki high risk contact bad kiba iabit iaka khlam COVID-19 bad kiba lah ban shah ktah haka jingpang khlam kiba donkam ban leh iaka test bad kumjuh ban shong pynkyrpang ialade bad ban pyndep iaka active surveillance ban tem iaka jingpur ka khlam COVID-19.
Kane ka hukum containment kan treikam tad haduh bala pynbna da ka kumwei.
Ka hukum kam shah iano iano ban rung ban mih klumar sha kitei ki jaka bala pynngat Containment.
La bthah ïa baroh kiba hap hapoh ka containment ruh kin hap ban shong pynkyrpang ialade ha ki iing ki sem jong ki.
Ym shah ban pynlong kino kino ki jingialang bad phah khang ia baroh ki dukan dukdoh ha katei ka jaka.
Ki kali kiba na shabar ka containment ha katei ka shnong ruh kim bit ban sangeh ha shiteng lynti ha ka jaka bala pynbna containment.
Ki don haduh 532 ngut ki birew kiba iabit thymmai iaka jingpang khlam COVID-19 bad sa saw ngut kila khlad haka sngi Palei.
Kine kiba khlad sa 4 ngut ki dei mar iwei na East Khasi Hills, West Jaintia Hills, East Jaintia Hills bad Ri Bhoi: 01.
Da kane ka jingkhlad biang sa saw ngut ka jingdon jong ki briew kiba iap pang COVID-19 kala kynjoh sha 890 ngut ha Jylla Kat kum ka jingpyntip ka Tnad ka Koit ka Khiah, sa 532 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4391 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 11, EJH: 14, EKH: 136, NGH: 06, RBD: 178, SGH: 16, SWGH: 06, SWKH: 14, WGH: 52, WJH: 37 bad WKH: 62.
Ki nongpang kiba la ioh pat iaka jingkoit ki don haduh 366 ngut.
Kine ki kynthup na EGH: 25, EJH: 03, EKH: 102, NGH: 18, RBD: 67, SGH: 05, SWGH: 08, SWKH: 47, WGH: 20, WJH: 58 bad WKH: 13.
Ka jingdon jong ki briew bala ïabit ïa kane ka jingpang khlam ha Jylla baroh ka long 53244 ngut bad napdeng kine 47963 ngut kila ïoh ïa ka jingkoit bad 890 ngut kiba ïap nalor ki briew ba dang shitom.
Ka Meghalaya wat la ka don ar ngut ki MP kiba kyrshan iaka sorkar National Democratic Alliance (NDA) kaba ialam U Narendra Modi, Myntri Rangbah Duh hynrei ym don mano mano ba ioh jaka ha kynhun myntri kaba la pynheh haka sngi Balang.
U President ka Ri U Ramnath Kovind ula pyntian smai iaki myntri thymmai kiba la pynkiew shaka kyrdan myntri.
Na ka thaiñ Shatei Lam Mihngi, u Myntri Rangbah barim ka Assam, u Sarbananda Sonowal, u la bam smai kum u Myntri ha ka kyrdan ‘Cabinet’.
U Myntri Khynnah ba dei peit ïa ki kam ïalehkai, u Kiren Rijiju na Arunachal Pradesh, ruh kum u Myntri ha kyrdan Cabinet Ki la don ruh lai ki MP na kane ka thaiñ kiba la bam smai kum ki Myntri Khynnah bad kine ki kynthup ïa u Dr Rajkumar Ranjan Singh na Manipur, ka Pratima Bhoumik na Tripura bad u Shri Rameswar Teli na Assam.
Kine harum ki long ka thup jong ki Myntri haka Cabinet bad ki Myntri khynnah ne ki Minister of State bad ka kam ba ki bat: CABINET MINISTERS MINISTERS OF STATE (INDEPENDENT CHARGE) MINISTERS OF STATE.Ka taiew nyngkong jong u bnai Naitung kadei ka tamasa jong ka kam khlaw ban thung dieng bad ban ialap iaka jingpynneh pynsah iaki dieng ki siej bad ban iada iaka mariang, phewse kawei ka shnong Khasi ha Assam kala mad iaka jingsngewsih ha kaba ka tnad ka kam khlaw kala wan ban thombor bad pom dusmon iaki dieng ki siej, ki tympew haka jaka rep ka jong ki bad kynnoh ba ki dei ki nongkyntur pud.
Kane ka jingjia kala jia haka 6 tarik une u bnai haka shnong Dosdewa, kaba hap ha Karimganj District, Assam.
Halor kane ki nongshong shnong ka Dosdewa kila pynrem jur iaka tnad kam khlaw halor ka jingwan thombor jong ka bad pom dusmon ia ki dieng ki siej bad ia u tympew kiba dei ki lad kamai jakpoh jong ki.
U Comely S Gassah, uwei na ki nongshong shnong ula ong ba kane ka jingleh jong ka tnad kam khlaw ka Assam ka dei ka jingiuhroit iaka ka hok ki Khasi ba shong ba sah ha katei ka shnong namar ba ki biang lut ki kot ki sla bad kim dei satia kita ki nongkyntur pud kumba la kynnoh.
Ula ong ba ka tnad kam khlaw ka Assam kam nud ban pynshitom ia kiba ka dei ban pynshitom bad kyntur ia u pud ka tnad kam khlaw ka Assam, pynban ia ki Khasi kiba ri sumar iaki khlaw ki btab kala thombor bad pynjulor lut ia baroh ki marrep bad ki dieng ki siej kiba kila ri sumar da bun bun snem.
U ma Comely lyngba ka facebook ula kyntu ia u myntri rangbah ka Assam bad ka sorkar ban kan shimkhia ban tuklar bad ban pynioh iaka hok jong ki nongshong shnong ka Dosdewa.
Shuh shuh Barak Valley Khasi Jaintia Welfare Organisation (BVKJWO), ka KSU-BVC kila hiar sha katei ka shnong bad kila lap ba baroh ki marrep jong ki saw tylli ki longiing kila shah pynjulor ha ki ophisar ka tnad kam khlaw kaba hap hapoh ka Lowerpoa Range.
Ka BVKJWO bad ka KSU BVC kila dawa ban siew bai lutksan halor kane ka jingpynjulor ka tnad ka kam khlaw bad la dawa ban pynshitom iaki nongtrei bad ophisar ka Lowerpoa Range.
U Wanbor Pdang, general secretary BVKJWO, ula ong ba ka tnad kam khlaw jong ka Assam kam dei ban shuh thombor iaki paid Khasi Pnar kiba dei ki nongri nongsumar iaki khlaw ki btap bad kiba biang iaki kot ki sla.
Ula banjur na ka sorkar Assam ba ka dei ban pynshitom ia kita kiba leh beaiñ bad kyntur iaki jaka ka tnad Forest katkum ki kyndon jong aiñ.
Kine ki arseng kila dawa na ka sorkar Assam ban siew iaka bai lutksan hapoh 10 sngi sha kine ki saw tylli ki longiing kiba la shah pynjulor ki jaka rep bad la byrthen ban iakhih tyngeh haduh bala ioh iaka hok.
Ka Seiñ Kyntu Seiñ Raij 12- Daloi ka ai khublei bad kitbok kitrwiang Behdieñkhlam ba suk ba kmen ia ki khun ka Seiñraij Jowai kiba shong ba sah kylleng ka bri u Hynniewtrep Hynniew skum.
Kane ka Behdieñkhlam ka Seinraij Jowai kan sdang naduh 8 tarik bad kan kut haduh 11 tarik une u bna Naitung 2021.
“To ai ba kane ka jingleh Niam iaka Behdieñkhlam ki khun ki hajar ka Seiñraij Jowai kan long kaba phuh ba phieng bad kaba jop khnang ba kin ioh ia ka jingkoit jing khiah bad ban bha ka kamai ka kajih bad ka pule ka puthi bad lyngba kane ka jingleh niam kaba shisien shi snem kumba ju leh ki long shuwa ki  manshuwa ba ha kane ka kynti ruh lyngba kane ka jingleh Niam ba ngin beh shi syndon ia kane ka jingpang Khlam Covid-19 na kane ka Ri bad ka jylla ba kyntang jong ngi.
" Ka Seiñ Kyntu Seiñ Raij 12-Daloi ka kyrpad ia baroh ki khun ka Seiñraij Jowai ba kin long kiba im Tip Briew Im Tip Blei khnang ba kane ka jing pyndep ia ka jingleh Niam Behdieñkhlam hapoh kine ki 4 sngi 3 iaw kan long kiba jop bad phuh bad phieng.
Kane ka long katkum ka jing pynllait khubor u Rgh, Standbyme Sari Publicity Secretary ka Seiñ Kyntu Seiñ Rai 12-Daloi.
Ka Jaintia Student Union (JSU), War Jaintia Circle kala dawa naka sorkar ban shna ïaka surok ba pynïasoh ïaka shnong Borkhat, Muktapur Amlarem bad Dawki bad shaduh Lad Rymbai kaba la sniew tasam ha baroh shi lynter jong ka.
Kane ka surok kadei kaba la shu ieh khlem shna la bun bun snem bad mynta wat ka surok rong kaba la don ruh kala kylla surok maw bad don ki bynta kala dap da ki thliew ki syar bad ka ktieh.
Kane ka surok ka don haka bynta khappud India Bangladesh bad ka dei ka surok kaba kongsan ia bun bun tylli ki shnong naduh Amlarem, Muktapur, Dawki, Kharkhana bad kiwei kiwei kiba hap ha West Jaintia Hills bad sha Borkhat, Natbor shaduh sha Ladrymbai kiba hap sha East Jaintia Hills District.
Also Read: Pyut ki mar rep ba twa khyndew bad shlei um ka surok ha khappud India Bangladesh “Kiba bun ki shnong kiba hap iaid lyngba kane ka surok, hynrei ki hap ban im haka jingim kaba syrtok naba sniew palat ka surok bad ki shem jingeh ban pynpoi iaki marrep mariang bad kiwei kiwei ki mar sha ki iew ki hat bad khamtam haka pang ka shitom," la ong Eddy Kery Pohtam, President ka JSU War Jaintia Circle.
Ka JSU ka la kyrpad ïaka ka sorkar ban shimkhia khamtam ia u MLA ka thain ban shna noh ia ka surok bad ban shna da ka jingkieng kaba paka hashuwa ban poi ka shnong Kharkhana kaba buh jingma iaka iaid ka ieng ki kali bad paidbah haka aiom slap namar ka um ka kiew sha surok haka por lyuir.
Ka Riloom Jaintia Traders Association (RJTA) kala shim iaka sienjam ban pynsgewthuh iaki nongshong iew halor ka jingai tika COVID-19 ha ki iew ki hat.
Ka RJTA kala pynpaw ba ki paidbah nongshong iew kila ai iatreilang bad mynta ki nongshongiew ki ba lah dep ai tika ki long kumba 60% bad ki ba bun kin sa ai tika ha kine ki sngi ban wan.
Ha ka juh ka por ka RJTA lyngba u publicity secretary Rapmiki Pohti kala kyrpad iaka sorkar ban pynjynsur ia ka rukom pyniaid ia ki iew ki hat khnang ba kan ym ktah ia ki nongshong iew ha ki iew ki hat hadien ba kiba bun ki nongshong iew kila dep ai tika COVID-19.
U la ong ruh ba lada ka sorkar kam pat i biang ban pyllait ia ki iew ki hat baroh shi taiew ka dei ban plie da ki odd bad ki even numbers.
Ka Khasi Students’ Union (KSU) bad ka Meghalaya Peoples United Front (MPUF) kiba naka shnat treikam Wapung Unit kila ujor sha u DC, East Jaintia Hills bad kynnoh ia kawei ka dukan khaw ba ka die ia u khaw plastic haka sngi Balang.
Ki nongialam jong kine ki ar seng ba kynthup ia u Shwari Ryngkhlem General Secretary KSU Wapung Unit bad Samely Siangshai President MPUF Wapung Unit ha ryngkat bad kiwei kiwei ki dkhot hadien ba kila ioh iaka jingujor kila leit sha katei ka dukan kaba la tip kum ka TS Star kaba don Moowakhu, Dkhiah West East Jaintia Hills.
Ka KSU bad ka MPUF kila kam ba kila lap shisha ba don ka jingiapher u khaw ha ka juh ka byrni bad la lap ia u khaw ba suba plastic ha ki ar jait ki company khaw.
Kine ki khaw ki don ar jait, Om An Time bad Sunrise.
U Shwari ula ong ba u trai ka dukan ula die ia kine ki khaw sha ki shnong bapher bapher hapoh district bad la iathuh ba ia une u khaw la wanrah na Guwahati.
Ki nongialam kine ki seng kila ong ba u DC un sa phah jurip ia kane ka dukan bad kila khang ruh shisyndon ia kane ka dukan.
U District Magistrate, West Jaintia Hills District, ula bthah ban khang iaka Meghalaya Rural Bank, Iooksi Branch naduh ka 8 tarik Naitung haduh 11 Naitung hadien ba don iwei na ki nongtrei bank ba iabit iaka jingpang khlam COVID-19.
Ia kane ka hukum la pynmih hadien bala ioh iaka report na u Block Development Officer, Laskein C&RD Block ba don iwei na ki nongtrei ka bank ba iabit jingpang khlam bad la kyntu ia baroh kiba leit donkam ha katei ka bank ban shong pynkyrpang ialade ha ki iing ki sem jong ki 4 sngi bad ban sumar ialade da kaba deng ruh iaki mask bad ban shong iajngai bad kiba haiing hasem nalor ban sait khuid iaki kti bun bun sien.
Haka por ba shong pynkyrpang haiing kino kino kiba don iaki dak ki shin ba kynthup iaka jingshit met, jyrhoh, ka jingtlot ka bor met, pang met, ym bang bam, shitom ban ring pynhiar mynsiem, pynhiar, prie bad kiwei kiwei mar mar ki dei ban pyntip sha ki nongialam shnong ban leh ia kaba donkam.
Ka Mukhla Dorbar Pyllun ha ryngkat bad ka office jong ka Social Forestry Division Jowai kala rakhe iaka Van Mahotsav ne ka taiew thung dieng kaba la pynlong ha kylleng ka ri ha man ka taiew ba nyngkong u bnai Naitung.
Ia kane ka prokram thung dieng ka la pynlong haka sngi Balang ha baroh sawdong sawkun ka pung Thadlaskeiñ, Mukhla, West Jaintia Hills District.
Ha shuwa ban ioh ia ka jing ia thung dieng la pynlong shuwa ia ka jingialang ba rit bad ia kane ka jingialang la pyniaid da u ma Hamran Shylla President Mukhla Dorbar Pyllun bad la ioh ia ki jingkren bad jingbatai shaphang kane ka sngi ba pynlong ia ka jingiathung dieng da u Batskhem Sana u officer ka tnad Social Forestry, Jowai Division.
Ia kane ka prokram ka tnad kam khlaw kam shym la ioh ban rakhe kumba julong manla u snem ha ryngkat ki khynnah skul namar ka jingwan lynsher ka khlam COVID-19.
U MLA Jowai u ma Wailadmiki Shylla bad lai ngut ki MDC ba kynthup ia Ailad Bhoi MDC Mukhla Wahiajer, Brightstar Chyrmang MDC Jowai North bad Octomiwot Lamin Nominated MDC, Standbyme Sari nalor kiwei kiwei ki dkhot nongialam ka Mukhla pyllun kila iashimbynta ha kane ka jingthung dieng.
Kum shibynta ban pynduna iaka jinglum paidbah ha Iawmusiang, Jowai haka sngi lehkmen Behdieñkhlam ka Seinraij, Jowai naduh 8-11 tarik Naitung, ka bor synshar District West Jaintia Hills kala pynbna ban khang iaki iew shisngi haka 9 tarik u Naitung 21.
Kine ki iew ki ban hap ban khang ki kynthup iaka lawmusiang, lawchyiap (JPC Market), CNI Market, lawseinraij kynthup iaki iew shipor ne Temporary Vending Zone.
Ia ki iew shnong ha Loompyrdi longpiah, Loomiongkjam, Panaliar, Dulong, Tpep Pale, Loomkyrwiang Chilliangraij, Mynthong bad Newhill ruh la bthah ban khang.
U MLA jong ka Jowai, u ma Wailadmiki Shylla ula aiti iaki 3 tylli ki kali kit nongpang (Ambulance) sha ka synjuk ki waheh shnong Jowai bad ka shnong Mukhla bad Ladthadlaboh haka sngi Balang.
Ïa kine ki ambulance la thied na ka MLA scheme Special Rural Works Programme (SRWP).
Ha kane ka jingialang pyllait iaki ambulance la iadonlang u MP Rajya Sabha, Dr WR Kharlukhi, ki MDC ba kynthup ia u MDC ka Jowai North u ma Brightstar Chyrmang, u MDC Mukhla Wahiajer u Ailad Bhoi, u MDC Sohmynting Khliehtyrshi u Lakhon Dkhar haka jingialang kaba pyniaid u ma Octomewot Lamin, Nominated MDC uba long ruh president NPP, West Jaintia Hills haka jingiadonlang ki nongialam bad dkhot ka synjuk waheh shnong Jowai u ma Alan Niangti bad u ma LD Lakiang nalor kiwei kiwei.
U Ma Wailadmiki haba kren ula kyntu iaki nongialam shnong ba kynthup iaka Mukhla, Ladthadlaboh bad ka synjuk waheh shnong Jowai ban pyndonkam hok ia kine ki ambulance ban myntoi ki nongshong shnong.
Kiwei kiwei kiba kren ki kynthup ia u MP Rajya Sabha, ki nongialam ka synjuk Waheh shnong kiba la ai ka jingkhublei ia u MLA Jowai bad ki kyrmen bad u nang lah shuh ban treikam khambha ban wanrah iaka roi ka par ka Jowai bad ka district hi baroh kawei.
Ka jingdon jong ki briew kiba iap pang COVID-19 kala kynjoh sha 886 ngut ha Jylla hadien bala khlad biang sa 6 ngut haka sngi Balang.
Kine kiba khlad sa 6 ngut ki dei na East Khasi Hills: 04, West Jaintia Hills: 01 bad North Garo Hills: 01.
Kat kum ka jingpyntip ka Tnad ka Koit ka Khiah, sa 354 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4229 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 12, EJH: 15, EKH: 161, NGH: 09, RBD: 12, SGH: 08, SWGH: 07, SWKH: 09, WGH: 73, WJH: 21 bad WKH: 27.
Ki nongpang kiba la ioh pat iaka jingkoit ki don haduh 424 ngut.
Kine ki kynthup na EGH: 23, EJH: 11, EKH: 160, NGH: 21, RBD: 57, SGH: 04, SWGH: 13, SWKH: 06, WGH: 35, WJH: 80 bad WKH: 14.
Ka jingdon jong ki briew bala ïabit ïa kane ka jingpang khlam ha Jylla baroh ka long 52712 ngut bad napdeng kine 47597 ngut kila ïoh ïa ka jingkoit bad 886 ngut kiba ïap nalor ki briew ba dang shitom.
Ka Khasi Students’ Union (KSU) Jowai Unit kala beh krad ia uwei u bar jylla ba trei kum u manager ha kawei ka petrol pump ha Jowai hadien ba ula shah kynnoh ba kynshlein kynthei haka sngi Balang.
U President ka KSU Jowai Unit u Ewanmi Phawa, ula ong ba hadien ba kila ioh iaka jingujor na kawei ka thei lud kaba 18 snem ka rta bad kynnoh utei u bar jylla ula leh iaki kam kynshlein kynthei mar mar kila hiar sha katei ka petrol pump ban tohkit.
Ula ong ba hadien ba kila lap ba kane ka jingkynnoh kalong kaba shisha kila ai jingsneng ia utei u bar jylla bad beh krad ia u bad um dei shuh ban trei ha katei ka jaka.
Ka KSU kala kynnoh ba une u bar jylla ula leh bunsien ia kum kine ki kam pyrshah iaki kynthei khynnah ba trei ha katei ka jaka bad shimkabu iaka jingduk jingkyrduh jong ki.
Naka liang ka seng ka la maham ia baroh ki bar jylla kiba trei hapoh ka Bri u Hynniewtrep ba kimdei ban jrong kti bad leh khlemakor, iaki kynthei khynnah bad ha kajuh ka por ka KSU ka kyntu iaki lanot ba shah thombor ban mih shakhmat bad ujor ia kum kine ki briew kiba thmu ban leh ia ki kam sniew kaba ktah iaka burom ka ujot jong ki kynthei khynnah bad longkmie.
U Jumai uba khlain bor 5.2 haka Richter scale ula pynkhynñiuh haka step sngi Balang haka por 8:45 AM iaka Meghalaya bad Assam.
Ka National Centre for Seismology, Earthquake, kala ong ba ka thymmei jong une u jumai ka dei na shaphang shatei ka sor Tura ba jngai 71 Km ha u Latitude 26.15 North bad Longtitude 90.28 East bad ba jan bad ka Goalpara District, Assam.
Ka thymmei jingjylliew une jumai ba khlain bor 5.2 ka long 14 Km bad kane ka jingkhynniuh kala ktah iaka Bhutan bad West Bengal.
Image Source: seismo.
gov.
in.
U Director AH & Veterinary Meghalaya Shillong, Dr KB Sahkhar ula ong ba ka West Jaintia Hills ka dei ka sahdien bha ka jingdon jong ki briew ban ri jingri jingdup kaba kynthup iaki masi bad ki sniang.
“Watla ka sorkar kala sdang iaka Piggery Mission na bynta ban kyntiew iaka kam ri sniang, hynrei ka West Jaintia kan dang duna bha ki kynhun ne society ban mih shakhmat ban shim kabu iaki lad jingiarap jong ka sorkar," la ong u Dr.Sahkhar haba kren kum u kongsan haka jingrakhe iaka World Zoonosis Day ne ka sngi kyrpang ban rakhe iaka jingiakhun pyrshah iaki jingpang ba iabit na ki mrad sha ki briew ha ophis jong ka u District Animal Husbandry & Veterinary Officer, West Jaintia Hills haka sngi ba Ar.
Ka mat pdeng jong ka World Zoonosis mynta ka kynti kadei “Let’s break the chain of Zoonosis transmission disease" ne ban pyndkut ia u kynjri jingpur ka jingpang na ki mrad sha ki briew.
La rakhe iaka 6 tarik Naitung kum ka Zoonosis Day ka long kum shibynta ban kynmaw burom ia u synñiang u bynhei bala noh da u Louis Pasture uba dei u scientist uba la lap nyngkong ïaka dawai tika ban ïada naka jingpang lamwir jong ki ksew (Rabies) haka 6 tarik Naitung jong u snem 1885.
Shuh shuh u Dr.Sahkhar ula ong ba hadien bala sdang iaka Piggery Mission ka Jylla ki dak ki shin kila paw ba ki nongri sniang kila sdang ban sngewthuh iaka jingiohnong naka kam ri sniang bad mynta ka jingpynmih sniang kala kynjoh sha ka 7 lak tam bad ha u snem 2030 ka jylla ka kyrmen ba kan lah ban pyndap iaka jindonkam sniang kaba bun na ki nongshong shnong ki bang bha ban bam iaka dohsniang.
U Dr Sahkhar, ula ong haba phai ka kam ri masi ruh ka West Jaintia Hills District ka dang sahdien bha kynthup iaka jinglah ban mih pynmih dud.
Haduh mynta ka West Jaintia Hills katkum ka jingkhein ki nongpynmih dud ki dang lah ban pynmih tang 25 gram marwei haka shisngi, katba haka jylla kalong 85 gram.
U Dr.Sahkhar ula kyntu ia ki kynhun ne society ban shimkabu iaka skhim sorkar ban weng iaka kyrduh kam kyrduh jam bad ban kyntiew iaka ioh kot jong ki nongri jingri.
Ha kane ka jingrakhe ia kane ka sngi la pyniaid iaka jingialang da u Dr.DI Kjam District AH & Veterinary Officer, West Jaintia Hills.
Nalor u Dr KB Sahkhar la iadonlang ka Joint Director ka Dr A Laloo bad ki katto katne ngut ki nongri jingri ka West Jaintia.
U Dr Kjam ula ai nuksa iaki jingpang  kiba ïabit na ki mrad sha ki briew kiba kynthup iaka jingpang lamwir (rabies) haki ksew, ka jingpang haki sim/syiar (Bird flu), ka jingpang khlam haki sniang (Swine flu, ka jingpang TB ne tuberculosis ha kaba bun ki briew ki la ïoh ïaka jingpang TB na kadaw ba ki ïabit na ka masi ba ki ri.
U Dr.H Niang AH & Veterinary Officer V/U Jowai ula ïathuh ba ka Chaff Cutter kadei ka kor kaba ïarap ymtang ïaki nongri jingri ban ot ïa u phlang ban ai bam ïaki jingri jingdup jong ki, hynrei ka ïarap ruh ban ot pyn-ni ïa u skum kba na ka bynta ki nongrep tit.
Ula ïathuh ba ïa kane ka kor ot phlang la ïoh jingïarap lyngba ka Central Scheme bad ka dor jong ka, ka long T.11, 500/- kawei katba ki nongïoh jingmyntoi kin siew tang 1500 tyngka kawei.
Ha kane ka sngi la sam ruh ia kine ki kor 19 tylli sha ki nongri jingri ka district.
La ioh ruh iaka jinghikai bniah na ka Dr E Passah halor ka Zoonosis Disease ne ki jingpang ba iabit naki mrad sha ki briew.
Ka jingdon jong ki briew kiba iap pang COVID-19 kala kynjoh sha 880 ngut ha Jylla hadien bala khlad biang sa 9 ngut bad kiba koit ki don 497 ngut haka sngi ba Ar.
Kine kiba khlad sa 9 ngut ki dei na East Khasi Hills: 05, Ri Bhoi: 02 bad mar iwei ha West Jaintia Hills bad West Khasi Hills.
Kat kum ka jingpyntip ka Tnad ka Koit ka Khiah, 457 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4305 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 08, EJH: 10, EKH: 99, NGH: 22, RBD: 154, SGH: 10, SWGH: 12, SWKH: 14, WGH: 69, WJH: 45 bad WKH: 14.
Ki nongpang kiba la ioh pat iaka jingkoit ki don haduh 497 ngut.
Kine ki kynthup na EGH: 21, EJH: 12, EKH: 143, NGH: 60, RBD: 69, SGH: 10, SWGH: 15, SWKH: 03, WGH: 66, WJH: 84 bad WKH: 14.
Ka jingdon jong ki briew bala ïabit ïa kane ka jingpang khlam ha Jylla baroh ka long 52358 ngut bad napdeng kine 47173 ngut kila ïoh ïa ka jingkoit bad 880 ngut kiba ïap nalor ki briew ba dang shitom.
Ki saw ngut shi paralok kila ioh ban pyllait im ia ki arngut ki kynthei na ka jingiap ngam jyllop haka kawei ka wah kaba la tip kum ka Syllek (Tyngkla) kaba don hajan ka shnong Mowkyndeng, West Jaintia Hills District haka 4 tarik une bnai.
Kine ki ar ngut ki kynthei kiba dei shipara ar kmie kila lait na ka tyrsim jong ka jingiap ki dei ka Finie Suchiang 18 snem ka rta bad Arkini Suchiang 12 snem ka rta kiba na ka shnong Mulieh.
Ki saw ngut ki samla kiba iarap ban pyllait im ia kine ki kynthei na ka jingiap ki dei u Waiphangki Pala ba la juh khot ieid U Maidong (22 snem), U Thranglut-o-ki Pala (17 snem), U Onyxstone Pala (19 snem) bad U Kyrpang-i-man Suchiang (19 snem).
Katkum ka jingiathuh jong u Waiphangki Pala, u ong ba kine ki khynnah kynthei ki ialehkai ha kane ka wah bad kynsan u iohsngew ba kawei na ki ka pyrta bad khot jingiarap, khlem da pynslem shuh u la noh shapoh um bad ula jngi ban iarap ia kane ka kynthei.
U la ialeh tyngeh ban tan bad pyllait iaka Finie.
Hadien ba dep pyllait iaka, kala iathuh ba don sa kawei ka khynnah shapoh um.
Mar mar U Waiphang lem bad ki 3 ngut ki samla kila jngi bad ngam biang shapoh um ban wad ia kane ka khynnah.
Hadien kumba 3 ne 4 minit jong ka jingwad, u Thranglut-o-ki u la lap ia kane ka khynnah bad mar mar ki la iasei iaka napoh um bad kane ka khynnah kam tip briew shuh ki dang mut ba kam don shuh.
Kumta kila ban iaka naka shadem bad pyrsad mynsiem ruh na ka shyntur jong ka.
Hadien kumba katto katne por kane ka khynnah kala prie ia ka um bad kala lah ruh ban ring mynsiem biang hynrei kam pat tip briew.
Kine ki saw ngut mar mar kila pyntip ia kane ka jingjia sha kiba ha ïing jong kine ki khynnah bad la pynkit iaka Arkini Suchiang Laskein CHC bad hadien la pynkit pat iaka sha Dr.Norman Tunnel Hospital, Jowai.
La iathuh ba kane ka khynnah kala lait na jingshitom bad ka bor met jong kala khlain.
Na kaliang u Waheh Chnong Mowkyndeng u ma Syrpai Synnah, ula ai khublei bad pynpaw ka jingsngewnguh ia kine ki saw ngut ki khun samla ka shnong kiba la leh ia kane ka kam shlur ban pyllait im ia kine ki ar ngut na ka jingiap ngam jyllop.
Bad haka juh ka por ula kitbok kitrwiang iakine ki ar ngut ki khynnah kin ioh iaka met kaba shait kaba khlain.
Ki nongialam jong ka Seng Khasi Tyrsad Circle ha u kyrwoh kaba la phah kala pynpaw ia ka jingai khublei bad sngewnguh ba shi katdei eh ia ka Seng Khasi Kmie, Shillong, hadien ba ka la leit ba kan iarap da ki marbam sha kane ka jylli treikam jong ka Seng Khasi.
Ka jingaiti ia kine ki marbam sha kane jylla ka Seng Khasi Tyrsad kala long hynnin ka sngi Robibar ha kaba ka kynhun ki samla Rangbah ka Seng Khasi Kmie, hapoh ka jingialam u Rgh Da-o-Hi Suiam Social Secretary bad u Rgh Hammarsing Kharhmar Asst Publicity Secretary Seng Khasi Kmie, ki la pynpoi ia ki song marbam bad ban aiti ha ha ki nongialam ha iing skul jong ka Seng Khasi School, Umkseh.
Ia kine ki song marbam, na ka liang ka jylli jong ka Seng Khasi Tyrsad la pdiang sngewbha da u Rangbah Dlipstar Rani nongialam jong kaJylli Seng Khasi Tyrsad bad sakhi lang da ki dkhot nongkit kam jong ki tnat kiba hap hapoh u pud u sam jong kane ka jylli Ki rangbah nongkren ki pynpaw ia ka jingsngewnguh ia ki nongialam ka Seng Khasi Kmie, kiba la shim ia kum kane ka sien jam kaba ym tang ban wanrah ia katta ka jingiajan ne iadei, hynrei kaba kham kongsan eh ha kum kane ka por ba kum ka Seng Kmie ka la leh, ka long da shisha kaba kin iai sah kynmmaw ne ban pyrto junom la junom.
Kat kumba lah ban sngewthuh ei, ba kane ka jingkner kti lem da ka Seng Khasi Kmie, ka long ba kan noh synniang katba lah ei I buit I bor ba ki parakur parakha ba don hapdeng ka khia ka shon, ka jynjar ka lanot, ba ha kum kane ka por ka saw ka sian jong ka jingwan ban lyngshop ka khlam ka ngoh ba kin lait na ka thngan ka jingit.
Wat hadien ba ka sorkar kala pynjynsur bad ailad iaki dukan bad nongshong die madan ban plie iaki dukan dukdoh kumjuh iaki kali ha ryngkat bad ki sngi bad ki nomber ba kyrpang, phewse la lap ba dang bun byllai kiba la leh bymsalia ban kohnguh iaki adong adit COVID-19 ban tem iaka jingpur ka khlam haka district.
Mynta ka sngi Nyngkong ka bor synshar district hapoh ka jingialam u Additional District Magistrate Lyngkor Kynjing bad u Executive Magistrate ma MA Challam kila hiar biang sha Iawmusiang ban jurip iaki dukan bad ki nongdie madan ha Iawmusiang kumjuh ki kali kamai la ki tah ne em iaka jingthoh ‘Vaccinated bad Not Vaccinated’, hynrei la lap ba dang bun byllai kibym shym la tah ia kane ka kyntien kaba dei halor ka jingai tika bad bym ai tika.
La lap shuh shuh bad wat ki dukan bam kiba la ailad ban plie bad pynshlur ba ki dei ban song haka jaka ban bam hapoh dukan, hynrei ki dang don ki dukan kiba leh saitlah bad ki magistor kila khang ia kine ki dukan ha Iawmusiang.
Shuh shuh ki nongshong die madan ruh hadien ba ka bor district kala ai da ka jaka kyrpang dang don hi kiba die ha ki lynti bad dei haba la hiar ki nongialam shnong ka Iawmusiang bad ki magistor la kynriah sha ka jaka kaba la buh iaki ban die.
Haba phai sha ki kali kamai, haduh mynta ka sngi ki magistor ki dang hap ban sam iaka jingthoh Vaccinated bad Not Vaccinated.
Ka bor synshar district kala kyntu ia baroh ban bud ryntih iaki jingbthah jong ka sorkar khnang ba ka jingthmu ban iakhun pyrshah iaka khlam kan long kaba jop.
Ka West Jaintia Hills katkum ka report ka tnad ka koit ka khiah ki don haduh ka sngi Nyngkong ka don 577 ngut kiba dang shitom na ka jingpang khlam bad ka jingdon ki briew kiba la iap na kane ka jingpang ki don 82 ngut, hadien bala khlad sa 2 ngut.
Ka bor district kala pynjari iaki kyndon pynjari hapoh ka district manla ka miet da ka Corona Curfew 5 Pm haduh 5 Am.
Ka bor district kala kyntu ia baroh iatreilang bad ban bud ryntih iaki kyndon COVID-19 ban tem iaka jingsaphriang ka khlam hapoh ka district.
Ka football ka dei ka Syiem jong ki jingialehkai ha Jylla Meghalaya, hynrei kiba bun ki shnong kila pynpaw ka jingsngewsih ba kim ioh peit da kaba dei rukom iaka Euro Cup 2020 namar ba lip khah khah ka bording haka thain Nartiang.
Kine ki shnong kiba lip ka bording khah khah ki kynthup iaka Mynsngat, Namdong, Khanduli nalor kiwei kiwei ki shnong.
U Juhhi Tariang, u nongshong shnong ka Namdong ula ong ba bun ki nongshong shnong ka thain kila pynpaw ka jingbynñiaw kaba khraw namar haka por ba dang muja bha ka jingpeit football Euro Cup la pynlip iaka light.
“Kane ka rukom pynlip bording kalong kumba leh khnang bad haka por mynsngi ka bording ka biang bad kam don jingthud, hynrei mar sien dum ka bording kala lip khah khah kaba la pynthud ia baroh ki kam," la ong u Juhhi Tariang bad bynrap ba haba lip ka bording ka wanrah ruh iaka jingpynthud iaka signal phone bad kim ioh ka lad ban peit wat tang na ka mobile.
Katkum ka hukum Jylliew 29, u Deputy Commissioner (Supply) West Jaintia Hills, u la pynkynmaw biang sa shisien ia baroh ki Fair Price Shop (FPS) Dealer jong ka District, ba kin pyntip sha ka ophis u Deputy Commissioner (supply) lada don kino kino ki Rashon Card ha ki Centre/ Shnong jong ki ba khlem wan shim ia u khaw rashon palat ia ka 3 (lai) bnai bad ban shim ruh ia ki kyrteng jong ki trai card rashon bad ia u card number.
La bthah iaki FPS ban pyntip ia kane hapoh ka 12 tarik July khnang ba ka ophis kan ioh ban leh iaka ba donkam.
Ki FPS dealer’s ki lah ruh ban pyntip da kaba phone ha kine ki phone number – Shri A.Mawlong, Technical Support Assistant – 8787410551, Shri D.Laloo, Field Engineer – 8794586377.
Ka jingdon jong ki briew kiba iap pang COVID-19 kala kynjoh sha 871 ngut ha Jylla hadien bala khlad biang sa 9 ngut bad kiba koit ki don 488 ngut haka sngi Nyngkong.
Kine kiba khlad sa 9 ngut ki dei na East Khasi Hills: 04, West Jaintia Hills: 02 bad mar iwei ba iap ha South West Garo Hills, South West Khasi Hills bad West Garo Hills.
Kat kum ka jingpyntip ka Tnad ka Koit ka Khiah, 377 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4354 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 07, EJH: 11, EKH: 128, NGH: 04, RBD: 134, SGH: 02, SWGH: 02, SWKH: 02, WGH: 27, WJH: 23 bad WKH: 37.
Ki nongpang kiba la ioh pat iaka jingkoit ki don haduh 488 ngut.
Kine ki kynthup na EGH: 21, EJH: 14, EKH: 177, NGH: 13, RBD: 69, SGH: 18, SWGH: 10, SWKH: 20, WGH: 57, WJH: 33 bad WKH: 16.
Ka jingdon jong ki briew bala ïabit ïa kane ka jingpang khlam ha Jylla baroh ka long 51901 ngut bad napdeng kine 46676 ngut kila ïoh ïa ka jingkoit bad 871 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.Ka Hynñiewtrep Youths Council (HYC) War Jaintia Circle kala kynnoh ba ki suba nong Bangladesh kila prong tuh bad kyndang ia kawei ka dukan kyiad ha ka shnong Darrang, Amlarem Sub Division.
Kane ka jingjia kala jia haka 27 tarik une u bnai June 2021.
Ka HYC lyngba u publicity secretary Ricky Mukhim ula ong ba kane ka jingwan rung tuh bad lute ki suba nong Bangladesh kala pynsyier iaki nongshong shnong bad kala kyntu ia u Myntri kam pohiiing uba long ruh u MLA ka thain ma Lahkmen Rymbui ban shimkhia ban pynbiang bor pahara ban lait na kino kino ki jingjia ba sngewsih.
Ki don sa 7 ngut kiba la khlad naka jingpang khlam COVID-19 bad 489 ngut kiba iabit thymmai iaka jingpang khlam haka Sngi U Blei.
Kine kiba khlad sa 7 ngut ki dei na East Khasi Hills: 05, West Jaintia Hills: 01 bad Ri Bhoi: 01.
Da kane ka jingkhlad biang sa 7 ngut, ka jingiap naka jingpang khlam COVID-19 kala kynjoh sha ka 862 ngut ha Jylla.
Kat kum ka jingpyntip ka Tnad ka Koit ka Khiah, sa 489 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4434 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 04, EJH: 09, EKH: 262, NGH: 05, RBD: 44, SGH: 12, SWGH: 07, SWKH: 05, WGH: 57, WJH: 71 bad WKH: 13.
Ki nongpang kiba la ioh pat iaka jingkoit ki don haduh 632 ngut.
Kine ki kynthup na EGH: 31, EJH: 12, EKH: 182, NGH: 17, RBD: 84, SGH: 09, SWGH: 09, SWKH: 36, WGH: 104, WJH: 105 bad WKH: 43.
Ka jingdon jong ki briew bala ïabit ïa kane ka jingpang khlam ha Jylla baroh ka long 51524 ngut bad napdeng kine 46228 ngut kila ïoh ïa ka jingkoit bad 862 ngut kiba ïap nalor ki briew ba dang shitom.
Ka Dorbar Shnong Tympang Ïawmusiang Jowai kala phah tah ia baroh ki nongshong die dukan bad ki nongdie jingdie ha Iawmusiang iaka kyntien Vaccinated ne Not Vaccinated kaba iadei bad ka jingai tika bad ki bym ai tika COVID-19.
Ki dukan lane ki nongdie ki lah ban tah ruh da ka certificate kaba kila dep ai tika.
Ka Dorbar shnong Tympang Ïawmusiang kala kyntu ia baroh ki nongdie jingdie bad ki dukan ban bud ryntih iaka jingbthah jong ka bor synshar district West Jaintia Hills bad kala khublei ia u Deputy Commissioner uba la shimkhia ban pynïoh jaka kyrpang na bynta ki nongshong die madan kiba ju die ha lynti iaid kjat paidbah.
Katkum ka hukum ba la pynmih da u DC haka 3 tarik kine ki iew shipor kiba la tip kum ki Temporary Vending Zones ki kynthup iaka Iaw Seinraij, Iawmusiang, Iawchyiap (JPC market) Chutwakhu, Iawchor bad MTC Parking lot, Iawmusiang naduh ka por 9 am haduh 3 pm.
Kine harum ki dei ki sngi bala lah shongdie ha kine ki iew: Ka Dorbar shnong Tympang Ïawmusiang ka la kyntu ïa baroh ki nongthied nongpet ban leit thied ïaki jingdonkam ha kitei ki jaka ba la buh bad lada lap ïa kiba leh pyrshah ne kiba shong die haki lynti ïaid kjat yn pynshitom ïaki katkum ki aiñ jong ka shnong.
U Ma Saron Pasweth, EM jong ka Jaintia Hills Autonomous District Council (JHADC) ula pyllait paidbah iaka kot kaba kyrteng ‘The Legend of Harib and Sæk’ kaba la thoh da u ma S Quotient Sumer uba long uwei na ki nongthoh khubor barim ka rilum Jaintia haka sngi Saitjain.
Ia kane ka kot la pyllait paidbah ha ïing sah jong u ma S Quotient Sumer ha Laloo Vaza, Panaliar, Jowai.
Kane ka kot ‘The Legend of Harib and Sæk’ kadei ka kot kaba la thoh u ma S Quotient Sumer ban ialehkai drama bad la shon ruh iaka haka ktien pnar, hynrei da ka jingai mynsiem ka Dr.Jenniefer Dkhar, nonghikai St Edmunds College kala ai jingmut ban pynkylla sha ka phareng kaba u ma S Quotient Sumer ruh ula mynjur.
U Ma Riquoma Rq Laloo, u khun jong u ma S Quotient Sumer ula ong “Dei naka jingai mynsiem ka Dr.Jenniefer Dkhar bad kum shibynta ban pynhun iaka jingangnud u kpa jong ngi, ngi la rai ban pynmih haka ktien phareng.
" Ula ong ruh ba kane ka kot shaphang ki ar ngut ki jinglong jong ki briew U Harib bad u Sæk, ka dei ka jingthoh kaba la thoh I pa ban ialehkai drama haka shnong Panaliar.
“Bun ki briew kila iathuh khana iaka jingbang kane ka drama, hynrei ban tip lut iaka khana ym don ba tip bad kala pynlong I pa ban shon ne pynmih da ka kot da ka ktien Pnar," la ong u ma Laloo.
U Ma S Quotient Sumer, ula ong ba nalor kane ka khana jong kine ki ar ngut, ka dang sa kawei ka khana shaphang u Swet bad u Sangari kaba don iala ka jong kaba khana halor ka jinglong jingman ki briew.
U Ma Saron Pasweth uba long ruh u MDC ka thain ula kitbok kitrwiang ia u ma S Quotient ba u nanglah ban pynmih iaki kot bad kumjuh iaka khana u Swet bad u Sangari.
Ia ka jingilang la pyniaid da u ma Wanbi Laloo bad iaka kyntien ai khublei ai da u ma Sajay Laloo, u khun jong u ma Quotient, uba long ruh u nongthoh jingrwai poetry.
Ka KSU kala kam ba u ma Simon Siangshai, u MLA barim bad uba la khlad noh na kane ka pyrthei u kyrshan iaka Public Hearing kaba la khot pynlong da ka MSPCB haka 21/11/2020 na ka bynta ioh khlong mawshun ka Star Cement na Brishyrnot.
U president KSU Narpuh Circle KS Suchiang, ula ong haka jubab RTI kaba ka KSU kala ioh na ophis u Deputy Commissioner kala lap ba paw kyrteng u ma Simon Siangshai, u MLA barim uba la khlad haka 11/9/2020 ba u kyrshan iaka jingthmu khlong mawshun ka Star Cement ha Brishyrnot.
Ula ong ba ia kane ka RTI kila pan hadien ba ka Star Cement kala kam ba kala ioh Environmental Clearance na ka Ministry of Environment, Forest and Climate Change na ka bynta ka par Mawshun kaba heh 42.051 Hectare kaba don ha ka shnong Brishyrnot, East Jaintia Hills District.
“Ngi la kyndit ban iohi iaka kyrteng u MLA barim ma Simon Siangshai uba la khlad kumno u kyrshan ia katei ka Public Hearing kaba la pynpep haduh lai sien hadien ka jingpyrshah kiba bun ki sengbhalang bad ka ki paidbah," la ong u KS Suchiang bad ula bynrap ba na ki 280 ngut tang khyndiat eh kiba pyrshah bad bun kiba kyrshan.
“Ka jubab RTI kaba ngi ioh ruh kaba i thamula bha ha kaba kiba kyrshan don kiba ym don kyrteng bad la shu soi kyrteng.
Nalor kata la kynnoh ba kiba pyrshah ia kane ka public hearing ban khlong mawshun ka Star Cement ha katei ka jaka ki dei kiba nabar bad kiba ym don jingkitkhlieh iaka roi ka par bad kim don jingkhlieh ruh iaka jingshah ktah ka mariang," la ong u KS Suchiang.
Ka KSU kala ong ba katkum ka jubab RTI la ong shuh shuh ba kiba pyrshah ia katei ka public hearing kidei kiba shah thong pisa bad kiba bam pisa bad ka KSU kala kynthoh mano ba bam pisa kiba kyrshan ne kiba pyrshah? Ka KSU kala suba sniew ba don kaei kaei sha lyndet bad ka KSU kala byrthen ban kan nym shong kli kti ban iakhun pyndam iaka Environmental Clearance ka Star Cement.
Ka Khliehriat Assembly Youth Congress haka sngi Thohdieng kala dawa ban khang shisyndon ïa baroh ki Coke Factory ne ki kharkhana saiñ rnga dewiong ha East Jaintia Hills.
U President ka Khliehriat Assembly Youth Congress Committee u ma Chrispin N Dkhar, ula ai da ka dokhat sha u Union Minister of Environment, Forest and Climate Change Prakash Javadekar lyngba u deputy Commissioner, East Jaintia Hills District.
Katkum ka dorkhat ka Khliehriat Assembly Youth Congress Committee kala dawa ban pynduh Environmental Clearance ia baroh ki kharkhana coke hapoh ka district bad ban pyndam wat ia kiba ka ministry kala dep ai.
“Ka daw ba ngi pyrshah ban ai ia ka Environmental Clearance sha kine ki coke factory kalong halor ka jingud jingnam jong kiba bun ki nongshong shnong ba marjan bad kane ka coke factory bad ruh halor ka jingpynjaboh palat iaka lyer bad ka jingma iaka koit ka khiah bad pynjaboh iaka sawdong sawkun ka mariang," la ong u Chrispin N Dkhar.
Ki don haduh 855 ngut ki briew kiba iap naka jingpang khlam COVID-19 ha Jylla hadien bala iap sa 6 ngut bad iabit khlam thymmai 460 haka sngi Saitjain.
Kine kiba khlad sa  6 ngut ki dei na East Khasi Hills District: 04, East Jaintia Hills bad West Jaintia Hills District mar iwei.
Kat kum ka jingpyntip ka Tnad ka Koit ka Khiah, sa 460 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4584 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 14, EJH: 06, EKH: 190, NGH: 21, RBD: 56, SGH: 19, SWGH: 07, SWKH: 14, WGH: 67, WJH: 47 bad WKH: 19.
Ki nongpang kiba la ioh pat iaka jingkoit ki don haduh 522 ngut.
Kine ki kynthup na EGH: 36, EJH: 42, EKH: 162, NGH: 27, RBD: 90, SGH: 11, SWGH: 13, SWKH: 21, WGH: 60, WJH: 47 bad WKH: 13.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 51035 ngut bad napdeng kine 45596 ngut kila ïoh ïa ka jingkoit bad 855 ngut kiba ïap nalor ki briew ba dang shitom.
Ka bor synshar district West Jaintia Hills District haba pynbna iaka kyndon jingpynjari ban tem iaka jingpur jong ka jingpang khlam COVID-19 ha District kaba la sdang naduh Naitung (July) 3 tad haduh bala pynbna da kumwei bad kala pynjynsur bad ailad ruh iaki nongshong die madan ban die jongdie iaki iew shipor.
Ka bor synshar district kala pynjari ruh iaka curfew miet naduh ka sngi Nyngkong haduh ka sngi Thohideng naduh 5 PM haduh 5 Am.
Kine ki iew shipor kiba la tip kum ki Temporary Vending Zones ki kynthup iaka Iaw Seinraij, Iawmusiang, Iawchyiap (JPC market) Chutwakhu and MTC Parking lot, Iawmusiang.
Ka bor district kala shah ban shong die jingdie ki nongdie madan haduh haduh 20 percent ha kine ki jaka shipor bad ka por ban die jingdie kalongnnaduh 9 Am haduh 3 Pm bad la pynbeit ruh ba ki market committee kin ai da ki number ban die jingdie.
U District Magistrate ula bthah iaki Market Committee/ Town Vending Committee bad bud ryntih iaki kyndon harum: Ban thung bun ki volunteer ban pyntreikam iaki adong adit COVID-19 naduh ban deng mask, social distancing bad ban buh iaki jaka saitkti bad ban pynbiang iaki um.
Ka hukum ka khang pyrshah ban die ha ki jaka iaid paidbah ne ki lynti iaid paidbah (footpath) bad kino kino kiba leh pyrshah kin ngat haka jingshah pynshitom.
Ki nongdie madan kiba la jied da ka Town Vending Committee kan iapynbeit bad ka Market Committee ban ai jaka bad u District urban planner cum Secretary, Town Vending Committee kan ai iaki kyrteng ki nongdie madan sha ka Market Committee / Chief Executive Officer, Jowai Municipal Board.
Kino kino kiba bym bud ryntih iaki jingpynbeit kin shah pynshitom da kaba hap khang iaki iew.
Ki Magistrate jong ka West Jaintia Hills Disrtict kum shibynta ban pyntreikam iaka hukum jong ka iingbishar Meghalaya High Court ban tah haki kali kamai bad dukan iaka jingthoh ‘Vaccinated ne Not Vaccinated’ kaba kdew ba kila dep ai tika bad bym pat ai tika COVID-19 kila hiar sha iew Iawmusiang bad sam iaki jingthoh kiba kila pynkhreh haka sngi Thohdieng.
Ki arngut ki magistor ba kynthup ia u Ma Lyngkor Kynjing bad u ma MA Challam kila hiar dalade sha surok ban sam ia kine ki jingthoh Vaccinated bad Not Vaccinated.
Kila kyntu ia baroh ki dukan dukdoh bad ki kali kamai hapoh ak district ban tah iaki jingthoh ha ki jaka ba iohi ki paidbah iaka Vaccinated bad Not Vaccinated.
Kumban shu pynkynmaw ka ïingbishar Meghalaya High Court kala pynmih ia kane ka hukum u bnai Jylliew 23.
I Ma Jrup Suchiang i ba na ka shnong Raliang bad iba dei i lok jong i (L) Phroi Papang ba na Shangpung Khliehmushut ila khlad noh haka 02.07.2021.
I Ma Jrup Suchiang ila kynjoh sha ka rta kaba 84 snem.
Ka sngi ban pyndep iaka sah jong i Ma Jrup Suchiang kanlong haka 03.07.2021 ha ka por 10:00 mynstep ha khnap thangbru jong ka Shangpung Moosyiem.
Kane ka long ka jingpyntip na kiba haïing hasem bad ki khun ki kti jong i.
U President jong ka Seiñraij Jowai u ma OR Shallam haka sngi Thohdieng ula pynbna paidbah ba kin lehkmen ïaka niam Behdieñkhlam, kaba ka jingmut jong ka dei ban beh ïaka sniew ka smeh bad ka khlam haka imlang ka sahlang da kaba bud ryntih ïaki adong adit jong ka jingpang khlam COVID-19 bad yn shah ban iashimbynta tang ia kito kiba la dep ai tika.
Ka jinglehkmen Behdieñkhlam 2021 kan long ryngkat bad ka jingrakhe iaka jingioh laitluid ba 75 snem ka Ri India bad ka jingdap 50 snem ka jingioh jylla ba pura ka Meghalaya.
Ka Behdieñklam jong ka Seiñraij Jowai mynta ka kynti kan long haka 8 tarik haduh 11 tarik u Naitung 2021 bad ka Seinraij kala dep ban pynkhreh nadong shadong ïaka standard operating procedures (SOP) ban pyrkhing iaki paidbah ban iashimbynta.
“Ngi ai khublei Behdieñkhlam ia baroh bad mynta ka kynti namar ka jingwanlynsher ka khlam COVID-19, ngim lah ban iaidlait iaki kyndon," la ong u ma OR Shallam haba kren bad ki nongthoh khubor haka jingiadonlang u Dolloi ka Elaka Jowai ma Puramon Kynjing, u General Secretary Seinraij u Arwotki Sumer.
U Ma Shallam, ula iathuh ba kila hap ban pyndam ia baroh ki jinglehkmen paidbah ne ki jingshad paidbah ha une u snem ruh bad ia ki nongiashimbynta yn jied da ki shnong bad tang kiba la dep ban tika kiba ioh ban iashimbynta.
“Ki nongiarap ban shoh bom bad ban put Tangmuri ne ka Bhuri bad kiwei kiwei kiba ki dong ki shnat ki khot iarap lada kim pat ai tika kin hap ban pyndep iaki test bad kidei ban long negative," la ong shuh shuh u ma Shallam “Ki briew kiba 60 snem ka rta shaneng bad ki khynnah kiba hapoh 12 snem yn pyrkhing iaka jingiashimbynta jong ki ha kane Behdieñkhlam.
Yn ym pdiang iaki nongwan peitkai iaka jinglehniam ne jinglehkmen lait tang kito kiba la jied bad shah khot sngewbha," la ong u ma Shallam.
Katkum ka SOP jong ka Seinraij Jowai ka ong ba kiba bun hi ki bynta kalong ba kin pyndep iaka jinglehniam ainguh aidem aiki blei ki syiem ban beh iaka sniew ka smeh bad ka khlam.
Shuh shuh ba ki jinglehniam ha Iawmusiang ruh la pynduna briew bad tang hapoh 40 ngut kin don ki nongiashimbynta shi dong.
Baroh ki diengkhlam kiba wanrah ki dong bapher bapher kumjuh ‘Ka Khnong Blai’, ‘Ka Symbood Khnong’ yn shna ha kata ka dur ban rah tang hapoh 20 ngut briew.
Bad ka jingsynran iaki diengkhlam ryngkat ki nongshoh bom bad ki nongput bhuri, chew bad kiwei tang hapoh 10 ngut briew.
Ia ki Rot ne ki rong  ruh yn shna ki dong ki shnong kiba lah ban wanrah ha pung kyntang Aitnar tang 10 ngut.
La bthah ia baroh ki nongiashimbynta ban deng iaki mask bad ban saitkhuid iaki kti bad kumjuh ban bud ryntih ia baroh ki adong adit COVID-19.
Ka Jaintia Students’ Union (JSU) haka sngi Thohdieng kala dawa na u Deputy Commissioner, West Jaintia Hills District ban pynsangeh iaka UGO Billing ka MeECL kaba la thmu ban pyntreikam a Rilum Jaintia.
Ka JSU katkum ka dorkhat kaba la ai sha u deputy commissioner lyngba u president u Jersom Shylla bad u assistant general secretary u Neilkee R Mukhim kila ong ba ki la ioh jingtip ba ka company M/S Satnam Global Infrastructure kaba dei na North India kaba la iateh bad ka MeECL ban pyntyllun ia ka kam shakhmat ban pyntrei ia ka ne ka UGO Billing Software bad kane ka company kan wan jinghikai ruh iaki nongtrei ka MeECL.Ka JSU kala kyntu ia u deputy commisioner ban pynsangeh shwa ia ka ne ka company ban pyntreikam ia ka ne ka UGO Billing Software ha rilum Jaiñtia Hills katba um pat dep ban pynbeit ia ki meter reading.
Ka JSU kala dawa ruh ba MeECL shuwa ban pyntreikam iaka UGO Billing Software ka dei ban pyntip paitbah bad ban pynsngewthuh paitbah shwa khnang ba ki briew kin sngew thuh shaphang kane ka UGO Billing namar ba kane ka thain ka dei kaba thud ba ka bording khamtam ki jaka nongkyndong kin shem jingeh lada pyntreikam ia kane ka rukom siew bai bording thymmai.
U MLA Jowai ma Wailadmiki Shylla haka sngi Thohdieng ula pyllait paidbah iaki ar tylli ki trok kit ñiut jong ka Jowai Municipal Board (JMB).
Ïa kine ki trok la thied lyngba ka 14th Finance Commission.
Haka jingpyllait paidbah ia kine ki trok la pynlong iaka jingialang kaba lyngkot ha phyllaw ka ophis treikam JMB ha Khimusniang, Jowai haka jingialang kaba pyniaid da u chairman F War.
Nalor u ma Wailadmiki la iadonlang u PK Boro CEO JMB, u Ma Octomewot Lamin Nominated MDC, ki nongialam ka synjuk waheh shnong Jowai u Ma Alan Niangti bad u LD Lakiang nalor kiwei kiwei.
U ma Wailadmiki Shylla haba kren ula ong ba ka jingioh ia kine ki trok kit ñiut kalong ka jingkyrkhu iaka JMB ba kan ioh ban shakri ia u paidbah ha kaban lum ban lang iaki ñiut.
“Baroh ngi tip iaka jingeh jong ka Jowai Municipal Board khamtam ha kaba iadei bad ka jingbym ioh jaka ba paka ban bret ñiut, hynrei ka jingiakren ka dang iaid shakhmat bad ka JHADC kala ai ksai ba kan ai iaka jaka bad yn shna da kaba long paka katkum ka juk kaba mynta ban suk haka rukom bret ñiut," la ong u ma Wailadmiki.
Ula ai khublei iaki nongtrei ka JMB ba wat hapdeng ka jingduh tulop bun bun bnai, hynrei kim shym la klet pat iala ka kamram ban pyndep ban ai ka jingshakri ia u paidbah hapdeng har rukom ki jingeh ba ki iakynduh.
“Nga la iakren halor ka jingeh ka Jowai Municipal Board bad u Myntri ka tnad Urban ha kaba mynta ka kynti kan sa poi bun ka song jingiarap kaba la kot da ki klur tyngka ban ioh sdang ne pyntrei iaki kam tei jingtei hapoh ka jingpeit ka Municipal," la ong u ma Wailadmiki bad ula bynrap ba ula shimkhia ban peit iaki jingeh jong ki shnong kiba la pynhap ha ki jaka sor namar ba duna ki lad jingiarap naka sorkar ban pynroi pynpar iaki shnong ki thaw.
Ki dkhot bad ki nongialam ka FKJGP Nartiang area unit haka sngi Thohdieng kila synñiang da ki PPE sha ka Nartiang PHC bad haka juh ka por kila pyndep ruh iaka jingai tika COVID-19.
Ia kine ki PPE, u Wednesday Dkhar general secretary FKJGP Nartiang area unit bad u adviser u Ohiwot Myria kila aiti ha u Dr.R Pohsnem bad Dr.S Surong.
Ki don 7 ngut dkhot ka FKJGP kila ai tika bad kila kyntu iaki paidbah ban mih shakhmat ban ai tika ban iada ialade na ka jingpang COVID-19.
Ka FKJGP kala kyntu ruh iaki paidbah ban nym ngeit biej iaki khubor lamler halor ka jingpang khlam COVID-19.
The Deputy Commissioner (Supply), West Jaintia Hills District, Jowai has informed that the Antyodaya Anna Yojna (AAY), Priority Household (PHH) and Non-NFSA quota of rice for the month of July, 2021 has been released to all Wholesalers for doorstep delivery to all FP shop centre from 2 nd July, 2021– 15 July, 2021.
Antyodaya Anna Yojna (AAY) quota of rice will be distributed at the scale of 35 kgs per AAY FI Card at the rate of Rs.3/- per kg for both Rural and Urban areas.
Priority HouseHold (PHH) quota of rice will be distributed at the scale of 5 kgs per head per month at the rate of Rs.3/- for both rural and urban areas.
Non-NFSA quota of Rice at the scale of 7.215 kgs per household at the rate fixed by the Vigilance Committee not to exceed Rs.14/- per Kg for both Rural and Urban areas.
In view of the above, the Deputy Commissioner ( Supply) has instructed the fair price Shop Dealers to complete the distribution of Rice within 30 th July, 2021 using e-Pos machine.
Ki don haduh 485 ngut ki briew kiba iabit iaka jingpang khlam COVID-19, 5 ngut kiba khlad bad da kane ka jingkhlad ka Jylla kala kynjoh sha ka 849 haka jingdon ki briew kiba iap pang COVID-19 haka sngi Thohdieng.
Kine kiba khlad 5 ngut ki dei na East Khasi Hills District.
Kat kum ka jingpyntip ka Tnad ka Koit ka Khiah, sa 485 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4652 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 17, EJH: 08, EKH: 155, NGH: 47, RBD: 68, SGH: 16, SWGH: 06, SWKH: 03, WGH: 61, WJH: 79 bad WKH: 25.
Ki nongpang kiba la ioh pat iaka jingkoit ki don haduh 365 ngut.
Kine ki kynthup na EGH: 41, EJH: 06, EKH: 150, NGH: 19, RBD: 14, SGH: 06, SWGH: 16, SWKH: 04, WGH: 60, WJH: 45 bad WKH: 04.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 50575 ngut bad napdeng kine 45074 ngut kila ïoh ïa ka jingkoit bad 849 ngut kiba ïap nalor ki briew ba dang shitom.
U District Magistrate, East Jaintia Hills District, Bah E Kharmalki haka sngi Thohdieng ula pynbna biang ba yn shah ban plie iaki iew lai sngi ha ka taiew ban wan haka sngi Nyngkong, Balang bad ka Sngi Thohdieng.
Kine ki iew kiba shah ban plie ki kynthup iaka Khliehriat East & West, baroh ka iew Ladrymbai, Umpleng, Chiehruphi, Lumshnong, Sohkymphor, Sookilo, Saipung, Samasi, Jalaphet, Rymbai, Wapung, Sutnga, Bataw and Umkiang bad ki dukan shnong kiba pyniaid da ki Dorbar Shnong ne Market Committee.
Ia kine ki iew la shah ban plie naduh ka por 9 baje mynstep haduh 3 baje nohphaisngi.
Ym shah ban iaid na kawei ka district sha kawei ka district khlem ki pass bad kiba leh pyrshah kin shah pynshitom katkum ki kyndon jong ka aiñ.
Shuh shuh ki dukan hapoh shnong kin plie naduh ka por 2 Pm haduh 6 pm.
Kiwei kiwei ki jingpyrkhing kin neh kumjuh bad ki kam kiba la pyllait n aka kyndon pyrkhing ban tem iaka jingpur ka jingpang khlam COVID-19.
U Deputy Commissioner ka West Jaintia Hills haka sngi Palei ula bthah ïaki ar shnong ka Khanduli bad Lapangap ban pynbiang ïaki kot ki sla jong ki jaka puta halor ka kynnoh kyntur pud bad thmu shna University bad surok ka sorkar Assam ha khappud West Karbi Anglong, Assam bad West Jaintia Hills Meghalaya.
U DC ula bthah ia ki nongialam shnong ka Khanduli bad Lapangap ban pynbiang iaki kot ki sla ban suk ka jingiakren hapdeng ki ar DC jong ki ar district ha ka taiew ban wan halor ka kam pud kam sam.
Kine ki ar shnong kila ai dorkhat ha DC halor ka jingpyrshah iaka jingthmu jong ka Assam ban shna surok bad university haka jaka kaba heh 5000 acres ha khappud bad la kam ba kane ka jaka ka hap ha u pud u sam kine ki ar shnong.
Ka sorkar Assam bad u MLA ka thain Boithalangso LAC, Rupsing Teron haka 30 tarik u Jymmang bad haka 22 tarik u bnai bala dep ha ryngkat ki myntri sorkar bad ki dkhot ka KAAS kila hiar jurip iaka jaka bad kynnoh ruh ba ki nongshong shnong ha khappud kila pynpra iaki mawpud.
“Kane ka jingleh jong ka sorkar Assam khlem pep kan wanrah ka jingïakynad, ïa khajia bad ka jingsngew pher jaidbynriew nalor ka jingsyier haka leit ka wan ki nongshong shnong", la ong u Pyrkhat Pyrphet uba long u Chairman ka Lapangap Khanduli Border Area Joint Action Committee.
Ki nongialam shnong bad kane ka committee kila banjur ia DC ban tuklar khnang ban iada iaki jaka puta ki shnong khappud bad ban iada ia u pud u sam ka Jylla.
Ha kane ka jingiakynduh ia u DC la donlang ki waheh shnong ka Khanduli bad Lapangap nalor ki dkhot shnong bad ki riewrangbah.
Wat hapdeng ka jingwan lynsher ka jingpang khlam Covid-19 ka jing pynkhreh bad pyndep ia ki jinglehniam bapher ha ka jingiadei bad ka shad niam Behdieñkhlam hapoh ka Raij Jowai ka long kaba iaid shakhmat.
Mynta ka 1 tarik u Naitung, ka Dorbar Niam ki khun ka Raij Jowai hapoh ka jingpeit jingpyniaid u Dolloi waheh Puramon Kynjing ryngkat ka jingiadonbyntalang kiwei Langdoh ryngkat ki shakri niam jongki kum na ka Raij Chyrmang, Raij Tuber bad Raij Ialong ki la wan ban iadobyntalang ha ka ban pyndep ia kawei na ki rukom lehniam ne knia ainguh aidem ba shisien shisnem kyrpang ia u Syiem Pyrthat.
Ha kane ka jinglehiam ne knia ainguh shwa ban mih na iing Langdoh iingkyntang ka Raij Jwai ladon ka jinglehniam ba la pyndep hapdeng ka jingiadonlang ka Langdoh ha kaba u Dolloi ryngkat u Langdoh, U Pator, ki Sangot bad ki Wasan waheh kin shim ban peit bad bishar ia ki dak ki shin ba  mih paw ha ki lai tylli ki Kpu Niam ba la shet da ka Langdoh.
Ia kane ka lehniam ne knia ainguh la pyndep halor u Lumkyndong ha kaba  u Sangot Paswet  ryngkat ka jingsynranlang u Sangot Pakyntein bad u Sangot Pasubon ki la shim ban pyndep ia ka lehniam hakhmat ka duwan kaba long kat kum ka rukom dustur jingngeit niam u khun hynniewtrep hynniewskum.
Hadien ba ki la pyndep ia kane ka jinglehniam na Lumkyndong ka bynta ba dangsah jong ka jinglehniam la pyndep ha Madan bamknia Pyrthat ha kaba ki khun ka Raij Jwai ryngkat ki riew rangbah na Raij Chyrmang, Raij Tuber bad Raij Ialong ki la wan ban iadonbyntalang hapdeng  ka jingduna paid bad bud ia ki kyndon sorkar.
Ka Jowai Municipal Board (JMB) kum shibynta ban pynjem iaka jingeh u paid nongshong shnong ka Jowai kala hap ban leit bret iaki ñiut ki nier kiba mih na ki iew ki hat bad ki ïing ki sem jong ki briew na sor Jowai sha Marten, Mawiong, Shillong.
Kane ka jingleit bret ñiut ka Jowai Municipal Board sha Shillong ka dei hadien bala mih ka jingpyrshah ka Khasi Students’ Union (KSU) Mupyut Unit, ka shnong Mupyut bad ki shnong ba marjan ban bret ñiut ha Mynkjai kaba dei ka jaka jong ka Jaintia Hills Autonomous District Council (JHADC).
Ka jingpyrshah jong ki paidbah ka long ba ka rukom bret ñiut ha Mynkjai kala long kaba la shu leh pathar bad torti ha kaba ki nongtrei ka JHADC bad ka JMB.La kynnoh ba hadien bala wan kit iaki ñiut na kylleng ka sor Jowai la shu lumthup iaki ñiut ha Mynkjai kaba la wanrah ka jingsma iwtung kaba shyrkhei kaba lah ban ktah iaka koit ka khiah ki nongshong shnong kumjuh ki jingri jingdup jong ki shnong kiba doh hajan bad katei ka jaka theh ñiut ha Mynkjai.
Naduh u ka 20 tarik u bnai Lber 2021 ka JMB kam shym la leit bret ñiut ha Mynkjai bad kala kit iaki ñiut na Jowai sha Marten, Mawiong.
Kaba lyngngoh pat ka JMB lane ka sorkar Jylla bad ka tnad Urban Affairs department haka jaka ban wad ki lad ki lynti ban ioh ia ka ka jaka ba paka mynta kala pynkylla iaka Riatmoolain, Ladthadlaboh kum ka jaka pynlang bad thep iaki ñiut ha ki trok kit ñiut.
Kane ka jaka ha Ladthadlaboh ka don harud surok Jowai Intermediary Road lane ka surok na wah Myntdu (Jingkieng Pamblah) sha Lad Nartiang, Jowai kaba la shu iehshrah mynta.
Ka JMB kala shna kyrpang bha ia kane ka jaka theh niut, ha kaba ka kali kit ñiut hadien ba kala wan lum iaki ñiut na kylleng ka sor Jowai kan theh pat ha kawei ka kali kaba ap ha katei ka surok.
Kane ka jaka theh ñiut la shna tang da ki tin sopïing ban ioh pyntuid iaki ñiut na ka bynta ba haneng ka surok bad pynap iaka kawei pat ka kali shapoh.
La iathuh ba kane rukom pynlang bad thep ñiut ka JMB mynta kala sdang la shitaiew ar taiew ha katei ka jaka.
La sakhi ruh ba ki paidbah kila theh ñiut la jan baroh shilynter kane ka surok.
Kane ka jingleh ka JMB bad ka bor shnong Ladthadlaboh ka buh jingma pat ia ki um ki wah namar hajan kane ka jaka ka don kawei ka wahduid kaba tuid sha Wah Myntdu.
U District Magistrate, West Jaintia Hills haka sngi Palei ula pynngat Micro Containment ia bun tylli ki ïing haka shnong Moodkyndur, kaba hap ha Thadlaskeiñ Block hadien ba kala don ka jingbit jingpang khlam COVID-19.
Kine ki ïing kiba la pynngat Micro Containment ki kynthup iaka longïing ka kong Experience Suting haduh ka ïing ka kong Cruchiel Suting haka dong Pohskur bad naka ïing ka kong Iarli Mukhim haduh ka ïing ka kong Lovely Suting haka dong Khliehchem.
Ka hukum kan treikam naduh mynta ka sngi tad haduh bala pynbna da kumwei.
Ka hukum kam shah iano iano ban rung ban mih klumar sha kitei ki jaka bala pynngat Containment.
La bthah ïa baroh kiba hap hapoh ka containment ruh kin hap ban shong pynkyrpang ialade ha ki iing ki sem jong ki.
Ym shah ban pynlong kino kino ki jingialang bad phah khang ia baroh ki dukan dukdoh ha katei ka jaka.
Ki kali kiba na shabar ka containment ha katei ka shnong ruh kim bit ban sangeh ha ki jaka bala pynbna containment.
Kane ka hukum kan ym treikam iaki nongtrei ka tnad ka koit ka khiah, ki nongtrei ka DC Ophis bad kiwei ki shakri sorkar kiba dei peit iaka ki kam ba donkam u paidbah.
U District Magistrate, West Jaintia Hills District, Garod LSN Dykes haka sngi Palei ula pynngat Micro Containment iaka shnong Thadialong kaba don ha Laskein Block.
Kane kalong hadien bala don ka jingbit jingpang khlam COVID-19 ki nongshong shnong ha kane ka shnong kaba donkam ruh ban pyndep iaki test ban tem iaka jingpur ka khlam COVID-19.
Katkum ka hukum, ym shah ia kino kino ban rung ban mih klumar shapoh shnong bad kiba na katei ka shnong ruh kim bit ban mih bad ki dei ban shong pynkyrpang ialade ha ki iing ki sem jong ki.
Ym shah ban pynlong kino kino ki jait jingialang bad kino kino ki jait kam.
La bthah ban khang ia baroh ki dukan ha kane ka shnong.
Baroh ki kali kiba iaid ba ieng lyngba kane ka shnong kim bit ban sangeh ha shiteng lynti tad haduh bala pynbna da kuwei.
U District Magistrate, West Jaintia Hills Garod LSN Dykes haka sngi Palei ula pyntip ba don iwei i nongtrei ka ophis District Transport Officer, Jowai kaba la iabit jingpang khlam COVID-19.
Kino kino kiba leit ha katei ka ophis ha kine ki 14 sngi bala dep ba kin shong pynkyrpang ialade ha ki ïing ki sem bad ban report sha ka jaka sumar kaba jan tam lada don kino kino ki dak ki shin ba kynthup iaka jingshit met, jyrhoh, ka jingtlot ka bor met, pang met, ym bang bam, shitom ban ring pynhiar mynsiem, pynhiar, prie bad kiwei kiwei.
Shuh shuh u District magistrate ula pynbna ruh ba kane ka ophis kan khang naduh lashai ka sngi 2 tarik Naitung haduh 8 Tarik Naitung ban pynkhuid ia kane ka ophis.
Ka dorbar shnong Umkiang, East Jaintia Hills District kala ïoh ia kawei ka kali kit ñiut kaba la synñiang u MLA ka thain u Ma Shitlang Pale bad ia kane ka kali la pyllait paidbah ba kan sdang iaka jingshakri da u waheh shnong ma Lasting Pala haka sngi Palei.
La iadonlang ha kane ka jingpyllait paidbah u ma W Rymbai, dkhot shnong nalor u Assistant secretary Ellend Mynthlu ki Rangbah Dong/Secretary Dong jong ki 10 tylli ki Dong bad kiwei kiwei.
Ka Dorbar Shnong Umkiang, East Jaintia Hills District, ka pynpaw ia ka jingsngewnguh ia u Local MLA, Shitlang Pale, halor ka jingai jingiarap jong u sha ka shnong Umkiang da ka kali kit niut bad kane kanlong ka jingkyrkhu iaka shnong ban ioh ban pynneh pynsah iaka khuid suba ka shnong baroh kawei.
Ka Dorbar Shnong Umkiang kala khublei ruh ia u MLA uba la iarap ban pynioh ruh iaki lynti pohshnong bad kiwei kiwei ki lad jingirap ia u paidbah.
Ka Khasi Students’ Union (KSU) Leimow) kala sam marbam sha ki lai tylli ki shnong kiba kynthup iaka Mowkaiaw, Mowtyrshiah bad ka Mukhap.
Ia kine ki marbam ba kynthup ia u khaw, dai bad umphniang ka KSU kala sam haka sngi Balang sha ki 50 tylli ki longïing.
Ha kane ka jingsam marbam la iadonlang u president ka KSU Leimow unit u Javeline Chadap, u Livingstone Khlem general secretary, Deovolente Tang finance secretary bad kiwei kiwei ki nongialam ka KSU Leimow Unit.
Ki don haduh 577 ngut ki briew kiba iabit thymmai iaka jingpang khlam COVID-19, 6 ngut kiba khlad bad da kane ka jingkhlad ka Jylla kala kynjoh sha ka 844 haka jingdon ki briew kiba iap pang COVID-19 haka sngi Palei.
Kine kiba khlad 6 ngut ki dei na West Jaintia Hill bad West Khasi Hills mar ar ngut, South West Khasi Hill bad ka East Khasi Hill mar iwei.
Kat kum ka jingpyntip ka Tnad ka Koit ka Khiah, sa 577 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4537 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 12, EJH: 24, EKH: 157, NGH: 16, RBD: 260, SGH: 06, SWGH: 06, SWKH: 14, WGH: 34, WJH: 21 bad WKH: 27.
Ki nongpang kiba la ioh pat iaka jingkoit ki don haduh 250 ngut.
Kine ki kynthup na EGH: 12, EJH: 01, EKH: 70, NGH: 11, RBD: 71, SGH: 03, SWGH: 08, SWKH: 06, WGH: 16, WJH: 45 bad WKH: 07.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 50090 ngut bad napdeng kine 44709 ngut kila ïoh ïa ka jingkoit bad 844 ngut kiba ïap nalor ki briew ba dang shitom.
U Myntri ba dei khmih iaka tnad Forest and Environment James K Sangma haka sngi Balang ula wan hiar dalade sha Wah Lukha ban jurip iaka pung um shna soh pailen ban pynkhie im biang iaka wah Lukha, ka wah kaba la iap naka um acid ba mih naka jingtih mar pohkhyndew.
Ha kane ka jingjurip u James K Sangma iaka project pynkhie im iaka Wah Lukha la synranlang ki ophisar ka tnad kam khlaw.
“Ka Wah Lukha kadei ka wah kaba la kyrkhu ia kiba bun kiba la shaniah ha ka, hynrei kumba phi iatiplang baroh ba ka jingtuid ki um acid kala pynjulor ne pynlong ia kane ka wah ban iap bad kam don jingim shuh bad kylla rong, kumta na kaliang ka tnad ka kam khlaw ka sorkar kala shimkhia ban pynkhie im ia Wah Lukha," la ong u James K Sangma.
U James ula ong ba “Na ka por sha ka por ngi la ia phylliew jingmut bad ki riewshemphang na ri United States bad Israel kiba wad bniah halor ki jingthung ban pynkhie im ia ki um ki wah ne ban pynkhuid iaka um acid haka wah.
" “Mynta la thung iaki jingthung phytoremediation ne ki soh pailen ki ban kjit iaka jakhlia bad ban pynkhuid iaka um ka wah kum ka jingpyrshang bad ki dak ki shin ki long kiba bha bad ngi lah ban pynheh iaka projek bad ban pyrshang ha kiwei kiwei ki wah, kiba jur ka um acid.
" la ong u James.
U James ula khot ia baroh kiba don bynta bad ki nongialam shnong ban wan shakhmat ban iarap iaka sorkar ha kane ka projek ban pynkhie im iaki um ki wah.
Shuh shuh u James ula ong ba ki kharkhana ruh ki dei ban bud ryntih iaki kyndon iada mariang.
“Ka jingkylla ka mariang ne ka Climate Change ka dei kaba shisha, kumta ka por kala dei eh ban ba kino kino ki kam kiba iadei bad ka ioh ka kot ki dei ban iaid ryngkat bad ka jingpynbha iaka mariang.
" Kane ka projek ka dei lyngba District Mineral Fund Trust Committee kaba la pyntrei da ka Trinity Impex International, Delhi haka dor T.2.5 klur.
U Secretary 6 Shnong Wah Lukha Association u Ma Daiapherbha Lamare ula ong ba kila ai iaka dorkhat ban pynioh pisa shuh shuh lyngba ka Meghalaya Environment Restoration and Protection Fund (MERPF) ban pynbha iaka wah Lukha.
U District Magistrate, West Jaintia Hills District Garod LSN Dykes ula weng iaka hukum micro containment ha ka shnong Ringkyrtein hadien bala duna ka jingiabit khlam COVID-19.
Ia kane ka shnong la pyngngat haka containment haka 18 tarik u Jylliew hadien bala jur ka jingiabit khlam, hynrei hadien bala dep pynlong iaka Active Surveillance bad ka test iaki briew kiba lah ban shah ktah la lap ba ka jingpur ka jingpang khlam kala duna.
U Superintendent of Police West Jaintia Hills District, Bikram D Marak ula maham ia ki paidbah ba kim bit ban pynsaphriang ia ki khubor kiba ialam bakla halor ka jingai tika COVID-19.
U SP ha u kyrwoh jong u, ula ong ba lada don mano mano ne ki kynhun kiba pynsngewthuh bakla ia u paidbah halor ka tika COVID, kin ngat haka jingshah pynshitom katkum ki kyndon jong ka aiñ.
Ula kyntu ia ki paidbah ba kim dei ban pynsaphriang ia ki khubor lamler halor ka tika COVID ha kino kino ki rukom.
U SP ula ong ba kane ka long katkum ka hukum jong ka iingishar Meghalaya High Court haka 23 tarik u Jylliew kaba ong ba lada don mano mano u briew/ka kynhun kiba pyrshang ban pynsngewthuh bakla halor ka tika COVID-19 kin shah kem katkum ka kyndon jong ka aiñ.
Ka jingdon jong ki briew kiba iap pang COVID-19 kala kynjoh sha ka 838 ngut ha Jylla hadien bala khlad biang sa 7 ngut haka sngi Balang.
Kine kiba khlad sa 7 ngut ki dei na East Khasi Hills: 03, West Jaintia Hills: 03 bad Ri Bhoi: 01.
Kat kum ka jingpyntip ka Tnad ka Koit ka Khiah, sa 352 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4216 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 27, EJH: 07, EKH: 144, NGH: 20, RBD: 39, SGH: 06, SWGH: 05, SWKH: 13, WGH: 54, WJH: 19 bad WKH: 18.
Ki nongpang kiba la ioh pat iaka jingkoit ki don haduh 392 ngut.
Kine ki kynthup na EGH: 23, EJH: 10, EKH: 108, NGH: 41, RBD: 80, SGH: 01, SWGH: 29, SWKH: 12, WGH: 35, WJH: 40 bad WKH: 13.
Ka jingdon jong ki briew bala ïabit ïa kane ka jingpang khlam ha Jylla baroh ka long 49513 ngut bad napdeng kine 44459 ngut kila ïoh ïa ka jingkoit bad 838 ngut kiba ïap nalor ki briew ba dang shitom.
U Deputy Commissioner, West Jaintia Hills ula pynkynmaw iaki nongdie jingdie bad ki nongpynklumar ia ki hukum kiba la pynmih kaba la bthah iaki nongdie jingdie ban kynriah shisyndon na lynti iaidkjat paidbah.
Ula ong ba kino kino kiba leh pyrshah bad bteng bad shong die jingdie ha surok ne lynti iaid kjat yn pynshitom katkum ka kyndon jong ka aiñ.
Ka Assembly’s Committee on Environment haka sngi ba Ar kala wan jurip iaki kharkhana saiñ rnga dewiong ne coke factory ha East Jaintia Hills District.
Ia kane ka committee la ialam da u Bah SK Sunn, MLA Mawphlang.
La synran lang ia u da ki dkhot ka committee ba kynthup ia u MLA Mawsynram Himalaya M Shangpliang, MLA Ampati ka Miani D Shira, MLA Rambrai Jyrngam Kimfa S Marbniang, MLA Umroi u Bah George Bankyntiewlang Lyndoh nalor u Deputy Commissioner, East Jaintia Hills bad ki ophisar ka Meghalaya State Pollution Board (MSPCB) bad ki nongialam ka Environment Co-ordination Committee (ECC), Elaka Sutnga.
Kane ka jingwan hiar jurip ka Assembly’s committee on environment kadei hadien bala ujor ka Environment Co-ordination Committee (ECC) halor ka jingjyllei ki kharkhana saiñ rnga dewiong beaiñ kiba la ieng rasong ha Elaka Sutnga, East Jaintia Hills District.
Ka ECC kala ai khublei iaka Assembly’s committee on environment kaba la wan jurip dalade ia kine ki kharkhana coke factory bad ka kyrmen ba ka committee kan shimkhia ban pyndam ia kine ki kharkhna kiba la ieng rasong ha kane ka thain.
Ka Assembly’s Committee on Environment kala pan ka report naka MSPCB halor jingseng kharkhana ha East Jaintia Hills.
Ka Committee on Environment kala hiar jurip iaki kharkhana coke sha Umpleng, Nongjri, Sookilo.
Kala hiar ruh sha Brishyrnot.
Kumban shu pynkynmaw ka Environment Co-ordination Committee (ECC), Elaka Sutnga kala la ujor sha u Deputy Commissioner, East Jaintia Hills bad dawa ban khang shisyndon ia baroh ki kharkhana coke kiba la ieng rasong beaiñ hapoh Elaka Sutnga.
Katkum ka RTI bala ioh ka ECC naka Meghalaya State Pollution Control Board (MSPCB) ha u Lber 17 tarik ba ki don tang 5 tylli ki kharkhana coke hapoh ka district kiba la ioh Consent To Operate (CTO) ne ka jingbit ban ioh saiñ rnga dewiong bad baroh kidei kiba la pyntreikam khlem da ioh iaka CTO.Ka ECC kala ong ba 12 tylli na ki 36 tylli ki kharkhana coke kiba la ioh iaka Consent to Establish (CTE)  naka MSPCB bad kiba tam baroh kila pynieng beaiñ ia kine ki kharkhana saiñ rnga dewiong.
Ka Federation of Khasi Jaintia & Garo People(FKJGP) East Jaintia Hills District kala pynher da ka jingthoh sha u Prakash Javadekar, Union Minister of Forest, Environment and Climate Change ban pyrshah iaka jingioh Environment Clearance ka Star Cement.
Ha u kyrwoh bala phah u DH Sumer General Secretary FKJGP, East Jaintia Hills ula ong ba haba ïadei bad jingioh Environmental Clearance ka Star Cement ban khlong mawshun haka jaka kaba heh 42.051 hectares ha Brichyrnot kan buh jingma iaka khlaw Narpuh Wildlife Sanctuary namar ba ka jan bha bad ka jaka tih mawshun.
Ula ong ba kila kyrpad ia utei u Myntri Sorkar Pdeng ban tuklar bad ban pyndam ia kane ka clearance sha ka Star Cement ban lait shah ktah ka mariang bad u paidbah jong ki 15 tylli ki shnong ka thain.
Ka FKJGP kala ong ba kane ka jaka kan ktah ruh ïaki lai tylli ki wah kum ka wah Um Lunar, wah Umso Nallah bad ka wah Lukha nalor ka sawdong sawkun ka mariang ha kane ka jaka.
U District Magistrate, West Jaintia Hills District ula weng iaka hukum Micro Containment ha Shangpung Moolibang bad ka Shangpung Mission hadien ba la duna ka jingiabit jingpangkhlam COVID-19.
Ia kine ki ar shnong la pyngngat containment haka 21 tarik une u bnai hadien bala don ka jingbiabit khlam COVID-19.
Ka hukum u district magistrate ka ong ba la dep ban pynlong iaka Active Surveillance bad la test ruh ia ki briew kiba la lah ban shah ktah haka jingpang khlam bad la lap ba ka jingpur ka khlam kala duna ha kine ki ar shnong, kumta la weng iaka containment naduh mynta ka sngi.
Ka Khasi Students’ Union (KSU) kum shibynta ban kyrshan iaki longiing ba duk ha Laskein Block kala sam da ki marbam ba kynthup ia u khaw, phniang bad u dai.
Ka KSU Sahsniang kala sam sha ki 12 tylli ki longiing, ka KSU Mynksan Unit kala sam sha ki 20 tylli ki longiing, ka KSU Priang Unit sha ki 30 tylli ki longiing bad 6 tylli ki longïing ba shong set slung ha iing.
Shuh shuh ka KSU Thangthriñ Unit haka sngi Saitjain ka taiew bala dep ka la sam da u khaw, u dai bad ka umphniang bam sha kumba 19 tylli ki longiing bad Ka KSU Laskein Unit kala sam marbam sha ki 11 tylli ki longiing ha Laskeiñ.
Ka sorkar kala pyrshang har rukom ki lad ban sam jingnang jingstad lyngba ka internet ne online sha ki khynnah skul hadien bala wan lynsher ka khlam COVID-19  kaba la hap ban khang iaki skul, hynrei kane kam shym la poi pat sha ka thong namar ba duna palat ki signal ne ka internet sha ki thain nongkyndong.
Ka Khasi Students’ Union (KSU) Namdong Unit kala pynpaw ba kiba bun ki khynnah skul ha ka thain Namdong ki shem jingeh ban shong klas online namar ba tlot palat ka internet bad ki phone kiba pyndonkam ruh kim don signal satia.
Katei ka thain ka dei kaba la jingshakri tang da ka JIO hadien bala jah kiba bun ki company, pynban kane ruh kam lah satia ban ai ka jingshakri kaba pynhun ia u paidbah bad khlieh la ka sngi ki duh singal ki phone kaba buh jingeh ban shongklas online ki khynnah kumjuh ban phone na ka bynta kiwei kiwei ki kam, khamtam haba don ki kam ba kyrkieh.
Kane ka jingduh signal phone ka pyndiaw ia ki khynnah skul bad ki nongshong shnong baroh.
Ka KSU kala dawa naka sorkar bad naka company ban pynbiang ia ki jingshakri khnang ba ki paidbah bad ki khynnah skul kim nym shah ktah ha kum kane ka por ka saw sian ba wan lyngshop ka khlam.
Kane ka jingthud ki signal phone kam dei tang ha katei ka thain, hynrei ha kiba bun ki shnong ha West Jaintia Hills bad East Jaintia Hills District.
Ka Ophis jong U Sub-Divisional Officer (Supply), Amlarem Sub-Division ka la pynbna paidbah ba la pynbeit thymmai iaka ia ka dor jong ka Umphniang sharak (S.K.Oil).
Ka dor dielang na Jowai ka long T.48.35 shi liter (S.K.OIL AGENCY PRICE, JOWAI Rs.43.00, SK Oil Sub-Agency, Transportation Charges Rs.2.00 Per Liter, Godown/Labour Charges Rs.1.85 Per Liter Profit Margin Rs.1.50 Per Liter).
Ka Dor Dielang Na Amlarem ka long T.50.35 Shi Liter (SK Oil Agency Price, Amlarem Rs.48.35,Transportation Charges Rs.1.00 Per Liter.
Profit Margin Rs.1.00 Per Liter).
Ia kane ka dor thymmai la pyntrei kam naduh ka 1 st June (Jylliew), 2021.
ADIPR.Ka jingdon jong ki briew kiba iap pang COVID-19 kala kynjoh sha 831 ngut ha Jylla hadien bala khlad biang sa 4 ngut haka sngi ba Ar.
Kine kiba khlad sa 4 ngut ki dei na East Khasi Hills: 01, Ri Bhoi: 01, South West Khasi Hills: 01 bad West Jaintia Hills: 01.
Kat kum ka jingpyntip ka Tnad ka Koit ka Khiah, sa 378 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4263 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 22, EJH: 09, EKH: 110, NGH: 45, RBD: 19, SGH: 12, SWGH: 17, SWKH: 11, WGH: 54, WJH: 66 bad WKH: 13.
Ki nongpang kiba la ioh pat iaka jingkoit ki don haduh 489 ngut.
Kine ki kynthup na EGH: 28, EJH: 13, EKH: 135, NGH: 12, RBD: 55, SGH: 19, SWGH: 19, SWKH: 24, WGH: 64, WJH: 113 bad WKH: 07.
Ka jingdon jong ki briew bala ïabit ïa kane ka jingpang khlam ha Jylla baroh ka long 49161 ngut bad napdeng kine 44067 ngut kila ïoh ïa ka jingkoit bad 831 ngut kiba ïap nalor ki briew ba dang shitom.
Ngi ki ba haïing hasem jong i (Late) Tbn Morit Swer ba shong ba sah haka shnong Thangskai, East Jaintia Hills iba la khlad noh na kane ka pyrthei haka 17/06/2021 bad ba la leit ontep haka 17/06/2021, ngi ainguh ia U Blei Trai Kynrad U ba la ri la sumar iangi ha kum kane ka por ba sngewsih.
Kum ka iing ka sem ngi pynpaw ka jingsngewnguh: Ka CHC Khliehriat, ki doctor, ki nurses bad ki staff baroh kumjuh ruh ia ki staff jong ka 108.
Ia ki Doctor bad ki staff jong ka Supercare Hospital, Shillong.
Mr Kampher Dhar.
Ki Tymmen Basan bad ia baroh kawei ka Balang Presbyterian, Khliehriat.
Ia Ka Shnong Khliehriat West.
Ia baroh ki Father, ki Sister bad ki Pastor kiba kyrshan lyngba ki jingduwai.
Ia i Local MLA jong ka 6 Khliehriat Constituency, Shri Kyrmen Shylla.
Ia ki HOPELINE-Covid Warriors, Khliehriat.
Ia i Deputy Commissioner,East Jaiñtia Hills District.
Ia ki dkhot jong ka Sur u paidbah, East Jaiñtia Hills District.
Ia ka Balang Presbyterian, Thangskai.
Ia ka Shnong Thangskai.
Ia ka Sports Association, East Jaiñtia Hills District.
Ia i Ex MDC Smt Violet Lyngdoh.
Ia i Ex MLA Shri Justine Dkhar.
Ia ka Narpuh Border Presbytery.
Ngi dap da ka jingsngewnguh ia baroh ki paralok najan najngai kiba wan sngewlem sha ka iing ka sem jong ngi.
Kumjuh ruh ia ki paralok kiba phah ia ki kyrwoh jingsngewlem sha ngi kum ka iing.
Khublei shibun eh U Blei un kyrkhu iaphi baroh.
Na i lok jong i (L)Tbn  Morit Swer Smt L Dkhar, ki khun ki ksiew bad ka kur ka jait ki kha ki man  jong i.
Ka Khasi Students’ Union (KSU) Thadlaskeiñ unit kala sam marbam haka shnong Wahiajer haka 24 tarik une u bnai.
Kine ki marbam ki kynthup ia u khaw bad u dai, kum ka dak ban kyrshan iaki longiing kiba shah ktah haka kamai ka kajih namar ka jingkhang dam COVID-19.
Ha kane ka jingsam marbam ka KSU la iadonlang assistant waheh chnong Wahiajer, u Ma Lovely Shylla bad ki nongiohmyntoi kiba la jied ka KSU, kiba na shnong ka Wahiajer.
Ki nongialam ka KSU kiba la iadonlang ki dei u president Thadlaskeiñ unit bad Jowai Circle.
Baroh  ngi thngan, ngi kwah ka bam ka dih kaba biang, ngi kwah ban ioh kamai kajih ba biang ban pyndap iaka jingdonkam kaba man la ka sngi ha ki ïing ki sem jong ngi, hynrei kaba kongsan hi ha u briew lada u/ka ki klet pat iaka koit ka khiah kaba mut ngi la phiel bad kaba ngi don ruh ngin duh lut haka jingim.
Kum u nongthoh haba phai sha ki jingbthah ka tnad ka koit ka khiah ban iakhun pyrshah iaka jingpang khlam COVID-19 ne u Coronavirus bad ka jinglong jingman jong ngi ki briew ka long da pongpet namar ba ngim lah ban bud ïaki adong adit COVID-19 khamtam haka jingkylla haka rukom leh ne ka COVID-19 appropriate behaviour.
Na ka por sha ka por ka bor synshar district kala pynmih iaki kyndon pynjari ban tem iaka jingpur ka jingpang khlam COVID-19 bad ki shnong bapher bapher ki shimkhia ban iarap iaka bor synshar district ha ka ban pyntreikam ïaki kyndon pynjari.
Hynrei la lap ba bunsien hi kane ka jingpyrshang jong ka bor synshar district bad ki shnong kala lehnohei haba u paidbah salonsar kynthup iaki dukan, ki nongdie madan kim bud pat iaki adong adit COVID-19, kaba la theh umpjah iaka jingtrei shitom ki shnong bapher bapher khamtam ki nongkitkam shnong kiba ym ioh nong eiei ne kiba trei iaka kam tang kum ki nongtrei mon sngewbha.
Ngam mut ban kynnoh iano iano, hynrei ka jingmut jong nga ka long kumno kein ngin kylla haka rukom le h haba ngi duna ne sahdien pat ha kiliang ki jingtei ( Infrastructure) ne kita iew ki hat kiba paka ban ioh shong ki nongdie haki jaka ba paka ba kylluid bad ba suk ia u paidbah ban iaid ban ieng bad ban thied ban pet.
Ka nuksa ka sor Jowai khamtam ka Iawmusiang , kaba dei ka ïitkhmih jong ka district West Jaintia Hills, ha kaba wat hadien bala pynjynsur iaka rukom plie bad khang iaki dukan ba donkam u paidbah bad ailad iaki nongdie madan ban die ha iew ha hat, phewse la lap ba kita ki adong adit kim treikam bad ki paidbah u leh bymsalia ia kine ki kyndon ban iakhun pyrshah ia ka jingpang khlam COVID-19.
Kaba isangsot shuh shuh namar ba ngim don ia kita ki jaka shong iew kiba paka, la lap ba ki nongdie kila poi sha jaka iaid lynti u paidbah ( footpath ) kaba la pynkhap ngiah bad pynthud pat iaka iaid ka ieng u ba bun ba lang.
Kane kam dei tang ha kane ka por ba wan lynsher ka khlam, hynrei kala long ka rukom ha Jowai.
Ki nongdie madan ruh ki dei ki briew, ki don ka hok, ka jingkylli kalong mano pat ban ai ia kane ka hok jong ki ban ioh shongdie ha ki jaka ba biang? Don pat ki dukan kiba shongwai ha ki iing jong ki riew shimet kiba la ai da u number ba kin plie ha ka sngi kaba la buh kyrpang, pynban ki dang leh pyrshah iaka rukom pyniaid shnong ka Dorbar Tympang Iawmusiang bad plie iaki dukan.
Hato ngin kynnoh iaka Dorbar Shnong Tympang kaba pyrshang ban pyntreikam iaki kyndon pynjari ha kaba iadei bad ka khlam COVID.Hato ka shnong Tympang pat kam don ka hok mo ban wanrah iaka khuid ka suba ka shnong bad ban iada iaka shnong na ka jingpur une u jingpang khlam? Shuh shuh ka jingkylli ka long hato kine ki jingangnud jong ka kim long kiba shong nongrim? Lada ngim lah ban bud iaki kyndon kiba la pynjari, ka bor synshar disrict ruh kaba suk eh ia ka ba kan sympat ia u paidbah salonsar bad kane kalong ban khang shnong ne lockdown bad kane kan ktah iano? Ka jubab ka long ia u duk u suk, u kup shilliang sem shilliang shuwa, kumta ka bha eh ia ngi ban kylla haka rukom leh ne ka Covid-19 appropriate behaviour ban ngin lait na ka jingkynnoh uwei ia u wei ne kdew kti uwei ia u wei.
Ka jingdawa kaba hakhmat ka long ba ki Nongmihkhmat paidbah bad ka Sorkar kaba ngi jied ruh ka dei ban wanrah pat iaki jingkylla khnang ban pynjem ia kane ka jingeh u paidbah.
Ka jingshna iew ha Iawmusiang Jowai kala long tang ka ishu elekshon bad sa shisien kane ka iew kan kylla long hi ka ishu elekshon.
U MLA Jowai u dei ban sngewthuh ba kane ka mat ka dei ka jong u bad u dei ban wad iaki lad ban tei pyndep ia kane ka iew ban pynkynriah ia baroh ki nongdie madan ban pynjem ia kine ki jingeh u nongdie madan uba wan na kylleng ki shnong ban die iaki mar kiba pynmih hala shnong.
Ka sorkar pdeng kala pynbna ba ka khlam COVID-19 ka dei ka National Disaster ne kata ka apot jong ki jingjia ba sngewsih.
Katkum ki kyndon aiñ ka bor ka shong ha u/ka District Majistor ban pyntreikam iaka hukum jong ka khlam haki district ban pynjari bad ban pynshitom ia kino kino kino kiba pynkhein iaki kyndon jong ka khlam.
Shuh shuh iaka lockdown hi la pynjari haba jur ka jingpur ka khlam bad ka West Jaintia Hills ka don haka kyrdan jong ka jingma na ka jingjur ka jingiabit khlam bad lada ngim bud ryntih iaki kyndon kane ka ktah iaka ioh ka kot, kamai kajih, ka pule puthi, ki jinglehniam bad kiwei kiwei ki jingdon kam kiba man la ka sngi.
Khnang ba ngin lait na ka jingkhang shnong, ka long kaba donkam haduh katta katta ban don ka jingkylla ha ka rukom leh (Appropriate behaviour change) da kaba bud ryntih iaki adong adit COVID-19.
Bud ruh ia kiwei kiwei ki jingbthah haka rukom leh ban deng iaki mask, ka jingdonkam ban test bad ka ban kiar ha ka jaka ba bun ne lum paidbah ban iada ialade na ka jingbit iaka jingpang khlam.
Ki nongkhaii bar ri hapoh ka lama jong ka Foreign Trade Chamber of Commerce Meghalaya (FTCCM) kila dawa na ka bor synshar district ban plie noh iaka khaii pateng bad ka ri Bangladesh lyngba ka kad khaii Tamabil.
Ka FTCCM kala wan ban iakynduh ia u Deputy Commissioner, West Jaintia Hills District, Garod LSN Dykes haka sngi Nyngkong ban kyntu ia u ban plie iaka khaii pateng bad ka ri Bangladesh khnang ban ioh biang ki paidbah ka thain khappud bad ki nongkhaii ban kamai kajih.
“Naduh kiba khaii ha ki kam barit haduh ki nongkhaii bar ri ngi la im hapdeng ka jingkyrduh naduh bala khangdam COVID-19, kumta ngi la kyntu ia u Deputy Commissioner ban plie iaka khaii pateng bad ka ri Bangladesh khnang ba ki paidbah kiba im jakpoh na katei ka jaka kin ioh ban kamai kajih," la ong u Richard Pohlong president ka FTCCM.Na kaliang u DC ula kyntu ia ka FTCCM ban ap tad haduh ka 3 tarik u Naitung bad ban peit iaka jinglong jingman ka jingiabit jingpang khlam COVID-19 haka district.
Ka FTCCM kala kyntu ia baroh ki nongkhaii bar ri bad ki nongtrei, ki nongniah trok ban ai tika COVID ban iada n aka jingpang khlam.
Shuh shuh ka Meghalaya International Exporters Chamber of Commerce (MIECC) kala kyntu iaka sorkar ban plie iaka khaii bar ri bad ka Bangladesh khnang ba kin lah ban bteng biang iaka lad kamai jakpoh jong ki.
Ka jingialang jong ki ar shnong ka Khanduli-Lapangap haka sngi Nyngkong 28 tarik Jylliew kila pynpaw ka jingpyrshah kaba jur halor ka jingthmu jong ka sorkar Assam ban shna surok, skul bah ha khappud West Karbi Anglong, Assam bad West Jaintia Hills Meghalaya.
Nakaliang ki jaidbynriew Karbi ki ong ba ka jaka ka hap ha Langkeroi, katba na nakaliang ki shnong ha Khanduli-Lapangap ki hap hapoh u pud u sam ka Jylla.
Ka jingialang jong kine ki ar shnong la iadonlang u waheh shnong Lapangap u Deimonmi Lyngdoh, u Waheh shnong Khanduli u Y Nongspung nalor u Pyrkhat Pyrphet, Chairman Lapangap Khanduli Border Area Joint Action Committee nalor kiwei kiwei.
Kine ki ar tylli ki shnong kila pynrem bad pyrshah jur iaka jingthmu jong ka sorkar Assam ban shna iaka skulbah ne University, ban shna surok na Lapangap sha Khanduli bad thung ia u mawpud hapoh ka Area shnong Khanduli-Lapangap khlem ka jing tip jong ka sorkar Meghalaya, JHADC bad ka Dorbar Shnong.
“Kane ka jingleh Jong ka Sorkar Assam khlem pep kan wanrah iaka jingiakynad, ia khajia bad ka jingsngewpher jaidbynriew nalor ka jingsyier haka leit ka wan ki nongshong shnong.
Ngi la rai ban iakynduh biang ia u Deputy Commissioner, West Jaintia Hills ban dawa tuklar mardor ban lait na ka jingshah klun jaka," la ong u Pyrkhat Pyrphet.
Shuh shuh ha kaba iadei bad kane ka KSU Lapangap kala ujor sha u DC hadien ka jingwan jurip Myntri ka Sorkar Assam, Rupsing Teron, MLA Boithalangso LAC nalor kiwei kiwei haka 22 tarik ia ki jaka khappud bad kynnoh ba ka Meghalaya kala kyntur pud bad pynpra iaki mawpud ha katei ka jaka.
Ki runar kiba ym lah satia ban ithuh kila shim kabu iaka jingkynjah ka shnong ka thaw na ka jingkhang dam COVID-19 bad ka curfew miet bad kila kyndang ia kawei ka dukan ha iew Iawthymme, Ladthadlaboh Jowai bad kila ioh ban rongtuh ka mar ba shongdor haduh T.2 lak.
Kane ka jingjia la suba ba kala jia haka miet Saitjain ha kawei ka dukan kaba dei trei ka Elda Meri Pyrtuh ba shong ba sah ha Tyndonwapung, Jowai.
La iathuh ba haduh 7 byrni u kwai ba shongdor T.2 lak nalor kiwei kiwei ki mar bam kala shah rongtuh ha ki runar kiba ym lah satia ban ithuh.
Ka Riloom Jaintia Traders Association (RJTA) lyngba u President Rangbah jong ka U Paila Kordor Lyngkot ula pynpaw iaka jingsngew khia halor kane ka kam tuh thiem ha ki iew ki hat.
Ka RJTA kala dawa na ki bor ba dei peit ia kane ka iew Iawthymme ba kin shim khia ban pynbiang bor ap pahara ban lait na kum kine ki jingjia kiba ktah iaki nongkhaii namar ba kane ka kam tuh kam thiem ka jia napor sha ka por ha katei ka iew.
Kane ka kam tuh kam thiem Ladthadlaboh kam dei ka sien kaba nyngkong bad bun kiwei pat kiba ym shym la report ki dei kiba shah kyndang ki kali bad kila shah tuh tape kali kumjuh ki battery kali.
Dangshen ha Riatmoolain, Ladthadlaboh ruh kawei ka kali kaba sangeh ha surok kala shah tuh battery kali.
U trai ka kali um bna eiei, hynrei ynda ula pynmeh iaka kali kam start bad ynda ula plie iaka bonnet ka kali la lap bym don battery shuh.
Ka Deputy Commissioner, East Khasi Hills District kala pynbna iaka rukom iaid ki kali kamai ha sor bad sha ki thain nongkyndon ha East Khasi Hills District.
Kane ka long haba pyntreikam iaka hukum kaba la pynmih da ka Tnat Home (Political) haka 25 tarik u ‘nai Jylliew 2021 kaba la shah haduh 20% ki kali kamai ha ki jaka sor bad 50% ha ki thaiñ nongkyndong bad katkum ka jingpeit thuh ia ka jingbun ki nongpang, bad naka bynta ka jingmyntoi ka iaid ka ieng hapoh ka distrik khnang ba kan ym don ka jingsaphriang u Covid-19 na kawei ka jaka sha kawei ka jaka.
Ka Deputy Commissioner kala pynbeit ryntih ia ka jingiaid ki taksi bad auto-rickshaw ka ban treikam naduh ka 28 tarik u Jylliew, 2021 haduh ka 3 tarik u Naitung, 2021 naduh ka por 6 baje mynstep haduh 6 baje janmiet kumne harum: Na ka bynta ka Shillong Urban Agglomeration bad ki jaka ba marjan kan long 20% shisngi: Ki taksi bad auto-rickshaw kin kamai tang hapoh ka Shillong Urban Agglomeration bad ki jaka ba marjan, kata, ki jaka kiba hap hapoh u pud u sam jong ka Municipal Cantonment Ki Census Town bad ki shnong hapoh Mawlai C & RD Block Ki Census Town bad ki shnong hapoh Mawpat C &RD Block Ki shnong hapoh ka Mylliem C & RD Block Ym shah ban kit briew shabar ka Shillong Urban Agglomeration bad ki jaka ba marjan katkum ba la kdew haneng.
Ka iaid ka ieng na kawei ka distrik sha kawei pat bad shabar ka Shillong Urban Agglomeration bad ki jaka ba marjan kan long tang lyngba ki Pass kiba la ioh na ki bor ba dei khmih.
Ki kali kin iaid katkum ka jingpynbeit kumne harum: Ki jaka kiba hapoh ka Sohra bad Pynursla (Civil) Sub-Division kan long 33% shisngi: Ki jaka kiba hapoh ki C & RD Block jong ka Mawryngkneng, Mawkynrew, Mawsynram, Sohiong bad Mawphlang kan long 33% shisngi: Dei ban bud pyrkhing ia ka rukom shong briew ha ki kali kumne harum: Kiba pynkheiñ ia ki kyndon bad ki jingbthah naka tnat ka Koit ka Khiah ka Sorkar Meghalaya bad naka kane ka Ophis kin shah pynshitom katkum ki kyndon aiñ.
Ka seng JSU ka pynrem jur halor ka jingong u CM ba um don kti ban tuklar ban pynioh Environmental Clearance iaka Star Cement hynrei na ka liang ka JSU kam pdiang ia kane ka jingbuh rieh u CM namar kat kum ka shithi 22 tarik u February ba lah phah da ka MoEF&CC sha ka Meghalaya State Pollution Control Board ka don ka bynta jong ka shithi ba ka JSU ka kynnoh ba u Myntri Rangbah ka jylla u la phah ar sien iaka shithi kata haka 26/07/2020 bad haka 10/02/2021 ban kyrpad na ka MoEF&CC ban pyndonkam noh daka para 7 clause (v) stage 3 jong ka EIA,2006 ban pyndam noh iaka public hearing halor ka par mawshun Star Cement bad yn shim da jingthoh bad jingsoi ki nongkyrshan bad nongpyrshah iaka project bad ban phah shaka MoEF&CC.Ka JSU ka pynrem jur iaka jingleh u CM bad kam pdiang da lei lei iaka jingleh shimet ka jong u bad kala kynnoh ba u la phah jingthoh sha ka tnat MoEF&CC jong ka sorkar India bad kane ka jingleh jong u CM ka pyni shai ba kam don ka jingiatip ne ka jingiarai lang bad ka kynhun Cabinet Minister namar kum ba paw mynta ki don ki myntri jong ka jylla kiba pyrshah iaka jingioh EC ka Star Cement.
Ka JSU ka wer ia baroh ki riew ieid mariang bad sha kito kiba pyrshah iaka project ka Star Cement ban thoh sha ka NGT namar kat kum ka Environment Clearance (EC) ba lah ioh na MoEF&CC ka pynpaw shai ba dang biang ka por ban thoh shaka NGT ban pyrshah bad pyndam iaka EC jong ka Star Cement hapoh ka 30 sngi na ka tarik ba ki lah ioh iaka EC.Ka JSU ka kyntu sha baroh ki paid ka bri u hynñiewtep ba ngi dei ban pyndonkam ia u khulom bad ngi dei ban mih shakhmat ha kum kane ka por namar ka jingshah iuh roit laka hok bad jingshah iuh roit ka sur u paidbah ba bun balang haka jingleh donbor ka sorkar bad ka Star Cement ban iaid lait na ka sur u paidbah.
Ka ophis jong u Block Development Officer, Laskein C&RD Block haka jingiatrelang bad u Medical Health Officer, Laskeiñ CHC haka sngi Nyngkong kila ai jinghikai bad iathir jingmut halor ka khlam COVID-19.
Ia kane ka jingialang la pynlong ha ophis u BDO bad la wan ban iashimbynta da ki nongialam sengbhalang bapher bapher kiba kynthup iaka JSU, JSM, HYC, FKJGP, KSU kiba don ki shnat treikam ha Laskein Block.
U Dr.Ebormi Lytan, Medical & Health Officer, Laskein CHC ula pynshai halor ka jingpang khlam bad halor ka jingai tika COVID-19 Hadien pat kala don ka jingiathir jingmut bad kala don ruh ka jingai jingmut na ki sengbhalang ba kam dei ban long salorsar ka rukom ai tika.
Kine ki nongialam sengbhalang kila pynpaw ba ki kloi ban iatreilang na ka bynta ban iakhun iaka khlam COVID-19 bad ban pynsngewthuh paidbah ia ki adong adit COVID-19 sha ki paidbah.
U Dr.Brightstar Langbang, BDO Laskein ula khot ka jingiatrelang jong kine ki seng bapher bapher bad ula kyntu ba kum ki nongialam ki dei ban mih shakhmat ban ai tika COVID-19 ba kin long ki nuksa ia kiwei khnang ban tem iaka jingpur ka jingpang khlam hapoh ka block, ka district hi baroh kawei.
U Dr E Lytan Medical & Health Officer, Laskein, ula pynbna ba ka shnong Madankynsaw, Mowkyndeng kala kynjoh sha ka 97 percent ka jingai tika COVID-19 ki nongshong shnong kiba la 45 snem shaneng haka sngi Nyngkong.
U Dr Ia kane ula iathuh haka jingialang pynshai paidbah halor ka jingai tika COVID-19 la pynlong ha ophis u BDO Laskein kaba la iadonlang u BDO Laskein, U Dr.BS Langbang, Waheh Shnong Madankynsaw u Ma Danny Shadap.
Kane ka jingpynshai paidbah halor ka tika COVID-19 ka long na ka bynta ki nongialam ka Village Covid Management Committee, ki nongialam niam, ki nongialam Village Organization bad kiwei kiwei.
U Waheh Shnong Danny Shadap ula ai khublei iaki doktor bad ki nongshong shnong kiba la iatreilang ban iada na ka jingpur ka khlam COVID-19.
U Waheh Shnong ula pynthikna ruh ba ki nongniah kali bad ki nongshong dukan ruh kila dep ban ai tika lut ha ka shnong Mandankynsaw, Mowkyndeng.
Ula ong shuh shuh ba ha kine ki kyndiat sngi ka shnong kan kot sha ka 100 percent ka jingai tika hadien bala pyndep iaka jingai tika iaki 18 snem shaneng.
U BDO Laskein, U Dr.B S Langbang ula ai ka jingiaroh iaki nongialam shnong ka Madankynsaw Mowkyndeng kiba la tynrong halade iaka jingkitkhlieh ban iatreilang bad ka tnad ka koit ka khiah bad kino kino ki kam kiba dei bad ka sorkar.
Ka Madankynsaw kanlong ka nuksa ia kiwei ki shnong kiba don ha Laskeiñ Block ban bud iaka nuksa jong ka khnang ban tem bad iada na ka jingpang khlam COVID-19.
U Block Development Officer ka Mawthadraishan C&RD Block, Nongshillong ula pyntip paidbah ba don iwei na ki nongtrei jong ka Meghalaya Rural Bank, Markasa Branch, i la ioh ia u khniang jingpang COVID-19 bad namarkata, la kyntu ia ki paidbah kiba la leit sha katei ka Bank ha ka 17 tarik u Jylliew, 2021 bad hadien kata ba kin shong pynkyrpang ialade na ka bynta 10 sngi.
Shuh shuh, lada don kino kino napdeng kiba shongpynkyrpang ialade hala ïing kiba khie shit, jyrhoh lane jynjar ban ring ne pynhiar mynsiem, pynhiar kpoh, duh noh ia ka bor jingsma  bad kumta terter ki dei ban pyntip mardor lyngba ka phone sha ki number phone 94853-95373, 82579-46145, 89749-82878 lane 60094-49418.
La bthah ruh ia baroh ba kin bud pyrkhing ia ki jingbthah ka sorkar ha kaba iadei bad ka jingdeng thikna ia ki mask, ka jingpynijngai iwei na iwei pat bad ka jingsait tista iala ki kti da ka sabon bad ka um ne da kaba pyndonkam ia ki hand sanitizer.
Ka Dorbar shnong Mynso B, lyngba ki Nongkitkam jongka baroh kam lah khlem da pynpaw ia ka Jingsngewnguh kaba khraw ia kito ki paralok baroh kiba ia don bynta ban iarap ia ki lanot naka shnong Mynso, kiba ia kynduh ia ka aksiden kali ha Tuber Sohshrieh ha ka miet Saitjain 26/6/2021.
Ha kane ka jingjia haduh 6 ngut ki mynsiem ki laduh ei ia la ka jingim bad bun ngut ki la shitom jur, bad haduh mynta ki dang don hapdeng ka jingshitom jur haki Hospital Jowai bad Shillong.
Ka Dorbar Shnong ka pynpaw ka jingsngewnguh ia ki paidbah ka thain Tuber bad kumjuh ruh ia ki nongleit nongwan ha u surok NH06 kiba la iohi ia kane ka jingjia, bad khlem tyngkai ialade ki la Shah shitom ban iarap ia kito kiba dangim ban leit kit iaki sha ki hospital ban ioh jingsumar Ka Dorbar shnong ka pynpaw ruh ia ka jingsngewnguh bad ka jingai khublei  ia u MLA ka Khliehriat Constituency U Ma Kyrmen Shylla bad ia ka ïing ka sem jong u ban phah wut wut ia ki Ambulance ban pynkit noh ia kiba shitom jur sha Hospital.
Ka jingsngewnguh ka long ruh ia U Ma Coming Ymbon Local MLA uba la kitkhia ban iarap ha kiba bun ki liang.
Ka jinglakloi kine ki arngut ki MLA ka la iarap shibun ban ioh pyndep kloi ia ki kam bad ban lah ban pynkhuid ia ka met kaba sah jong kito kiba la khlad, mynhynnin hi ka sngi.
Ka jingsngewnguh ka long ruh iaki Pulit, ia ki Nurse ki Doctor ka Khliehriat Civil Hospital kiba la trei shitom ban pyndep kloi ia ka Postmortem, bad kumjuh ruh ia ki Nurse bad ki Doctor ka Civil Hospital Ialong, bad ka Woodland WK Hospital kiba la sumar ia kito kiba mynsaw baroh.
Ka Dorbar shnong Mynso B, na ka bynta ki 4 tylli ki longiing jong kito ki 6 ngut kiba la khlad, bad na ka bynta kito ki longiing jong kito kiba la mynsaw, ka phah ia ka jingkhublei shakito ki Paidbah baroh kiba ai Jingiarap ha kane ka jingjia ba sngewsih iaka Shnong ka thaw, wat lada ngim lah shuh ban jer ia ki Kyrteng jong ki baroh.
Ngi kitbok kitrwiang iaphi baroh ba phin ioh ka met ka bakoit bakhiah kumjuh U Blei un dang kyrkhu iaphi baroh ha ki kam ki jam jong phi.
Khublei Shibun Na ki nongialam ka Dorbar Shnong Mynso B Arnes Syntem, Secretary.
Haran Dhar, Chairman.
RM Khlem, Waheh Shnong.
Ka jingdon jong ki briew kiba iap pang COVID-19 kala kynjoh sha 827 ngut hadien bala khlad biang sa 8 ngut haka sngi Nyngkong.
Kine kiba khlad sa 8 ngut ki dei na East Khasi Hills District: 07 bad 01 na West Jaintia Hills.
Kat kum ka jingpyntip ka Tnad ka Koit ka Khiah, sa 336 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4378 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 06, EJH: 20, EKH: 159, NGH: 11, RBD: 48, SGH: 03, SWGH: 00, SWKH: 14, WGH: 18, WJH: 49 bad WKH: 13.
Ki nongpang kiba la ioh pat iaka jingkoit ki don haduh 508 ngut.
Kine ki kynthup na EGH: 20, EJH: 12, EKH: 147, NGH: 27, RBD: 55, SGH: 11, SWGH: 21, SWKH: 17, WGH: 105, WJH: 95 bad WKH: 01.
Ka jingdon jong ki briew bala ïabit ïa kane ka jingpang khlam ha Jylla baroh ka long 48783 ngut bad napdeng kine 43578 ngut kila ïoh ïa ka jingkoit bad 827 ngut kiba ïap nalor ki briew ba dang shitom.
Ka Feredation of Khasi Jaintia and Garo People (FKJGP), Thadlaskein Block Circle kala sam khaw haka shnong Wahiajer bad Ummulong haka sngi Saitjain.
Ia une u khaw la aiti ka FKJGP haka jingialam u Rustom Rymbai president bad u vice president Kamni Shylla bad u Phrangki Kyndait.
Haka shnong Ummulong ka FKJGP kala synniang 8 byrni u khaw bad kala ai sha ka Dorbar shnong bad ha Wahiajer sha ki 20 ngut tylli ki longïing kiba shah ktah na ka jingkhangdam COVID-19.
Ka jingiap ki briew kiba la iakynduh iaka aksident kali ha surok bah NH 6 ha Tuber Shohshrieh , East Jaintia Hills kala kynjoh sha ka 6 ngut bad 2 ngut kiba shitom jur ki don mynta ha NEIGRIHMS, Shillong.
Hynnin ka miet ka Sngi Saitjain haka jingshah tynrah ka kali Mahindra pick up haka trok kaba don u number AS01LC 6357, 5 ngut kila khlad hashen bad uwei ula khlad haka jaka sumar.
Ar ngut na kiba shitom jur la kit hynnin hi ka miet na Jowai Civil Hospital, Ialong sha NEIGRIHMS, katba kiwei kiwei kiba ba mynsaw haduh 9 ngut ki don ha Woodland WK Hospital, Sabahmuswang bad Ialong.
Ka khubor ka iathuh shuh shuh ba ki don haduh 27 ngut ha katei ka kali pick up kynthup ia ki 2 ngut ki longkmie.
Kine ki longkmie haka por ba shah tynrah ki don hajrong ka kali pick up bad kila shitom.
Kine ki lanot aksident kali ki dei naka shnong Mynso bad Kyndong Tuber bad kila wan naka shnong Semasi ban thung kba.
Hynrei haba la poi ha Tuber Shohshrieh kane ka kali pick kala duh umpniang bad kila ia ngiat iaka kali bad kynsan kynsan la wan kane ka trok bad tynrah naka bynta ba shadien ka kali kaba la wanrah ia kane ka jingjia kaba sngewsih.
Kane kali pick up kala sied shabar jong ka surok bah.
Ka sor Jowai kala kala duhnoh ia uwei na ki nongiakura bad uba long ruh u nongpyniaid ne u referee haka lympung ialehkai ka West Jaintia Boxing Association (WJBA).
U ne u nongiakura udei u Lummi Plain, uba shong ba sah ha Mookyrdup, Jowai ula khlad haka 26 tarik une u bnai Jylliew bad iaka ba sah jong u la pynkhuid mynta ka Sngi U Blei ha u lumjingtep ka Balang Thadlaboh Presbyterian, Jowai.
Ka West Jaiñtia Boxing Association (WJBA) ka la pynpaw ka jingsngewsih bakhraw halor ka jingkhlad kyndit jong u Lummi.
Ka WJBA kala ong ba ka jingkhlad ka jong kadei ka jingduk kaba khraw iaka synjuk bad kam lah khlem da kynmaw ia u synniang u bynhei ba u Lummi ula noh sha ka WJBA ban kyntiew iaka kam ialehkai hapoh ka district.
“U Lummi udei u dkhot uba kitkhia bad trei naduh mynsiem na bynta ban kyntiew ïaka kam ïalehkai Boxing hapoh ka District bad ula long teng kum u Vice President, Treasurer, Coach bad Referee jong ka WJBA," ong u kyrwoh na WJBA.Ka WJBA ka la phah ka khubor sngewlem sha kiba haïing hasem, ka lok bad ki khun ki kti jong u Lummi Plain.
Sa 462 ngut ki briew kila iabit jingpang khlam COVID-19 bad sa ar ngut ki briew kila iap naka jingpang.
Da kane ka jingiap biang sa 2 ngut ka jingiap khlam ha jylla kala kynjoh sha ka 819 ngut haka Sngi U Blei.
Kine kiba khlad sa 2 ngut ki dei  East Khasi Hills District bad Ri Bhoi District.
Kat kum ka jingpyntip ka Tnad ka Koit ka Khiah, 462 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4558 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 28, EJH: 15, EKH: 153, NGH: 34, RBD: 70, SGH: 02, SWGH: 16, SWKH: 43, WGH: 37, WJH: 51 bad WKH: 13.
Ki nongpang kiba la ioh pat iaka jingkoit ki don haduh 570 ngut.
Kine ki kynthup na EGH: 37, EJH: 05, EKH: 186, NGH: 17, RBD: 78, SGH: 41, SWGH: 29, SWKH: 79, WGH: 57, WJH: 23 bad WKH: 18.
Ka jingdon jong ki briew bala ïabit ïa kane ka jingpang khlam ha Jylla baroh ka long 48447 ngut bad napdeng kine 43070 ngut kila ïoh ïa ka jingkoit bad 819 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.San ngut ki briew kila khlad hashen bad 9 ngut kila mynsaw jur haka jingjia aksident kali kaba jur kaba la jia ha surok bah NH 6 haka shnong Tuber Shohshrieh, East Jaintia Hills mynta ka miet hadien ba kawei ka trok kala syllad iaka kali Mahindra Pickup.
Ka khubor kaba iohlum kane ka jingjia aksident kali kala jia haka por kumba 9:45 PM hajan ka petrol pump ha Tuber Shohshrieh.
Ka khubor ka iathuh ba kane ka pick up kadei kaba la duh umphniang bad la ngiat iaka, hynrei kynsan kynsan la wan ka trok kaba don u register nomber AS01LC 6357 bad kala rat ia kane ka pick up kaba ym don number plate bad 5 ngut ki briew kila iap ha shen.
Kine ki briew kiba ngiat iaka pick up ki dei kiba naka Mynsoo bad Kyndongtuber kiba wan thungkba na ka thain Semasi, East Jaintia Hills District.
Ki paidbah kiba iohi ia kane ka jingjia kila pynioh jingiarap ia kiba mynsaw 9 ngut bad kit sha hospital Jowai Civil Hospital Ialong bad Woodland WK Hospital, Sabahmuswang, katba iaka metiap jong ki 5 ngut la kit ynda la wan ki Pulit na Ladrymbai.
Ka ding kaba la klang kynsan kynsan hynnin ka miet Saitjain haka por 9:30 PM kala bam duh iaka kharkhana shna Chow ha Shangpung Khliehmushut, West Jaintia Hills.
U trai kane ka kharkhana u dei u ma Hunbait Shullet, uba dei ruh u trai jong ka Hunbait Spices kaba pyniaid iew ia u shynrai Lakadong bad kiwei kiwei ki mar kiba mih na katei ka thain.
U ma Hunbait Shullet ula iathuh ba ym tip ia ka daw ba pluh ding.
U la ong baroh ki jingdon jingem ba kynthup iaki kor tylliat bad kiwei ka jingduh kala kot sha ka T.30 haduh T40 lak.
Ki Deputy Commissioner jong ka West bad East Jaintia Hills kila plie paidbah iaki selfie point ne ki jaka shongdur ban kyrshan iaka kynhun ialehkai ka Ri India haka Tokyo Olympics 2020 bala pynkhreh da ka tnad sports ka jylla.
Kine ki jaka shongdur haka jaka ban rung sha DC ophis.
Ka Tokyo Olympics kan sdang naduh 23 Naitung (July) haduh 5 Tarik u Nailur (September) 2021.
Kino kino kiba leit sha Deputy commissioner office kilah ban shondur bad kila pynpaw iaka jingkyrshan bad ka jingkitbok kitrwiang iaka kynhun ialehkai bad ki nongialeh ka Ri India kiba iashimbynta haka Tokyo Olympics 2020.
Ha kane ka jingbuh iaki selfie la iadonlang ki DSO jong ki ar district.
Shuh shuh ka Sports Authority of India and Indian Olympics Association (IOA) ruh kala pynlong da ka campaign ban pynsngewthuh shaphang ka ialehkai olympics.
Ha kane ka campaign kala pynlong da ka jingiakop quiz ne ka iakop jingkyntip Kane ka quiz dei kaba la tip kum ka “Road to Tokyo 2020 ".
Ki nongjop kilah ban ioh iaka khusnam jersey ialehkai ka ri bad ka lad ban iakynduh iaki nongialehkai ba ba ki kyrshan.
Nioñ iaka link ban iakhun iaka quiz:.
U District Magistrate, East Jaintia Hills District haka sngi Saitjain ula pynjari biang iaka kyndon jingpynjari ban tem iaka jingpur ka jingpang khlam COVID-19 haka district hadien baka jingbit khlam ka nang kiew bad kaba lah ban saphriang sha kiwei kiwei ki shnong.
Kane ka kyndon pynjari ban tem iaka jingpur ka jingpang khlam kan treikam naduh ka 4 pm jong ka 28 tarik u ‘nai Jylliew tad haduh bala pynbna da kumwei.
Kakum ka hukum, u district majistor ula ailad iaki nongbylla kiba trei iaki riew shipment ban trei kaba ka iaid ka ieng jong kalong haka juh ka shnong ne ka dong bad la shah ban trei tang 50 percent.
Ki nongrep ne nongbylla la shah iaki ban trei hala ka shnong kaba ki don.
La shah ruh iaki paidbah kiba leit ban ai tika COVID-19 bad ki hap ban pynshisha ba kila dep ban pynrung kyrteng.
U MLA Jowai ma Wailadmiki Shylla ula pyllait paidbah iaka skim sha kiba shah ktah haka jingpynjulor ka bor mariang sha ki 800 tylli ki longiing haka sngi Saitjain.
Kane ka skim iarap ia kiba shah ktah haka bor mariang ka dei ka Special Rural Works Programme (SRWP) 2020 kaba mar T.5000/-.
Haka jingsam mynta ka sngi haka shhnong Khliehtyrshi ki don haduh 40 ngut kiba la ioh jingmyntoi na kane ka skim MLA.U ma Wailadmiki ula ong kane ka skim ka dei jong u snem 2020, namar ka jingwan lyngshop ka khlam ym shym la ioh ban pyllait ia kane ka jingiarap.
Ula ong ruh baroh ki nongioh jingmyntoi la ai beit da ka cheque khnang baka pisa kan rung haka account jong ki nongioh myntoi.
Ha kane ka jingsam MLA skhim la iadonlang u waheh shnong Khliehtyrshi u ma Kitboklang Rymbai nalor kiwei kiwei ki dkhot shnong.
Kiba haiing hasem jong ki 3 tylli ki metiap kiba shah btep im ha krem dewiong ha Krem Ule, Umlpeng East Jaintia Hills kila wan kam bad shimti iaki metiap.
Iaka metiap kaba la ioh sei nyngkong haka 16 tarik une u bnai la tip kyrteng kum u Anowarul Islam uba na Najatpur, Katigorah, Assam.
La wan ban kam ia kane ka met da u para jong u.
Ka metiap kaba ar pat kaba la sei haka 24 tarik la ithuh kum u Shyam Charan Debberma uba na 23, Darjiling Para, Gram Sayadchara PO Rajkuch, North Tripura.
La wan kam iaka met da ka lok jong u kaba na Chellenga Dhalai District, Tripura.
Ka metiap kaba lai kaba la ioh sei haka 25 tarik la ithuh kum u Abdul Sakur bad udei uba na Pingajal, Badarpur, Assam.
La wan pynithuh bad kam ia kane ka metiap da u para ar kmie.
Baroh lai tylli kine ki metiap la aiti haka sngi Thohdieng, ka 25 tarik u Jylliew bad iaka metiap u Shyam Charan Debberma la aiti haka sngi Saitjain, 26 tarik u Jylliew.
Ka khubor ka iathuh ba ki kynhun nongiarap ba kynthup iaki NAVY, NDRF, SDRF kim shym la ioh ban ngam shapoh krem mynta ka sngi namar ba hap maramot iaki tiar ngam um.
Nalor kata ka jingtan iaka um kala iaid shait shait kaba kiew haduh 22 phut bad lah ban tan iaka um kaba ka kot haduh 24 lakh litre tam na katei ka krem dewiong.
Ka jingdon jong ki briew kiba iap pang COVID-19 kala kynjoh sha 817 ngut hadien bala khlad biang sa 3 ngut haka sngi Saitjain.
Kine kiba khlad sa 3 ngut ki dei mar iwei na West Garo Hills, South West Garo Hills bad Ri Bhoi District.
Kat kum ka jingpyntip ka Tnad ka Koit ka Khiah, sa 505 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4668 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 23, EJH: 09, EKH: 148, NGH: 44, RBD: 83, SGH: 10, SWGH: 11, SWKH: 06, WGH: 63, WJH: 92 bad WKH: 16.
Ki nongpang kiba la ioh pat iaka jingkoit ki don haduh 499 ngut.
Kine ki kynthup na EGH: 36, EJH: 08, EKH: 173, NGH: 21, RBD: 75, SGH: 18, SWGH: 11, SWKH: 31, WGH: 78, WJH: 25 bad WKH: 23.
Ka jingdon jong ki briew bala ïabit ïa kane ka jingpang khlam ha Jylla baroh ka long 47985 ngut bad napdeng kine 42500 ngut kila ïoh ïa ka jingkoit bad 817 ngut kiba ïap nalor ki briew ba dang shitom.
Ki dkhot ka Meghalaya Bharat Scouts & Guides (MBS&G), West Jaintia Hills District haka jingialam u ma Ohiwot Laloo, District Secretary bad u Elvis Dkhar, District Organiser Scout ha ka 25 tarik ki la pynlong da ka jingsam ia ki Mask bad pynsngewthuh ia ki nongshong iew ha Iawmusiang, Jowai shaphang ki lad iada na u khniang jingpang Covid-19.
Ka Meghalaya Bharat Scouts & Guides, West Jaintia Hills naduh ba sdang wan lynsher ka khlam kala iasnohktilang bad ka sorkar bad pynlong iaki prokram bapher ha kylleng ki shnong ka West Jaintia Hills District ban pynsngewthuh iaki lad jingiada naka jingpang khlam COVID-19.
U Ohiwot Laloo, District Secretary MBS&G, West Jaintia Hills haba iakren u la iathuh ba ka jingbteng biang ia kum kine ki prokram ka long kaba donkam khnang ba ki briew ne ki nongshongiew shonghat kin long ki adkar bad shimkhia ban bud ia ki hokum adong ka Sorkar kiba long shibynta ka lad iada na ka jigpur jong u khniang jingpang Covid-19.
Ka ophis u Block Development Officer (BDO) Laskeiñ ha ryngkat ka jingïatreilang ka tnad Medical & Health Officer, Mynso PHC kila pynlong ïaka jingïalang pynsngewthuh halor ka jingai injek tika COVID-19 haka shnong Kyndongtuber haka sngi Thohdieng.
Ia kane ka jingpynsngewthuh paidbah la ai iaki dkhot ka Village Covid Management Committee jong ka shnong Kyndongtuber, ki khlieh nongïalam niam, ki President bad Secretary jong ka Village Organization Kyndongtuber La ïoh ïaka jingbatai bniah halor ka jingai injek tika COVID-19 da ka Dr.R.Inbuon, Medical& Health Officer Mynso PHC.Hadien ka jingbatai bniah ka la don ruh ka jingphylliew jingmut bad ki nongïashim bynta kiba la kylli halor kiba bun ki jingkylli bad la pynshai ïaki jingkylli jong ki da ki doktor.
Ka doktor ka ïathuh ba la bun ki nongshong shnong haki shnong kiba hap hapoh ka Mynsoo PHC kiba la wan shakhmat ban ai tika.
Ha kane ka sngi ka donlang ruh u BDO jong ka Laskeiñ u Dr Brightstar Langbang, u Waheh shnong ka Kyndongtuber u Ma Shiva E.Siangshai bad kiwei kiwei.
U BDO ula kyntu ïaki nongshong shnong ka Kyndongtuber kiba la dap 18 snem shaneng ban wan shakhmat ban ai ïaka tika khnang ban kin ïoh jingïada bad lait na ka jingshah ktah jur na u khñiang COVID-19.
Ula ban jur iaki nongshong shnong ban deng thikna ïaki mask bad ban bud ïaki kyndon ïada na jingïabit COVID.U District Transport Officer, East Jaintia Hills District haka sngi Thohdieng ula pynbna paidbah ba la pynbeit ban ailad ia ki kali kamai ban kamai da ka odd -even number hapoh ka district ha ka taiew ban wan.
U District Trasport Officer ula pynmih ia kane ka hukum hadien bala ioh iaka jingbthah na u Deputy Commissioner, East Jaintia Hills District.
Kine harum ki long ki jingpynbeit jong ki nomber ODD/EVEN ba la buh na ka bynta ki Kali Kamai ban iaid hapoh East Jaintia Hills District.
Baroh ki driver la bthah ba ki dei ban bud pynrkhing ia ki ain bad ki kyndon ba la pynmih da ka Tnat ka Koit ka Khiah (Health Department).
Ka Khasi Students Union (KSU) Jaintia Hills District Unit haka jingialam u Ohibait Dkhar, Streamly N Suchen bad kiwei kiwei ki dkhot jong ka kila kner jingiarap sha ki nongniah kali kamai kiba hap hapoh ka lama ka Jowai Shillong Tourist Cab Association (JSTCA) haka sngi Thohdieng.
Kine ki nongniah kali kamai kiba ka KSU kala iarap da ki marbam ki kynthup iaki nongniah kali kamai Nangbah, Nongjngi bad na War Jaintia.
Naka liang ka synjuk ki nongniah kali kamai kila ai khublei iaka KSU Jaintia Hills kiba kyrshan iaki da ki marbam ha kum kane ka por ka khim ka khait ba ki hap ban set ia ki kali namar ka jingkhangdam COVID-19.
K shipai Navy bad ka kynhun ki NDRF bad SDRF mynta ka sngi kila ioh ban sei sa iaka metiap kaba kaba lai jong ki nongbylla tih dewiong kiba la shah btep im shapoh krem dewiong ha Krem Ule, Umpleng East Jaintia Hills District.
Ka khubor kaba iohlum ia kane ka metiap la don ba kam bad la ithuh kyrteng kum u Abdul Sukkur (28) na Bortol, kaba hap ha Badarpur PS, Karimganj District.
U Executive Magistrate ula pyndep iaka jingtohkit bad ia ka metiap la rah sha jaka buh metiap ban pyndep iaka post mortem ha Khliehriat CHC.La pyntip ruh sha kiba haiing hasem jong ki nongbylla sha Cachar, Barpeta bad Kamrup (Rural), Assam bad Kailashahar, North Tripura District.
Kumban shu pynkynmaw ba kane ka jingjia shah btep im ki 5 ngut ki nongtrei bylla tih ha katei ka krem dewiong kala jia haka 30 tarik u Jymmang 2021.
Ka metiap kaba nyngkong la ioh sei naduh ka 16 tarik une u bnai, kaba ar haka 24 tarik une u bnai hynrei ym pat don satia mano mano ba wan kam.
U Ma Wailadmiki Shylla, MLA jong ka Jowai Constituency ula kner jingïarap da kaba sam iaki marbam sha ka synjuk ki nongniah kali kamai Jowai Shillong Tourist Cab Association (JSTCA)  ha sngi 24 tarik u Jylliew.
Ka JSTCA hadien bala ioh ia kine ki marbam kala sam sha baroh ki para ba niah kali kiba shah ktah naka jingkhang dam ban ïakhun iaka jingpang khlam bad hap ba set ia ki kali ha iing mynta la 2 bnai.
Na kaliang ka JSTCA kala ai khublei ia u MLA uba la phaikhmat sha ki nongniah kali bad ai ia kine ki jingiarap ha kum kane ka por kaba long ka jingkyrkhu ia uwei pa uwei u nongniah kali.
Ka jingdon jong ki briew kiba iap pang COVID-19 kala kynjoh sha 814 ngut hadien bala khlad biang sa 7 ngut haka sngi Thohdieng.
Kine kiba khlad sa 10 ngut ki dei na West Jaintia Hills: 03, East Khasi Hills District: 02 bad mar iwei na East Garo Hills bad West Khasi Hills District.
Kat kum ka jingpyntip ka Tnad ka Koit ka Khiah, sa 602 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4665 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 20, EJH: 43, EKH: 134, NGH: 23, RBD: 84, SGH: 17, SWGH: 14, SWKH: 04, WGH: 126, WJH: 119 bad WKH: 18.
Ki nongpang kiba la ioh pat iaka jingkoit ki don haduh 354 ngut.
Kine ki kynthup na EGH: 21, EJH: 16, EKH: 124, NGH: 25, RBD: 05, SGH: 16, SWGH: 27, SWKH: 05, WGH: 47, WJH: 56 bad WKH: 12.
Ka jingdon jong ki briew bala ïabit ïa kane ka jingpang khlam ha Jylla baroh ka long 47480 ngut bad napdeng kine 42001 ngut kila ïoh ïa ka jingkoit bad 814 ngut kiba ïap nalor ki briew ba dang shitom.
COVID-19 DISTRICT WISE STATUS, MEGHALAYA.U District Magistrate, East Jaintia Hills District, Bah E Kharmalki haka sngi Thohdieng ula pynbna ba la ailad ban plie iaki iew lai sngi ha ka taiew ban wan haka sngi Nyngkong, Balang bad ka Sngi Thohdieng bad ka rukom plie la pynneh bad shah tang 50 percent ban plie naduh ka por 9 Am haduh 3 PM.Ki ki iew kiba shah ban plie ki kynthup iaka Khliehriat East & West, baroh ka iew Ladrymbai, Umpleng, Chiehruphi, Lumshnong, Sohkymphor, Sookilo, Saipung, Samasi, Jalaphet, Rymbai, Wapung, Sutnga, Batwa and Umkiang bad iaki dukan haki shnong ki Dorbar Shnong ne Market Committee ki dei ban pyrkhing bha ba kin bud iaki kyndon.50 percent la shah ban plie iaki dukan mar bam, dukan Hardware, dukan mobile, dukan die juti ban plie haka 28 tarik Jylliew kaba dei ka sngi Nyngkong.50 percent la shah ban plie iaki dukan mar bam, spare parts, electrical, dukan die jain haka 30 tarik Jylliew kaba dei ka sngi Balang.
Haka 02 tarik Naitung kaba dei ka sngi Thohdieng la shah ban plie 50 percent iaki ki dukan die marbam bad ki Hardware, Mobile bad dukan die Juti.
Shuh shuh ki dukan hapoh shnong kin plie naduh ka por 2 Pm haduh 6 pm.
Ka jingpyrkhing ban iaid ban ieng na kawei ka district sha kawei ka district ka dang neh bad kiwei kiwei ki jingpyrkhing kiba la dep pynbna nalor kiwei ki kam bala pyllait na ka kyndon pynjari ban tem iaka jingpur ka khlam COVID-19.
Ka Dorbar Niam ki khun ka Seiñraij Jowai da ka jingsngewkhia ïaka jingwan lyngsher ka khlam COVID-19 mynta ka step 25 trarik u Jylliew kala pynlong iaka nguh ka dem pynehrngiew ban lah ban pyniaid beit pyniaid ryntih ka Shad Niam Behdieñkhlam ha Jowai.
Ia kane ka nguh ka dem pynehrngiew la pyndep ha ïing ka Langdoh ha Loomiongkjam, Jowai katkum ka nongrim ngeit niam ba la ioh pateng hapoh ka jingialam Dolloi ma Puramon Kynjing Ki nongialam jong ki dong ki shnong kiba iadonbynta ki kynthup iaki nongialam jong ka Seinraij Jowai, Seinraij Ummulong, Seinraij Shillong bad Seintylli Niamtre Ladthadlaboh.
La ioh ka jingkren lyngkot na u Raymond Nartiang, Pator Raij Jowai, kyntien pdiang burom na u Samboon Siangbood, Langdoh Raij Jwai bad kyrpang ki kyntien ai mynsien ia ki nongialam ha kum kane ka por jong ka jingtynjuh kat shaba phai ba la pashat da u Puramon Kynjin, Dolloi Elaka Jowai.
Shuh shuh u Dolloi u la shim ruh ban pynsngew pynsngap hapdeng ki nongialam jong ki dong ki shnong, ki Seinraij shaphang ka jingiaidlynti jong ka Dorbar Niam ha ka ban pynkhreh na ka bynta ka bit ka biang bad iaidbeit iairyntih ki kam ba iadei bad ka Shad Niam Behdeinkhlam mynta u snem bad ruh u da khot kyrpad ia ki nongialam baroh ba kin shimkhia ban iatreilang ha kum kane ka por da kawei ka sur kawei ka thong kat kum ba la bthah khnang ba ka jingpyndep ia ki kam niam ba iaid ryngkat bad ka Shad ka kmen ha kine ki sngi jong ka Shad Niam behdeinkhlam kin long kiba iaidbeit iaidryntih ryngkat ka Tipbriew-Tipblei.
Kum ban pynehrngiew ia ka longrynieng manrynieng jong ki nongialam ba shim ban kit ia ka lyngkor kum ki nongsynshar na ka bynta ka bit ka biang jong ki nongshongshnong ha kum kane ka por jong ka jingtynjuh u khniang jingpang Covi-19, ka Dorbar Niam hapoh ka jinglamkhmat u Dolloi ka la pynlong ruh ia ka nguh ka dem, ka duwai ka phirat ryngkat ka suit ka shor bad u khaw eh rngiew.
U Dolloi hadien ba la pyndep ia ka ngooh ka dem, ka duwai ka phirat kat kum ka rukom dustur u hynneiwtrep hynniewskum u la aiti pat ia u khaw ehrngiew ba la thep hapoh ka tyndong siej sha baroh ki nongialam, ki Kñi jong ki Phra Kur bad ruh ki riew rangbah kiba iadonbynta ha ka ban pyntyllun ia ki kam jong ka Shad Niam Behdieñnkhlam.
Ka KSU Jowai Unit kala synñiang iaki tiar iada COVID kiba la tip kum ki PPE sha ka Balang Katholik, Mihmyntdu haka sngi Palei.
Ia kine ki tiar la leit aiti da u N Ryngkhlem finance secretary KSU Jowai Unit haka jingiadonlang kiwei kiwei ki dkhot ka KSU.Ka Khasi Student Union (KSU) Sanshnong Unit kala kyntu ïaka tnat MeECL ban bujli noh shisyndon ïa u post bording eletrik ba don haka shnong Cham Cham, East Jaintia Hills District.
Ka KSU ka la ong, ba ïa une u post bording la shu kyrshan da u dieng bad ha kano kano ka por u lah ban khyllem bad ka lah ban buh jingma ia ki paidbah nongshong shnong.
Ki dkhot jong ka Bouncers Association of Meghalaya (BAM) Jaintia Hills ki la mih shakhmat ban pyndep ïaka jingai dawai tika ba nyngkong na ka bynta ban ïada na ka jingïabit jingpang khlam COVID 19.
Ïa kane ka jingai tika la pyndep ha Jowai Urban PHC, Loomkyrwiang (HWC) haka 24 tarik une u bnai.
Ka BAM-JH ka la ïathuh ba kane ka jingleit ai dawai tika kadei da la ka jong ka mon sngewbha khlem kano kano ka jingpynbor bad ka jingleit ai tika ka long ban iada ialade ban ioh iaka met kaba koit kaba khiah.
Ki dkhot jong ka BAM ha kylleng ka Jaintia Hills kiba don haduh 50 ngut ki dkhot kila ai ia kane ka tika COVID-19.
Ka Ophis jong Ka Divisional Forest Officer, Jaintia Hills Wildlife Division, Jowai ha ka 22 tarik bnai Jylliew, 2021 kala shimti ia kawei ka mrad khlaw kaba la tip kum ka Tyrpud bad haka kten Pnar Tyrpid lane ka Large Bengal Monitor Lizard na ki lai ngut ki rangbah kiba dei ki nongshong shnong jong ka Thadbamon, West Jaintia Hills District.
Kine ki lai ngut kiba ioh pyllait ia kane ka Tyrpud ki dei u Sperbha Syntem, u Springliness Kya bad u Lambormi Myrchiang.
Ka tnad kam khlaw Wildlife Division kala iathuh ba ia kane a Tyrpud la pyllait ha ka 23 tarik bnai Jylliew, 2021 ha khlaw Narpuh Wildlife Sanctuary kaba dei ka jaka kaba iahap bad ka rukom im jong ki Tyrpud.
Katkum ka jingiathuh jong kitei ki lai ngut, ia katei ka Tyrpud ki la ioh kem na kawei ka jaka kaba long harud u surok marjan bad ka Shnong ThadIalong, West Jaintia Hills District.
Ka Tyrpud ne ka Bengal Monitor Lizard ka dei ka mrad kaba kyrpang bad ka hap ha ka kyrdan Schedule I jong ka Wild Life (Protection) Act, 1972.
Ka jingduhjait jong kane ka jait mrad ka dei na ka daw ba don ki briew ki ba pyniap ia ka ban bam ia ka doh jong ka, don ruh kiba pyniap ban pyndonkam ia ka snieh jong ka bad ruh ban pyndonkam ia ki bynta jong ka met jong ka ha kaban shna dawai.
Ka jingsiat, ka jingpyniap lane ka jingkhaii ia katei ka mrad lane ia ki bynta jong ka met jong ka bad kumjuh ruh ia kiwei pat ki jait mrad khlaw ka long kaba beain bad ia uno uno lane kano kano u/ka briew ba donkti ha kaba siat/pyniap lane khaii ia katei ka mrad lane ia ki bynta jong ka met jong ka bad kumjuh ruh ia kiwei pat ki jait mrad khlaw yn pynshitom katkum ki kyndon jong ka Wild Life (Protection) Act, 1972 da kaba shah set phatok haduh 7 snem ryngkat bad ka kuna kaba ym duna ia ka 25,000 tyngka.
Ka Ka tnad kam khlaw Wildlife Division kaba la pynpaw ba mynta kiba bun ki briew kila sdang ban sngewthuh ia ka jingdonkam ban pynneh pynsah ia ki mrad mareng, bad kane ka long ka nuksa ba kiwei ki nongshong shnong kin bud ban iada ban pynneh pynsah iaki mrad khlaw bad ki jingthaw ba im baroh.
U Sub Divisional Magistrate Amlarem Sub Divison, u Abhilash Baranwal IAS, haka sngi Palei ula pynbna ba la weng iaka hukum containment haka Upper Bakur bad Iew Bakur.
La weng iaka hukum containment hadien bala dep pynlong iaka Active Surveillance bad la dep ruh ban test iaki nongshong shnong kiba lah ban shah ktah na ka jingpang khlam COVID-19.
Katkum ka kaiphod ka tnad ka koit ka khiah la ong ba la kham duna ka jingpur ka jingpang khlam.
U Sub-Divisional Magistrate, Amlarem Sub-Division, u Abhilash Baranwal IAS haka sngi Palei ula pyngngat micro containment ha ki saw tylli longïing haka Satpator, Amlanai bad Pdengshakap hadien bala don ka jingiabit iaka jingpang khlam COVID-19 bad ka jingkyntait kiba don jingma (High Risk Contact) ban pyndep iaki test.
Kine longïing kiba la shah pyngngat micro containment ki kynthup iaka longïing ka kong Milang Khyriem bad Planti Pohlong haka shnong Pdengshakap.
Ka longïing ka Khatduh Surong haka shnong Amlanai Village bad ka longiing u Emergency Shylla haka shnong Satpator.
U Magistor ula ong ba la hap ban pyngngat ia kine ki longiing kum ki micro containment ban pyrkhing iaka jingrung jingmih klumar ki briew bad ban pyntreikam ruh iaki kyndon pynjari ban tem iaka jingpur ka khlam.
Ym shah ia kino kino ban rung shapoh ka Micro Containment Area bad kiba shong ba sah ha kine ki jaka bala pyngngat containment kim bit ban mih shabar Baroh kiba la shah pyngngat micro containment ki dei ban shong pynkyrpang ialade ha ki iing ki sem jong ki.
Ym shah ban pynlong ia kino kino ki jait jingialang.
U Zonal Officer u peit ia kiine ki jaka kiba la pynbna micro containment bad kane ka hukum kan ym treikam iaki nongtrei ka tnad ka koit ka khiah, ki nongtrei ka tnad Supply bad kiwei ki tnad sorkar bad ki nongtrei kiba hap ha ki kam ba donkam u paidbah bad kiba sam tyndong shet jingshet.
Ki Pulit ki pahara ha kine ki jaka ban pynthikna ba ki briew kin nym pynkhein iaka hukum.
Ka kynhun ki nongiarap ba kynthup iaki shipai Navy, NDRF bad SDRF mynta ka sngi kila ioh ban sei iaka metiap kaba ar jong ki nongbylla tih dewiong kiba la shah btep im shapoh krem dewiong ha Krem Ule, Umpleng East Jaintia Hills District.
Ka khubor kaba iohlum ba u Executive Magistrate ula pyndep iaka jingtohkit bad ia ka metiap la rah sha jaka buh metiap ban pyndep iaka post mortem ha Khliehriat CHC.La pyntip ruh sha kiba haiing hasem jong ki nongbylla sha Cachar, Barpeta bad Kamrup (Rural), Assam bad Kailashahar, North Tripura District.
Kumban shu pynkynmaw ba kane ka jingjia shah btep im ki 5 ngut ki nongtrei bylla tih ha katei ka krem dewiong kala jia haka 30 tarik u Jymmang 2021 bad iaka ba ia ka metiap kaba nyngkong kaba la ioh sei naduh ka 16 tarik une u bnai, hynrei ym pat don satia mano mano ba wan kam.
Ka Jylla Meghalaya kala kynjoh haduh 807 ngut ha ka jingdon jong ki briew ba ïap pang COVID-19 da ka jingkhlad biang sa 10 ngut haka sngi Palei.
Kine kiba khlad sa 10 ngut ki dei na East Khasi Hills District: 07, West Jaintia Hills: 02 bad na East Jaintia HIlls District: 01.
Kat kum ka jingpyntip ka Tnad ka Koit ka Khiah, sa 420 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ka long 4424 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 29, EJH: 09, EKH: 126, NGH: 15, RBD: 58, SGH: 10, SWGH: 08, SWKH: 21, WGH: 49, WJH: 54 bad WKH: 41.
Ki nongpang kiba la ioh pat iaka jingkoit ki don haduh 298 ngut.
Kine ki kynthup na EGH: 21, EJH: 02, EKH: 58, NGH: 23, RBD: 48, SGH: 10, SWGH: 15, SWKH: 05, WGH: 69, WJH: 45 bad WKH: 02.
Ka jingdon jong ki briew bala ïabit ïa kane ka jingpang khlam ha Jylla baroh ka long 46878 ngut bad napdeng kine 41647 ngut kila ïoh ïa ka jingkoit bad 807 ngut kiba ïap nalor ki briew ba dang shitom.
Ka KSU San Shnong Unit bad ka KSU Jowai Unit haka 21 tarik une u bnai kila sam marbam sha ki paidbah nongshong shnong kum shibynta ban kyrshan iaki hadien ba kila hap ban shongkset ha iing naka jingkhangdam COVID-19.
Ki shnong kiba ka KSU Jowai kala sam ka long ha Mihmyntdu sha ki 124 longiing bad ka KSU San Shnong kala sam ha Pynthorsale, Mukhaialong, Mutong, Cham Cham bad Lumshyrmit.
Kine ki marbam kiba la sam ka KSU ki kynthup ia u khaw, dai, umphniang bam.
Ha kane ka jingsam marbam ka KSU Sanshnong la donlang ki nongialam ka KSU Delmon Phawa, Vice president Andreas Sana, general secretary Pynkhreh Phawa, katba ha KSU Jowai u Ewan Phawa, S Paslieñ kiba long ki president bad secretary bad kiwei kiwei.
Ka East Jaintia District Cricket Association (EJDCA) haka 22 tarik une u bnai kala sam marbam sha ki san tylli ki shnong kiba don ha East Jaintia Hills District.
Kine ki shnong kiba sam marbam ka EJDCA ki kynthup iaka Pynthorsale, Lumshyrmit, Lumputhoi, Dienshalalu  bad ka Mookhep.
Ka EJCA hapoh ka jingialam u president EJDCA u Rajiv Bareh kala ai khublei ia baroh ki shnong kiba la pdiang ia ki jingai kiba rit jong ka synjuk.
Kane ka jinghiar sha kine ki shnong kiba kham jngai na ki sor ka long ruh kum ka lad ban pynsngewthuh iaki paidbah halor ka kam ialehkai Cricket.
U Tnebha Phawa, Assistant secretary EJDCA, ula ong ba ka synjuk kala pynshlur iaki shnong bad ki bor shnong ban wer iaki khynnah bad samla ban phai sha ka kam ialehkai cricket kaba dei kawei na ki jait ialehkai kaba plie lad ban ieng hala ki jong ki kjat.
U ma KL Pariat u nongshong shnong jong ka Iawmusiang uba long ruh uwei na ki nongialam jong ki synjuk Muster Roll kumjuh u nongialam ka kynhun Iada Wah Myntdu kaba la tip kum ka Khooid Ya Ka Wah Myntdu ula rai ban apil sha u State Chief Information Commissioner jong ka Jylla hadien ba um shym la ioh iaka jubab RTI kaba ula pan na u PIO jong ka Jowai Municipal Board (JMB).
U ma KL Pariat ula ong katkum rukom haba don mano mano ba pan iaka RTI ne ka hok ban ioh jingtip na kano kano ka tnad ka jubab ba ki dei ban ioh na u PIO kalong hapoh 30 sngi, hynrei wat hadien bala kut ka 30 sngi, um shym ioh iaka jubab RTI.“Kumta kane ka jingbym ioh jubab jong u na u PIO ka JMB kala pynlong ia nga ban shim iaka rai ban apil sha u CIC ban ioh iaka rai jong u," la ong u KL Pariat.
Kine harum ki long ki katto katne ki jingpan jingtip u ma KL Pariat lyngba ka RTI na u PIO ka Jowai Municipal Board: Kiwei kiwei ki jingpan jingtip une u rangbah ki dei halor ka hukum NGT bad ki lad jingiada iaka wah Myntdu bad ki kam mukotduma ka Jowai Municipal Board nalor kiwei kiwei kiba iadei bad ban pyniaid shakhmat iaka municipal.
Hadien ka ishu shna ktem Pulit ka Assam ha Saba, mynta pat ka sorkar Assam kala khreh ban shna sa iaka surok ban pyniasoh iaka Khanduli bad Lapangap, la ong ka KSU Lapangpa haba ujor sha ka bor synshar District haka sngi Balang.
Ka sorkar Assam haka sngi ba Ar (22 tarik Jylliew) kala wan hiar palat 20 kali ban sor jamin iaka surok sha ka thaiñ Khanduli bad hiar ruh shaduh ka shnong Lapangap.
Ka KSU Lapangap lyngba ki nongialam jong ka u A Timung bad Saikial Sumer kila pynpaw ba kane ka jingwan ki briew sorkar na Assam kynsan kynsan ka la pynher syrngiew ïa ki nongshong shnong.
Ka KSU kala ong ba ka jingthmu jong katei ka jingleit hiar jurip ka long ban shna surok naduh Khanduli sha Lapangap.
Ka KSU kala ai da ka dorkhat sha ka bor synshar district jong ka West Jaintia Hills ban shimkhia ban iakren bad ka bor synshar district ka West Karbi Anglong District khanglad ia kane ka jingthmu khnang ban iada ia u pud u sam ka Jylla.
Ki shnong ha khappud Assam Meghalaya kaba kynthup iaka Khatkasla bad ka Psiar kila buh jingkylli iaka sorkar Meghalaya ka mut aiu ban buh iaka ktem Pulit ha Tiehwieh haba kam lah ban ai bor pahara sha ki shnong Khatkasla, Psiar bad Mowluber.
Ia kane ka jingkylli la buh ki nongshong shnong khappud ka Khatkasla, Psiar haka dorkhat kaba la phah sha ka bor synshar District West Jaintia Hills haba pyrshah iaka jingwan shna ktem pulit ka Assam ne ka Border Police Outpost (BPO) ha Saba, ka shnong kaba don hajan ka Mukroh, West Jaintia Hills District.
Shuh shuh ha kane ka dorkhat kaba la soi da u Waheh Shnong Psiar bad Khatkasla kila kynnoh ba kine ki pulit kiba don ha Tiehwieh kim ioh iaka bor ban pahara iaki shnong khappud.
La ong ba ka jingthmu ban buh ia katei ka ktem Pulit ka sorkar ka Jylla dei ban ai jingshngain ia kitei ki shnong, hynrei kumba long kam don nongrim.
“Ka shnong Khatkasla, Psiar bad Mowluber ter ter shaduh Mowjem ngi dei ki nongshong shnong jong ka sorkar Meghalaya ba hap ha West Jaintia Hills District bad katkum ka Area jong ka Psiar ba la buh naduh mynshwa kumba 64.00 Square Km ka hap hapoh ka form part of Raliang Dolloiship bad ka Constituency No.4 and 5 of K&JHADC as per delimitation of 1951", la ong u kitei ki nongïalam shnong haka dorkhat kaba la soi da u Waheh shnong Khatkasla u Damki Suchiang bad u Waheh Shnong Psiar u Menita Synnah.
Shuh shuh la ong ba ka Assam ka la buh ïa katei ka Police outpost khlem ka pyntip sha ki bor pynïaid shnong ne bor district, hynrei ka la shu wan ban shna don bor bad kila kyrpad iaka bor synshar district bad ka sorkar phah pyndam shi syndon ïa katei ka Border Police Output ka Assam ha Saba.
Ha kajuh ka por kila kyrpad iaka bor synshar district ban ai bor ia katei ka ktem pulit jong ka Jylla ha Tihwieh ban pahara iaki shnong khappud khnang ban shongshngain ki nongshong shnong bad ban iada ia u pud u sam ka Jylla.
Kum shi bynta ka jingiasnoh kti lang bad ka pyrthei shi tyllup, ka Meghalaya State Olympic Association (MSOA), haka sngi Balang kala rakhe iaka International Olympic Day, kaba kham pher ban ia ka ba juh long man la u snem.
Ka daw jong ka jingpher jong kane ka jingrakhe ka la wan hadien, ba ka Jylla ryngkat ba ka ri India shi tyllup ka la mad ia ka jingeh hadien ka jingan ban lyngshop biang ha ka sien kaba ar ka khlam jingpang coronavirus.
Hynrei khnang ba ka sharak jong ka Olympic kan iai rhem ha ka mynsiem bad ka dohnud jong uwei pa uwei u khun bynriew, wat hapdeng ka jingshah khanglad khang lynti, ka MSOA, ka la wan shakhmat ba kan rakhe ia kane ka sngi ha kawei pat ka dur.
Ka jingrakhe jong ka sngi, la sdang shwa da ka jingiaid ban sam ia ki song jingbam, ia ka kynhun kaba juh kham ia klet ne buh jingkynmaw bha, hynrei kiba shah ia ka sngi, ka lyer, ia u slap u phria ne ban ieng  meit bad sngi, kine kidei ki kynhun pulit ba peit ia ka iaid ka ieng jong ki kali, ne ki traffic police, ka jingsam ia kine ki song bam ka long ha man la ki thanat ba don ha ka nongbah.
Hadien kane, ki nonngialam ka MSOA, ki la leit pat sha Civil Hospital Shillong bad hangne ka kynhun ka la ioh ba kan noh synniang da ki tiar kum ka Oximeter, PPE kit and N95 masks ia kaba la aiti ha u Jt.
Director  Healty Services u Dr Andreas Dkhar.
U District Magistrate, West Jaintia Hills District ula phah khang iaka SBI Bank Ummulong Branch naduh ka 24 tarik Jylliew haduh 03 Naitung 2021 hadien ba don ba iabit iaka jingpangkhlam COVID-19 ha kane ka bank.
U District Magistrate ula pynmih iaka hukum hadien bala ioh iaka report na i Branch Manager ka Bank ba don iwei ba iabit khlam COVID ha kane ka branch.
La bthah ia baroh ki briew kiba leit ha kane bank ban shong pynkyrpang ialade 10 sngi haiing bad lada don kino kino kiba don dak shin ba don jyrhoh, shitmet, lane shitom ban ring pynhiar mynsiem dei ban pyntip sha ki waheh shnong bad ba ki dei mar mar ban shong kyrpang marwei.
Ka surok kaba pyniasoh ia ki bun tylli ki shnong ha Sumer Elaka kaba hap ha Saipung Block kala kylla long ka surok ktieh bad ki paidbah ba shong ba sah haki 6- 7 tylli ki shnong ki hap ban ban im hapdeng ka jingsyrtok ban iaid ha kane ka surok kaba khohruh khohram.
Ka KSU Sumer Unit haka sngi Balang kala ai da ka dorkhat sha ka ophis u Executive Engineer PWD (Roads) NEC Division, Khliehriat uba dei peit ia kane ka surok ban dawa shna iaka surok kaba paka.
Ka jingsniew jong kane ka surok kala pynlong ia ki 6-7 shnong naduh Samasi, Larket, Kseh, Pala, Khahnar, Muknor bad kiwei kiwei ban sahdien ha baroh kiliang.
Ha kane ka dorkhat kaba la ai da ki nongialam ka KSU Sumer ba kyntup ia u president bad secretary u Daraplang Salahe bad u Baitlang Paslein ka ong ba ka jingsniew jong kane ka surok kaba buh jingeh bha iaki paidbah ha ka khaii ka pateng bad khamtam haka pang ka shitom.
Ka surok ka shlei da ka um bad ka dap da ka ktieh bad bun sien ki kali ki sahkut bad dawa na ka NEC ban shna ia ka surok kaba paka ha katei ka thain ban roi ban par u paidbah ka thain Sumer baroh kawei.
Ka KSU Wapung Unit kala sam marbam sha ki spah tylli ki longiing haka 21 bad 22 tarik une u bnai ha Wapung Shnong bad Wapung Skur.
Kine ki marbam bala sam ka KSU Wapung ki kynthup ia u khaw, dai, umphniang kum shibynta ban kyrshan iaki paidbah kiba la hap ban shongkset ha iing namar ka jingkhangdam COVID-19.
La sam ia kine ki marbam haka jingialam u Deiniwan Lyngdoh president ha ryngkat u Shwari Ryngkhlem general secretary.
La iadonlang ruh ki dkhot shnong jong ki dong bapher bapher ha kane ka jingsam marbam ka KSU.Ka Jylla Meghalaya kala kynjoh haduh 797 ngut ha ka jingdon jong ki briew ba ïap pang COVID-19 da ka jingkhlad biang sa 9 ngut haka sngi ba Balang.
Kine kiba khlad sa 9 ngut ki dei na Ri Bhoi District 04, East Khasi Hills 3, West Jaintia Hills 01 bad na South West Khasi Hills 01.
Kat kum ka jingpyntip ka Tnad ka Koit ka Khiah, sa 482 ngut ki briew kila ïabit thymmai ïa kane ka jingpangkhlam bad kiba dang shitom ne ki active case ki don 4312 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 38, EJH: 03, EKH: 157, NGH: 22, RBD: 87, SGH: 11, SWGH: 19, SWKH: 42, WGH: 59, WJH: 31 bad WKH: 13.
Ki nongpang kiba la ioh pat iaka jingkoit ki don haduh 434 ngut.
Kine ki kynthup na EGH: 08, EJH: 05, EKH: 199, NGH: 11, RBD: 28, SGH: 05, SWGH: 35, SWKH: 00, WGH: 92, WJH: 44 bad WKH: 07.
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 46458 ngut bad napdeng kine 41349 ngut kila ïoh ïa ka jingkoit bad 797 ngut kiba ïap nalor ki briew ba dang shitom.
U Ma Andrew Shullai, MDC jong ka Jowai Central uba la kner la ka kti jingiarap jong u sha ki nongtrei ASHA haka sngi Balang, ula ong ba ka jingsangeh treikam jong ki ASHA kala wanrah jingthud ha ki shnong ki thaw namar ba ki dei ki briew kiba hakhmat eh bad ki dei ruh ki bud lum jong ka tnad ka koit ka khiah ha kaba iadei bad kino kino ki kam ban lum jingtip bad ban pyniaid shakhmat ia kino kino ki kam ha kaba iadei bad jingkoit jingkhiah ki nongshong shnong ha kylleng.
Ia ka jingialang ai jingiarap u ma Andrew iaki ASHA la pynlong ha Chutwakhu Indoor Hall haka jingialang kaba pyniaid da u Waheh Shnong Chutwakhu, Jowai u ma Philanderwell Lyngdoh haka jingiadonlang u president Synjuk Waheh Shnong Jowai u ma Alan Niangti bad kiwei kiwei.
Ki don haduh 20 ngut ki ASHA kiba la ioh jingiarap bad kine baroh kidei kiba hap hapoh ka ka jingpeit ka Jowai Urban Health Centre (Health and Wellness Centre), Loomkyrwiang, Jowai.
U ma Andrew Shullai haba kren ula ai khublei kyrpang ïaki ASHA kiba wat hadpeng ka jingioh kaba rit, hynrei kila trei shitom bad mynta hadien bala wan lynsher ka khlam COVID-19 baroh kila sngewthuh iaka jingkordor ka jingtrei jong ki ASHA.Ha kaba iadei bad ka jingiakhih sangeh trei khlem buh por ki nongtrei ASHA hapoh ka lama jong ka Meghalaya ASHA Workers’ Union ula kyntu iaka sorkar ban dawa pynbeit ia kane namar ba ka jingdawa ki ASHA ka dei kaba don nongrim.
Ka Hynniewtrep Youth Council (HYC), Padu unit haka sngi ba Ar kala sam marbam sha ki katto katne ki longiing baduk kiba don hapoh u pud u sam ka shnong Padu.
Ha kane ka jingsam marbam ka HYC la iadonlang u Doctor A Khonglah ba dei peit iaka Padu state dispensary, u general secretary HYC War Jaintia Circle Tohmondiam Mukhim bad u president ka ka Padu unit u Dikermi Mukhim bad kiwei kiwei.
U Doktor A Khonglah u la iaroh iaka HYC halor ka jingiarap jong ka ia ki paidbah bad u kyntu ruh iaka paidbah ban long kiba phikir ha kum kane ka por ka saw ka sian na ka jingwan lynsher ka khlam Coronavirus.
Ka HYC kala ong ba kam lah ban iarap ia baroh, hynrei kan peit bad ban iarap ia kito ki longiing kiba shah ktah bad kiba don haka khim ka khait na ka jingkhangdam COVID-19.
Ar ngut ki briew kila duh ei iala ka mynsiem hadien ka jingiakhajia kaba mih hapdeng ki shi kmie shi khun ha kawei ka shnong kaba hap ha thanad Raliang Police Out Post, West Jaintia Hills District.
Katkum ka tyllong khubor kaba iohlum ba kane ka jingjia kala jia haka sngi Robibar haka shnong Mynska ha kawei ka jaka rep kaba jngai naka shnong.
La iathuh ba uwei u briew uba kyrteng u Samli Suchiang (40 snem ka rta) ula shoh bad bom dusmon iaka kmie kaba la tip kyrteng kum ka Phol Suchiang, hynrei u para shnong bad uba rep hajan kane ka jaka rep uba iohi ia kane ka jingjia ula leit iarap.
Pynban ula shah dung iap ha u Samli Suchiang, iathuh ka tyllong khubor.
Une ba shah pyniap u dei uba la tip kyrteng kum u Robi Dhar (56 snem ka rta).
Ki ba haiing ka kong Phol hadien ba kila ioh jingtip ia ka jingjia mar mar kila leit ban ai jingiarap ban pynkit iaka sha hospital bad ka don hapdeng ka jingshitom kaba jur.
Ki nongialam shnong hadien ba kila ioh jingtip ia kane ka jingjia haka step sngi Nyngkong kila pyntip sha ki Pulit.
Ki Pulit mar mar kila shimkhia ban hiar sha katei ka shnong bad haba leit ha iing u Samli kila lap ba la khang iaka jingkhang ka iing.
Ki Pulit kila kyndang iaka jingkhang jong ka iing bad kila lap pynban iaka met jong u Samli kaba sdien ha u tyllai phasi.
Ki Pulit kila shimti ia baroh artylli kine ki metiap bad kila pyndep iaka jingdonkam jong ka aiñ.
U Superintendent of Police, West Jaintia Hills Bikram D Marak ula ong ba kila register iaka case bad ka jingtohkit kala iaid shakhmat.
