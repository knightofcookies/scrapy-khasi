Tip une u jong nga pat un long kumno" kren bynniaw u Regan.
“Wu! Phi ruh kum u khyllung kren ia kajuh shi kajuh" kren leh dom ka menkmie.
Ka kmie u Halbert ha kawei ka miet ka phohsniew ia ka iing u bah Regan bad ka Sandra.
Ba kam ju phohsniew ka pyn ngeit ba imat ki ia pur khana shaphang ka iing jong ka.
Ka jingphohsniew ka long kaba shai bha.
“Imat ka don kaei re kaei ba nga phohsniew kumto" ong ka Larisa katba ka dang ot ia u ruti ban dihsha.
“Kin sa lehrain hi hadien haba la niewbein eh ia ngi ki duk ki suk" ong u kpa u Halbert.
“Ni ba ong mo, lah long Khristan makna ruh ka jingbishni ka dang shong kulai hi" pynpaw ka Larisa.
“Ka ktien Khristan ka la hiardor phi mynta ym kum ha kito ki phew snem mynshwa wei haba la long Khristan te da ipher shisha naduh ktien haduh kam" ong u Bruton.
U Pep Guardiola, uba dei u nonghikai jong ka Manchester City, ula die noh ia U Gabriel Jesus, sha ka Arsenal, ha ka dor kaba 45 million pounds (USD 54 million), ha ka Lah Sngi U Blei.
U Jesus, ula ioh ban thep haduh 95 kol ha ki 236 sien ki jing ialehkai, na bynta ka Man City bad mynta, ula soi ia ka jing ia mynjur, kaba bun snem, ban don noh bad ka Arsenal.
U Jesus, uba dei ruh, u nong ialehkai ka Brazil, ula ioh mynta ia ka lad ban iadon lang bad U  Mikel Arteta, uba la don lang mynshwa bad U  Pep Guardiola, ha ka Man City, kum u nongiarap lang jong U Pep.
U Jesus, ula poi ha ka khyllipmat, ba un nym lah shuh, ban dang ialehkai bha, lada u dang bteng ban don bad ka City, namar ba ka City, ka la thied thymmai, ia ki nongialehkai jongka, ba kynthup ia U  Erling Haaland bad U Julian Alvarez.
Shillong:Ki Nonghikai adhoc kiba don hapoh ka Federation of All School Teacher Of Meghalaya (FAS TOM), ki ba dang don hap deng ka jingiakhih mynta la 7 sngi, da ka ba shong bad sngi bad miet ha parking lot jong ka Additional secretariat, ki la pynpaw ia ka jingdiaw, ka jingbym hun bad ka jingdom, halor ka jing pynbynta ia ka jing iarap pisa ia ki nong hikai adhoc, kat kum ka category jong ki nonghikai.
Lah ban kdew hangne, ba na ka liang ki kynhun myntri jong ka sorkar MDA mynta ka sngi ka la shim ia ka rai ban pynkiew ia ka jingiarap pisa sha ki nonghikai adhoc da T9000 bad T.6000 ha ki category kiba kynthup ka Higher Secondary, ka Secondary, ka Upper Primary bad ka Lower Primary.
Ka jingpynpaw ia ka jingdiaw ka jingbym hun bad ka jingdom ia ka rai jong ka kynhun myntri, ka long namar ba na ka liang ki nonghikai adhoc kiba don ha ka lama jong ka FASTOM, ki dawa na ka sorkar ban kyntiew ia ka tulop ia baroh ki nonghikai da T18,000.
Ha ba ia kren ha kane ka sngi, na ka liang u nongaiktien ka FASTOM u bah Mayborn Lyngdoh u la ong “Ka rai kaba mih na ka jingialang jong ki kynhun myntri mynta ka sngi ym don uwei ruh u nonghikai hangne un kmen ia kane ka rai bad ngi sngew ba ka sorkar ka la pynpoh ia ngi".
“Ka jingleh jong ka sorkar ban shim ia ka rai khlem da shim ia ka jingdawa jong ngi, namar ba man ka por ngi la dep kynduh ia ki ophisar, ki minister ngi la dep ia kylli ia kane ka jingpynkhreh jong ki, na baroh, hynrei ym don nongkren shai bad mynta ka sngi ngi la ioh ia ka rai, ngi sngewduh jingkyrmen"u la bynrap.
“Ngin pdiang ia kane lane ngin kyntait ia kane ka rai, ngim pat nang ban rai mynta bad ngim hun bad kmen, namar ba ha ka jingdawa jong ngi, ka long ban pynkiew ia ka jingiarap na ka bynta ki 4 category ka ban long T18000 na bynta baroh"la ong u bah Lyngdoh.
“Ka jingdawa jong ngi ban kyntiew lang katjuh ka long, namar ba dei tang ngi hi kiba tip ia ka jingeh ba kum ki nonghikai ki mad bad ngi kwah ia ka jingpynkiew ka ba long kat juh ia baroh"u la bynrap.
U la ong “Nga dom ban iohi ia ka sorkar ba kan leh kumba ka tip lut ba katno ngin dei ban ioh bad ngi la ong kajuh shi kajuh, ba ka jingpynkiew ia ka tulop ka dei ban long kumjuh ia baroh hynrei ka ei ka ba ki leh ka long tang ban phiah ia ki nonghikai ban ioh shynshar".
“Ngim kmen ko Conrad K Sangma, ko bah Prestone Tynsong bad ko bah Lahkmen Rymbui halor kane ka rai,namar ba ka FASTOM kam dei halor u wei u briew lane sanngut hynrei ka dei na ka bynta baroh bad na ka liang jong ngi, ngi dawa ba ka dei ban pynkiew katjuh ia baroh"u la bynrap.
U bah Mayborn u la ong “Ka sorkar ka dei ban bishar bniah biang ia kane ka rai bad na ka liang ki nonghikai adhoc kin sa shim ia ka rai la shai ka sngi, la kin dang bteng lane kin sangeh noh ia kane ka jingiakhih jong ki".
Ki bym hun te sngewbha resign noh ailad ia ki ba wad kam bad ki ba hun katba iohKo conrad ko lahkmen ,,,phi la behkam ia ki pli ki 1000 ngut ki nonghikai govt LPs ,,u rit u ria ruh un don la ka kput…ngin iai ap ia kata.
Shillong: Katba ka kynhun myntri hapoh ka sorkar MDA, ka dang iaid sha khmat; kyndit kynsan ha ka shiteng sngi, ki nongia lam ka seng Hynñiewtrep Achik National Movement (HANM), ki la wan tur ha khmat ka khyrdop Secretariat ha ka jingialam u president ka seng u Bah Lamphrang Kharbani.
Kane ka jing wan tur kynsan ka seng, ka dei, namar ba ki aï ka jingkyrshan ïa ki nonghikai bad pyrta ha khmat ka Secretariat ban pynrem ïa ka sorkar ïa ka jing bym lah ban siew ïa ka tulop ki nonghikai Adhoc, kiba dei ban ioh ïa la ka jong ka hok ba ki dawa.
Ka bor sorkar lem bad ki bor iada lane ki bor pulit kim shem la pahara eiei ha khmat katei ka khyrdop Secretariat, ha kaba tang da ki katto katne ngut kiba dei ki nongap ïa ka gate lane ki security guard, kiba la phuh syep phuh syar, na katei ka jingwan tur ba syndet syndet.
Kham shiphang, ki pulit, ki la wan poi mar mar ha katei ka jaka bad la lah ban teh lakam ia katei ka jaka.
Ka jingwan tur jong kane ka seng HANM, ym tang haba ïa dei bad ka jing kyrshah ïa ki nonghikai, hynrei ka don ki daw san daw bah kiba ktah ïa ka Ri bad ka jaitbynriew ha kaba ka sorkar kam shem pat la pyntrei kam lane pynurlong wat tang ïa kawei ka issue, wat la ka jylla ka la kynjoh ïa u mawjam jong ka jing iaid lynti la 50 snem, la ong u president.
U Bah Lamphrang Kharbani, President jong ka seng, ula pynsngew sha ki lad pathai khubor kiba kynthup ia ka Inner Line Permit lane ka (ILP) kaba la dawa lah slem, ha kaba ia dei bad u pud u sam bad ba ïa ka jingthmu ka sorkar kaba la pynthame ha ka By-Election ban pynkynriah ia ki Them Motor na Them ïew Mawlong, hynrei kaba la shu kular kai ia ki paitbah ka jylla kumba ki la angnud ban urlong bad ka jing pynrung ia ka ktin Khasi ban pynrung ha ka khyrnit ba phra ha ka riti synshar ka Ri India.
Kine saw tylli ki daw bah ba U President ula kren da kaba shai ba ïa ka jing bym sngew tynnad ïa ka sorkar MDA ba kat sha ba phai, ka la shu thok shu shukor ïa ka jaitbynriew.
Shuh shuh ula ong ba kane ka jing wan tur ka seng ka dei ban pyn kyndit bynriew ïa ka sorkar, namar ka general election ka la jan sa tang ki khyndiat bnai bad lada ka sorkar kam kam pynurlong ha shwa kane 2023, kumta lano kin pynurlong, buh jing kylli u president ka HANM.Shillong:U Conrad K Sangma, myntri rangbah ka jylla, ula pynsngew ba ki dkhot ka dorbar jylla, ki dei ban lah ban kren da ka ktien Khasi bad ktien Garo bad katei ka dei ka jingsdang ban kyntiew ia kitei ki ar tylli ki kyntien.
Ha kawei pat ka mat, la rai mynhynnin ka sngi, ba ia kito kiba don ka jingkamai kaba T.1.8lak, kin hap ban siew ia ka khajna bad katei ka dei ka rai, kaba la shim, ia kito kiba kamai T.50hajar.
Katei ka khajna, kaba 12 bynta, la pynkylla noh sha ka 4 bynta bad katei ka kynthup ia ka T.1.8 haduh T.3 lak, ha kaba kin siew T.500; nangta T.3-5 lak kin hap ban siew T.1000, nangta kaba T.5 haduh T.7.5 lak ba kin hap ban siew T.1500 bad kaba palat T.7.5 lak, kin hap ban siew T.2,500.
Nangta la weng noh ruh ia ka kyndon, kaba pynngat kyndon shong phatok, kaba 3 snem kynthih, hynrei ia katei, la buh da ka kyndon, ba kin hap ban siew tam saw shah, na ka bhah, kaba ki dei ban siew bad kan don ruh ka sut kaba 12 percent shisnem, ia kito kiba siew slem bad katei kan treikam, naduh ka 1tarik Iaiong 2022.
Shillong: Ka kynhun myntri jong ka sorkar jylla, ka la mynjur mynta ka sngi, ban kyntiew ia ka jingbei pisa sha ki nonghikai lane ka  Grant In Aid sha ki Adhoc School Teachers.
U Conrad Sangma, myntri rangbah ka jylla, u thoh ha ka twitter jongu, ba ia ki Hr.
Sec.
, Sec.
, & Science Teachers, yn kyntiew da T.9,000, katba ia ki  UP, LP, Hindi & 4th Teacher jong ka SSA, yn kyntiew da T.6,000.
La ong shuh ba lyngba kane ka rai, ki nonghikai  Hr.
Sec.
School, kin ioh  ₹33,000/-, Sec.
School kin ioh  ₹29,000 & ki nonghikai Science, kin ioh ₹31,000.
La ong shuh shuh ba ki nonghikai UP, kin ioh  ₹22,000, ki nonghikai LP Teacher, kin ioh  ₹18,000, ki nonghikai Hindi, kin ioh  ₹18,000 & ki  4th Teacher jong ka SSA, kin ioh ₹18,000.
La ong ruh ba katei kan ktah ia ka pla pisa jong ka sorkar da 100klur tyngka ha ka shisnem bad katei kan treikam, naduh ka 1tarik Naitung 2022.
Katkum jingdawa ym ioh hynrei da pyrshah ioh poi sha Baduh.
Namar LA jan sa election ym Don por shuh bn pt.
Something is better than nothing.
Babu Kular KhongjiremHadien ka jingiakhih kaba satar bad sohsat bad kaba iai neh jong ki nonghikai Adhoc Skul,khadduh khadwai ka sorkar MDA ha Meghalaya ka la pdiang ban pynkiew noh ia ka tulop jongki.
Ki skul Adhoc naduh 1st July 2022 ha ki Higher Secondary kin ioh noh Rs33000/ shi bnai ha ka jaka Rs24000/,kiba hikai Secondary pat,Rs29000/ ha ka jaka Rs20000/,ki Upper Primary pat Rs22000/ ha ka jaka Rs16000/ bad ki Primary pat Rs18000/ ha ka jaka Rs12000/ nalor ki nonghikai ha ka Science (science teachers) bad ki 4th teachers ha ki SSA skul.
Kane kalong ka jingsdang bad ka dak jong ka jingkyrmen ba ka sorkar ka la rai ia ki nonghikai Adhoc hadien 5/6 snem tam mynta.
Hynrei, ki dang don bun bah ki kam ba dang sahteng(pending) ba ka sorkar kadei ban pynurlong noh ia ki jingkular jongka ia ki nonghikai ha ki kyrdan skul(catagories of schools) bapher bapher.
Ki nonghikai hapoh ki skul SSA,Deficit system,Deficit Pattern ki dang shah thok bad shah shet kylla sah ha kane ka sorkar MDA ba la lamkhmat da ka party NPP ha Meghalaya.
Ki nonghikai SSA kiba la iai iakhih ban ioh ia ka tulop jongki man ka por ki dang iai shah ram 5/6 bnai mynta ha ka sorkar.
Kine ki kyrdan nonghikai SSA ruh ki ia syriem bha bad ki nonghikai Adhoc namar ki ioh tulop beit thik katjuh khlem hiar khlem kiew mynta la bun bun snem.
Wat la ka dor ki marbam mardih bad ki tiar ki tar ki kiew sted man la u snem,ka tulop jongki pat ka neh sah kumjuh.
Kine ki kynhun nonghikai ruh ki don ka hok bad shong nongrim bha(justified and deserving) ban dawa lem na ka State Goverment ba ka dei ban pynkiew ne kyntiew lem ia ka tulop jongki lyngba ka bhah(share) na ka state goverment hadien ba bun bun snem ki la ioh da kajuh ka tulop.
Ki nonghikai Deficit ruh,ka sorkar ka la leh khun jakai lut ia ki jingkular jongka baroh.
Ka jingioh tulop ba man la u bnai ka la long tang ha ka por ba kular u Education Minister hynrei mynta u snem,ki leh hi da ki juh ki rukom ai tulop(old system) shisien man la ki 3/4 bnai khlem pynthymmai satia.
Kaba kham sngewsih eh kalong ka jingthok jong ka sorkar pyllein pyllein ban siew dep noh ia ka Arrear jong ka Revised Pay Scale kaba dang sah(pending arrears) haduh kine ki sngi.
Ka Gratuity(DCRG) ba thymmai ha ka dor 10 lak ruh ka sorkar kam pat pynmih satia kano kano ka official order/notification haduh mynta.
Kiba pli ki nonghikai deficit kiba la shongthait(retired) haduh mynta ki dang ioh hi kajuh ka dor(amount) barim kaba la ai naduh 15/16 snem mynshwa.
Yn nai iakren ia ka Retirement benefit scheme,ki Medical Re imbursement,ka Modified Assure Career Progressing Scheme (MACPS,)NPS kiba shu sdien sah ha suin haduh mynta.
Ki nonghikai kynthei (Miss/Ladies teachers) kim ioh satia wat tang ka Maternity leaves ruh ha ka por ba ioh khyllung wat haduh kine ki sngi ruh nalor bun kiwei pat ki jingdonkam jingki.
Ka sorkar Meghalaya ha ki khyndiat snem ba la dep ka la thmu ban pynduh ne pynkut(da away with) noh ia ki kyrdan Deficit Pattern namar ba bun kyrdan eh ki jait skul bapher bapher.
Nalorkata,kine ki deficit pattern kim da iapher than bad ki kyrdan deficit system.
Ka sorkar jylla ka la dei ban iaid nih shakhmat ban kyntiew kyrdan noh(upgrade) ia kine ki jait skul sha ka kyrdan deficit kumba ka la thmu mynshwa.
Hynrei, kane ka kam ruh la shu ieh noh ha suin khlem don kano kano ka jingbun dien na ka liang ki bor sorkar.
Ki skul bym dei sorkar(govt.
aided schools) ki don lang kajuh ka jingeh( common problem) bad kata ka dei ka jingbym ioh tulop jongki man la u bnai.
Baroh ki skul bym dei sorkar naduh ki SSA,Ki Adhoc,ki Deficit pattern bad kumjuh ruh ki Deficit system ki dang iai ioh tulop hi shisien man la ka 3/4 bnai ei ei.
Ka la dei ka por ba baroh kine ki nonghikai na ki jait skul bapher bapher ki dei ban dawa lang noh na ka sorkar ba ka dei ban siew tista noh ia ka tulop jongki man la u bnai khnang ban lait na ki jingeh,ki jingkordit ba kine ki nonghikai bym dei sorkar ki ju ia kynduh na ka por sha ka por.
Khadhynriew ngut ki briew, ki la iap ei, ba kynthup ia shibun, ki khynnah skul, haba ka bus, ka leit hap ha kawei ka riat, ha Sainj jong ka Kullu, kaba ha Himachal Pradesh bad katei ka la jia mynta dangstep phyrngab.
Ka jingjia, ka jia ha ka por 8baje mynstep bad katei ka bos, ka kit 45ngut ki briew.
Nalor kitei kiba iap, ki don sa shibun kiwei pat kiba mynsaw.
Ka Manasa Varanasi, ka dei ka nongjop jong ka  Miss India 2022.
Katei ka dei kaba dang 21 snem ka rta bad ka Sini Shetty, kaba na Karnataka.
Ka Miss India 2020, ka Manasa Varanasi na Telangana, ka la pynphong pansngiat ia ka  Sini Miss India 2022.
La pynlong ia katei ka jingiakob, hynnin ka Sngi U Blei, ha Mumbai.
Ka Sini Shetty, ka dei na Karnataka bad ka dang pule, kum ka  Chartered Financial Analyst (CFA).
Ka Sini, kan mihkhmat mynta ia ka India, ha ka jingiakhun jong ka Miss World, kaba 71.
Ka  Rubal Shekhawat na Rajasthan, ka dei kaba wan ba ar, ha ka jingiakob bad nangta sa ka  Shinata Chauhan na Uttar Pradesh, ka dei kaba wan balai.
Nongpoh: Myn hynnin ka sngi Saitjain, ka la don ka jingshah pynkup burom ia ki samla kiba la pass ia ka Secondary School Leaving Certificate (SSLC) bad Higher School Leaving Certificate (HSSLC) jong ka MBOSE ba mynta u snem, kata kawei kaba la long ha shnong Pahamlapong bad kawei pat ka shnong Tyrso Nongtyllep.
Ia ka kam pynkup burom ha shnong Pahamlapong, la leh da ka Seng Samla Pahamlapong bad Pahamsohthri, kiba la lah ban pynkup burom ia ki 14 ngut ki samla kiba la pyndep ia ka HSSLC bad SSLC katba ha Tyrso la pynkup burom da ka shnong Tyrso Nongtyllep bad kiba la lap ban pynkup burom ia 8 ngut ki samla kiba dei na katei hi ka shnong.
Ka jingialang pynkup burom ha Pahamlapong, la sakhi da ka jingdon u Bah Mayralborn Syiem MLA ka Nongpoh, ha ryngkat ka jingdon ki nongialam shnong bad seng samla shnong, katba ha Tyrso la sakhi da ka jingdon u Bah Joannes Lamare, u nongtrei mon sngewbha, ha ryngkat ka jingdon u rangbah shnong ka Tyrso Nongkyllep, ki nonghikai, ki Sister lem bad kiwei ki rangbah shnong jong katei ka thain.
Nongpoh: Hynnin ka sngi Saitjain, la don ka jingialang jong ka Mawhati Constituency Political Committee (MCPC), ia kaba ki la pynlong ha Iing Dorbar ka shnong Jatah, la ong ba katei ka jingialang, ka long ban pynkhlain ia ka MCPC bad ka jingiakren na ka bynta ban shim ia ka rai ba iano kin kyrshan ha kane ka Ilekshon 2023 ha Mawhati Constituency.
Ka kyrwoh kaba la phah da u Bah Mathias Mynsong, General Secretary ka MCPC, la pynpaw ba ka MCPC ka dei ka kynhun kaba peit ia ka bha ka miat ha Mawhati Constituency, hynrei haduh mynta ba kam pat don kyrtong, ki la shim ia ka rai ba la kumno kumno hap ban leit ai jingkyrshan ia u ne ka kyrtong kiba aireng na Mawhati, hynrei mynta kim pat pynbna paidbah, namar ki kwah ia ka jingiahun lang jong baroh ki nongialam bad nongkyrshan ka MCPC.La pynpaw ruh ha ka kyrwoh, ba u ne kano ka kyrtong kaba ioh ia ka jingkyrshan na ka MCPC, u dei ban poi beit sha ka thong jong ka jingjop, na Mawhati Constituency ha kane ka Iekshon jied nongmihkhmat sha ka Iing Dorbar Thawain ka ban long la shem snem.
Ka kyrwoh, ka la pynpaw ruh ba ka Komiti jong ka MCPC, ka kyrpad ia baroh ki nongkyrshan kiba don ha ki Primary Unit bapher bapher ha Mawhati Constituency, ba kin dang iaineh ha ka kynhun, namar ynda la dei ka por, ki nongialam ka MCPC, ba kin sa lum ia ki paidbah bad da ka jingiahun lang jong baroh ba kin sa pynbna syndon ia ka kyrteng jong u ne ka kyrtong, ba ka MCPC kan leit ban kyrshan.
Ka MCPC, ka kwah ia u nongmihkhmat uba don shisha ia kata ka jingkitkhlieh na bynta ki paidbah ka Konstitwensi bad uba lah shisha ban kyntiew ia ka Konstitwensi ha baroh ki liang, kata naduh ki surok, ki umbam umdih, ka ioh kam ioh jam lem bad kiwei ki jingdonkam ki paidbah.
Hadien katei ka jingpynthymmai, ki nongkitkam ba hakhmat ka MCPC, ki kynthup ia u Bah Anandapbor Mangu, kum u President, u Bah Corensius Manih kum u Vice-President, u Bah Mathias Mynsong, kum u General Secretary lem bad kiwei, nangta la lah ruh ban jied ia ki 9 ngut ba kin long kum ki Adviser, ki kynthup ia u Bah Edmund Marten kum u Chief Advider, nangta ki kynthup ia u B.D laloo, Bah Alos Nongpoh, u Bah Rojen Sten lem bad kiwei.
Ha katei hi ka sngi, la jied ruh ia 28 ngut ki executive members, nangta la pynpaw ruh ba kin sa nang pynrung shuh shuh ha kine ki khyndiat sngi ban wan, la pynpaw ruh ba ka MCPC ka pdiang sngewbha ia ki briew kiba kwah ban pyniasoh sha ka kynhun, pynkut ka kyrwoh.
Nongpoh: Da ka jingthmu ban wanrah ia ka jingiaieid iajan hapdeng ki para nongtrei ka Party, hynnin ka sngi Saitjain, ki nongialam ka National People’s Party ka thain Jirang, ki la pynlong ia kawei ka jingialang ha Patharkhmah bad ha katei ka jingialang, ki la don shibun ngut ki riew rangbah na katei ka thain, ki la wan ban iashimbynta.
Katkum ka jingiathuh u Bah Balawan Syiemiong, Secretary ka NPP Jirang, u la ong ba katei kam dei ka jingialang ban pyniasoh ne rung NPP ki riew rangbah katei ka thain, hynrei ka dei tang ka jingialang ban kynduhlang hapdeng ki para nongtrei jong ka Party.
Ngi sngewtynnad ba ha katei ka jingialang, la wan ban iashimbynta da ki bun ngut ki riew rangbah ka thain Jirang bad Patharkhmah, ha kaba ka jingialang ha katei ka jingialang, ka long ban kren halor ki mat jingdon kam jong ki paidbah ka thain, nalorkata ban pynkhlain ia ka Party bad ruh ban trei shitom na ka bynta ban pynjop ia u MLA ba mynta ka Jirang bad uba long u Kyrtong ka NPP ha u 2023.
HYDERABAD: U Amit Shah, nongialam ba rangbah jong ka seng BJP bad uba dei ruh u myntri kam poh iing ka sorkar India, ula kren shai mynta ka sngi, ha ka jingialang jong katei ka seng ha Hyderabad, ba ka bor treikam jong ka seng BJP, kan synshar ia ka India, ha ki 30 haduh 40 snem, ki ban sa wan bad ula ong ruh ba ka India, kan sa kylla long ka bor kaba khlain tam ha ka pyrthei.
Haba leit rah ia ka mat jong ka jing iatai, ha ka jingialang jong ka BJP, U Shah, ula ong ba ka synshar jong kawei ka iing, ka synshar iapher jaitbynriew bad ka sain pyrthei kaba shu thom da ka bor, ki dei ki pop kiba khraw tam bad ka dei na kane ka daw, ba ka Ri, ka mad ia ki jingeh ba bun ha ki phew snem ba ladep.
Haba kren sha ki kotkhubor, U Himanta Biswa Sarma, myntri rangbah ka Assam, u iathuh ba U Shah, u pynsngew ba ka jingiai jop jong ka seng BJP, ha ki elekshon, na ka por sha ka por, ka pyni, ba katei ka seng, ka trei ia ki kam pynroi bad ia ki kam kiba bha bad kiba pynduh ia ka sain pyrthei da ki riew shimet, ka jingsngew iapher jait bad ka jingleh donbor.
La ong shuh shuh ba ka seng BJP, ka la rai ban pynduh noh shisyndon ia ka jingsynshar jong kajuh ka longiing ha  Telangana, West Bengal bad kumjuh ha  Andhra Pradesh, Tamil Nadu bad Odisha, kiba dei ki jylla, kiba ka BJP, kam pat ioh satia ban synshar.
La ong shuh shuh da U Sarma, ba ka jingkiew jong ka BJP, la khmih lynti, ba kan wan na shathie jong ka India.
Pynduh jait sa ha meghalaya na ka jing synshar ki sangma.
Shillong: Ha ka step jong ka sngi saitjaiñ, ka 2 tarik u Naitung 2022 u MLA ka All Indian Trinamool Congress, na Mawsynram Constituency, u Bah Himalaya Muktan Shangpliang ula wan hiar ban ïuh kjat bad ban jngoh ia ki nonghikai skul Adhoc, kiba don ha ka kynhun Federation of All School Teachers of Meghalaya (FASTOM) katba ki dang shong kyllaiñ myngngor ha jaka ieng kali jong ka Additional Secretariat, ha kaba wat hapdeng ka jingshit jong ka sngi, kim shem la kynriah na kaba ki shong.
Kumban shu pynkynmaw ka jingia khih jong ka FASTOM kaba la sdang naduh ka 28 tarik u Jylliew 2022, ha kaba lai sngi lai miet, ki la pynlong ka jingthiah miet ha surok ha khmat ka khyrdop jong ka Secretariat, hynrei myn ha ka step jong sngi Thohdieng, ki la kynriah na khmat ka ka khyrdop Secretariat bad shong ha ki bynta ka jaka ieng kali jong ka Additional Secretariat, kaba la ar miet ar sngi, mynta ka sngi Saitjaiñ.
U Bah HM Shangpliang ha kane ka jing wan jnoh jongu, da ka jingsngew lem bad jingsngew synei ia ki nonghikai halor ki jingdawa jong ki, na ka sorkar jylla, u Bah Shangpliang ula ong ba u don ryngkat bad ki ban kyrshan ia kane ka bynta, ula ioh ruh ban ia kren ban ia phylliew jingmut lang bad ki nongialam ka kynhun (FASTOM) ba ki la pynsngew ha khmat jong u kum u nongmih khmat.
Da kaba shai kdar U Bah HM Shangpliang, ula kular ha khmat jong ki nongialam ka (FASTOM) ba kum u MLA ba la jied da u paitbah, un ym shong thait ban kren ia ki jingeh ki paitbah, ba un sa rah ban ia ther ia kane ka sur jong ki nonghikai ha Ïing Dorbar Thaw Aiñ.
Katkum ka jingpynsngew u nong ai ktien ka (FASTOM), u bah Mayborn Lyngdoh, u ong ba u Bah Shangpliang, ula iathuh ba ka sorkar ka la thok la shukor ia ki nonghikai, ha ka jing aidaw ia ki lai tylli ki jingialang jong ka kynhun myntri bad ula ong ba sa shisien ba lada ka sorkar kam sngap ia ki jingdawa kaba naduh u snem 2019, hynduh mynta bad lada ka sorkar ka kam pat peit mat ia ka jing shong surok ki nonghikai bad leh mynthi, ula ong, ba  un sa mih lang bad ki nonghikai.
Ka jingbam kaba bang bha,Ka lah ban kylla bih;U briew ba phi ieit shisha,Ia phi u lah ban ieh.
Kaei ba nga mut ban ong,Dei shaphang ka jingieit;Ieit te ieit ia la i jong,Tangba phim dei ban biej.
“Ban ba duh ia u ne ka,Ka bha ngan iap phasi";Ka jingpyrkhat ba bakla,Khynnah samla jong ngi.
Sngap ngan ong ia phi mynta,I’u briew wat pynlong blei;Namar ba ka don jingma,Jingim ruh shu sepei.
Jingim briew ka iai kylla,Phim dei ban sngew phylla;Baroh kidei ba kin jia,Khamtam ha por samla.
Jynjar Internet Ongï, kamut Jynjar Internet Jong ngi.
Ka jingsniew ka network jio ha Shnong Nongthliew ka long shaba palat pud, namar ba la sniew palat ka la wanrah ruh ka jingbitar shla ia ki paidbah nongshong shnong kiba pyndonkam network Jio la bun sa ka jah network manla ka sngi, bad ynda la don network pat tang ban ia kren phone ruh kam long bha, khamtam leilei ynda la poi por janmiet naduh 4 baje haduh 12 baje da miet la shu jah kwah network tang ban send i wei i message na whatsapp kan bam por 2 minit haduh ban da iaid ka message.
Kumta ngi dawa ia ki nongpyniaid ia jio Company ba kin pynbiang ia ka network baroh 24 kynta bad lada ym kwah shuh ban shakri paidbah ia ka network jong phi ruh, sngewbha kren da kaba shai lyngba ki Media, khnang ba ngi ruh ngin pynduh noh ia ki simcard jio, namar ma ngi ngim dei ba shu pyndonkam ei ia ka network jong phi hynrei ngi da siew da ka pisa manla ka bnai.
Shillong: Ki nonghikai school adhoc, hapoh ka shatri jong ka Federation of All School Teacher Association (FASTOM), mynta ka sngi ha ka 2 tarik naitung 2022, ha ka jingialam jong u samla Mayborn Lyngdoh, ki la rai ban dang iai bteng ban sah ha Additional Secreteriat.
Haba kren ia ki para nonghikai, ha Additional Secretatiat, u  samla Mayborn, u la ong ba hadien ba la ioh ban ia kynduh ia u symbud myntri rangbah, u bah Prestone Tynsong, hynnin ka sngi; ha kaba u bah Tynsong, ula ong ba ka jingbym lah ban mynjur ia katei ka mat, ha ka cabinet meeting, kaba la leit, ka dei  na ka daw ka jingbym poi u myntri jong ka pule puthi u bah Lahkmen Rymbui.
Kumta na ka liang jong ki nonghikai ha ryngkat ka jingialam jong u samla Mayborn, mynta ka step jong ka 2 tarik naitung,  ki la rai ba kin dang bteng biang ia ka jingshong bad sah miet ha Additional Secretariat, haduh ba kin da ioh ia ka jingdawa bad ka hok ka jong ki.
Ula ong shuh shuh ba ka sorkar ka dei ban tip lang bad ban sngewthuh lem ia kaei kaba ki nonghikai ki la dawa,  namar baroh napdeng jong ki nonghikai ki dei kiba la don khun bad ruh kiba dang iarit khun bad ba kin dawa ia la ka jong ka hok.
Kumba ka long mynta, ki nonghikai, kin dang iai bteng ban shong bad thiah miet ha Additional Secretariat kan dang bteng biang haduh ba kin da ioh ia ki jingdawa jongki bad ki la rai ruh, ba kin nym khih satia na katei ka jaka.
Na ka liang U bah Tynsong, ula bthah ia ki nonghikai, hynnin ka sngi, ba kin leit phai noh sha la iing bad ba kin weng noh ia katei ka jingiakhih jongki, da kaba u pynthikna, ba ka sorkar, kan pynurlong ia ka jingdawa jongki, kaba ula pynthikna haduh 101 percent.
Shillong: U Mukul Sangma, nongialam ka liang pyrshah jong ka dorbar jylla, ula thoh mynta ha ka twitter jongu, kaba ong “Hato ka jingiam jong ki nonghikai, kan poi ha ka shkor kaba kyllut?".
Ula ong shuh shuh “Ot  ₹50 00000/- na ka MLA scheme bad kan mih ₹ 30Cr bad ot noh ia ki projek, kiba la pynheh dor palat pud, kiba dang don ha ka jingtrei shakhmat bad ia katei, dei ban pynlang bad ban pynmih pisa, ban siew sha ki nonghikai.
U nongdie dawai, uba 54 snem ka rta, ula shah dung iap ha Amravati, ha Maharashtra, na ka daw, ba u pynmih jingthoh ha ka social media, ba u kyrshan ia ka Nupur Sharma, ka nongialam ba la shah beh na ka seng BJP.U  Umesh Prahladrao Kolhe, ula shah dung iap, ha ka 21tarik Jylliew 2022, ha shwa ba ki arngut, kin ot ryndang ia U Kanhaiya Lal, u nongsuhjain ha  Udaipur jong ka Rajasthan.
Ki nongialam jong ka seng BJP, ki la ujor sha ki pulit, halor katei ka jingshah pyniap jong U Umesh Prahladrao Kolhe bad ki kynnoh, ba ula shah pyniap, kum ka jingpynhiar kput.
U Kolhe, u don ia ka dukan dawai ha  Amravati bad ula iasam ia ki jingthoh ha  WhatsApp, ban kyrshan ia ka  Nupur Sharma bad ula iasam ia ki jingthoh ha ki group, ba ki don ruh ki Muslim, ong ki pulit jong ka  Kotwali.
Ka tnat kam poh iing, ka iathuh ba ka NIA, ka la poi ha Amravati bad kan sdang ban tohkit, halor katei ka jingjia.
New Delhi:Ka Supreme Court, mynhynnin ka sngi, ka la ther tyngeh ia ka Nupur Sharma, kaba dei ka nongkren barim jong ka seng BJP, ha lor ka jingkren pyrshah jongka, ia U Prophet.
Katei ka kashari, ka ong “Ka jing jrong thylliej jongka" ka la pynmeh ding ia ka Ri baroh kawei" bad ka kashari, ka la bthah ia ka, ba kan pan map, ia ka Ri hi baroh kawei, na ka bynta jong katei ka jingkren jongka.
Ka kashari, ka shim bishar mynta ka sngi, halor ka jing ujor jong ka Nupur Shar ma, ha kaba ka kyrpad ia ka Supreme Court, ba ia baroh ki jing ujor pyrshah ia ka, dei ban rah lut sha Delhi bad ka dei halor katei ka mat, ba ka Supreme Court, ka ong “Ka dei ka briew kaba jrong thylliej tasam bad ka la ju kren ia ki jingkren bym kitkhlieh, ha ki prokram telebishon bad ka la pynmeh ding ia ka Ri baroh kawei.
Nangta, ka kam ruh ialade, ba ka dei ka riewsaid ain, kaba la trei la 10 snem kyn thih.
Ka dei ban pan map mardor ia ka ri hi baroh kawei".
Ka kashari ruh, ka kyntait ban sngap ia katei ka jing kyrpad jongka, da kaba kynnoh, ba ka la buh ia ka jingshong syier, ia ka ri hi baroh kawei.
“Ka jingkren ka Nupur Sharma, ka wan rah ia ka jingshah pyniap ha Udaipur" ong U Justice Pardiwala, ha kaba iadei bad ka jingshah pyniap uwei u Hindu, ha ki arngut ki briew, tang namar ka jingiadei bad ka jingthoh ka Nupur Sharma.
Ka kashari, ka ong ruh ba kane ka jingkren jongka, pyrshah ia U Prophet Muhammad, ka dei ka jingkwah pawnam ialade, ka jingthmu ban myntoi sain pyrthei, lane ki jingthmu kiba buhrieh.
Shillong:Hato ka jingkular kaba la mih na ka shyntur jong u Symbud myntri rangbah ka jylla u bah Prestone Tynsong, ka lah ban pynkohnguh noh ia ki nonghikai Adhoc ban sangeh noh ka jingiakhih jong ki? Ka rai ban sangeh ne ba dang bteng ia ka jingiakhih jong ki yn sa shim ia ka rai mynta ka sngi.
Kum ban shu pynkynmaw, ki nong hikai adhoc kiba don hapoh ka shatri jong ka Federation of All School Teacher of Meghalaya (FASTOM), ka la pynlong ia ka jingiakhih jong ki mynta la lai sngi lynter ki la da ka ba sah mied hakhmat ka secretariat.
Mynhynnin ka sngi na ka liang ki nongialam jong ka FASTOM, ki la ia kynduh ia u Symbud Myntri rangbah ka jylla u bah Prestone Tynsong ban ia kren halor ki mat jingdawa jong ki.
Haba ia kren bad ki lad pathai khubor, na ka liang u nongaiktien ka FASTOM u bah Mayborn Lyngdoh u la iathuh ka jingiakynduh kaba la long mynta ka sngi, la lah ban iakren sani bha halor ki jingdawa jong ki nonghikai“Kumba la long ki nonghikai adhoc ki la ioh ban ia kynduh ia u Myntri rangbah ka jylla ha ka 12 tarik u jymmang ban buh ia ka jingdawa bad u la kular ba ia kine ki jingdawa yn sa pdiang ha ki lai tylli ki jingialang ki jong ki kynhun myntri"u la ong.
“Hynrei hadien ba la iohi, ba ha ki jingialang jong ki kynhun myntri kiba la dep, kam shem la don kano kano ka jingiakren halor ka mat jingdawa jong ki nonghikai adhoc, kumta ngi la wan phai biang sha surok"u la bynrap.
U bah Lyngdoh u la iathuh ha kane ka jingiakynduh mynhynnin ka sngi bad u symbud myntri rangbah, u la iathuh ia ki, ba ha ka jingialang jong ki kynhun myntri kaba la dep la dep ban ia kren ar sien ia kane ka mat, hynrei ha ka sien kaba lai, kim pat lah ban shim rai na ka daw ba u myntri ka tnad pule u bah Lahkmen Rymbui u khlem don lang.
“U Symbud myntri rangbah mynhynnin ka sngi u la kular 101 % ba ha ka jingialang kynhun kin sa pdiang ia kane ka jingdawa jong ngi, bad na ka liang u symbud myntri rangbah u la kyrpad bad leit phai noh sha ing"u la bynrap.
“Haba kylli u la ong ba ka Managing Committee bad ka sorkar, kaei kaba ki ia dei; na ka liang ki nonghikai kim don jingtip namar ba ki dei tang ki nongtrei bad ngi ioh ia ka tulop na ka sorkar".
Haba kylli halor ka jingiapher ba ki ia kynduh bad u myntri ka tnad pule bad u Symbud myntri rangbah u la ong “Kam don kano kano ka jingiapher ha pdeng ka jingiakynduh bad u symbud myntri rangbah bad ka tnad pule puthi ka long tang ka jingbud dien".
“U Myntri ka tnad pule puthi, u la dep kular ia kane, hynrei lano ngim tip, namar ba u la ong ngin sa pyndep ia ki jingdawa shen, kaba mut sa katno ka por ha kaba kane kam pat hun namar ngim tip lano kane kan urlong, hynrei u symbud myntri rangbah u la kular ba un sa rah ia kane ka mat ha jingialang kynhun myntri ka ban sa wan bad u la kular 101 % ban pdaing ia kane"u la ong.
Mynhynnin ka sngi, na ka liang ki nongialam jong ki nonghikai Adhoc kiba la sah miet triang ha jan ka secretariat la lai sngi ki la ieh ha ki nonghikai ba kiba kwah ban leit phai sha ing ki lah ban leit bad kiba kwah ban sah ha jan ka secretariat kin dang sah, hynrei ka rai ban sangeh ne kin dang bteng ia ka jingiakhih kin sa shim la shai ka sngi.
Shillong:Hadien ba ka seng HNYM, ka la ioh jingtip na ki nonghikai ba ka paiñ khana kaba don ha Additional Secretariat, ka la shim pisa ia ka bai leit shabar jong ki nonghikai, kumta na ka liang ka seng HNYM; ha ka jing ialam jong U President u bah Louis Dohtdong, ki la wan ban maham ia kine ki nongap paiñkhana ba lada kin shim pisa biang ia ki nonghikai kin wan khang tala noh syndon ia kane ka paiñkhana, u la ong.
Ha ka jingia kren bad ki kotkhubor, U Bah Dohtdong, u sngew lyngngoh ruh, ba ia katei ka pain khana, kaba don ha jan Secreteriat, la long trai pynban, da u briew uba na Guwahati.
Ka ophis U Rupang, ka donkam nongtrei (helper) hapoh press.
Ka por trei, ka dei ha ka por miet.
Kiba kwah kin sngewbha, ban phone ha u number 8837320491, ha shwa ka 5tarik Naitung 2022.
Ym donkam kyrdan pule.
Kiba kwah trei, ki dei ban long kiba sah ha Shillong, Upper Shillong lane ki jaka ba marjan bad ka ophis U Rupang, Upper Shillong.
Hello bah ph dang donkam nongtrei ne.
Shillong:Mynhynnin ka step, da ka jingpynmih hu kum ka Deputy Commissioner, East Khasi hills District, ki nonghikai, ki la kyn riah noh, na khmat ka surok, ha ka khyrdop jong ka Secretariat kaba ki nonghikai Adhoc, kiba don ha ka lama jong ka FAS TOM, kaba la kylla ka jaka thiah jaka dem bad jaka sah miet kaba lai sngi naduh ka 28 tarik u jylliew 2022.
Lyngba katei ka hukum, ki nonghikai, ka la kynriah noh na katei ka jaka, ban leit ban shong ha ki bynta ba hadien ka Additional Secretariat.
U nongai ktien ka FASTOM, u bah Mayborn Lyngdoh, ula iathuh ba kane ka jingkohnguh ka long kaba ki burom mar kylliang, kumba la ai hukum bad ban trei ryngkat bad ka police department, namar ka dei kaba peit ia ka bha ka miat jong ki nonghikai.
Haba kylli na u Mayborn, la ki don ne m ki nonghikai kiba ioh mat ia ka jingpang lane jingshitom ha kaba thiah miet ha surok, ula ong ki sngew kmen ba kum kita kim shym wan jia ka pang ka shitom.
Haba ia dei bad ka jingiakhih ki nonghikai Adhoc ha Tura, la iathuh ba ka long kumjuh kumba iakhih ha shillong ha kaba u MR ka jylla, u leit jngoh ia ki bad la iathuh ba ka dei ka juh ka kynhun kaba ia iaid ryngkat ryngkat.
Lada jingiadei kam seisoh,To long b’la kloi ban iehnoh noh;Wat pynsngap ia jingsngew hapoh,Naba phim lah pynbor ne khroh.
Kynmaw para briew wat pynbor,Bad wat pyrshang thied da ka dor;Naba ki don ka mon laitluid,Jingim jong phi ruh kan long khuid.
Lada ka shyiengkrung kam ia dei,Phim lah bat ia ki da lei lei;Ho-oid nga sngewthuh ia jingkthang,Wat khuslai baroh kin sa biang.
Ha pyrthei ngim lah im marwei,La u shynrang ne ka kynthei;Shaniah h’U Blei U tip kham bha,Ia ka jingim jong phi jong nga.
Shillong:U Symbud Myntri rangbah ka jylla, u bah Prestone Tynsong u la ther tyngeh ia u General Secreatary Incharge ka party All India Trinamool Congress (AITC), u Abhishek Banerjee, da kaba ong ba une u nongialam ka AITC u dang dei ban wan hiar biang sha Shillong ban ioh ka jinghikai kumno ban kren briew.
Lah ban kdew hangne ba u General Secretary Incharge ka AITC u Abhishaek Banerjee, ha ka sngi balang u la wan hiar sha Shillong ban pynkhlain ia ka party ha ka jylla.
“Haba nga peit ia ka kyrwoh jong u briew u ba la kam ia lade kum u Secretary Incharge ka AITC u Abhishek Benerjee, nga tharai ka dei ka sien kaba nyngkong eh, kaba u la wan iuh kjat ha ka jylla bad haba nga peit ia ka rukom, kren jong u nga iohi ba u dang long rew ha ka kam sainpyrthei" la ong u bah Tynsong.
“Kum u General Secreatary Incharge ha baroh kawei ka Ri ban shu kynnoh pyrshah ia uno uno u briew la dei ban pyrkhat bha, bad ka jingkynthoh pyrshah ia u khliehduh ka jylla ka long kaba sngewsih na u briew uba la kam ialade kum u General Secretary"u la bynrap.
U bah Tynsong u la ong “Nga tharai u Abhishek u dang donkam ban shah hikai bha kumno ban ai ka jingshakri sha ki paidbah ha ka Ri bad ia kane ka jingshah hikai nga tharai un donkam ban wan ha Shillong bad ngin sa pynbiang ka jinghikai ia u, khnang ban un nang ban pyndonkam kumno ban kren ia ki kyntien haba u leit sha kano kano ka bynta jong ka Ri India".
U la ong “Haba ong ba u Abhshek u dang rew palat ka dei na ki katto katne ki daw, ba kynthup ia ka jingkynthoh iano iano khlem kano kano ka sabut sakhi kata ka long ka kam khynnah bad ban long u nongialam ba khlain jong ka TMC ha ka Ri India, haba u dang shu iuh kjat ha Meghalaya tang 24 kynta ruh ym pat don, u la leh kumba u la tip lut baroh".
“Ka NPP ka la sdang ban ai ka jingshakri ia ki paidbah naduh u snem 2018 bad ki briew ki tip ia ka jingtreikam kane ka sorkar MDA hapoh ka jingialam u Conrad K Sangma, ka la trei bad ka jingkren u Banerjee ka long ka jingkren khyllung"u la bynrap.
Ha kaba ia dei bad ka jingkynnoh halor ka mat u pud u sam u bah Prestone, u la ong “U Abhishek um don jingtip eiei halor ka mat khappud hapdeng ka jylla Assam bad Meghalaya, u dang shu pyniasoh sha ka kam sain pyrthei dang shen, bad kane ka jingeh ka la don la 50 snem bad ngam kwah ban pynlut por lane ban kren eiei halor kine ki jingkren jong u, hynrei tang ngi, kiba la kha ha ka jylla Meghalaya ngi kham tip bha halor ka ne ka mat".
“Nga shu kwah kylli kawei na u, kumno u tip halor ka khappud hapdeng ka jylla Assam bad Meghalaya hato u tip tang ba u pule na ki kot khubor ne u la shu sngap ka ktien kiwei kiba la batai ia u bad ka kyrwoh kaba u la kren halor kane ka mat ka long ka bym lah pdiang"u la ong.
“Ki paidbah ki dei ban bishar hi ia ka rukom kren jong u briew u ba la pynkhamti ia ka kam kum u general secretary ka party AITC, namar baroh ki jingkren ki dei ki ba long khyllung"u la bynrap u symbud myntri rangbah.
U la ong shuh shuh “Haba phi wan sha jylla Meghalaya la dei ban sngewthuh shwa ia ka mat kaba don ha ka jylla ym ban kren ia ki mat na shabar ka jylla bad ban pynbeit ia u pud u sam ngi la bishar bniah bha shwa ban soi ia ka MOU".
Halor ka jingjah ki 4 ngut ki MLA ka AITC na ka jingialang ba la wan u Incharge ha ka jylla, u bah Tynsong, u la kynthah pyrshah da ka ong “Ki MLA ka TMC ki ba don 12 ngut ki la dei ban shim bynta lut baroh hynrei tang 8 ngut ki wan bad 4 ngut ki jah, nga kwah kylli na u General Secretary uba la wan naduh Calcutta sha Shillong u khlem leh bha ia la ka homework".
“Lada nga dei manga ha ka jaka jong u shwa ban wan ha Shillong, nga la dei ban pynthikna shwa ba baroh ki MLA ki dei ban ia donlang ha ka jingialang, nga kyndit haba nga iohi ia ka jingjah ki 4 ngut na ki 12 ngut ki MLA ka TMC na ka jingialang ba u wan poi ha Shillong"u la bynrap.
Shillong:U Symbud Myntri rangbah ka jylla, u bah Prestone Tynsong, u la buh ka jingkylli ia ki Managing Committee, kiba la thung kam ia ki nonghikai Adhoc, ba balei kim shim ia ka jingkitkhlieh ban leh eiei, haba ki nonghikai ki pep ia ki kam jong ki ban hikai ia ki khynnah skul jong ki.
“Ki nonghikai Adhoc, ki dei ki nong trei jong ki Managing committee jong ki skul bapher bapher kiba la thung kam ia ki bad mynta ka sorkar kan iakren bad kine ki Managing Committee ba ki ruh ki dei ban mih shakhmat ban iarap lang ia ka tulop jong ki, namar ba ka sorkar ka ju siew kyllum ia ka pisa kum ka jingiarap"la ong u bah Tynsong.
U la ong, ki Managing Committee, kiba la thung kam ia kine ki nonghikai ki dei ban shim ka jingkit khlieh ban mih shakhmat ba kin buh ka jingkylli ia ki nonghikai kiba la pep ia la ki jong ki duty jong ki bad ia kane, na ka liang ka sorkar kan sa bthah shen.
Ki Managing Committee ki dei ban shim ka jingkitkhlieh ba lada kino kino ki nonghikai ki jah na skul, ki managing Committee ki dei ban leh eiei halor kane ka bynta pyrshah ia kine ki nonghikai"u la bynrap.
U bah Prestone, u la kyrpad ia ki nonghikai ba ki dei ban iai shah halor kane ka bynta, namar ba ka sorkar ka la iaid shakhmat ban pynurlong noh ia kine ki jingdawa jong ki bad u la kyntu ruh ba kim dei ban shah ialam bakla ha ki katto katne ngut ki briew halor kane ka bynta.
U bah Tynsong u la ong, ka jingia khih shong kyllain myngngor da ki nonghikai adhoc ka long kaba sngewsih bad mynnin u myntri ka tnad pule u la pynlong ia ka jingialang bad ki nongialam jong ki nonghikai Adhoc, ha kaba u la pynshai ba ka jingpynkiew ia ka tulop ia ki nonghikai ka dei sa tang ban ap ia ka por, ban urlong namar ba ia ka jingbishar bniah ia kane ka jingdawa ka la iaid shakhmat na ka liang ka tnad pule puthi, ka tnad pla pisa bad ka tnad planning.
“Hynrei na ka liang ki nongialam ki nonghikai Adhoc, ki la kyntait ban pdiang ia kane bad nga kyndit ban iohi ba balei kine ki nonghikai kim shym la pdiang ia kane bad ki dang bteng ka jingiakhih" u la ong.
“Nga kyntu ia ki nonghikai baroh ba kin leit phai noh sha la ki jong ki skul bad ban pyrkhat ia ki khynnah skul, namar ba kam don kano kano ka lad ban weng ia kine ki jingeh da ka ba shong ha surok"u la bynrap.
U bah Tynsong u la ong “Halor kane mat la dep ban rah ar sien ha ka jingialang jong ki kynhun myntri bad ngi donkam ban ia kren sa shisien ha ka jingialang kynhun myntri ban ioh shim ia ka rai bad ki nonghikai ki dei ban sngewthuh ia la ka jingkitkhlieh sha ki khynnah skul".
“Kan ym don kano kano ka sorkar ka ban lah ban shu pynkiew tulop noh mynta mynta, namar ba ka sorkar kan dang donkam ban bishar katno kan lah ban pynkiew"u la bynrap.
Shillong:U Myntri ka tnad bording, u ba long ruh u Symbud Myntri rangbah ka jylla u bah Prestone Tynsong, u la iathuh ba ka jingduna bording ha ka jylla mynta ka la nang kiew shuh shuh, na ka daw ka jingduh sa ki 2 unit jong ka NEEPCO bad ka jingpynlip ia ka bording ha ka jylla kan dang bteng namar ba ka jylla, mynta ka duna bording haduh 180 MW.Haba ia kren bad ki lad pathai khubor na ka liang u myntri ka tnad u la iathuh ba ha ka jylla haduh 4 tylli ki unit ki la duh bad ka NEEPCO ruh ka la sangeh ka ai bording sha ka jylla namar ki 2 unit jong ka, ki la duh.
“Ha kaba ia dei bad ka jingeh ha ka bording na ka liang ka tnad ka pynlong ia ka jingialang man ka sngi, ka jingeh ka long ba ha ka jylla haduh 4 tylli ki unit ki la duh bad na ka liang ka NEEPCO ruh ka la pyntip ba ki ar tylli ki unit jong ka ki la duh"u la ong.
U Myntri u la iathuh ba ha kine ki sngi ban wan ki 2 tylli ki unit ba ki 4 tylli ki unit ha ka jylla yn lah ban pynbha noh shen.
“Nga kyrpad ia ki paidbah ba kin iai shah.
Kan don ka jingkynnoh ia ka sorkar bad ka MeECL ba balei ha ka por lyiur ruh ka don ka jingshah pynlip light, hynrei kane ka dei na ka jingduna ka bording na ka jingduh ki 6 unit kiba kynthup ia ki 2 unit na ka NEEPCO"u la ong.
U la bynrap shuh shuh “Ha ka jylla 4 tylli ki unit ki la duh bad na ka NEEPCO ruh 2 tylli ki unit, ki la duh ka ba kynthup ha Tripura bad kawei ha Kupli bad ngim lah ban shim bording ka ba la wan rah ia ka jingshah pynlip ia ka bording mynta".
U bah Tynsong u la ong ruh ha kine ki bnai ba la dep na ka liang ka tnad ka la trei bha ha kaba wat la ka dei ki bnai tyrkhong ka tnad ka khlem pynlip bording, hynrei mynta na ka daw ka bym lah ban kiar, hap ban pyntreikam ia ka jingpynlip bording ha ka jylla.
“Sa shitaiew lane ar taiew ngin lah ban pynbha ia kine ki unit bad ngin sa weng noh ia ka jingpynlip bording ha ka jylla".
U la bynrap “Ka jingduh ka duna bording na ka jingduh ki 4 unit ha ka jylla ka long 122 MW bad na ka NEEPCO ka long 46-50 MW bad mynta ka jylla ka duna bording haduh 180 MW, kumta ngin hap pynlip bording bad ngi kyrmen ban lah ban shna noh shen.
Haba kylli u la iathuh ba wat la ka jylla ka la dang kiew ha ka jingduna ka bording, hynrei ka tnad kan ym pynjlan ia ka jingpynlip bording ha ka jylla bad kumba la pynbeit mynta kan neh kumta hi ka kynta.
Shillong:U MLA ka North Shillong u Bah Adelbert Nongrum, mynta ka step phyrngap jong ka sngi palei u la leit ban ai myn siem bad jingkyrshan ïa ki nonghikai kiba pynlong ïa ka jing ïakhih jong ki ban dawa na ka sorkar ba ka dei ban kyntiew tulop ïa ki.
Haba kren bad u Rupang, u Bah Adel bert Nongrum u la pynpaw ïa ka jing sngew bynñiaw ïa ka jingleh jong ka sorkar ïa ki nonghikai namar ka pynkheiñ im-im peit-peit ïa ka kular kaba ka la ai sha ki.
Shuh shuh u la ong ruh ba lada kat ïa ki nonghikai kiba dei ki nongoh dur ïa ka lawei ka ri bad ka jaidbynriew ka sorkar ka dang nud ban thok “Kaei kaba ngin khmih lynti lei ïa ki riewpaidbah".
Haba ïadei bad ka jingthung Adviser da bun bun ngut na bynta u Myntri Rangbah bad ka sorkar kumjuh ïa ka jingthung Chairman, Vice Chairman, Co-chairman ha ki tnad sorkar bad ki tnad treikam jong ka u Bah Adelbert u la ong ba kane ka jingleh ka sorkar ka dei beit tang ban ïoh myntoi ki katto katne.
Shuh shuh na ka liang jong u, u la byrngem ba lada ka sorkar kam leh eiei ïa kane ka mat jingdawa jong ki u kloi ban shim ïa kino kino ki lynti, wat lada u dei makna shibynta jong ka sorkar.
Haba kylli pat la ka don ka jingbabe jong u ba u leit kyrshan ïa ka sorkar na ka liang u Bah Adelbert u la ïathuh ba kumba naduh nyngkong hi ka jingleit kyrshan jong u kam dei na bynta ka shuki ne ka bhah lum spah ne ‘Chair and Share’ u pynpaw ba ka don ka jingsngew bynñiaw ïa ka jingbym pyndep ïa ka jingangnud bad ka hok kaba ki nonghikai ki dei.
Shillong:Ka tnad pulit bad ka bor synshar jong ka jylla, ka la don ka jingïakhun kaba tyngeh ban rat dyng khong ïa u drok ha ka jylla.
Mynta mynstep jong ka sngi palei, ki pulit ki la ïoh kurup haduh kumba 676 gram u drok heroin bad 30 tylli ki strip kuli Nitrazepam uba dei uwei na ki kynja drok.
Ha ka jing ïakren bad ki lad pa thai khubor, u DGP Dr LR Bishnoi, u ïathuh ba hadien ba ki pulit ki la ïoh jingtip wur-wur wer-wer ba uwei u nongkhaïi drok uba tip kyrteng u Gary, un sa hiar na Jiribam sha Shillong lyngba ka lynti Silchar ryngkat u drok, ki pulit ki la pynïeng ïa ki khyrdop ban pynlong ïa ka jingthwet ha kylleng ki jaka ban ïohkem ïa une u briew.
Ïa kane ka jingtip la ai sha u senior officer, uba dei khmih ïa ka kynhun pulit ANTF bad sha ki pulit ka Khliehriat PS bad ruh sha u SI.B.Marbaniang ba kin pynïeng khyrdop ban thwet ïa baroh ki kali kiba hiar na Silchar sha Shillong.
Kat kum ka jingïathuh jong une u heh pulit la ong ba dei ha ka por kumba 3:50 kynjatshai jong ka sngi palei, la ïoh bat ïa kawei ka kali Jagannath Travels and Tours Bus kaba don ïa u Registration No.ML-05-L-7887, bad hadien kane ki pulit ki la pynlong ïa ka jingkylli bniah na u conductor katei ka bus uba la ïathuh ba don arngut ki khynnah Khasi kiba shong hapoh, uwei na ki u kyrteng u Gary, bad mar-ma ki pulit ki la la thwet ïa ki pla jong ki bad la lap 34 bad 26 tylli ki soap cases ba la song bha kiba don ïa u drok rong stem/ rong soh bad la ïoh ruh 30 strip u Nitrazapam tablet.
Shuh shuh hadien ka jingtohkit kaba bniah, kine ki khynnah Khasi ki la phla ba don sa uwei u khynnah uba dei u nongkhaïi bad u nongbei tyngka jong ki, bad u la ap lupa ïa ki ha Mawryngkneng.
Kumta hi mar mar, ki pulit ki la phah briew noh sha Mawryngkneng ban thwet ïa une u briew bad hadien katto katne por la ïoh kem ïa u Marvin Jyrwa ha ryngkat lai ngut ki paralok jong u, u Meibifil Buam (22 snem), Khrawboklang Kharkongor (29 snem) bad u Aiborlang Laitmon (28 snem) kiba don kti lang ha kane ka kam.
U Myntri ka tnad bording, u ba long ruh u Symbud Myntri rangbah ka jylla u bah Prestone Tynsong u la iathuh ba ka jingduna bording ha ka jylla mynta ka la nang kiew shuh shuh na ka daw ka jingduh sa ki 2 unit jong ka NEEPCO bad ka jingpynlip ia ka bording ha ka jylla kan dang bteng namar ba ka jylla mynta ka duna bording haduh 180 MW.Haba ia kren bad ki lad pathai khubor, na ka liang u myntri ka tnad, u la iathuh ba ha ka jylla haduh 4 tylli ki unit ki la duh bad ka NEEPCO ruh ka la sangeh ka ai bording sha ka jylla namar ki 2 unit jong ka, ki la duh.
“Ha ka ba ia dei bad ka jingeh ha ka bording na ka liang ka tnad ka pynlong ia ka jingialang man ka sngi, ka jingeh ka long ba ha ka jylla haduh 4 tylli ki unit ki la duh bad na ka liang ka NEEPCO ruh ka la pyntip ba ki ar tylli ki unit jong ka ki la duh “u la ong.
U Myntri u la iathuh ba ha kine ki sngi ban wan ki 2 tylli ki unit ba ki 4 tylli ki unit ha ka jylla yn lah ban pynbha noh shen.
“Nga kyrpad ia ki paidbah ba kin iaid shah kan don ka jingkynnoh ia ka sorkar bad ka MeECL ba balei ha ka por lyiur ruh ka don ka jingshah pynlip light hynrei kane ka dei na ka jingduna ka bording na ka jingduh ki 6 unit ki ba kynthup ia ki 2 unit na ka NEEPCO"u la ong.
U la bynrap shuh shuh “ha ka jylla 4 tylli ki unit ki la duh bad na ka NEEPCO ruh 2 tylli ki unit ki la duh ka ba kynthup ha Tripura bad kawei ha Kupli bad ngim lah ban shim bording ka ba la wan rah ia ka jingshah pynlip ia ka bording mynta".
U bah Tynsong u la ong ruh ha kine ki bnai ba la dep na ka liang ka tnad ka la trei bha ha ka ba wat la ka dei ki bnai tyrkhong ka tnad ka khlewm pynlip bording hynrei mynta na ka daw ka bym lah ban kiar hap ban pyntreikam ia ka jingpynlip bording ha ka jylla.
“Sa shitaiew lane ar taiew ngin lah ban pynbha ia kine ki unit bad ngin sa weng noh ia ka jingpynlip bording ha ka jylla" u la bynrap “ka jingduh ka duna bording na ka jingduh ki 4 unit ha ka jylla ka long 122 MW bad na ka NEEPCO ka long 46-50 MW bad mynta ka jylla ka duna bording haduh 180 MW , kumta ngin hap pynlip bording bad ngi kyrmen ban lah ban shna noh shen.
Haba kylli u la iathuh ba wat la ka jylla ka la dang kiew ha ka jingduna ka bording hynrei ka tnad kan ym pynjlan ia ka jingpynlip bording ha ka jylla bad kumba la pynbeit mynta kan neh kumta hi ka kynta.
Shillong:Ha ka 29tarik Jylliew 2022, ki don 4ngut ki nong bylla, kiba wan na Assam, na ka bynta ban trei bylla shna iing ha Jaiaw.
Ha ka por 6.10 baje janmiet, katba ki dang wan phai da ka taksi, kaba la niah da u nongniah trai shn ong, ki la shah khang lynti ha ka jingkieng ha Umpohliew.
Kitei ki 5ngut, ba kynthup ia u nongniah taksi, ki la shah shoh, ha kaba saw ngut, na kitei ki la kham mynsaw jur, namar ba ki la shah bom da u tyrnem.
Ki dkhot VDP, ki la leit beh ia kitei kiba shoh briew bad kumta, ki la ioh bat ia uwei na kiba leh ia katei ka kam shoh briew na Mawlai Phudmuri, Madan heh.
Ki pulit, ki la leit mar mar sha katei ka jaka bad ialam ia kitei kiba shah shoh sha hospital, ha kaba uwei na ki, ula shah sumar sha hospital.
Kham hadien, ki pulit, ki la ioh kem sa ia ki 5ngut kiwei pat kiba donkti ha kaba shoh ia ki nongbylla bad na kitei ki hynriew ngut, ki don 3ngut kiba dang kham khynnah.
Ki pulit, ki la shimti ia ka jingtohkit, katba kum ka Lumdiengjri PS Case No.68(06)2022 U/S 341/326/34 IPC.La pynthikna ruh ba kitei ki khynnah, ki dei kito ki juh kiba niah bike bad kiba shoh briew ha ka 24.06.2022.
Ha katei kajuh hi ka met, la kem sa uwei pat uba donkti, ha kaba shoh briew, ha ka 24tarik Jylliew 2022 bad baroh kiba shah kem, ki long 11ngut.
Ki pulit, ki dang trei shitom, ban kem ia baroh kito kiba donkti.
Dei ban ai ka jingpynsaja  kaba tyngeh ia ki runar kiba pynthut ia ka shongsuk shongsain bad kiba wanrah jingiasngewpher jaitbynriew.
Shillong: Ka Khasi Students Union (KSU) mynta ka sngi ka la takraiñ tyngeh ïa ka sorkar MDA namar ka jingbym lah jong ka ban pynurlong ïa kiba bun ki mat kiba ka seng ka dawa kaba kynthup ïa ka ILP, ka jingpynrung ïa ka ktien Khasi ha ka 8th Schedule bad kiwei de ki mat kiba ktah ïa ka jylla.
Ha u kyrwoh sha ki lad pathai khubor ka KSU ka la ong ba hadien ba ka sorkar Meghalaya Democratic Alliance (MDA) ka la shimti ban pyniaid ia ka synshar ka khadar ha jylla Meghalaya, ka Khasi Students’ Union (KSU) ka la leit ban ia kynduh ïa u Myntri Rangbah ka jylla lem bad katto katne na ka Cabinet ka jong ka sorkar ban pynsngew halor ki jingeh ba ka Jaidbynriew ka ia kynduh bad ki jingdonkam kyrkieh ban kyntiew bad pynneh pynsah ïa ka Jaidbynriew Khasi.
“Ha ka 5 tarik u Iaiong 2018, ka seng ka la ai ia dorkhas ha ka kti u Conrad K Sangma, Myntri Rangbah ka jylla kaba kynthup ia ki katto katne ki mat kiba ktah bad ba donkam ia ka Jaidbynriew kum ka jingdawa ban pyntreikam mardor ïa ka Inner Line Permit (ILP), ka jingpynrung ia ka ktien Khasi ha ka khyrnit kaba 8, ka jingkhuid jingsuba ha ka jingpynlong eksamin ka Meghalaya Public Service Commission (MPSC), ka jingpynbeit ia u pud u sam, ka Indo-Nepal Friendship Treaty 1950, ka Education Policy bad kiwei kiwei" ong ka kyrwoh ka KSU.Shuh shuh ka KSU ka ong ba mynta kane ka sorkar ka lajan dap 5 snem ba la synshar hynrei tad ym shym la ïohi kino kino ki dak ki shin ha kaba ïa dei bad ban pynurlong ïa ki mat kiba ka seng ka la buh ha khmat ha sorkar ha u 2018.
Hynrei kine ki long pynban da khongpong na kaei kaba ka KSU bad ka jylla hi ka khmih lynti namar ki hap ban mad pynban ia ki jingkhtang bad ki ummat ba laiphew katba dang mih kisngi.
Haba ïadei bad ka jingïakhih ki nonghikai ad-hoc ka KSU ka la ong ka sngi ka la leit ban ia kynduh bad ban ïasyllok hapdeng ki nongïalam ka KSU bad ka FASTOM hynrei kaba kham pynkthang ïa kaseng ha kaba la shem ba shibun na ki jingkular jong ka sorkar ia kine ki nonghikai ka shu long tang ha suin, tang ha ki jingkular khlem da urlong wat tang khyndiat ruh.
“Kine kiei kei baroh ki pyni ba imat ka sorkar kam khein snep ym tang ia ki jingdawa ki nonghikai hynrei wat ia ka hok ka jong ki" ong ka KSU.Ha kaba ia dei bad ka mat ILP, ka KSU ka ong ba ka seng ka shem ba kane ka mat ruh ka kut tang ha ki jingkular, pynban la wanrah da ka ain kaba long mar khongphong kata ka Citizenship Amendment Act (CAA).
Ka jingdawa ka long ban teh lakam ia ka jingrung kyrthep ki mynder ki nongwei phewse la wanrah pynban da ka khyrdop ban ai jinglong nongshong shnong ba pura ia ki poiei na Bangladesh bad nawei nawei.
Ka jingiakhih ba tyngeh jong ka seng, kumjuh ruh kiwei ki sengbhalang bad ka jylla barohkawei pyrshah ia ka ain iakjakor ka CAA ka la poi shaduh u pud ba da ki phew ngut ki dkhot ka KSU ki la shah pyndik ha ka tnad pulit ka jylla kaba la khot hajir ia ki na ka por sha ka por.
“Hapdeng kine ki jingiakhih la iohi ia ki jingshah thombor ki Khasi kum ha Them Metor, haRilbong (ka jingshah shoh khlem daw ki khynnah Khasi ha ki bar jylla), ha Golf links (ka jingshahpyniap bein u Phershanroy Myrthong), ha Ichamati (ka jingshah bom iap u Lurshai Hynniewta haki kharbang ki ba kyrshan CAA bad pyrshah ILP), ha Ghora Line, Laitumkhrah (ka jingshah shohjong uwei u samla Khasi ba dang iaid lynti ha ki kharmetor), ha Laitumkhrah (dang ha kine ki khyndiat taiew ki khar Nepali bad Mizo ki la tied jem ia uwei u samla Khasi haduh da poi ICU), haThem Bijoy (ka jingshah pyniap uwei u samla Khasi ha ki dkhar kiba la bom iap ia u tang namarba u dei u Khasi), ha khappud Assam kum ha Jatalong, Ri Bhoi District (ka jingshah shoh pynmynsaw ki rangbah Khasi ha ki Nepali), ha Madan Umwang (ka jingshah pyniap u Rangbah Tyngshain Mukhim ha ki Nepali) bad kiwei kiwei ki jingshah ban bein ki trai Ri trai muluk" ong ka KSU.Haba ïadei bad kane ka KSU ka la pynpaw ba lada bishar ia kine ki jingthombor ki Khasi ha la ka Ri la long jem daw namar ym ju jia koit hangno hangno ruh ba ki trai shnong kin shah iuhroit ha la ka jong ka rympei.
Kine baroh ki pyni ba ka sorkar kam shym leh eiei ban pynshitom thikna ia ki runar mynder ba thombor ia ki Khasi, pynban ia ki Khasi pat ka thwet kum kito ki runar kiba la dep pyntriem ha jan baroh kawei ka sla pyrthei.
‘Shaei ki khubor halor kitei ki mat haneng ba shah thombor ki Khasi? Katno ngut la kem? Shaei kikyrwoh jong ka Home Department ynda la shah shoh ne shah pyniap ki Khasi?" buh jingkylli ka KSU.Haba ïadei pat bad ka Them Metor ka KSU ka la ong haduh mynta ym lah ban pynkhih.
Shuh shuh ka la buh jingkylli ruh ba lada ki trei ki ktah ha ki tnad sorkar balei ym phah sha quarter ne iing sah kiba la mang da kata ka tnad? Balei hap ai jaka kyrpang ia ki baroh shi jaidbynriew ha Them Mawbah’ buh jingkylli ka seng.
Ka sorkar ka ong ban pynsah ia ki sha Jhalupara pynban ka jaka ba ki thmu ka dei ha Them Mawbah.
Kane ka long kumba thok ba shukor ia u paidbah.
U pud u sam haduh mynta lyngkrang.
Wat la ka jingiapynbeit pud ka la iaid shakhmat hynrei ki pulit Assam pat ki dang wan tuklar beit man ka por.
Shaei ka Police Department jong ka Meghalaya? Lada peit i kumba ki pulit Assam kim khein snep ia ka sorkar bad pulit Meghalaya.
Ka ktien Khasi ha ka khyrnit ba 8 ruh ka dang ha lyer.
Ki surok la twa lut, ki jingshna la twa lutbad ki mat ka Jaidbynriew ruh imat ki la shah tap lut ha kine ki jingtwa.
Ka jingbym lah ka sorkar ban pynbiang ia ki jingangnud ki paidbah ka la pynbitar shla ia ki paidKhasi khamtam ia ki khun samla.
Ka sorkar kan hap ban pyrkhat bun bun sien haba ka ia kren iakata ka jingsuk bad ka roi ka kiew.
Ka suk ka sain bad ka roi ka kiew ka wan lyngba k jingsngewshngain bad sngewhun ki trai Ri trai Muluk ka jylla.
Ka seng ruh kam lah ban shu sngap bad long tang kum ki nongpeit kai ne ki nongbynniaw ha lynti ha syngkien.
Ka KSU ka dawa ia hok ba ia ki trai Ri trai Muluk, ka sorkar kan hap ban pynbiang ia ki lad jingiada na ka jingrung kyrthep ki nongwei, ka jingbiang ha ka ioh ka kot, ka jingbiang ha ka kamai kajih, ka jingkyntiew kyrdan katkum ka juk kaba mynta ha ka pule puthi hynrei lada kan iai jia sah kumba ju long, shen ka jylla ka lah ban khihwin biang.
Ka Ri Khasi kan ym long kum ka Tripura da leilei ruh em ha kaba ki trai jylla kin hap pule badkren da ka ktien ki nongbuhai shnong, ban hap rieh sha khlaw sha btaw, ban hap shong ritmynsiem ha la ki iing, ban shah knieh ka synshar ka khadar bad kumta ter ter.
Ka KSU kan thom ïa ka sang ka ma ban pynskhem hi triang ia ka jinglong shngain ha la ka Ri, la maham tyngeh katei ka kyrwoh.
To ngin iai kyrmen ba kine ki jingdawa kin sa urlong ha Kano Kano ka por namar ki long ki jingdawa kiba pynmyntoi ia ka im ka  IAP bad ka jingkiew shaphrang jong ka jaidbynriew.
Shillong:Hapdeng ka jingpahara jong ki pulit ryngkat ki lathi ïa ka Secretariat bad ki sawdong sawkun jong ka, na ka daw ka jingïakhih jong ki nonghikai kiba hapoh ka shatri ka Federation Of All School Teachers of Meghalaya (FASTOM), mynhynnin ka sngi, da ka jingïatylli lang ki la kyntait ban kynriah na ka jaka shong kyllaiñ myngngor ha surok pyrshah Secretariat bad ban pynkheiñ ïa ka hukum ba ka DC ka la pynjari ïa ka kyndon 144 CrPC bad ka la pynmih hukum ba kin kynriah noh, namar ki khlem ïoh jingbit satia ban pynlong ïa kane ka prokram ïakhih.
Ha kaba ïadei bad kane ka liang u nongaiktien ka FASTOM u Babu Mayborn Lyngdoh, u la tyrwa ïa ki para nonghikai baroh ba kin kynriah noh na katei ka jaka sha Additional Secretariat katkum ka hukum ba la mih na ka liang jong ka DC, hynrei baroh da kawei ka sur ki la rai lang ban nym khih satia na katei ka jaka shong, bad ki la mynjur lang sa shisien pat ba kin bteng biang ïa ka jingthiah miet ha kane ka jaka.
Ka ophis jong ka Deputy Commissioner, ka la pynmih ïa ka hukum ba nym shah shuh ïa ki nonghikai ban shong bad thiah miet ha katei ka surok ïaid briew (footpath) bad ka la ai hukum ba ki dei ban pynkynriah noh sha ka jaka ïeng kali jong ka Additional secretariat, hynrei baroh shisngi hapdeng ka jingïakren u nongïalam ka FASTOM bad u magistrate uba la pyrshang ban pynkohnguh ïa ki, kam shym mih satia ka jingseisoh bad da kawei ka sur ki nonghikai ki la pyrta jam, “Em te em, ngi nym khih.
"Lah ban kdew ba da ki hajar ngut ki nonghikai Adhoc kiba hapoh ka lama jong ka FASTOM ki la pynlong ïa ka jingïakhih khlem sahngeh bad khlem thait da kaba ki la thiah miet ruh ha katei ka surok mynta lah lai sngi lai miet.
Katkum ka tyllong khubor la ong ba u myntri rangbah ka jylla u Conrad K Sangma uba bat ruh ïa ka tnat pla tyngka (finance) un sa khot kyrkieh ïa ka jingïalang bad ki nonghikai ban pynsngew ïa ka rai kaba khatduh.
Ka surok ha pyrshah ka ïing secretariat ka la kylla long ka jaka thiah miet ïa ki nonghikai bad kaba pynpang met wat ïa u nongleit nongwan, hynrei lah ban kdew ba haduh mynta kam pat don satia kano kano ka jingkhot jingïalang na ka liang jong u myntri rangbah bad ka paw kdar ba u myntri rangbah um pat lah ban shim ïa kano kano ka rai.
Kumjuh ruh kum ban pynkynmaw hangne ba hynnin ka sngi na ka liang ka sorkar lyngba u Myntri ka tnad pule puthi ki la khot jingïalang bad ka kynhun ki nonghikai ban pynsngew ïa kaei kaba ki la leh ha kaba ïadei bad ki mat jingdawa jong ki hynrei na ka liang ki nonghikai kim shem la pyndem satia katba ka sorkar kam pat lah ban pynmih da ka hukum ba kan pyntreikam noh ïa ka mat kaba ki dawa.
Hapdeng u lyoh u ba dum nga kyrmen ka sngi kan sa kynjat jingshai ia ka jingdawa ki Nonghikai ha Kano ma ka por.
Nongpoh: Namar ka jingbym ishong shngain shuh ha ka leit ka wan ki paidbah kiba pyndonkam ia ka jingkieng Lailad, ka Federation of Khasi Jaintia & Garo People (FKJGP) Western Zone, lyngba u President u Bah Centerwell Doloi, ka la dawa na ka sorkar ba ka dei ban buh noh ia ka jingpynmang, na ka bynta ban shna thymmai noh da kawei ka jingkieng hapoh ka Wah Umtrew kaba don ha Lailad.
U Bah Centerwell Doloi, u la pynpaw ba kumba ka long mynta, ki la don shibun ki riew paidbah, kiba la pynpaw ia ka jingbym shngain ia katei ka jingkieng, namar watla ka sorkar ka la khang ban iaid ki kali kiba la kit palat ia ka 9 ton, pynban watla katta ki don ki kali kiba kit palat ia ka 9 ton bad kata ka dei kaba wanrah jingma ia katei ka jingkieng.
Shuh shuh, u la ong ruh ba katei ka jingkieng ka dei kaba donkam eh na bynta ki spah tylli ki shnong kiba don ha Ri Bhoi Sepngi, kumta lada ka sorkar kam shna thymmai noh da kawei, kan sa buh jingma ia ki paidbah, lada jia ba katei ka jingkieng kam long shuh ban iaid kali, namar ka dei ka jingkieng kaba la slem bad kaba ym da ishngain shuh.
Namarkata, na ka liang ka seng ka dawa jur na ka sorkar, ba la kumno kumno ka dei ban buh noh mardor ia ka jingpynmang ha ka ban shna thymmai noh da kawei ka jingkieng ha Lailad, khnang ba kan long kaba shngain ha ka leit ka wan ki paidbah ha Ri Bhoi Sepngi.
Nongpoh:Mynhynnin ka sngi ki la don shibun ngut ki nongialam barim ka Ri Bhoi Youth Federation, ki la leit ban pyniasoh noh ialade sha ka Ri Bhoi Dorbar, kata na ka bynta ban nangtrei khambha bad ban ai ka jingshakri ia ki shnong ki thaw kiba don ha Ri Bhoi.
Ia katei ka jingleit pyniasoh Ri Bhoi Dorbar da kitei ki nongialam barim ka RBYF, la pdiang sngewbha ha ophis trei ka Ri Bhoi Dorbar, kaba don ha Umsning Nongthymmai.
Haba iadei bad katei ka jingpyniasoh da kitei ki nongialam barim ka RBYF, ka la pynkmem eh ia ki nongialam ka Ri Bhoi Dorbar, namar ki sngew ba katei ka kynhun ka la nangkhlain bad nanglah shuh shuh ban trei ia ki kam babha ha Ri Bhoi.
La pdiang sngewbha sha ka Ri Bhoi Dorbar, da u Bah RB Shadap, President ka Ri Bhoi Dorbar, u Bah GS Shadap, General Secretary ha ryngkat ka jingdon shibun kiwei ki riew pawkhmat ka Ri Bhoi.
Kitei ki nongialam barim ka RBYF kiba la pyniasoh sha ka Ri Bhoi Dorbar, ki kynthup ia u Bah FM Mawphniang, u Bah Rocky Kylla, u Bah Doris Sulein, u Bah Kerbhalang Shylla, u Bah Moris Lyngdoh, u Bah Friday Jalong, u Bah Dilip Kharkrang, u Dipshong Ryntathiang, u Bah Charles Syngkli lem bad kiwei.
Shillong: Ka Jingiaseng Samla K.J.P.Synod Sepngi, lyngba ka Christian Multimedia Ministry Committee ka la plie ïa la u jong u channel ha ki Local Cable Network.
Kum ban shu pynkynmaw ba ïa ka Christian Multimedia Ministry jong ka Jingiaseng Samla K.J.P.Synod Sepngi la sdang ïa ka ha u snem 2012, bad naduh utei u snem la don ruh ïa ka channel bala ai kyrteng Good News TV.Ha kine ki snem la ju pyni ïa ki pogramme jong ka ha ki Local Cable bad naduh u snem 2020 la sdang ruh la ka jong ka YouTube Channel bad ha ka 30 tarik u Jylliew 2022 ka Jingiaseng Samla K.J.P.Synod Sepngi ka la plie noh la u jong u Channel ha ki Local Cable Network kata u Channel 278.
Kum ban pynkynmaw ruh ba ka Christian Multi Media Ministry ka la pynmih ru ia ka Film Nabon kaba la long ka Jingkyrkhu ia kiba bun.
Ha kane ka Programme la pyniaid da U Rev.A.T.Sohliya uba long u Chairman jong ka Jingiaseng Samla K.J.P.Synod Sepngi, la ioh ia ka jingpule na ka Ktien ka Jong U Blei bad ka Jingduwai na u Rev.B.D.Kurbah.
La ïoh ïa ka jingkren lamphrang ha kaba ïadei bad ka jingtrei jong ka Christian Multi Media Ministry bad kham kyrpang ia ka Good News TV, bad ia ka jingiaid lynti jong ka ïa kaba la kren da u Rev.V.T.S.Langstieh uba long u Chairman jong ka Christian Multimedia Ministry.
La ïoh ïa ka jingrwai kaba kyrpang na ki Dkhot jong ka Standing Choir Jingiaseng Samla KJP Synod Sepngi.
La plie ïa kane ka Channel da u Moderator jong ka K.J.P.Synod Sepngi, u Rev.I.W.Nongsiej, la ioh ruh ia ka jingkren na i.
Ha ka jingkren ka jong i ila ai khublei shibun ïa ka Jingiaseng Samla kaba lyngba ka Christian Multimedia Ministry ki la lah ban poi shaduh kane ka kyrdan kat ban don la ka jong ka Channel ha ki Local Cable Network.
Kumba ka ju long baroh shi katta ia ki Programme jong ka Good News TV la ju pyni ha ki Local Cable tang shi kynta bad tang shisien ha ka shi taiew, hynrei naduh ka shi 1 tarik u Naitung 2022, y pyni noh na u Channel 278, bad ia mynta yn pyni 4 kynta ha ka shi sngi, ïa kaba yn sdang naduh mynstep da ki Devotion, ha kane ka Channel yn wanrah ruh ia ki jingïaphylliew jingmut halor ki phang bapher bapher, ki jinghikai na Ka Ktien ka jong U Blei, ki jingrwai bad ïa ki khubor na Ka Ktien ka jong U Blei.
La ïoh ïa ka jingkren ai khublei na U Rev.Bidonbok Syiem Uba long ruh u Secretary jong ka Christian Multi Media Ministry, uba la pynpaw ïa ka jingsngewnguh ia baroh kiba la iadon ha katei ka sngi bad kyrpang ïa kito baroh kiba la iadon bynta ban pynlong ia kane ka jingthmu.
La pynwai ïa ka jingïalang da ka jignduwai na U Rev.R.T.Shangdiar Uba long u Executive Secretary, KJP Synod Sepngi ub dei ban peit ruh ïaka Jingiaseng Samla KJP Synod Sepngi.
Kiba la ïa don ryngkat ha kane ka programme ki long, u Rev.E.R.Kharkrang Iba long U Senior Executive, ki nongkitkam jong ka KJP Synod Sepngi, Ki nongkitkam bad nongmihkhmat na ka Jingiaseng Kynthei KJP Synod Sepngi, ki Nongkitkam bad ki Dkhot ka Executive Committee jong ka Jingiaseng Samla KJP Synod Sepngi, ki Dkhot ka Christian Multimedia Ministry Committee, lem bad kiwei kiwei pat kiba la shah khot sngewbha sha kane ka programme.
Shillong: Kiba ioh pang corona, mynta ka sngi, ki don 14ngut ha ka jylla.
Baroh kiba don ha katei ka jingpang haduh mynta ka sngi, ki long 79ngut, ong ka khubor na ka tnat ka koit ka khiah ka sorkar Jylla.
Kiba iap,  haduh mynta, ki don 1,594ngut na katei ka jingpang covid 19.
Ka East Khasi hills, ka don 5ngut kiba ioh pang thymmai bad ka West Garo hills, ka don 9ngut.
Shillong:Mynhynnin ka sngi, na ka liang ki nongialam jong ka party UDP, ki la hiar sha Sohiong Constituency ban pdiang sngewbha ia ka jing pyniasoh jong u bah H Donkupar R Lyngdoh ha ryngkat ki nongbud jong u, sha ka party UDP.Da ki hajar jingia pait ka ing ka sem bad kumta mynta ka kynti, haba u la don jingthmu ban mih biang sha madan ban ia khun ia ka election kaba nyngkong eh kaba u la leh ka long ban lum ia la kiba ha ing ha sem shi jaka.
“Ki nongshong shnong ki la ong ia nga ba ngan wan phai biang sha ka kam sain pythei bad ki la kyntu ruh ia nga ba ngan lum ngan lang ia la kiba ha ing ban ia tylli lang kawei namar ba ki ieid ia ka long ing jongngi ba ngin long ki nongsynshar"u la ong.
U bah Lyngdoh u la ong ruh “Ka jingieh noh jong u ia ka party Congress ka dei hi na ka mon jong ki nongkyrshan jong u, namar ba ki la kdew ba ka party Congress kan ym lah shuh ban wan ha ka bor, kumta ki la ai jingmut ba nga dei ban ia khun na ka party riewlum kaba long ka party UDP".
U la ong ruh “Ka Sohiong Constituency kam don ia ki nongmihkhmat na ka UDP, hynrei mynta ka sngi ka jingtuid ki nongshong shnong da ki hajar ngut ka paw shai ba ki paidbah kane ka Constituency ki la ngiah ia ki nongialam nangne namar ba ki long kum ka khlein lathang jwat la bam, ki bym ler kam eiei".
U la bynrap ruh “Ki paidbah ki la ngiah ia ki national party ki ba la synshar da ki phew snem mynta, haba ki la kyntait ia nga ha ba nga mih khmat na ka Congress kumta ki la kynjat ia ka seng Congress nga ruh nga shah kynjat lang".
“Ha u snem 2018 ki la ai ka bor sa ia kawei ka party NPP, bad bun na ki nongialam ki la shong shit ban pyniasoh ialade bad kane ka party hynrei ki dei tang ki nongialam kiba shongshit ia ka NPP ym ki paidbah"u la ong.
“Ngi ki nongialam ngi dei tang ki nongshah jied bad ki paidbah ki dei ki nongjied ki bastad bad ngam artatien ba ha u snem 2023 u paidbah un sa kyntait ia ka seng ba ia lam mynta bad kin phaikhmat sha ka seng UDP kaba don ia ka jingkyrmen na ka bynta ka lawei bad ka jait bynriew"u la bynrap shuh shuh.
Na ka liang u bah Metbah Lyngdoh u President rangbah ka seng UDP, u la pynpaw ia ka jingsngewkmen na ka jingwan pyniasoh u bah HDR Lyngdoh sha ka party UDP da kaba u la pynpaw ia ka jingkyrmen skhem ba da ka jing pyniasoh u bah HDR Lyngdoh, na ka Constituency Sohiong kan wan sha ka party UDP.Na ka liang u bah Paul Lyngdoh u Working President ka UDP, u la pan ka jingkyrshan na ki paidbah ha ka jylla ba kin ai ka jingkyrshan pura ia ka party UDP, namar ba ka la dei ka por ba ngin synshar ia ka Ri lade.
U la ong “Ka jylla jong ngi ka donkam ia ka jingkylla hadien 50 snem ba ngi la ioh jylla 35 snem la synshar da ki national paty bad mynta ka la dei ka sngi ban pynthymmai,wat ai wai shuh ia u shabi ka ing jong ngi sha Delhi sha Nagpur lada ngim pat nang ban synshar hi kan bha ba ngin leit biang sha Assam yn leh aiu haba ngim nang ban synshar hi".
U la ong ruh ia ki briew ba wan ban pyniasoh sha ka UDP ki dei “Ki briew kiba phet na ka party UDP sha kawei ka party u dei u ba kylla tdong khlieh kat ba u baphet nawei sha ka party UDp un dei u ba kylla bamut bad to ngin ia kylla bamut da ka ba wan rah ia ka UDP ba kan synshar ki jait bynriew jong ngi ki bun ki nongialam ban ialam ia ka jylla".
MUMBAI: U Uddhav Thackeray, myntri rangbah ka  Maharashtra, ula hiar shuki, hynnin ka sngi bad mynta ki khmat jong kiba bun ki phai sha U Lat ka Jylla, U  Bhagat Singh Koshyari, ba un khot sngewbha ia ka seng BJP, ba kan thaw sorkar ha ka jylla.
Ki don kumba 40 haduh 55ngut ki MLA jong ka Shiv Sena, ba la ialam da U  Eknath Shinde, kiba la mih ban ialeh pyrshah ia U Uddhav Thackeray bad kitei ki la leit shangkai sngewbha ban sah hotel ha Surat, ha Gujarat; nangta ki la leit sa sha Guwahati bad mynta ki don ha Goa.
Na ka liang U Devendra Fadnavis, nongialam ka seng BJP, ula iakynduh ia u Lat, hynnin ka miet bad ula ai jingmut ia U Lat, ba un khot ia ka jing ia tynjuh bor, namar ba ka sorkar U Thackeray, ka la duna briew.
U Thackeray (62), ula hiar shuki hynnin ka sngi balang bad katei ka jing resain jongu, ka dei hadien ba ka  Supreme Court, ka la kyntait ban pynsangeh ia katei ka jing ia tynjuh bor ha iing dorbar, kumba la bthah da u Lat ka jylla bad kaba dei ban long mynta ka sngi palei.
Mynta kitei ki MLA, kin wan phai noh shen sha Mumbai, hadien ba ki la ia sah pyngngad ialade ha Goa bad kham mynshwa, ki la don ha Surat bad ha Guwahati.
Shillong:U General Secretary ka party United Democratic Party (UDP), u la iathuh ba na ka liang ka party kam pat lah ban rai iano, kan ai ia ka tiket ban ia khun, na ka bynta ka Nongkrem Constituency.
Kumba ka long mynta hi, na ka laing u nongaibuit rangbah ka party UDP u bah Bindo M Lanong, u la pynbna ba un ia khun ia ka election 2023 na ka Nongkren Constituency na ka party UDP katba u MLA ka Nongkren Constituency u bah Lambor Malngiang ruh la mih ki khubor, ba u la pan tiket ban iakhun na ka UDP na Nongkrem Constituency bad kane ka la pynkulmar ia ki nongshong shnong ha kane ka constituency.
Haba ia kren bad u bah Jemino Mawthoh, u la ong ha kaba ia dei bad ka Nongkrem Constituency kam don kano kano ka jingkulmar, namar ba ka party UDP ka don ia ka State Election Committee, District Election Committee bad ki Circle Election Committee.
“Haba ka Circle ka ai jingmut ia ka kyrteng jongno jongno, kane ka poi sha ka District bad na ka District sha ka state election Committee kan sa bishar ban ai ka rai"u la ong.
“Ha kaba ia dei bad u bah Lambor Malngiang, u la dep rung sha ka party UDP mynta ka shisnem tam bad u la phah ia ka kyrteng sa ka circle Election Committee ban pynpaw ba u kwah ban ia khun na ka party UDP"u la bynrap.
“Katba u Chief advisor ka party u bah Bindo M Lanong u baroh ngi burom namar u dei u briew na ka party bad u ruh u la pynpaw ia ka jingkwah ban ia khun na ka party na Nongkrem Constituency"u la ong.
“Mynta hi ngi hap ban ia bishar bha ia kane na baroh bad khadduh ngin sa ai ka rai na ka liang ka State Selection Committee, halor kane ka bynta ban ai tiket ia no na kine ar ngut"u la bynrap.
U bah Mawthoh u la ong “Na ka jingstad ka party ngin sa shim ia ka kaba bha tam, khlem da pynsngewsih iano iano, ruh namar ba ngi kwah ban buh ia ka party hakhmat duh bad ban jop ia ka seat ym tang na ka Nongkrem, hynrei na baroh ki Constituency".
“Mynta la dei ka por ba ngin jied bha ia ki kyrtong jongngi na baroh ka jylla na ka bynta ban pynthikna ba ka UDP kan ioh ban wan ha ka bor"u la bynrap.
U bah Jemino Mawthoh, u la ong ba ka jingmad jingeh ki nonghikai, kam dei tang na ka daw jong u Myntri ka tnad Pule puthi ka jylla, hynrei ka dei na ka daw u myntri rangbah u Conrad K Sangma u ba la bat ia ka tnad pla pisa.
Haba ia kren bad ki lad pathai khubor na ka liang u bah Mawthoh u la ong “Na ka liang ka party ka la ju shim khia ha kaba ia dei bad ka jingeh ki nonghikai bad ia kren na ka por sha ka por ha Myntri ka tnad pule bad u ruh u la pyni ia ka jingsngewkhia halor kine ki jingeh".
“Hynrei dei ban sngewthuh ba ka tnad pla tyngka, ha ka jylla mano ba bat u Myntri rangbah, hynrei na ka liang ka sorkar ki party ki ba don lang ha ka sorkar MDA ki dei ban shong pyrkhat lang ia kaei kaei kaba bha eh na ka bynta ki nonghikai"u la bynrap.
“Na ka liang ka UDP ka la ju pynsngew sha ka Sorkar na ka por sha ka por, ym dei tang ka u myntri ka tnad pule puthi, hynrei ka dei na u myntri ka tnad pla tyngka ka jylla bad u myntri rangbah ban shim ka rai kumno ban iarap ia kine ki nonghikai"u la bynrap.
Shillong:U National General Secratary ka AITC u Abhishek Banerjee, haba kren bad ki lad pathai khubor mynhynnin ka sngi, u la ïathuh ba ka AITC, kan pynïakhun kyrtong ha baroh 60 tylli ki konstitwensi ha u snem 2023.
Haba la kylli pat la ka AITC kan ïateh lok ne em ha shuwa ka ilekshon bad kiwei ki seng na ka liang jong u, u la ïathuh ba ka AITC ka long kaba la kloi ban ïateh lok bad ki party kiba ïa jan ka rukom trei bad pyrkhat.
Haba la kylli pat halor ka ILP la ka AITC ka kyrshan ne em ïa ka ILP na ka liang jong u Abhishek, u la ong ba kumba ka ïing dorbar thaw aiñ ka la mynjur ïa ka unanimous resolution ne ka rai mynjur lang na ka liang ka AITC ruh kan ïakhun ban pynurlong ïa kane ka mat kaba ki nongshong shnong ki la angnud la slem bha.
Haba kren pat halor ka jingong ba ka Trinamool Congress ka dei ka parti Bengali u Abhishek, u la ong ba kane ka dei ka buit ba ki liang ba ïakhun pyrshah ïa ka, ki pyrshang ban ïalam bakla ïa u paidbah ka jylla, hynrei u ong ba ka AITC Meghalaya kan synshar da lade ïa lade ym satia na Kolkata.
Shuh shuh u la ong ba ka AITC ka dei ka National party, kaba kren ïa ka sur u trai muluk ha la ki jaka jaka.
Shuh shuh haba kren halor ka ilekshon President, ha kaba ka BJP ka pynïakhun da ka kyrtong riewlum na ka liang jong u Abhishek u la ong ba kane ka dei tang ka buit ban ïalam bakla bad ban pynbieit ïa u paidbah.
U la ong ruh ba lada kane ka kyrtong President ka nud ban ai jingkular ban ïakhun ïa ka hok ki riewlum kum ban ym knieh ïa ka hok ha ki kam bhah kam, ban ïakhun ban pynsted ïa ka case ba sah pongding, ban pynheh ïa ka baibam ne scholarship ki riewlum na ka liang ka AITC kan kyrshan u la ong.
Haba kren pat halor ki kular ba ka AITC ka don u Abhishek u ong ba kumba ha West Bengal ïa ki skhim sorkar naduh ki rashon haduh ki kam ba dei ïa ki kot ki sla u paidbah um donkam ïeng laiñ hynrei ki nongtrei ka sorkar hi kiban wan ha tyngkong ïing bad kane ruh lah ban leh lem ha Meghalaya la pynpaw u Abhishek.
Haba kylli pat la kiei ki mat kiba ka AITC kan ïakhun la hato kan dei ha ka mat pdeng Khela Hobe kumba ki leh ha West Bengal, na ka liang jong u Abhishek u la ong da ka juh ka mat ym lah satia ban ïakhun ilekshon, na kawei ka jylla sha kawei, namar ka don ka jingïapher bak-ly-bak, u la ong; hynrei ka jingïakhun kan dei beit na bynta ka bha ka miat u paidbah ka jylla, ong u Abhishek.
Haba la kylli pat haduh katno ka don jingkyrmen ban ïoh MLA; hadien ka ilekshon na ka liang jong u, u la ong ba u don ka jingngeit bad ka jingsngew skhem ba ka AITC kan ïoh thaw sorkar.
Haba kylli pat halor ka jingmut mih noh ki MLA na ka AITC na ka liang jong u u ong ba ka jingkhang ka AITC ka plie ïa kiba kwah rung sha ka bad ka long ruh kumjuh ïa kito kiba kwah mih noh bad kam don eiei ka jingbynnud ïa ki namar kim don nongrim kiba skhem ban neh bad ka AITC u la pynpaw.
Shillong:Ka jingïakhih shong kyllaiñ myngngor bad thiah miet ha surok Secretariat jong ki nonghikai adhoc hapoh ka shatri jong ka Federation of All School Teachers of Meghalaya (FAS TOM), mynhynnin ka sngi ka la jam sha ka sngi kaba ar ban dawa na ka sorkar ban kyntiew tulop da 18 hajar bad ban kyntiew tulop man u snem da 5%.
Haba u Rupang u la ïoh ban ïakren bad u Babu Mayborn Lyngdoh R uba dei u nongai ktien jong ka FASTOM, u la ïathuh ba ki nonghikai hi kin ym randien, tad ynda la pynmih hukum ban pyntreikam noh ïa ka mat jingdawa jong ki.
Haba la kylli pat la ka don ne em ka jingkhot ïakren na ka liang ka sorkar u Babu Mayborn Lyngdoh R, u la ïathuh ba u Myntri ka tnad pule puthi u Ma Lahkmen Rymbui.
Haba la kylli la ka don ka jingkyrpad na ka liang jong ki ban weng ïa ka jingïakhih u Babu Mayborn, u la ong ba lada ka don makna ruh na ka liang jong ki kin ym treh shuh, hynrei ban ïeng beit ha ka mat ‘pynmih ka hukum ba la pyntreikam ïa ka jingdawa jong ki ne ngin bteng ban ïakhih’.
Shuh shuh na ka liang jong u, u la ïathuh ba dei ka rukom leh ka sorkar kaba pynlong ïa ki nonghikai ban duh jingshaniah ha ka sorkar.
Haba la kylli pat la ki nonghikai kim don jingshaniah shuh ne em bad ka sorkar na ka liang u Babu Mayborn, u la ong ba kumba ha ka kam shi tnga ka ju don ka jingïadom ïamai ka long ruh kumjuh ïa ki nonghikai bad kumba ka lok mynthi ka ap kmang ïa la u lok ba un wanphai ïing ka long thik ruh ka jingïadei jong ki nonghikai bad ka sorkar.
Haba kren pat halor ka jingkam ba ka tnad pule puthi kam dei ka tnad pynmih pisa, u Babu Mayborn u la ong ba kane ka dei ka jingshisha, hynrei ba ym dei ban klet pat ba dei lyngba ka tnad pule puthi bad ki nonghikai ba mih ki Sahep sorkar bad ki nongïalam saiñ pyrthei bad ngi dei ban kynmaw ba ki nonghikai ki dei ki nongsaiñdur ïa ka lawei jong ka ri bad ka Jaidbynriew ong u Babu Mayborn.
“Lada u Conrad Sangma u tbit kren phareng kumto nga nud ban kop ba dei lyngba ki nonghikai" ong u Babu Mayborn.
Shuh shuh u Babu Mayborn ,u la ñiewtang ruh ïa ka jingkyntiew tulop ha ka por ka sorkar u Dr Mukul, myn ba ka sorkar Congress ka dang don ha ka bor ‘Ha ka por ba synshar ka Congress hapoh ka jingïalam u Dr Mukul la kyntiew tulop ïa ki nonghikai ad-hoc da 100%" ong u Babu Mayborn.
Haba kren pat halor ka jingkyrshan ki seng bhalang bad ki seng saiñ pyrthei na ka liang u Babu Mayborn u la ïathuh ba ki dkhot jong ka KSU, HYC, AIM, HNYF bad kiwei ki la wan ban ai jingkyrshan bad u Bah AL Hek na ka BJP, U Dr Mukul Sangma na ka AITC, u Bah Allantry Dkhar na ka UDP ki la wan ban ai jingkyrshan ïathuh u Babu Mayborn.
Shillong:Ka jingïalang jong ka AITC, mynhynnin ka sngi kaba la long ha U Soso Tham Auditorium Shillong ka la pynmih pyrthei ba kan don ka jing phet seng jong ki saw ngut ki MLA ka AITC sha kiwei pat ki seng, namar kim shem la wan shim satia ha kane ka jingïalang.
Kine ki MLA kiba la jah ki kynthup ïa u Jimmy D.Sangma, Marthon Sangma Alqu ish Marak, Himalaya M Shangpliang, Shitlang Pale.
Haba pyrshang ban kylli na u Abhishek Banerjee la kin don ne em kiban phet seng na ka liang jong u ruh u ong “Lehse kan don kaba kum kata, hynrei ka AITC kam bat ïano ïano ban neh bad ka".
Kum ban shu pynkynmaw ba kine ki saw ngut ki MLA ki dei lang kajuh ka kynhun kaba la phet noh na ka seng Congress hapoh ka jingïalam u Dr Mukul Sangma bad ban leit pynïasoh noh pat bad ka AITC.Shillong: Ka Meghalaya Editors’ and Publishers’ Association (MEPA) ka pynpaw ia ka jingsngew kyndit bad jingbymsngewtynnad jongka ia ka troll kaba la pynsaphriang ha ki social media da ki briew kiba ym lah ban tip kiba thmu ban pynphriang ia ka khubor lamler pyrshah ia ka dkhot ba rangbah jong ka MEPA, ka Kong Patricia Mukhim.
Kane ka troll kaba don ka jingpathai khubor ba shu thok ka la pynbna ba ka Kong Mukhim, kan long ka kyrtong ka All India Trinamool Congress ha ka election Dorbar Thaw Ain ka ban long ha u 2023 ka long kaei kaei kaba sngew jli bad kaba ym lah ban pdiang.
Ka MEPA kam ju poi pyrkhat ban kin mih kum kine ki troll kiba pynthoh bria ia ka nongthohkhubor.
Ha kaba iadei bad kane, na ka liang ka MEPA ka kyntu jur ia ka Cyber Crime Cell jong ka Meghalaya Police ban thwet ia ki nongpynmih ia kane ka troll bad ban pynshitom ia ki katkum ka ain khnang ba kum kine ki jingpyndonkam bakla ia ka social media kin ym jia shuh hadien habud, ong ka kyrwoh na U bah John W.Thabah, General Secretary, MEPA.Shillong:Mynta ka sngi ka jingïalang jong ka AITC Meghalaya kaba la wan ban ïa shim bynta ruh da u National General Secretary bad u MP ka seng u Abhishek Banerjee, u President ka AITC Meghalaya u Bah Charles Pyngrope, u nongïalam ka liang pyrshah u Dr Mukul Sangma bad kiwei de ki MLA bad ki MDC ka seng ha ryngkat ka jingwan shim bynta shitrhem jong ki nongkyrshan jong kane ka seng saiñ pyrthei ha U Soso Tham Auditorium Shillong.
Haba kren sha ki dkhot bad ki nongkyrshan jong ka seng, u Abhishek u la kynthah tyngeh ïa ka jingbym ler treikam ka Sorkar kaba mynta bad ïa ka sorkar Congress, ha ki snem kiba la dep ha ka por ba ka synshar ha ka ri bad ha ka jylla.
U Abhishek u la takraiñ ruh halor ki kam bamsap kiba la jia ha ka jylla ha kiba bun ki tnad jong ka sorkar jylla kaba pynlong sohpdung pat ïa u paidbah ba luilui “La ju ong ba ka Meghalaya ka dei ka khet u lyoh, hynrei mynta pat ka kylla ka khet ki kam bamsap jong ka BJP bad ka NPP" ong u Abhishek.
Haba kren halor ka jingshah ban beiñ ki Khristan ha ki bynta ba pher ba pher ha ka ri u Abhishek u ong ba kane ka jingjia ruh ka jia ha ka jingpeit jingkhmih jong ka sorkar jylla.
Shuh shuh u la ong ba wat ha ka jylla ka don ka jingsngew shong syier jong ki trai muluk bad na ka liang ka AITC kan ai ïa ka jingïada kyrpang eh ïa ki ong u Abhishek.
Haba kren halor ka jingwan pynïasoh ki MLA Congress sha ka AITC u Abhishek u la ong dei ynda ki la sngewthuh shai ba dei tang kane ka seng kaba don ka rynsan bad ka kabu ban ïakhun pyrshah ïa ka BJP ha ka jylla bad ha ka ri hi.
Shuh shuh u Abhishek u la takraiñ ruh halor ki jingbym ler treikam jong kane ka sorkar wat la dei ka juh ka seng kaba synshar ha ka jylla bad ka ri da kaba ong ruh ba ka NPP kaba ïalam ïa ka sorkar ka dei tang ka bula jong ka BJP bad kane ka Double Engine Government ne ka Sorkar Ar Enjin kam lah ban lei eiei ruh em na bynta ka bit ka biang jong ki nongshong shnong jong ka jylla hynrei tang ka kam bamsap.
Shuh shuh u la ong ruh wat hadien ki kam bamsap kiba la paw tyngkreiñ ha ka jylla hynrei namar ka dei ka sorkar ka BJP na ka liang ka CBI bad ka ED kam ju tohkit satia pyrshah ïa uno uno u myntri ha ka sorkar namar ki heh ka BJP bad ki seng ba don lang ha ka sorkar ki don kti lang ha kane ka kam.
Haba kren halor ka jinglong laitluid ka AITC Meghalaya ban treikam na ka liang u Abhishek u la ong ba ïa kaei kaba ka AITC bad ka sorkar ba kan ïalam hadien ka ilekshon ha u snem 2023, yn ym tuklar eiei na West Bengal.
“Ia ki Khasi dei ban synshar da ki Khasi, Ïa ki Garo dei ban synshar da ki Garo bad ïa ki nongmeghalaya yn synshar da ki nong Meghalaya ym da kiwei pat" ong u Abhishek.
Shuh shuh na ka liang jong u, u la buh ïa ka jingïakop ba lada ki heh ka BJP ki nud ne em ban ai laitluid ba ïa ka BJP Meghalaya yn ym tuklar da ka BJP na Delhi ne Gujarat ne Madhya Pradesh kumba ka AITC kan leh.
Haba kren halor ka kam pynbeit pud na ka liang jong u u la ong ba kane ka jingleh ka sorkar khlem da don ka jingïasyllok shuwa bad ki trai jaka bad ki nongshong shnong jong ka thaiñ khappud ka long ka jingleh beiñ jong ka na bynta ka bit ka biang jong ka ha ka saiñ pyrthei ong u Abhishek.
Na ka liang pat u Dr Mukul Sangma haba kren ha kane ka sngi u la ong ba dei tang ka AITC kaba lah ban ïakhun ïa ka BJP ha Meghalaya ym da kiwei pat ki seng.
Shuh shuh u la ong ba ka jingbamsap kaba la synshar ha ka jylla, yn ym lah ban rat dyngkhong lemda ki weng nyngkong ïa ka sorkar kaba mynta na ka bor.
Shuh shuh na ka liang jong u u la ai ruh ka jingïaroh ïa ki dkhot ka AITC kiba trei miet bad sngi na bynta ban ïarap ïa ki lanot ha kylleng ki bynta jong ka jylla namar ka jingbym leh eiei jong ka sorkar.
Shillong: Mynhynnin ka sngi, ki nonghikai hapoh ka shatri jong ka Federation of All School Teachers of Meghalaya (FASTOM) ki la pynlong biang ïa ka jingïakhih ba khlem buh por da kaba shong kyllaiñ myngngor bad sah miet ruh hadien ba ka sorkar ka la shukor ïa ki ha kaba ïadei bad ka jingdawa ban kyntiew tulop da 18 hajar bad ban pynmih ïa ka hukum ba kan kyntiew tulop da 5% man la u snem.
Kane ka jingmih biang ki nonghikai ban ïakhih ka dei hadien ba ka jingpan por kaba ka sorkar ka la pan na ki ka la kut kata ba kan pyntreikam ïa mat jingdawa jong ki hadien shibnai ne hadien ki lai tylli ki jingïalang ka kynhun Myntri.
Haba kren sha ki lad pathai khubor na ka liang u nongai ktien ka FASTOM u Babu Mayborn Lyngdoh u la ong ba kane ka jingkheiñ dew thala jong ka ïa ki juban lak kiba u Myntri Rangbah u la khlei ka dei namar ka jingkheiñ poh ïa ka kam ki nonghikai.
Ha kaba ïadei bad ka rai ka sorkar ban pynmih thymmai ïa ka post ha ka MeECL ha kaba yn phiah noh ïa ka post jong u MD bad u Chairman la ka jong na ka liang u Babu Mayborn Lyngdoh R u la buh jingkylli balei ba ka sorkar ka kwah ban pynkha post thymmai ha kane ka tnad wat hadien ba ka la kam ba kam ba kane ka tnad ruh kam ju lah ban pynmih jingïohnong eiei.
Shuh shuh u la ong ba da kane ka jingpynkha thymmai ka jinglut ka sorkar ym tang ka tulop ïa u hynrei ka bai kali, bai ïing, bai nongtrei kiban hap trei hapoh jong u.
Shuh shuh na ka liang jong u u la ong ba lada ka sorkar ka sngew ba ka tnad pule puthi bad ka jingkyntiew tulop ïa ki nonghikai kan pynduh nong than ïa ka na ka liang ki nonghikai ki long kiba la kloi ban siew ka khajna da 2% na ka 5% kaba kin ïoh kin ïoh ha ka dur ka Increment.
Ha kaba ïadei bad ka rai jong ki ban shong kyllaiñ myngngor bad sngi bad miet na ka liang u Babu Mayborn u la ïathuh ba kane ka jingïakhih da kane ka lynti yn weng tad ynda ka sorkar ka pynmih da ka hukum (order) ban pyntreikam ïa ka jingdawa jong ki.
Nongpoh: Mynhynnin ka sngi, ka la don ka jingialang jong ka National People’s Party (NPP) ha shnong Balakhwa, kaba dei kawei na ki shnong khappud ha Ri Bhoi bad ha katei ka jingialang, ki la don da ki spah ngut ki paidbah na ki shnong jong katei ka thain, ki la leit ban pyniasoh ialade sha ka NPP, kaba long kum shibynta ban pynpaw ia ka jingkyrshan ia u Bah Sosthenes Sohtun, MLA ka Jirang Constituency.
Ha katei ka jingialang, kaba kitei ki paidbah ki la rung sha ka NPP, la sakhi da ka jingdon u Bah Sosthenes Sohtun, MLA, nangta u Bah Victor Rani, MDC, ki nongialam ka party NPP lem bad shibun kiwei pat ki riew rangbah jong katei ka thain khappud.
Kitei ki riew rangbah ha ryngkat ki longkmie bad samla kiba sah ha kitei ki shnong khappud, ki la pynpaw ba ka daw kaba la pynlong ia ki ba kin leit pyniasoh sha ka NPP, ka dei namar ba ki iohi ba katei ka Party NPP lyngba u MLA Jirang, u la lah ban ia shibun ki kam pynroi ha kitei ki shnong khappud bad kaba la pynkmen eh ia ki paidbah jong katei ka thain hi baroh kawei.
Ki la don ruh kiba pynpaw, ba une u MLA ba mynta ka, u la lah ban wanrah ia shibun ki kam pynroi ha ki shnong khappud, ha kaba tang ha kine ki 4 snem kum u MLA, hynrei u la lah ban lehbha ia ki shnong khappud, kham bun shah haba nujor bad kito ki MLA kiba la leitnoh na Jirang.
Kumta lyngba katei ka sngi, kaba kitei ki paid khappud ki la pyniasoh sha ka NPP, ki la shim ia ka rai ba kin kyrshan tyngeh ia ka NPP kaba u Bah Sosthenes Sohtun un long kum u kyrtong bad ba kin pynjop don burom ia u Bah Sosthenes Sohtun ha kane ka Ilekshon 2023 na Jirang Constituency.
Sangsot ki nonghikai adhoc,Hap ban sah miet harud surok;Apot aiu kum kane sha,Sorkar ia ki kam sngap satia.
Naei ki mih ki ophisar?Bad naei mih ki ministar?Kitei baroh kin long riewkai,Lada ym don ki nonghikai.
Watla katta ruh kim sngewthuh,Ia ki nonghikai kim sngewnguh;Ki siew kylliang da kaba kthang,Ym banse ia ki skul hap khang.
Jingsiew barit kam iahap shuh,Ki nonghikai ki im kyrduh;Kumno keiñ kin lah ban hikai,Haba sorkar ia hok kam ai.
Ban ai jingkwah ki nonghikai,Hana hap ot nangne nangtai;Kita baroh ki dei ki daw,Ki jingbamsap ban tep eit miaw.
Peit ka election la hajan,Jingkyrshan na ngi phin sa pan;Hynrei lada ia ngi phim sngap,Ngi ruh ia phi ngim lah iarap.
Ngi mih sha surok ban dawa,Ym ba ngi kwah pynshlei ka pla;Hynrei ka hok ngi dei ban ioh,Jingdawa ka dei ban seisoh.
Pule puthi ha ka jylla,Ngi i ba ka la hiar shisha;Ngi hap kynnoh iano mynta?Ia sorkar u Conrad Sangma.
Sa shisien ngi wan ban kyrpad,Ko Sorkar jingkular to bat;Ban iohi ia ki jingkylla,Ha ka jylla Meghalaya.
Shillong:U Myntri ka tnad bording ha ka jylla, u bah Prestone Tynsong, u la iathuh ba na ka jingduh jong ki lai tylli ki unit ki ba sam ia ka bording, ka jylla ka duna haduh 122 MW ka bording bad kane ka wan rah ia ka jingshah pynlip bording ha ka jylla.
Haba kren bad ki lad pathai khubor u bah Tynsong u la iathuh “Ka jingmad jingeh ki paidbah na ka jingshah pynlip ia ka bording ka dei na ka daw ba lai tylli ki unit ki la duh kine ki kynthup ia ka shi unit jong ka Leshka Pawer Project,shi unit jong ka Umtrew Stage I bad II." Wat la na ka liang ka tnad ka dang iaid shakhmat ban pynbha ia kane, hynrei mynta hi na ka jingduh jong kine ki lai unit ka jylla ka jingduna ia ka bording haduh 122 MW “u la bynrap.
U Myntri u la iathuh ruh “Kawei pat ka jingeh ka long namar ba ka NEEPCO ka don ka jingduh ha ki Technical kumta ka la pynduna ia ka jingai bording sha ka MeECL bad kane ruh ka la wanrah ia ka jingeh ia ka tnad bad dei na ka ne ka daw ba ka tnad ka hap ban pyntreikam ia ka jingpynlip ia ka bording ha ka jylla".
“Na ka liang ka sorkar ka la dep ban ia kren bad ka NEEPCO khnang ba kane ka jingeh yn lah noh ban weng, mynta u taiew" la iathuh u Myntri ka tnad bording.
U bah Tynsong u la iathuh ruh “Ha ka jingialang ban bishar bniah ha lor ka jingpynlip ia ka bording ha ka jylla la pynbeit ba ka jingpynlip bording kam dei ban palat ia ka ar kynta bad ki dei ban pyniaid ba ka jingpynlip bording ka dei ban long Mynstep shi kynta bad mynmied shikynta".
U la bynrap ruh " Na ka liang ka tnad mynsngi hi ka la ialeh ban ym pynlip ai ka bording na ka bynta ka jaka ha Shillong khnang ba kan ym ktah ia ki khynnah ki ba dang don ka examin".
U Myntri u la pynpaw ruh ka jingkhublei ia ka kynhun myntri kaba la pdiang ban thung ia u Chairman bad ia u Managing Director ka MeECL la ka jong.
“Kumba la rai u Chairman ka MeECl un dei u Myntri ka tnad bording, hynrei un dei u Chairman non-Executive katba u MD ngi la rai ban jied beit ai ki briew kiba la don jingtip bniah halor ka ne ka mat kum ka Indian Engineering Services (IES) bad da ka jingphiah ia kine ki kam nga khmih lynti ba kan pynbha ia ka rukom treikam jong ka MeECL"u la ong.
U la bynrap “Ha ka ba ia dei bad ki chairman jong ki shnat trei kam kum ka Distribution Corporation, transmition Corporation bad ka Generation Corporation yn jied da ka sorkar ia ki heh ophisar bad u MD jong ka MeECl yn long kum u MD kine ki shnat trei kam ka MeECL".
U la iathuh ruh “Na ka liang ka tnad kan sa thung ia ka Search Committee ka ban ia lam da u Chief Secretary bad kan pynmih ia ka EOI bad kino kino ki ba kwah ban trei kum u MD ka MeECl bad ka Search Committee kan sa bishar bniah bad jied ia ki bad kin ai sha ka sorkar ban long kum u MD".
Shillong: Ka Khasi Students’ Union War Jaintia Circle bad ka Amlarem Police Station, ki la pynlong ia ka program ban kiar na ki jingdih pynbuaid khamtam na u Drugs ‘Say No to Drugs, Yes to Life’ ha ka 27 tarik mynta u Bnai ha iew Amlarem.
Kane ka program ka long ban rat diengkhong ia ki kam kiba iadei bad u drugs khnang ba ka thain ki khynnah Samla ka thain War Jaintia kin lait na ka jingdih ne pyndonkam ia u drugs.
Ha kane ka program la iadon ryngkat u Magistrate jong ka Civil Sub division, Synjuk Waheh Shnong ka thain War, ki Rangbah Shnong.
Ha ka jing ai jingkren na ka liang u Officer Incharge ka Amlarem Police Station ula kyntu jur ia ki khun samla ka thain ba kim dei ban ngop ha une u jaid jingdih ba pynjot iaka lawei ki khun samla bad iaka thain hi baroh kawei.
U ai ka jingkyntu ia ki bor shnong ki sengbhalang ban iatreilang ban rat dyngkhong kum kine ki jaid jingdih,u kyntu ruh ia ki khun samla ka thain ba kin long kiba husiar bha, la kyntu ruh iaki kmie ki kpa ba kin long kiba adkar iala ki khun bad nang ban ieid ai por bad ki khun.
Kiwei kiwei ruh kiba kren ha kane ka jingialang ki la kyntu ia baroh ki khun samla ka thain War Jaintia ban iaid ha ka lynti kaba khuid ba suba ban burom ia ki riew Rangbah khnang ban lah ban kiew ha ki liang baroh.
Na ka liang ka Seng la ai jingkren da u Publicity Secretary Samla Platini Mukhim, ha kaba ma ruh ula tyrwa sha ki bor ba dei peit ba ka Seng ka kloi ka kti ka mon ka kti ka diang ban iatreilang, na ka bynta ka kam ba bha jong ki khun samla kiba long ka lawei jong ka jaitbynriew.
Ka Seng ka kloi ban iatreilang bad ki bor police bad ki VDP jong ki shnong lada ki donkam na ka bynta ka jingbha jingmiat jong ka thain.
Shillong:Mynhynnin, ka sngi ka H Gordon Robert Hospital Shillong, ka la plie paidbah ïa ka phalor ba la pynwan dur thymmai da ka jingnoh synnïang jong u Nongaibuit ka Sor kar u Dr DD Lapang.
Ïa kane ka khyrdop ba la pynwan dur thymmai la plie da u Bah Prestone Tynsong uba long ruh u Kongsan ryngkat u Dr DD Lapang kum u Symbud Kongsan ha ryngkat ka jingdon lang ka kurim jong u ka Kong Amethyst Lynda Blah bad la pyn kyntang da ka jing duwai ïa u maw kyrteng ba la thoh sah kyn maw da u Rev SS Majaw uba dei u Chairman jong ka Governing Board jong kane ka jaka ai jingsumar.
Haba kren ha kane ka sngi u Bah Prestone, u la ñiewtang ïa ki synnïang kiba kane ka jaka ai jingsumar ka la leh na bynta ka imlang sahlang ha kine ki 100 snem naduh ba la seng ïa ka khamtam eh ha u snem 2020-21 mynba ka jylla ka ïakhun ïa ka thma pyrshah ïa ka jingpang Covid-19.
Shuh shuh u Bah Prestone u la ïathuh ruh ïa ka khana kaba u la ïa kynduh ïa ka jinglong ba la kloi jong kane ka hospital ban ïarap ïa kiba donkam ha kaba ha u snem 1979 mynba ka dang thnem ka jingïakhih beh bar jylla ha kaba ma u bad ki paralok ki la lap ïa uwei u briew uba la thiah lyngktar ha ka snam da ka jingïarap jong u bad ki paralok jong u la rah sha kane ka jaka sumar bad hadien la tip ba dei uba na Kolkata, ïathuh u Bah Prestone.
Na ka liang u Bah Prestonen u la ai ruh ka jingkular ba na ka liang ka sorkar jylla kan pynsahnam ïa ki kam radbah jong u Dr H Gordon Robert ha kaba ïa ka surok kaba na Mawkhar sha Robert Hospital yn ai nam ha une u nongmaitshrah jong kane ka jaka ai jingsumar.
Shuh shuh u Bah Prestone u la ïathuh ruh ba na ka liang ka sorkar ka don ka jingthmu ban pynsahnam ïa u synïang jong kiwei pat ki mishonery ha kaba la rai ba ïa ka surok na Umtyngngar sha Sohra yn jer kyrteng noh kum ka Thomas Jones uba dei u kpa jong ki dak thoh Khasi.
Shuh shuh u Bah Prestone u la ïathuh ba dei namar ki kam radbah jong ki jaka ai jingsumar shimet ba ka sorkar ka la ai kawei kawei ka oxygen plant.
Haba kren kum u Symbud Kongsan bad u nongsyniang ban tei thymmai ïa ka phalor jong kane ka hospitaln u Dr DD Lapang, u la ïathuh dei shi bynta ban kynmaw ïa ki kam ba bha kiba kane ka hospital ka la leh sha ka jaidbynriew bad khamtam eh sha ka ïing jong u mynba ka kurim jong u ka shah sumar ha ka por ba ka kha ïa ka khun phrang sngi jong ki.
Ha kane ka sngi la sakhi ruh ïa ka jingrwai ba la ai da ki doktor jong kane ka jaka ai jingsumar bad kiwei de ki jingkren na ki dkhot ka Governing Board jong kane ka jaka ai jingsumar.
Shillong: Ka Meghalaya Power Distribution Corporation Limited (MePDCL), ka pynbna, ba kan don ka jing pynlip ding, lyngba ka 132/33 KV Grid Sub Station.
Katei ka jing pynlip ding, kan long ia ka Mustem bad Khliehriat, naduh ka por 5 haduh 7baje mynstep bad nangta, naduh ka por 2 haduh 4 baje nohsngi.
Ka Lumshnong, naduh ka por 6 haduh 8baje mynstep bad naduh ka por 6 haduh 8baje janmiet.
Ka Mawlyndep, IIM bad NEIGHRIMS, naduh ka por 7 haduh 9baje mynstep bad nangta, naduh ka por 10 haduh 12 baje mynmiet.
Ka Mawlai bad NEHU, naduh 1baje haduh 5 baje janmiet.
Ka Mawphlang bad Sohra, naduh ka por 12 baje haduh shi baje mynmiet, nangta naduh ka por 4 baje haduh 6 baje janmiet bad nangta, naduh ka por 11 baje haduh ka por 12 baje mynmiet.
Ka Umiam bad Stage III, naduh 8 baje haduh 10baje mynstep, nangta naduh 11 baje haduh 12 baje mynmiet.
Nangta ka EPIP  1 & 11 (For IEHT & HT Consumers dedicated feeders) naduh 6 haduh 8baje janmiet.
Ka EPIP I & 11 (Public Feeders) naduh 9 baje haduh 12 baje nohsngi.
Ka Killing (Sai Prakash) naduh ka por 8 baje haduh 12 baje mynmiet.
Ka bill light pat phi leh kumno???.
Ka la don ka jingjia kaba sngewtriem shi katdei, ha kaba uwei u nongsuh jain, uba dei u hindu, ula shah khrai khlieh bad kitei ki nongpyniap, ki la pyni dur ialade ha ka video; ha ryngkat bad ki tukri, ba ki pyndonkam, ha kaba ki la pyniap ia utei u briew, tang na ka daw, ba u kyrshan ia ka Nupur Sharma bad u pyni paidbah ha ki social media.
U Superintendent of Police jong ka Udaipur, u iathuh ba ka jingtohkit, ka dang iaid shakhmat, ban wad ia kito kiba donkti ha katei ka jingjia.
La thaw ruh ia ka kynhun ki pulit, ba kin wad ia kitei kiba donkti ha katei ka jingjia kaba triem shi katdei bad yn sa tian bishar, ia kitei ki briew, kiba kam trai, halor katei ka jingjia.
Shillong: Ka tnat peit mariang jong ka sorkar India, ka India Meteorological Department (IMD), ka pyntip, ba kan don ka jingther slap kaba jur bad kaba jur bha ha ka jylla, ha ki lai sngi ban sa wan, kaba sdang naduh mynta ka sngi.
Ka jinghap slap, kan long kaba jur bha, mynta ka sngi, ka 28tarik Jylliew 2022 bad katei kan dei ha ka 29 bad 30tarik Jylliew ruh, wat la kan nym da long kaba jur haduh katta katta.
Ha ki 24 kynta ba ladep, ka jinghap slap ka long Sohra(RKM) 252.4, Sohra 200.0, Shella 199.0, Mawsynram 173.6, Khliehriat 110.8, Mawkyrwat 105.0, Mawphlang 46.4, Jowai 35.6.
Ki jaka, ki ban jur slap bha, kin long ka East Jaintia hills, East Khasi Hills, West Jaintia Hills, South-WestKhasi Hills, South Garo Hills.
Nongpoh: Ha ka General Executive Meeting, ne ka jingialang jong ki nongialam ka Umsning Constituency People’s Forum (UCPF) ka kaba la long mynhynnin ka sngi ha Nongthymmai Umsning, ki la pynpaw ba ki kwah ba u Bah Sunshine Makri ba un iakhun na ka tiket United Democratic Party (UDP), ha kane ka ilekshon 2023 na Umsning Constitunecy.
Na ka jingkren jong ki nongialam ka UCPF, ki la pynpaw ba katei ka jingialang, ka dei tang na bynta ka jong kito ki nongialam na ki unit jong ka UCPF ha ki shnong bapher bapher hapoh ki shnong kiba don ha Umsning Constituency.
Halor kate wat ki nongialam ka UCPF, ki la pynpaw ba katei ka jingialang, kam dei ka jingialang paidbah, hynrei ka dei tang ka jingialang kaba ki na ki Unit bad kaba ki phah ban wan tang 7 ngut na kawei ka Unit, hynrei watla kitei ki paidbah kiba la wan ha katei ka sngi, ki kwah ba u Bah Sunshine Makri ba un ioh ia ka tiket UDP na Umsning.
Halor katei ka jingangnud, ki nongialam bad ki nongkyrshan ka UCPF, ki la shanniah ha u Bah Sunshine Makri ba un pynioh ia ka Tiket UDP na Umsning, khnang ba kaei kaba ki angnud kan wan urlong bad ba u Bah Sunshine Makri un jop na Usning Constituency.
Kane ka dei ka master plan ban pynrem ia u khun bad u kpa namar ki ioh ba u kpa u Don ka chance ban jop na 6-khliehriat.
Nongpoh: Myn hynnin ka sngi ha kaba sdang ka lympung ialehkai phutbol ki khynnah skul ha Ri Bhoi bad kaba la tip kum ka District Level Inter School Football Tournament (Subroto Mukherjee Cup), ki la don kumba 26 tylli ki skul na kylleng jaka ha Ri Bhoi kiba la wan ban iashimbynta bad na kitei ki skul, la mih 46 tylli ki kynhun kiba la iakhun ha ka kyrdan U-17 ha ki shynrang kynthei bad U-14 ha ki shynrang.
Kaba sdang jong katei ka jingiakhun, kaba la long mynta ka sngi, la pynlong ha ki ar jaka, kata na bynta ki khynnah kynthei kiba hapoh 17 snem, kaba la pynlong ha Madan ialehkai ha Umdihar bad ha ki khynnah shynrang kiba hapoh 14 snem, la pynlong ha madan Umbuda.
Ka jingiakhun hapdeng ki kynthei, ka la long hapdeng ka Saiden HSS pyrshah ia ka Borkhatsari Pressbteryian SS, ha kaba ki thei ialehkai ka Saiden HSS ki la lah ban pynliem noh ia ka Borkhatsari Pressbteryian SS da 8-0.
Katba ha ka jingialehkai ki khynnai hapoh 14 snem ha Madan Umbuda, ka Christian HSS Nongpoh, ki la lah ban pynliem noh ia ka Ri- Bhoi Presbyterian HSS da 4-0.
Nongpoh: Ki riew paidbah na ka shnong Baridua, mynhynnin ka sngi ki la lap ia kawei ka metiap jong u rangbah, kaba la thiah ha kawei ka jaka ba long sanium hajan ki par maw kiba don hapoh ka shnong Baridua, Ri Bhoi.
Hadien ba ki la lap ia katei ka metiap, la pyntip noh sha ki pulit khnang ba kin leit tam ia katei ka metiap bad bad leh ia ki jingdonkam baroh.
Haba ki pulit ki la poi ha katei ka jaka kaba don katei ka metiap, la lap ba ia katei ka metiap jong utei u rangbah ym shym la ithuh shuh ia ka durkhmat jong utei u rangbah bad ym don kiba tip ba u dei u briew uba na ei ka jaka, kumta na ka bynta ban lap ia ki jingshisha, ki ka Ri Bhoi ki la rah ban leh Post Mortem ha Nongpoh Civil Hospital, khnang ban lah ia ki jingshisha baroh bad khamtam eh ban tip ia ka kyrteng bad ka jaka shong jaka sah jong utei u rangbah.
Shillong:U Ma Wailad Shylla, Chairman ka Mawmluh Chera Cement Limited (MCCL) ha ryngkat U MLA u MDC bad ki nongtrei ka MCCL, myn hynnin ka sngi, ki la ia kynduh ia u myntri rangbah ka jylla u Conrad K Sangma ban pynsngew ia ki jing dawa jong ki.
Hadien ka jingialang na ka liang u Chairman ka MCCL u bah Wailadmiki Shylla, u la iathuh ba na ka liang u myntri rangbah u la kular ban phah ia ka jingiarap pisa kaba long T2 klur man ka 3 bnai ia ki nongtrei jong ka MCCL.“Ngi la leit ban kynduh ia u myntri rangbah,ban pynsngew halor ka tulop jong ki bad ki kwah ban ai ka jing kular ba ka jingia jingiarap ka sorkar kan long kaba thikna ha ka ba kan ai T.2 klur ha ka 3 shibnai"u la ong.
“Ha kaba ia dei bad ka jingpyntreikam ia kane ka karkhana pynmih dewbilat MCCL na ka liang ka sorkar kan hap ban ap haduh ka 18 tarik u Naitung 2022″u la iathuh.
“Ngi la khot ia kine ki company ki ba la wan shakhmat ban sdang ia ka joint- venture bad ka sorkar bad ngi la sdang ban iaid shakhmat bad haduh mynta 2 tylli ki Company ki ba la wan shakhmat bad mynta ngin ap ia ki haduh ka 18 tarik u Naitung ban tip la ki kloi ne em ban ia trei lang bad ka sorkar lyngba ka joint -venture"u la ong.
Shillong:Hadien ba kawei ka post ha ka sla (page) ha Facebook kaba la ai kyrteng kum ka Shillong Daily ka la pynmih hynnin ka sngi ïa kawei ka jingthoh kaba la kam ba u President jong ka seng Congress Megha laya (MPCC) u Bah Vincent H Pala u don ka jingthmu ban mih noh na ka seng Congress na ka daw ba u long u maw jynthut ba pyntroiñ ïa ka seng Congress ha Meghalaya.
Ka seng Congress mynta ka sngi, lyngba ka Kong Susuki pariat kaba dei ka coordinator jong ka All India Mahila Media, Meghalaya ka la kyntait war ïa kane ka jingkam jong kane ka sla ha Facebook, da kaba ong ba ka dei tang ka jingkam jong ki riew shim kabu ban ïalam bakla ïa ki paidbah ka jylla.
Shuh shuh ha ka kyrwoh, ka Kong Susuki ka la ong ba kum ka seng ba ka jylla “Ngi don ka jingkut jingmut kaba skem, kaba shida, bad ka akor burom na ka synshar khadar ba da ka jingai jingkyrshan ki nongshong shnong ka jylla ngin poi sha ka thong" pynkut ka kyrwoh.
Shillong:Hadien ba don ka jingjulor ki surok bad ki lynti syngkien ha kylleng ki bynta jong ka jylla, na ka liang ka tnat PWD lah dep ban ïa shong pyrkhat bad ban kheiñ ban diah ïa ka bai lut bai sep bad ban phah ruh ka jingpan pisa na ka sorkar pdeng kumba 25,551.61 klur eiei ban maramot ïa ki surok kiba la shah ktah jur ha Khasi Hills, Jaiñtia Hills bad Garo Hills.
Haduh 38 tylli ki surok ha kylleng ki bynta jylla, ki la julor namar ka jingther u slap ha kine ki taïew bad ki sngi ba lah dep bad kaba la pynlong ïa ka jingtwa khyndew, shlei um bad wat haduh ba la duh ruh ïa ki mynsiem briew.
Katkum ka tyllong khubor, na bynta ka Khasi Hills, la pan 2,012.68 tyngka na ka bynta ka ban maramot ba shipor (temporary), bad 6,157.57 tyngka na ka bynta ka jingmaramot ba pura (permanent).
Ha Jaiñtia Hills ka PWD ka la mang 1,373.05 tyngka na ka bynta ka jingmaramot ba shipor bad 1,963.35 tyngka na bynta ka jingmaramot ba pura.
Ha Garo Hills, 3,712.88 tyngka bad 10,332.08 tyngka na ka bynta ka jingtrei kaba pura, baroh kynthup ka kot 7,098.61 tyngka (temporary) bad 18,453.00 tyngka (permanent).
Namar ka jingther u lapbah ha kine ki sngi ba lah dep, ka jylla Meghalaya ka la mat ïa ka jingduhnong kaba khraw, ki don ruh bun tylli ki jingkieng bad ki jingtei kiba la pra bad kyrang pait, bad namar ka jingtwa khyndew ka la pynjulor ïa 38 tylli ki surok kiba donkam ïa ka jingmaramot ban pynïasoh biang hapoh ka jylla ba kynthup ïa ki surok bah NH, ki surok ba pynïasoh ïa kawei ka district sha kawei pat bad kumjuh ruh ki surok shnong.
Naduh ka 1 tarik u Ïaïong,2022 baroh ki don 34 ngut kiba la duh noh ïa ka jingim.
Hapdeng ka jinglong jingman la sakhi ba ka sorkar, ka tnat pulit, tnat shipai liengsuiñ bad ki seng ba shong ha ka liang pyrshah ki la kner ïa ka kti jingïarap sha ki lanot na ka jinglynshop u slap.
La syaid ka pla ki lei san snei.
Sa tang shiteng snem tam ei ei ba ka MLA Election kan sa poi noh ha Meghalaya.
La iakhih khohreh ki party ban wad ia la u jong u candidate na man la ki constituency.
Kumjuh ruh,ki candidate kiba kwah ban ialeh election ki la sdang wad na kano ka party ba ki i bang ban ioh tiket.
Hynrei,ha lyndet jong kane baroh, dei ka pisa kaba kren briew ha ki party bad kumjuh ruh ha u candidate.
Ki party kiba kwah candidate na ki constituency bapher bapher kin kylli shwa ia uta u candidate, uba don pisa ne em ban ai tiket ia u ne ia ka.
Lada dei uba don lak don klur,kata,kin kylli pat katno klur un pyllut lada ai tiket ia u ne ia ka ha ka election.
Lada jia ba u/ka bym don pisa pat,kata, ki la kren jem daw lypa ba kum uta u candidate kim ai tiket satia namar um lah poi satia sha ka thong.
Kumjuh ruh,lada u candidate u kwah ban ialeh election,un kylli shwa na ki nongialam ka party haduh katno lak ne katno klur ka party ka lah ban ai bai seng ia u/ka ha ka election lada u ialeh bad ioh tiket na kata ka party.
Lada sngewthuh ba kata ka party kam lah ai bai seng shibun,kata,kin phai noh ka khmat sha kiwei pat ki party kiba lah ban pynkiew bai seng ia ki shibun shibun shuh shuh.
Kum kine ki rukom pyrkhat ki iai rung iai mih ha man la ki party bad ki candidate ha shwa ban pynbna candidate na ki constituency bapher bapher.
Lada phai sha ki paidbah nongthep vote man ki jaka thep vote ruh,ka rukom pyrkhat jongki kalong hi kumjuh.
Ki nongkyrshan kin kylli shwa ia ki nongialam party na man la ki constituency bapher bapher iano ki mut ban pynieng candidate mynta ka sien ban ialeh pyrshah ia ki sitting MLA.Ka jubab ka long hi kajuh.
Lada ki nongialam party ki ong ia uta uta,bad ba ki la tip lypa ba udei u bym lak don klur, kata,ki paidbah ruh ki la kren jem daw lypa bad pynduh mynsiem artad ba kin kyrshan noh sha wei ba u dei u candidate u bym don pisa.
Lada dei pat ba ki nongialam party ki tyrwa da uba don klur,kata te ki la shongshit khlehbiej bad lamwir syndon.
Ki ai mynsiem ba kiwei kiwei kiba ju kyrshan mynswa na kiwei pat ki party ruh,mynta ka sien te kin wan kyrshang lang sha u.
Wei la ong ban ialeh uba don pisa,ki nongialam party kin wan man la ka taiew sha iing u candidate bad leh mynleh bad act ruh hakhmat u candidate la kumba ki dei ki nongialam ba pawkhmat ba lah ban pynngeit bad ioh nongkyrshan bun hajar vote.
Kine kidei ki buit pynngeit ia u candidate ban kham ioh kamai pisa shi kit shi kit man ka sien ba leit mih sha u candidate.
Lada ka long ka rukom pyrkhat ka party, u candidate bad u paidbah ha kane ka rukom,ka synshar khadar ka la kylla long pynban noh ka iew iadie ia thied ne business kaba heh tam ha ka por election.
Kat uba kham don pisa,kata ruh u kham ioh kham bun ki mar.
Kiba duna pisa pat,kin ioh mar ruh khyndiat khynsoit.
Dei ka pisa kaba pynsniew dur bad pynjot ia ka sain hima sima.
Ki paidbah nong vote ruh kin shu leh mynleh kohnguh kput la kum ki angel ha bneng.
Hapoh hapoh pat ki dei ki kruin bam pisa kiba shyrkhei bha haduh ban pynkhyllem syndon ia u diengbah dieng san khlem poi pyrkhat khlem iohi dak pyut nangno nangno ruh ha uta u diengbah.
Lada baroh baroh ka rukom pyrkhat pyrdain ha ka longbriew man briew ka la hiar haduh katne, naduh ki party,ki candidate haduh ka rukom pyrkhat ki riew paidbah,ym lah shuh ban pynbha ne maramot ia ka sain hima sima jong ka ri jongngi hynrei ka jingjot,ka jingma bad ka jingshyrkhei kan ap lypa ha ki khyndiat snem kiban wan.
Jingbuaid spah jong ki paitbah,Ia khmat jong ki la pynmatlah;Nga sngewkhia haba nga iohi,Ki pynjot ia lawei ka Ri.
Ba ngan pynsngewthuh ruh ngam lah,Namar ba ngam don ia ka spah;Pisa mynta ka la kren briew,Tep eit miaw lut ia ki jingsniew.
Kat shaba phai duh jingkyrmen,Briew ha jingsniew ki la myllen;Shano kan poi lawei ka Ri,Shano lawei ki khun jong ngi.
Nga thoh ia ine i poitri,Nga kwah ban kyrsiew thiah ia phi;Phi hun mo ban suk tang mynta,Sa mad jingjynjar pat shi rta?To peit mynta ha Ri Khasi,La nang ioh bor u mynder ri;Iano lok ngin kynnoh mynta,Baroh ka dei na phi na nga.
Lada iai bteng ban long kumne,Kan poi ka por ba ngin babe;Jingkren u Myllung kan urlong,Tang nongtong um kiwei ngin long.
Ka Ri ka don hapdeng jingma,Ngim lah len satia ia kata;Ka umsaw kan wan ban tyllep,Jaitbynriew kan jah rngai khlem pep.
Ko para ri kyndit bynriew,Tylli ngin ieng pyneh ka rngiew;Lawei ka Ri bad ka Jylla,Ka shong ha ngi ki longmynta.
Nongpoh: Ki nongpyniaid ka University of Science and Technology Meghalaya (USTM), kaba don ha Killing Ri Bhoi, ka la pynlong ia kawei ka prokram ban pynkup burom ia ki 138 ngut ki samla pule na ka jylla Meghalaya bad Assam, kiba la wan shakhmat bad rung ha ka Top 20 ha ka klas 10 bad 12 ba mynta u snem.
Lyngba katei ka sngi, kaba kitei ki nongpyniaid ka USTM, ki la lah ban ai sngewbha da ka pisa lem bad kiwei de ki jingai sngewbha, kaba long kum shibynta ban pynshlur ia kitei ki samla kiba la lah ban wan shakhmat ha ka 10 bad 12 ha Meghalaya bad Assam.
Haba ai jingkren sha kitei ki samla kiba la wan shakhmat ha ka klas 10 bad 12, u M.Hoque, uba dei u Chancellor ka USTM, u la kyntu ia kitei samla pule, ba ki dei ban trei shitom shuh ha ki jingpule kiba kham shalor bad nangta ki dei ruh ban long kiba shlur ha ka ban iakhun ia ki exam Civil Service.
Ha katei ka sngi, la iohi ba ki kmie ki kpa jong kitei ki khynnah na Meghalaya bad Assam, ki la wan ban sakhi, nalorkata la wan ban iashimbynta da ki Professor, ki nonghikai.
Nongpoh: Ban pynpaw ia ka jingpyrshah kaba jur eh ia uwei u rangbah, uba la shah kynnoh ba u donkti ha kaba thmu batbor ia la ka jong ka khun kaba dang 11 snem ka rta, hynnin ka sngi ki khynnah skul, ha ryngkat ki paidbah na kawei ka shnong ha Ri Bhoi, ki la iamih paidbah ban dawa pynshitom ia utei u briew.
Ha katei ka sngi, kaba kitei ki khynnah skul lem bad ki paidbah ki la iamih paidbah, la synranglang da ki dkhot ka Hynniewtrep Youth Council (HYC), ha kaba ki la pynlong ia ka jingiaiaid paidbah, ha ryngkat ki jingpyrta shla ban pynren ia utei u briew.
Nalor ka jingiaiaid paidbah, kitei ki khynnah skul lem bad ki riew paidbah, la iohi ba ki la rah ia ki plakad, kiba don ia ki  jingthoh ban pynrem ia utei u runar, uba la thmu ban batbor ia la ka jong ka khun.
Ka jingdawa kaba la mih na kitei na kitei ki khynnah skul, ki paidbah lem bad ki HYC, ki la dawa na ka ain ba ka dei ban ai ia ka jingpynsaja da kaba phasi ne ban set ia u shirta jingim.
Nongpoh: Hynnin ka sngi Saitjain, ka la don ka jingialang hapdeng ki nongkyrshan ka Congress ha Umroi Constituency, ia kaba ki la pynlong ha Bhoirymbong, lyngba katei ka sngi la ioh ruh ban pynskhem syndon ia ki nongkitkam ka thymmai Umroi Block Congress Committee (UBCC).
Ia kitei ki nongkitkam ba thymmai ka UBCC, la leit ban pynskhem da u Bah Charles Marngar, President ka Ri Bhoi District Congress Committee (RBDCC), ha ryngkat ka jingdon kiwei ki nongialam bad ki nongkyrshan ka Congress.
Kitei kiba la shah shah pynskhem ba kin long kum ki nongialam ka Congress ha Umroi Constituency, ki kynthup ia u Bah GS Shadap kum u President, u Bah L.Suphai, kum u Vice President, Bah DS Lamare Secretary, katba ki nongialam jong ka Youth Congress ha Umroi la jied ia u Bah Isynei Hinge bad u Bah Ryngkat Nari.
Kitei ki nongialam ka Congress na Umroi bad kiba la shah pynskhem ha katei ka sngi, ki la shim ia ka rai ba kin trei shitom shuh shuh ban pynjop ia u Kyrtong, uba ka Party kan pynieng na katei ka Konstitwensi, khamtam eh ba ka dei ka Konstitwensi kaba ki paidbah ki ju pynjop beit ia u kyrtong ka Congress.
Da kaba pan map na ki Seng Sain Pyrthei (politikal partis) ka jylla Maghalaya nga kwah ban ring ia ka jingmut jingpyrkhat ki nongpule sha kiei kiei kiba ngan pynsngew harum.
Lah sanphew snem mynta ngi la iai jied shi iai jied ia kita ki MLA jong ngi hynrei ym imat poi shano shano.
Ha ka jaka ban kiew ka jylla; ban kiew ka roi ka par; ban kiew ka ioh ka kot imat nang ring swai arshah; nang iai hiar sha nurok ka ksew.
Ym don nongialam; sah khun swet ka Jaitbynriew ha ka umdum; kiew arsut ka shitom ka saja; ym idon ba salia jia aiu ia u paidbah.
Mynta pat sa shi sien ngin ia mih ban ia leit jied MLA biang ha u 2023.
Ym banse ban kylli, hato ngi nang ne em ban jied MLA kiban long ki nongshyshar khadar ia ngi bad ia ki khun ki ksiew jong ngi? Haba peit ia ki snem ba lah leit te imat hap ia pyrkhat biang bun bun sien.
Lada pdiang ia ka jingshisha ba paw tyngkrein, lehse ngim long kiba tbit ne ngim long kiba nang ban jied Nongthawain sha ka Dorbar thawain ka Jylla.
Bun na ngi, lehse baroh baroh ruh ia mynjur ba ngi dei ban jied ia u briew uba bha.
U briew uba beh ha ka iap ka im; uba kit ha ka khia ka shon ( kumban shu ai nuksa, u briew uba lah ban siew bai skul khun; uba lah ban siew bai hospital; u briew uba lah ban siew bai kali ban ia leit bam khana; u briew uba kloi ban pynpoi ei ia u khaw, shini bad umphniang sha iing iap briew; u briew u bym salia ban pynlut ban thied kyiad ban ia leh tamasa ki nongbud).
Kaba kham kongsan, ia bud ia u briew uba lah ban sam pisa ha ka por ilekshon.
Uta kein ngi khein u dei u briew uba Bha.
Ngi ia kohnguh lut baroh baroh ba uta shisha te u dei u briew uba bha uba ngi hap ia kyrshan ha ka ilekshon MLA.Hynrei lada ngin ia peit thuh khyndiat ngi lap bad sngewthuh ba ka ilekshon MLA kam dei te ka kam ban ia bud ia u briew ba bha.
Wa kumno kumta phi lah ban kylli? Peit bha bad pyrkhat bha seh.
Ka ilekshon MLA ka dei ka jingjied ia u Nongthawain sha ka Dorbar Thawain ( Member of the Legislative Assembly) Kam dei ka kam ban ia jied ia u briew Ba Bha sha ka Dorbar ki Briew ba Bha! ( Assembly of Good People).
U briew ba bha lada heh lei sa u saipan te u long u briew uban ai jingsngewbha ne jingmyntoi shi sngi.
Kaba kham sniew shuh shuh ka long ba u nang ban pyrkhat tang namar ki nong kyrshan lajong ne tang ia ka constituency lajong.
Ym lah ban pyrkhat jngai.
Ym lah ban iohi kiei ki jingdonkam ka jylla baroh kawei.
U Nongthawain pat u dei u briew ban ieng ha Dorbar Thawain ban iasaid ia pyni nia pyni jutang kumno ban wanrah ia ki ain, ki kanun kiba pynkiew ia ka imlang sahlang uba bun ba lang; ban shna ain ban kyntiew ia ka pule ka puthi, ka rukom ai jingiarap bad sumar nongpang bad ki lad ki lynti kumno ban im suk im sain ki paidbah ka ri.
U dei u briew uba shemphang ban wanrah ki skim ba pher ba pher ban kyntiew ia ka ioh ka kot; ka ioh kam ioh jam ki briew ka jylla.
Ka jing thep vote MLA ka dei ka lad ban ia jied ia ki briew kiba don ka sap; ka jingshemphang bad ka bor pyrkhat kumno ban ai ka shyshar khadar ka jingshakri paidbah kaba bha ba miat sha u duk u suk, u sem shiliang kup shiliang ka jylla baroh kawei.
Kaba sngewshi ha ka ri jong ngi ka long ba ki nong thep vote ki kyrni bad lapmiet ban ia kyrshan ia ki Briew ba lah ban leh bha ym ia ki Nongthawain ba stad ba shemphang kiba lah ban wanrah ia ki ain ki kanun kiba bha.
Kaba kham sngewsih ka long ba kita ki seng sain pyrthei ha jylla jong ngi (ki political parti, seng riewlum ne seng ri thor ym don jingiapher; ka juh saw ar shyieng kum ba ong u dkhar) ruh ki ia lapmiet ban ai tiket ia u briew ba bha, khamtam lei lei ia uba lah ban sam pisa.
Pynbieij ia ki paidbah da ka pisa ; jabieng te khlieh sniang khlieh masi suda hynrei ban jop te lah thikna.
Ki nongialam kiba pyrkhat beit kumno ban poi sha ka bor hynrei ynda lah shong shuki ban leh aiu ruh ym bna.
Ko ki paidbah ka bri u Hynniewtrep to da pyrkhat bha; to da puson bad pynleit jingmut bha shuwa ba phin ai jingkyrshan ne ban thep la ka vote ha u 2023.
Rai hi maphi.
Sha u Briew ba Bha uban ialam beit sha thliew ne Sha U Nongthaw Ain ba shemphang uban wanrah ia ka roi ka par ka suk ka sain.
Pyrkhat ha lade; ia kren ha la iing la sem; ia kren shaphang kane ha ki iing iap briew; ia phylliew jingmut bad ki riew shemphang ha la shnong la thaw.
Ha u 2023 phin vote iano?Nga te nga kwah ban iawer lang ia baroh Nongsor ne nongkyndong ban jied ia u briew bym ai pisa  ne pynlut spah hajar shwa ban Shah jied MLa ne MDC ruhLada kumta te vote noh ia VPP ne KHNAM.Ia ka jaka jngoh kai(Tourist spot) sha Mawryngkhang ha Wahkhen la pynsahngeh shwa kumba 2 bnai ei ei,kata,naduh mynta hi haduh u bnai July bad August 2022 namar ki dang dei ki bnai ba jur slap bha.
Ka jingshah rong ne rah noh ka jingkieng siej ha Wah Rew bad ka jingtwa kaba jur bha ha ka lynti ban leit sha Mawryngkhang treking point ha kine ki taiew ba la dep na ka jingther palat u ‘lapbah lapsan ka la pynlong ia katei ka jaka jngoh kai ba kam long iaid shuh da kumwei pat.
Na ka bynta ka jingshngain bad ban lait ruh na kino kino ki jingma jingmynsaw sha katei ka jaka jngoh kai,ka Tourism Promoter Trekking Society Wahkhen ka la rai ban pynsahngeh shwa shi por (suspend) kumba 2 bnai ei ei khnang ban ioh shna bad pynbha biang ia katei ka jaka bad ba ki tourist kin ioh biang ka lad ban leit jngoh ia katei ka jaka ynda la kham duna u slap.
La kyrpad ia ki tourist ba kin iai shah lang bad ka Society halor kane tad haduh ban kan da long biang kaba shngain bad kaba lait na ki jingma bad jingmynsaw.
(inconveniences is regretted and please bear with us for the time being).
Ka tienrapkhmat: ka ktien rapkhmat (prefix) ka don katto katne tylli ban kylla ia ka ktien tynrai da kawei pat ka ba syriem ne ka ba pher.
Ki don ki ktien ki ba don da kawei pat ka ktien tynrai ka ba thikna bad ki don ruh ki kyntien ki ba donkam ban synrop da kita ki ktien rapkhmat ban ioh ktien thymmai.
Ki nuksa jong kum kita ki ktien ki long kumne harum:Kita ki tienrapkhmat dei ka ktien ‘jing’ ka ktien ‘nong’ ka ktien ‘pyn’ ka ktien ‘kyn’ ka ktien ka ktien ‘kyr’ ka ktien ‘ba’ ka ktien ‘byn’ ka ktien ‘byr’ ka ktien ‘mar’ ka ktien ‘jyn’ ka ktien ‘lyn’ ka ktien ‘pyr’ ka ktien ‘tyr’ bad kiwei kiwei.
Ka ktien ‘jing’ ka dei ka ba pynkylla noh ïa ka tienkren (verb) sha ka tienpasoh (noun): kum ka nuksa, jing-kieng ha ka jaka ban ong da ka ktien tynrai pyrnon, jing-thiah ha ka jaka ban ong da ka ktien tynrai palong, jing-duwai ha ka jaka ban ong phirat, jing-ïalang ha ka jaka ban ong dorbar, jingkhang ha ka jaka ban ong ka dwar, jingker ha ka jaka ban ong phrah, kynroh, shahksew, pyrda bad kumta ter ter.
Hynrei ki don kiwei pat ki khep ba dei ban pyndonkam ïa ka ktien ‘jing’ katkum ba ka dawa: kum ka nuksa, jing-dih ka lah ban long kano kano ka kynja ba um- umsoh, umngap, umsnepkor, umslap bad kumta ter ter.
Ka ktien jingkyrkhu, jingmlien,Ka ktien ‘pyn’ ka dei ka ba pynkylla noh ia ka tienleh tienjia (verb) sha ka ktien bthah: nuksa pynliem, pynïar, pyndonkam, pynsleh, pynkhuid ter ter.
Kum kata ruh lehse ka dei ban don la ka jong ka rukom batai ha ka bynta jingkren.
Kata kan shong ha ka iktiar ba dei khmih ia ka ktien ban kdew bad rai ia kaba dawa katkum ba pyndonkam ha ka kren ka khana, ka pule dangle bad ka thoh ka tar.
Kumjuh ruh ka ktien ‘nong’ ka ba wan na ka ktien shnong ka dei ka ba pynkylla noh ïa ka tienkren sha ka tienpasoh lane verb sha ka noun: kum ka nuksa, nong-rwai ha ka jaka ban ong kaitor, nong-tem nong-put ha ka jaka ban ong duhalia, nong-dro ne nong-thohdur ha ka jaka ban ong barikor, nong-thohkot ha ka jaka ban ong thohjer thohnam, nong-trei ha ka jaka ban ong shakri bad kumta ter ter.
Hynrei ki don kiwei pat ki khep ba dei ban pyndonkam ïa ka ktien ‘nong’ katkum ba dawa: kum ka nuksa, nongbuh nongthaw dei ba nam ïa U Blei Trai Kynrad ha ka ba donkam ban pyndonkam da kata, nongduwai ne nongkñia ka ba lah ban long u lyngdoh ne u sohblei ne u bamon ne u kñi ka kmie ne kino kino ki kynja rangbah ki ba nang ban dud sabuit ne ki ba nang ban khan ban khad, ban kñia ban khriam bad kumta ter ter.
Ka ktien rapkhmat nong ka lah ban wan na ka ktien shnong ban kylla ia ka tienleh tienjia (verb) sha ka tienmet tienpasoh (noun) khlem da don da kano kano ka shikyntien da ka ktien tynrai, kum nongrep, nongkyndong, nongsor, nongtrei, nongkren bad kumta ter ter.
ka ktien rapkhmat ‘kyn’ ka ba bynrap ha kano kano ka tienleh tienjia (verb) lane ha kano kano ka ktien ka ba don jingmut lane ym don jingmut ban mih da kawei pat ka ktien thymmai, kum ka ktien kynriah, kynran, kynta, kyntu, kynjah, kynthei, kynum, kynthong, kynjai, kynthih, kynjat, kynroi, kynthah, bad kumta ter ter.
Ka ktien rapkhmat ‘kyr’ ka ba bynrap ha kano kano ka kyntien ka ba don jingmut lane ka ba ym don jingmut ban mih da kawei pat ka ktien thymmai, kum ka ktien kyrdem, kyrthai, kyrshah, kyrhuh, kyrtoh, kyrshoiñ, kyrpad bad kumta ter ter.
Ka tienrapkhmat ‘ba’ ka ba bynrap ïa ka tienkren (verb) bad tienpasoh (noun) ban pynkylla noh sha ka tienlong (adjective): kum ka nuksa, ba-bha, ba-sngaid, ba-stem, ba-khlaiñ bad kumta ter ter.
Hynrei dei ban sngewthuh katkum ba pyndonkam ha ka synropktien namar ‘ba’ ka mut ruh ban pynmeh ne pynthaba ne tba jingshai.
Ka ktien rapkhmat ‘byn’ ka ba bynrap ha kano kano ka kyntien ka ba don jingmut lane ka ba ym don jingmut ban mih da kawei pat ka ktien thymmai, kum ka ktien bynta, bynhei, bynthiew, byndi,Ka ktien rapkhmat ‘byr’ ka ba bynrap ha kano kano ka kyntien ka ba don jingmut lane ka ba ym don jingmut ban mih da kawei pat ka ktien thymmai, kum ka ktien byrngia, byrtem, byrthen, byrhom, byrngut, byrngiang, byrngem, byrta, byrtong,Ka ktien rapkhmat ‘jyn’ ka ba bynrap ha kano kano ka kyntien ka ba don jingmut lane ka ba ym don jingmut ban mih da kawei pat ka ktien thymmai, kum ka ktien jynjar, jyntah, jyndei, jynthung, jynlat,Ka ktien rapkhmat ‘lyn’ ka ba bynrap ha kano kano ka kyntien ka ba don jingmut lane ka ba ym don jingmut ban mih da kawei pat ka ktien thymmai, kum ka ktien lynñiar, lyndum, lynthem, lyntang, lynsherKa ktien rapkhmat ‘mar’ ka kdew ia kaei kaei ka ba tyngkhuh arbynta kiei kiei lada ka dei ka ba kdup ne ka ba iakhing ruh kum ka ktien mar-biang, mar-kynti, mar-kumjuh, mar-ryngkat, mar-pyrshah.
Hynrei dei ban sngewthuh katkum ba pyndonkam ha ka synropktien namar Ka ktien rapkhmat ‘mar’ ka mut ruh ki tiar ki tar, ba ju ong ki mar ki mata; ha kawei ka bynta pat ka mut ki radbah ne ramhah kum u Mar Phalyngki; ha kawei pat ka bynta ka mut ba jia ryngkhat, ba ju ong ‘mar syn poi u kongsan, baroh ki la ïeng’, ‘mar ïa rang u slap, la shlei um ha lyngkha’.
Kumta dei ban peitthuh bad bishar katkum ka synropktien shwa ban kheiñ ïa kano kano ka kyntien.
Kine ki ba la kdew haneng kum ki tyllong meiktien ki lah ban dei ki ba donkam ban jurip lane ki lah ban long ki ba ym dei than ban shim khia haduh katta katta bad ban tih sani ia kane ka bynta ka dei ha ka jingtbit jong ki stad saiñktien bad ki thohjer thohnam ki ba la pynleit jingmut halor kane ka phang.
Lehse dei tang ka ktien rapkhmat ‘ba’, ‘jing’, ‘nong’ bad ‘pyn’ ki ba dei ban khmih bniah ha ka rukom pynshong ktien na ka bynta ban mih ki ktien thymmai.
Mumbai: Ka jing ia kynad sain pyrthei, ka dang iai bteng ha kine ki sngi ha Maharashtra bad ha kaba kum kane ka por, ka la poi sa ka pali jong ki tnga jong ki MLA, ba kin tuklar lem, na ka bynta ban pynneh ia ka sorkar Shiv Sena ha katei ka jylla.
Ha ki khyndiat sngi ba ladep, la iathuh ba ka Rashmi Thackeray, ka tnga jong U Uddhav Thackeray, ka la sdang ia katei ka phang, da kaba iakren bad ki para kynthei, ba kin wad noh ia la ki tnga ki jongki bad katei ka long, ba kin iakren ia la ki tnga, ba kin wan phai noh sha Mumbai bad ba kin ia poi noh sha ka jing iabeit ban pynneh ia ka sorkar jong ka Shiv Sena.
Kiba bun na kine ki MLA, ki don mynta ha ka hotel ba remdor bha ha Guwahati, ba la ialam da U Eknath Shinde, u nongialam ka kynhun pyrshah jong ka Shiv Sena bad kitei ki kynthup ia 37ngut ki MLA jong ka Shiv Sena bad 10ngut ki MLA shimet.
Ka jingdon ki MLA ha ka dorbar Maharashtra, ka long 287ngut bad lada ka poi ka jing ia tynjuh bor, kin don 144ngut baroh.
Ia mynta ka sorkar synrop, jong ka  Shiv Sena, NCP bad ka Congress ka don 169 ngut ki MLA.Lada jia ba ki MLA, ialam da U Shinde, kin resain noh, kum ki MLA, kumta ka sorkar  Maha Vikas Aghadi’s (MVA), kan duna briew bad ka sorkar U Uddhav Thackeray, kan khyllem noh artad.
Sha dkhar u shynrang ulong kynrad.
Nongpoh: U Superintendent of Police, ka Ri Bhoi District, ula pyntip ba ki Pulit ki la lap ia kawei ka metiap u rangbah briew bad kaba la sah tang ki shyieng na kawei ka khlaw kaba don harud ka surok na Umshru sha Paham, kaba don ha ki thain Jirang ha Ri Bhoi.
Ia katei ka metiap kaba la lap da ki Pulit, ym lah shuh ban ithuh la u dei u Khasi ne u briew nabar, hynrei na kaei kaba ki Pulit ki lap, ka long ba utei u briew u dei uba phong ia ka patlun jrong rong iong, ka patlun poh rong bthuh bad uba khlem phong sopti.
Haba la lap ia katei ka metiap, ki Pulit haba ki la pyndep ia baroh ki jingdonkam, hadien kata pat ki la rah noh sha ka jaka buh metiap ha Nongpoh, na ka bynta ban leh ia ka Post mortem, khnang ban lap ia ka daw jong ka jingiap utei u briew.
Na ka liang ki Pulit ki la pyntip, ba lada don mano mano kiba kwah ban tip halor katei ka metiap, ki lah ban leit kynduh ia u In-charge ka Rani Jirang Anti Dacoity Camp lane phun ha u number 87874-96206.
Nongpoh: Ha ka sngi kaba ka Hills State People’s Democratic Party (HSPDP) ka la pynlong ia ka jingialang ha Umsning Auditorium Hall bad kaba dei ruh ka sngi kaba katei ka Party, ka la pynbna ia u Bah Primson Makdoh, u samla na ka shnong Umdihar, ba un long kum u Kyrtong ka Party bad u ban sa aireng na Umsning Constituency, ki la pynpaw ba ki don ia ka jingkyrmen kaba skhem ba ka Party kan jop na katei ka Konstitwensi ha kane ka Ilekshon 2023.
Katei ka jingkyrmen jong ka Party HSPDP, ka la jia hadien ba ki la iohi bad sakhi ba ki la don shibun ngut ki paidbah, kiba la wan ban sakhi ia katei ka jingialang bad kitei ki paidbah, ki la pynpaw ia kata ka sur ba kin ai ia ka jingkyrshan kaba tyngeh ia ka Party HSPDP ha kane ka kynti kaba mynta bad khamtam eh, ba ki la ioh ia u briew uba shong ba sah hapoh ka Konstitwensi.
Ha ka jingkren uwei hadien uwei, kitei ki heh ka HSPDP, ki la pynpaw ba ha kane ka kynti kaba mynta ka Party HSPDP kan sa khie khlieh ha Ri Bhoi bad na ki sakhi kaba ki la don ka jingkyrmen kaba skhem ia mynta, ki kynthup ia ka Mawhati Constituency bad Umsning Constituency, namar ba ki la ioh ia ki briew kiba biang eh, na ka bynta ba kin long kum kita ki kyrtong ba kin aireng ha kane ka Ilekshon 2023.
Kitei ki heh ka HSPDP, ki la pynpaw ba ha ka sngi kaba ka Party ka pynbna Tiket ha Mawhati bad kiba la ai ia ka Kong Iba Kharbani, ki la don ha ki hajar ngut ki paidbah kiba la wan ban ai jingkyrshan bad mynta ka sngi ha Umsning, ka jingwan ki briew ka la long kumjuh, ha kaba katei hi ka pynpaw ba ka Party ka don jingkyrmen bha na kitei ki 2 Konstitwensi kaba ki la pynbna kyrtong.
Na ki heh ka HSPDP, kiba la donlang ha katei ka sngi ki kynthup ia u Bah K.P Pangniang, President ba rangbah ka HSPDP, nangta ka Kong Badariti L.Nonglait, President ka HSPDP Women’s Wing, u Bah P.B Sylliang, President HSPDP ha Ri Bhoi lem bad shibun kiwei de ki heh ka HSPDP.Shillong:Mynhynnin ka sngi ka 24 tarik Jylliew 2022 ki samla kiba pass ïa ka eksam Physical Test bad Medical Test, ba la pynlong da ka Indian Army, khnang ban long shipai hapoh ka Indian Army ki la pynlong ïa ka jingïakhih ïaid rali kaba jaijai ha ryngkat ki placard ban pynpaw ïa ki mat jingdawa jong ki, ha kaba ki sdang na ïa ka jingïaid paidbah jong ki khmat u Mot jong u Kiang Nangbah, Barik sha Malki Point bad wanphai biang ha Barik ban pynpaw ïa ka jingpyrshah jong ki ïa ka jingbym pynlong shuh ka Sorkar India lyngba ka tnad ïada ri ïa ka eksamin ne ban ai da ka appointment letter wat hadien ba ki la pass ïa ka Physical Test bad ka Medical Test kaba ki la pynlong ha u bnai Lber jong u snem 2021.
Ha ka jingïakhih ba jaijai jong ki kine ki samla, ki la dawa na ka sorkar ba ka dei ban pynlong noh mardor ïa ka eksamin CEE ne ban pynrung kam noh kat kum ka shithi kaba ki la ïoh ha u bnai Naiwieng-Nohprah jong u snem ba la dep kaba la kdew shai ba ki la shah jied ban leit rung kum ki shipai ha ka Indian Army.
Kat kum ka jingïathuh jong ki, ki ong ba na ka jylla ki don kumba 1000 duna eiei kiba la shah jied ban ïohkam ha kaba tang na West Khasi Hills ki don kumba 63 ngut, na Jaintia Hills 60 tam, na Ribhoi ki palat spah ngut.
“Ngi la dep nadong shadong kumba la bthah ha ka shithi ba ngi la ïohpdiang kata ban leit submit ïa ki kot ki sla bad ban pynshisha ïa ki ha ka ophis ki Deputy Commissioner jong ki district ban leh ïa ka police verification kumba ki bthah" ong kine ki samla haba kren sha ki lad pathai khubor.
“Ngi la pyndep lut ïa ki jingdonkam baroh, ngi la duh thiah duh dem ban pynkhreh ïa kane ka eksamin Physical balei pat sa ha khyllipmat ba ngin join kin shu pynbna ba la pynsahngeh ïa kane ka eksamin" kren bynñiaw kine ki samla.
Kat kum ka jingïathuh jong kine ki samla ha ka jingshisha ïa ka eksamin jong ki la dei ban pynlong ha u bnai Jymmang hynrei la pynkynriah sha u bnai Jylliew na u bnai Jylliew pat sha u bnai Naitung bad ter ter ki ïai pynkynriah bad ka tarik kaba ki buh por ban pynlong ka dei ha ka 28 Naiwieng 2021 hynrei kat haduh mynta kim pat pynlong satia ïa ka Mental Test ne ka written test bad mynta pat ki pyntip ba la pynsahngeh noh ïa kane ha kaba ki la rai ban thungkam lyngba ka rukom thymmai ka Agneepath scheme.
Shuh shuh ki la ïathuh ba na ka liang jong ki kim don eiei ka jingpyrshah ïa ka Agneepath scheme hynrei ki dawa ba ïa ki kiba la ïakhun ïa ka eksam ym lyngba kane ka skhim ki dei ban pynrung kam ruh da kata ka rukom kaba ki pynbna ha ka por ba ki khot ïa ka application.
Kine ki samla ki la ïathuh ruh ba na ka liang jong ki kin phah ïa ka shithi sha u lat ka jylla ba un ïakren lem ban pynsngew ïa ka jingdawa jong ki sha ka sorkar pdeng da ka jingkyrpad ruh ïa u Myntri Rangbah ka jylla ban ïakren lem ïa kane ka mat jingdawa jong ki.
Shillong: U myntri u ba dei ban peit ia ka tnad PWD, u ba long ruh u Myntri rangbah ka jylla u bah Prestone Tynsong, u la iathuh ba ka jingpynslem jong ka NHIDCL ban pyntrei ia ka Shillong-Tamabil Road dei na jingpyneh jong ki trai jaka ban ia ia ki jaka jong ki.
“Na ka bynta ban shna ia ka Shillong Tamabil road  ka sorkar ka la lah ban ioh ia ki jaka ki ba long 90 % hynrei tang kumba 10 % kim treh ban ai la ki jaka jong ki" iathuh u Myntri ka tnad PWD.“Halor ka jingshna ia ka surok Shillong -Tamabil ngi don 5 packages bad na kine packages  1 bad 5 kine ki Contractor kim treh shuh ban bteng ia ki jingtrei jong ki, ha kaba na ka liang ka NHIDCL ka la tyrwa biang ia ka tender thymmai na ka bynta kine“u la bynrap.
U bah Tynsong u la ong ruh “Nga iohi ba don kiba kynnoh ia ka sorkar halor ba ka khlem lah ban ai jaka, kane ka dei namar ba ka don na ki bynta ba haduh mynta ngi la lah ban kren ia ki trai jaka hynrei kim treh ban ai ia la ki jaka"  U la bynrap shuh shuh “Ki rukom bat jaka ha ka jylla Meghalaya ka long ba ia ki jaka  la long trai da ki kur lane ki riewshimet bad ka sorkar kam lah ban shuh knieh ha ba kim treh ban ai wat la ngi don ka ain ruh".
U la buh ka jingkyrpad ia ki briew ba don bynta lang lane ki trai jaka da ka ba ong “Wat ju long khwan myntoi marwei  bad  dei ban ai ka jing treilang ha kane, namar ba lada ia kane ka  surok la lah ban dep kan long ka jingmyntoi ia ki bad ia ki nongshong shnong hi baroh kawei".
U la ong ruh “Nga la sngewsynei ia ka Deputy Commissioner  namar ba i la duh thiah duh dem tang na ka bynta ban khroh ia ki trai jaka bad wat katta ruh kim treh ban ai ka jaka kane ka wan rah jingeh  ban shna ia ka surok Shillong –Tamabil".
“90 % ngi la ioh ki jaka hynrei tang kumba 10 % ngim pat lah ban pynioh ia ki jaka, namar ba ki trai jaka kim treh ban ai“ u la bynrap.
Shillong: Ka FKJGP Riwar Mihngi Circle, hynnin ka sngi ka 24 tarik Jylliew 2022, ka la leit bad aiti ïa ka dorkhas jong ka, sha ki heh nongpynïaid jong ki kompeni pynpoi network sha ka thaiñ Pynursla, kaba kynthup ïa u Genral Manager ka Jio, Airtel bad u Deputy General Mannager ka BSNL ha ka ophis treikam jong ki ha Shillong ban dawa ban pynbiang ïa ki network ha ka thaiñ Pynursla.
Haba kren sha ki lad pathai khubor u Bah Evanfield Khonglam Information Secretary ka seng u la ïathuh ba kane hi ka jingbym biang ka network ha kine ki ar bnai ba la dep sha ki thaiñ Pynursla ka la pynlong ïa ki nongshong shnong jong kane ka thaiñ ban mad jingeh khamtam eh ha kaba ïadei bad ki bank namar kine ruh ki pyndonkam da ujuh u fiber ba pynpoi mobile network sha ka thaiñ.
Shuh shuh u la ïathuh ruh ba kat kum ka jingïakynduh jong u bad ki heh kine ki kompeni pynpoi network ki la ai ïa ka daw ba ka jingthud ka network ka dei beit tang na ka daw ba ki kompeni tih surok ki jynrat pyndkut lut ïa ki fiber kiba tep hapoh khyndew.
Na ka liang jong u Genral Manager ka Jio u la pan por 45 sngi, ban pyndep ïa ka jingmaramot ïa ki jingjulor bad u Deputy General Mannager pat ka BSNL u la panpor shitaïew bad na ka liang ka seng ki la ai da ka kyrwoh kaba shai sha ki ba lada kim pyndep ïa kaba ki la kular na ka liang ka seng kan leit ban khang tala lut ïa ki tower jong kine ki kompeni ïathuh u Bah Evanfield Khonglam.
Shuh shuh u la ïathuh ba na ka liang ka seng ki la leit ruh ban ai ïa ka jingujor sha u Mannager ka Airtel hynrei na ka daw ka jingbym don jong u ha ophis ki la shu ai noh ïa ka dorkhas bad ki la ïakren ruh bad u lyngba ka mobile phone na ai ïa ka juh ka kyrwoh, ïathuh u Bah Evanfield.
“Na ka liang ki heh jong kane ka kompeni ki ong ba ka network kan ym pat biang satia hapoh kine ki sngi kaba ki la kular ban pyndep bad lada kin recharge ruh kan ym don network thikna" ïathuh u Bah Evanfield.
Shuh shuh ka seng ka la leit ruh ban aiti ïa ka dorkhas sha u MLA ka thaiñ u Bah Prestone Tynsong bad na ka liang jong u, u la ai ka jingkular ban shimkhia ïa kane ka kam bynrap u Bah Evanfield.
Shillong:U Symbud Myntri rangbah ka jylla u bah Prestone Tynsong, u la iathuh ha ka taiew ban wan na ka liang ka Ministrial Team na Delhi kan wan sha ka jylla Meghalaya ban jurip ia ki jingshah pynjulor na ka jingjur u slap ha kine ki sngi ba la dep.
Haba ia kren bad ki lad pathai khubor na ka liang u bah Tynsong, u la iathuh ban pynbha ia ki jingjulor ki ba la jia  na ka jingjur u slap kan palat ia ka T.300 klur, kumta na ka liang ka Home ministry ka la phah da ka Ministrial Team na Delhi ki ban wan jurip ha ka taiew ban wan  ia ki jaka ba la shah ktah.
“Ka Ministrial Team kan sa pynbiang ia ka kaiphot jong ka bad kan sa aiti ia ka kaiphot sha ka Home Ministry jong ka  sorkar India khnang ba ka sorkar kan ioh ia ka pisa ban pynbha biang ia ki ba la shah pynjulor na ka  jingjur u slap"u la bynrap.
U bah Tynsong u la ong “Ka T.300 klur kan ym pat dap ban pynbha lut ia baroh ki jaka ki ba la shah pynjulor ha ka mariang bad mynta ka sngi, nga la dep bthah ia ki baroh ki tnad ba kin lum jingkhein ia ki jingshah pynjulor baroh".
Haba kylli u la ong “ Ngam pat lah ban ong katno ngin donkam pisa , namar ba ka tang ka tnad  PWD ka la dep ban lum jingkhein bad ka tnad Bording ka dang lum jingtip bad ngi dang ap sa ia kiwei pat ki tnad ba kin lum jingkhein".
Halor ka jingduh ki bording u la ong “Ha ka jingialang mynta ka sngi nga la  dep ban bthah ia ki ophisar ka Distribution Corporation ban trei shitom ban pynbha noh ia ka  bording ha ka jylla".
Ha kaba ia dei bad ki jingpynbha ia ki network ha ka jylla u bah Tynsong u la iathuh ba na ka liang u Myntri rangbah u la dep ban kren ia ki company jong ki ban pynbha noh ia ki line baroh kiba sniew na ka jinghap u slap ha kine ki sngi ba la dep.
Shillong: U Bah Prestone Tynsong, Symbud Myntri rangbah myntri u ba dei peit ia ka tnad bording, u la iathuh, ba na ka liang ka tnad ka la dep ban bthah ia u CMD ka MeECL ban lum jingtip halor ka jingjia shah bat bor ding ki ar ngut ki heprit.
Haba ia kren bad ki lad pathai khubo,r na ka liang u bah Tynsong, u la ong  ba halor ka jingjia kito ki khyllung na ka jingbat bording na ka liang ka sorkar, ka la dep ban bthah sha u CMD ka MeECl ba u dei ban lum tip na ki bor District.
U bah Prestone u la pynshai  “Ka  tnad  ka donkam ban ioh ia ka kaiphot na u BDO, u Deputy Commissioner  bad na ka Police Station  bad kin phah ia ka kaiphot sha ka MeECL  bad ka MeECl kan phah  sha inspectorate electricity bad hadien kane na ka liang ka tnad kan sa phah ia ka jingiarap sha kine ki khyllung".
Haba kylli halor ka jingbym lah jong ka tnad ban kiar ia ki transformer kiba don ha ki thain nongkyndong u bah Tynsong u la kubur ba ka tnad kam don pisa, bad kan dang donkam ia ka kaiphot jong ki field ophisar.
“Ka dei ba ka tnad kam lah ban ker lut ia baroh ki transformer ha ki khlaw ki btap, hynrei na ka liang ka tnad ka la bthah ia ki  Field Ophisar bad ngi la ai  ka jingbthah ba ia baroh ki transformer  kiba don ha pdeng  ki shnong dei ban  ker khnang ban lait na ka jingmynsaw ia ki khyllung khynnah"u la ong.
U la bynrap shuh shuh “Wat la ka tnad kan ym pat lah ban ker shisien ker ia baroh ki transformer, hynrei ngi la phah ban ker noh shwa ia kito ki tranfomer kiba don hapdeng ka jingma".
Lah ban pynkynmaw ba ki ar ngut ki heprit kynthup ia uwei u heprit u ba dang 5 snem ka rta na Eastern West Khasi Hills District, u ba la duh ei ia la ka kti ka mon na ka jingshah bat ha ka bording bad kumjuh iwei i heprit i ba dang lai  snem ka rta na South West khasi Hills District ruh i la duh ei ia baroh ar tylli ki kti na ka jingshah bat ha ka bording.
Balei ki dorbar shnong kim shim khia bn ker namar jingbha jongki hi.
Shillong: U MDC ka Rymbrai Jyrngam u bah Bajop Pyngrope, u la ai jingmut ia ki Hima ha Ri Khasi Jaintia ban husiar na kino kino ki kynhun kiba kular ban leh mukotduma, halor ka mat u pud u sam ba ioh dei tang ka buit ba kin kamai pisa na ki Hima.
Haba ia kren bad ki lad pathai khubor u bah Bajop u la ong “Ki Hima ki dei ban husiar na kino kino ki kynhun ki ba kwah ban kamai pisa na ki hima ban ia khun mukotduma halor ka mat u pud u sam“.
U la bynrap “Ka mat u pud u sam ka dei ka sienjam ban ai hap ban ai ka jingiaroh ia ka sorkar MDA ba ka la lah ban shimkhia, namar ba la 50 snem khlem don kano kano ka sorkar kaba lah ban pynbeit ia kane“.
U la ong ruh “U myntri rangbah ka jylla Assam ruh u dei u briew u ba dang sngewthuh ban ia kren da ka jingsngewthuh lang ngi ngeit ba ia kane ka mat yn lah ban pyndep noh“.
U bah Bajop u la kop ruh ia ki briew ki ba la kynnoh ia ka sorkar ba ka la die ia ki jaka ki ba na khappud sha ka Assam ha ka dor kaba la kot sha ka T20,000 klur da kaba ong “Nga ong ia kito ki briew ki ba  kynnoh ba ka sorkar ka la die T.20,000 klur ia ki jaka na ka jylla ba ki dei ban wanrah ia ki sabut sakhi bad nga kloi ban resign kum u MDC lada ki lah ban ai ia ki sabud sakhi ba ngi la die".
U prie hi u nguid hi iala ka prie, Bajop lah dei ban pynnkylla kyrteng noh sha uba rem.
Shillong: Kum shibynta ban pynthikna ba ki 39 tylli ki shnong kiba hap hapoh ka Langpih Sector ka ban hap ha ka wat ba ar, ban ia pynbeit ia u pud u sam hapdeng ka Assam bad Meghalaya ki nongialam shnong jong ki 39 tylli ki shnong kiba don ha Langpih ha ryngkat U MDC ka Rymbrai jyrngam u bah Bajop Pynrope ki la wan ban ai da ka dorkhas ha khmat u Symbud Myntri rangbah u bah Prestone Tyngsong mynhynnin ka sngi.
Haba ia kren bad ki lad pathai khubor na ka liang u bah Bajop Pyngrope  u la ong “Ha ka jingiapynbeit ia u pud u sam hapdeng ka Assam bad Meghalaya ha  ka wat ba ar, ka Langpih kan dei kawei ka ban hap ha ka wat ba ar bad kum u MDC, ka Hima bad ki nong synshar ki la wan ai ka dorkhas myn hynnin ka sngi ban pynpaw ba ki kwah ban don ha Meghalaya".
“Kane ka dorkhas ka long kum shibynta ban pynsuk ia ki yn da ka Regional Committee yn da ki la wan ban  jurip ia kine  ki 39 tylli ki shnong ki ba don hapoh ka Langpih sector bad ba kine ki shnong kin wan sha ka jylla jong ngi"u la bynrap.
Haba kylli u la ong “Ka jingsdang ia ka wat baar  kan shong ha ka jingpynbeit jong ki ar ngut ki  myntri rangbah hynrei na ka liang kine ki shnong ki long ki ba pynkhreh ban iakren lada kine ki Committee ki la wan ban jurip".
U la ong ruh “Ha kane ka dorkhas ka la don ka jingia mynjur lang ki nongshong shnong 95 % ki ba kwah ban don ha Meghalaya bad kine ki 5 % ruh ki Hima ki la iaid shakhmat ban pynkohnguh ab kin don lang ha Meghalaya".
U la kdew ruh ka jingduh ia ki katto katne ki shnong ha ka jingiapynbeit ia u pud u sam ha ka wat ba nyngkong ka dei na ka daw ki nongshong shnong jong kito ki shnong hi hynrei mynta ban tehlakam ia ka jingduh kine ki shnong ki la wan ban ia kynduh ia u symbud myntri rangbah mynta ka sngi.
“Ka jingduh kine ki shnong ka dei na ka  jingkwah jong ki nongshong shnong ban leit sha Assam ha ka por ba don ka jingjurip ka Regional Committee bad hadien ki sa ong pat ba ki kwah ban wan sha ka jylla, kane ka pynmih jingeh bad ban khang ia kum kine ki jingeh ka kamram kum u MDC bad ka Hima ban pynthikna ia ka ne ka jingkwah ban don ha ka jylla Meghalaya"u la ong.
Shillong: Wat hadien shitaiew ba la don ka jing twa khyndew, hynrei ki paidbah ka shnong Mawpud hapoh ka thain South West Khasi Hills, ki dang don hapdeng ka jing jynjar namar kim pat lah ban leit ban wan namar ka jing shah khang lynti ka surok kali ban poi sha shnong.
U myntri ka shnong Mawpud u bah MacDonald Thongni u la iathuh ba ka jing ther u lapbah ha ka 16 tarik mynta u bnai ka la wanrah ka jing twa khyndew ha ki bynta ka surok PMGSY ha Lad Dom Mawlein ka ba jngai kumba 5-6 km ka pyniasnoh iaka shnong Mawpud hynrei haduh mynta ki paidbah kane ka shnong kim pat lah ban donkam iaka surok namar haduh mynta ki bor badei khmih ia kane ka surok kim pat lah ban weng iaki maw bad khyndew ba khanglad ia kane ka surok.
“Watla ka jing twa khyndew ka la jia naduh 16 tarik hynrei haduh mynta ym shym la weng iaki maw bad iaki khyndew ba khang iaka surok ban poi sha ka shnong Mawpud bad kane ka buh jingeh iaki paidbah khamtam haba iadei bad ka jing kit iaki marbam bad kumjuh ruh ban leit sha ki jaka sumar" la ong u bah Macdonald.
U bah Macdonlad u la iathuh ba kane ka surok PMGSY kadei ba sdang naduh ka shnong Umpung bad ka ba pyniasnoh iaka shnong Mawpud bad haduh mynta kane ka shnong ka dang don tang kawei ka surok naka bynta ban pyndonkam khamtam haba iadei bad ka jing thied marbam kum na Balat lane na Ranikor.
U la ong ba namar ka jing bym shim khia ki bor badei peit ia kane ka surok, ki paidbah nong shong shnong haduh mynta ki hap ban iaid kjat da ki kynta naka bynta kit iaki marbam ban pynpoi sha shnong.
“Ka jing twa khyndew ka la pynjulor ruh iaki mar rep bad iaki Pipe um ba la tan naka bynta ban pynpoi um shapoh ka shnong" u la ong.
Shuh shuh u la ong ba kane ka jing bym pat lah ban weng iaki maw bad khyndew ha kane ka surok ka buh jingeh khamtam haba iadei bad ka jing donkam ban leit sha ki jaka sumar lane ban thied dawai kumno na Ranikor ne na Balat.
Halor kane u myntri ka shnong Mawpud u la kyntu iaka tnat PWD bad ia u MLA ka thain u bah Pius Marwein ban shim khia halor kane ka jing weng noh iaki maw bad khyndew ba khang lynti iaka surok ban poi sha shnong naka bynta ban pyllait iaki paidbah na ka jingeh ha ki sngi ban wan" la ban biang u bah Macdonald.
Shillong: Ka KSU Pomkañiew Unit kaba hap hapoh ka jingkhmih jong ka KSU Upper Shillong Circle ha ka 22 Tarik Jylliew 2022, ka la ioh ban rakhe ia ka jingdap ar snem ka jong ka da kaba ka la pynshna da ka Jaka bret Ñiut ia ka Shnong Pomkañiew.
Ia katei ka jaka bret niut la plie bad aiti ha ki nongialam Shnong da u Samla James H.Mawphniang Assistant General Secretary KSU CEC uba la long kum u Kongsan.
Ka jingpynshna jong ka KSU ia katei ka jaka bret niut ka long kum shi bynta ban wanrah ia ka jingkhuid jingsuba jong ka Shnong ka Thaw khnang ba ki nongshong shnong kin ym bret pathar.
Ha kane ka sngi lah ioh ban pynkup buom ia ki Asha ki Aganwadi bad kumjuh ia ki nong shong shnong kiba ju peit bad sumar ia ka khuid ka suba hapoh shnong.
La sakhi lang ia kane ka sngi da u Samla Toning Lapang Assistant Education Secretary KSU NKHDU, u Samla Aris Thabah President KSU Mawprem Circle ki Dkhot ka KSU Upper Shillong Circle bad ki dkhot ka Pomkañiew Unit.
Shillong:Hynnin ka sngi ka seng ki nongdie madan hapoh ka shatri jong ka Meghalaya & Greater Shillong Progressive Hawkers and Street Vendors Association ki la pynlong ïa ka jingrakhe ba 6 snem ka seng jong ki ha Anton Hall, Laitumkhrah.
Haba kren bad ka President jong ka seng ka kong Biolin Pyrthuh ka la ïathuh ba kum ka seng hi kaba ïeng na bynta ki nongdie madan ka dap da ka jingkmen hadien ba ki la jop ïa ka mokotduma, pyrshah ïa ka sorkar jylla halor ka aiñ die madan kaba ki ïakhun bad ka jingdawa ba ka sorkar jylla ka dei ban pyntreikam beit da ki aiñ ka sorkar pdeng.
“Lada kim pyntreikam ïa ka aiñ ka sorkar pdeng ngi kloi ban ïakhun da ka aiñ" ïathuh ka Kong Biolin, haba jubab ïa ka jingkylli ïa ki sienjam ba kin shim lada ka sorkar kam pyntreikam ïa kaei kaba ki dawa.
Shuh shuh ka la ïathuh ba na ka liang ka sorkar jylla ka la kular ban shimkhia ban pyntreikam noh ïa ka aiñ ka sorkar pdeng ha kaban jurip shuwa ïa ki jaka die madan la kumno kumno yn sdang ban sorjamin ïa kine ki jaka ha u bnai Naitung bad ban ai licence ha shuwa ba kin shong die madan khnang ban lah ban teh lakam ïa ka jingkhap-ngiah ka sor Shillong.
Haba ïadei bad ka jingjyllei ki bym dei Khasi kiba shong die madan na ka liang ka kong Biolin ka la ong jin lada ka sorkar ka pyntreikam ïa ka aiñ ki dkhar kiba shong be-ain kin phet hi ka la ïathuh namar kumba long mynta namar ki nongdie madan ki lah ban die pathar khlem ki licence ka pynlong, wat ïa kiba na kiwei pat ki jylla ban ïoh shong die madan sahuh.
Ha kaba ïadei bad ka jingrai ka seng ban pynduna ïa ka jingpyndonkam palstik na ka liang ka kong Biolin, ka la ïathuh hi ba kum ka seng ki ïakhun tyngeh khnang ba ka jingjaboh ka mei mariang yn lah ban pynduna.
Shillong: Ka State TB Cell jong ka National Health Mission(NHM), Meghalaya, mynhynnin ka sngi ka 23 tarik u bnai Jylliew 2022 ka la pynlong ia ka jingïakynduh lang bad lad pathai khubor ba kin pynphriang ïa ka jingtip jingshemphang sha ki nongshong shnong ka jylla shaphang ka jingpang TB bad ka jingthong jong ka sorkar India ban ban rat dyngkhong syndon katei ka jingpang ha ka ri la kumno kumno ha u snem 2025.
Ia katei ka prokram la pynlong la wan shim bynta lang da u Ramkumar S,  IAS, Mission Director jong ka NHM Meghalaya, ki doktor ba kynthup ïa u Doktor M Mawrie u ba dei u State TB Officer, Dr.J.Kharwanlang, District Tuberculosis Officer bad kiwei de ki doktor bad ki nongshah khot sngewbha.
Haba ai jingkren ha kane ka prokram, u Ram Kumar, IAS u la pynpaw ïa ka jingbynñiaw namar ba ki paidbah ki kheiñ sting ïa ka jingpang TB ym kumba ki shim khia ia ka jingpang Covid-19.
U la ban jur ïa ka jingdonkam ban ïatreilang khnang ba ka ba ka jingthmu ka long ban rat diengkhong ia ka jingpang TB napoh ka jylla Meghalaya bad ha ka ri ha u snem 2025 kan long kaba jop.
Shuh shuh na ka liang jong u u la ñiewtang kyrpang eh ïa ka kam radbah jong ki ASHA ha ka ban trei na bynta kane ka thong ha ki shnong bad ki kyntoit jong ka jylla.
Haba ai jingkren bad jinghikai halor ka jingpang TB u Doktor M Mawrie, u la ong ba hapoh ka jylla Meghalaya ha u snem 2020, ki don haduh 4145 ngut kiba la ïoh ia ka jingpang TB ha kaba napdeng kitei kiba la lah ban pynkoit ki la poi sha ka 81% bad kiba la khlad noh ki don 5.6% kaba long 200 tam.
U Doktor Mawrie u la ong ba ha ka jylla Meghalaya ban ïap haduh 200 tam ngut kam dei kaei kaei kaba ngi dei ban kheiñ sting khamtam lei lei ba ka la dei lypa ka jylla kaba rit.
Shuh shuh u la ïathuh ba ha u snem 2021 ki don haduh 4189 ngut kiba pang ïoh ïa ka jingpang TB.Katba ha u snem 2022 kat haduh u bnai Jymmang ki don haduh 1860 ngut kiba pang TB kaba la poi sha ka 74.4% ha kaba kiba wan ban phah test ha ki jaka sumar sorkar ki don 1498 ngut kaba long 71.9% bad kiba wan ban test ha ki jaka sumar shimet ki don 362 ngut kaba long 86.9%.
Katkum ka jingioh jingkheiñ, ki khyllung naduh ki bym pat dap snem haduh kiba lah 14 snem ka rta kiba la ïoh ia ka jingpang TB naduh u bnai Kyllalyngkot haduh u Jymmang jong u snem 2022, ki la don 112 ngut kaba long 6% katba kiba la 14 snem ka rta shaneng ki don 1,748 kaba long 94%.
Ki shynrang kiba la ioh ia katei ka jingpang naduh u bnai Kyllalyngkot haduh u bnai Jymmang 2022, ki la don haduh 1107 ngut kaba long 59.50%, ki kynthei ki don 752 ngut kaba long 40.40%.
U Doktor M Mawrie u la kyrpad ia ki paidbah ba lada ki don ka jingshit, ka jyrhoh kaba neh haduh ar taiew tam, ka jinghiar ha ka jingkhia ha ka met bad ka jingsyep ha ka met ha ka por ba ki thiah mynmiet bad ki don ruh kiba jyrhoh snam, kim dei ban kheiñ sting hynrei ki dei ban wan mar mar sha ki jaka test ba kin ioh ia ka jingsumar kaba paka bad ban phah test ïoh ki don ka jingpang TB.Shuh shuh u la ong ba ka sorkar India lyngba u Myntri Rangbah duh u Narendra Modi ka la sdang ïa ka prokram kaba la tip kum ka National TB Elimination Programme, da ka thong ban rat dyngkhong ïa kane jingpang la kumno kumno ha u snem 2025.
Shuh shuh u la ban jur ruh ïa kito kiba pang ba kim dei ban salia ban phah test da ïa kane ka jingpang khnang ban lah ban teh lakam ïa ka jingphriang jong ka.
U Dr Mawrie u ai ruh ka khubor kaba shai ba ka jingpang TB ka dei ka jingpang kaba lah ban pynkoit bad u la ban jur ruh ïa kito kiba ïoh ïa kane ka jingpang ban tista ïa ka jingdih ïa ki dawai kumba la bthah bad ba kim dei ruh ban sngew khohñioh bad ai ïa ka bank account jong kiba ka sorkar kan ïoh ïarap da ka pisa kaba 500 tyngka man la u bnai ba kin ïoh thied ïa ki jingbam tei met.
Na ka liang u Dr Mawrie u la pyntip ruh ba ka sorkar pdeng ka pynshlur ïa ki riew shimet, ki kompeni, ki nongmihkhmat paidbah, balang bad ki niam, ki seng bhalang ne seng trei mon sngewbha ba kin wan shakhamat ban ting(adopt) ïa ki nongpang TB ha kaba kin ïarap ïa kine ki nongpang ba ki ting ban ai da ki jingbam tei met tad haduh ba kin da koit pura na kane ka jingpang namar u ong ba kat haduh mynta dang tang ka Social Services Centre jong ka Balang Catholic kaba leh ïa kane ka kam.
Ha kane ka sngi la ïoh ruh ïa ka jingkren na ki arngut kiba la koit na ka jingpang TB ha kaba ki ïathuh ïa kaei kaba ki ïakynduh ha ryngkat ka jingkyntu kynpham ïa kiba ïoh ïa kane ka jingpang ban jingkohnguh ïa ka jingbthah ki doktor khnang ba kin ïoh ïa ka jingkoit na kane ka jingpang.
Ka literacy rate ha Meghalaya katkum mynta ka la kot sha ka 75% tam lane duna.
Ki khynnahsamla ha baroh ka Jylla ha kane ka ia bun kiba khlem kam khlem jam watla ngi iohi katkum kakaiphod ba pynmih da ka Centre for Monitoring Indian Economy (CMIE) ha u bnaiRymphang 2022, ka Meghalaya ka wan ha ka kyrdan ba lai (tang 1.8%) ba duna tam kaunemployment rate, ryngkat bad ka Odisha hadien ka Telangana bad Gujarat.
Haduh katno ka long kaba shisha kane ka kaiphod, lehse ia kata ngam lah ban pynshai tangba ka jingkyrduh kam ha ka Jylla ngi tip ka lah nang kiew man la u snem namar da ki phew hajar ki khynnah kipyndep ia ki kyrdan pule bapher bapher, kin khmih lynti ia ki kam bad iakhun ki eksaminUPSC, SSC, MPSC, DSC bad kiwei kiwei de ki jingiakhun katkum ka jingbuh beit buh ryntih.
Ha kine ki khyndiat sngi ngi iohi ia ka Advertisement lane ka jingpynbna lait kam lait jam jongka ‘The High Court of Meghalaya’ katkum ka ‘Twenty-point Roster’ system, ia ki posts bad kireservations ba lah kdew shai.
Hooid ngim dei ban sngew kyndit haba ngi iohi ba bun ki postlah buh kyrpang (reserved) na ka bynta ki Garo namar kane ka dei kat kum ka ‘ReservationPolicy’ ba lah ban shem ha ka ‘Resolution’ ba lah pynmih ha ka 12 tarik Kyllalyngkot 1972.
Kumban shu pynshai, ka Roster System katkum ka jingbatai jong ka Meghalaya High Court kadei tang ka jingkdew bad jingbatai bniah da ki nombor katkum kata ka ‘Resolution’ ba la kdewhaneng.
Kat kiba iohi ia kato ka advertisement ki king khlieh lut ki rah niuhmat khamtam ngi kiJaitbynriew Khasi bad Jaintia namar ngim poi pyrkhat ba ka ‘Reservation Policy’ jong ngi kawan ha kato ka rukom lada kdew shai ia ka reservation.
