“Ka jingdawa doh ka kham jur katba ka jingpynmih ka duna hynrei ha kine ki snem ka la kiew bha ka jingpynmih doh", u la ong.
Katkum ka jingkhein na ka tnad ri jingri, ka jingpynmih doh masi ha ka shi snem ha ka jylla ka long 23, 741 ton, doh sniang 14,414, doh blang 1348 bad doh syiar 3615 ton.
Ka jylla ka lah ban pynmih doh masi tang 11,053 ton bad 12,688 ton la wanrah nabar,  ka doh sniang la wanrah nabar 1,024 ton katba ka jylla ka lah ban pynmih 13,390 ton, ka jylla ka lah ban pynmih doh syiar 2473 ton bad 142 ton la wanrah nabar katba ka doh blang la pynmih 1282 ton bad tang 66 la wanrah nabar.
U director ka tnad ri jingri, u la iathuh ba khnang ban tehlakam ia ka jingshalan tuh shabar ia ki masi, la pyntreikam da ka health certificate bad ka transportation challan sha ki nongthied masi.
Ia ka Transit certificate bad health certificate la leh na Baridua check point  ha kaba kiba thied masi, la thoh ha ka challan ba kin kit sha kano kano ka jaka bad lada ki leit kit shawei kin shah bat.
Shillong:  Ka Seng Samla Shnong Nongsder ha ka 16 mynta u bnai ka la leit ban ia kynduh ia SDO PWD(Road) ka Pynursla Civil Subdivision, ban ia kren ia ka jingjot rathai ka surok na Mawpran ha Nongsder kaba hap ha Pynursla Civil Subdivision, East Khasi Hills District kaba donkam ban siang rong thymmai noh, namar ka jingjot ka rong ba la siang kham mynshuwa.
Ka seng ha katei ka jingiakynduh ka ai run da ka dorkhas ha u SDO PWD da  u Samla Luckystar Nongrum u General Secretary.
Na ka liang u SDO PWD u la iathuh ba na ka liang jong ka tnad ka la mut ban siang ia katei ka surok da ka buit thymmai ka NANO Technology.
Haba ai ia katei ka jingkular ia ka seng u SDO PWD, u la kyrpad ba ka seng ka ai jingiatreilang bad ban iaishah shipor, namar ban siang da katei ka buit kan kham bam por khyndiat bad ruh u kular ba na ka liang ka ophis un phah ia ki nongtrei ban tap khyndew ha ki jaka ba la jot palat.
Shuh shuh u ong ba mar sien poi ka aiom ba kham duna slap ki enjiniar bad ka ophis kin jurip ia ka surok ban saindur ia ka jingmut siang rong thymmai.
Na ka liang ka seng haba sngew ia katei ka jingkular ka kular ban ai ka jingiatreilang bad ka ophis jong u bad ruh ka seng ka shim ia ka rai ban bud dien ia katei ka kam.
Shillong:   Ka Shaili Dhagat, kaba shong ba sah mynshwa ha Shillong, ka la jop ia ka  nam kum ka Mrs International World Ambassador, 2019-20 ha ka jingiakob, kaba la pynlong ha  Encore Melaka, Malaysia.
Ka Dhagat, ka sdang ia ka jingiakob ha u snem ba ladep ha Guwahati, ha kaba ka la jop ia ka nam kum ka  Mrs India International Global bad ka dei katei ka lad, kaba ailad ba kan ioh ban leit iakhun sha Malaysia.
Ki don 30 tylli ki ri, kiba ia shim bynta bad kitei ki kynthup ia ka  USA, China, Japan, Russia, Indonesia, Malaysia, Mexico, Hong Kong, Sweden, Hungary bad kiwei, ha kaba ka jingiakob, ka la long ha ka 28tarik Naitung.
La pynlong ia katei ka jingiakob da ka  BRAVE Foundation, kaba ailad kyrpang ia ki kynthei kiba la don lok bad kiba shah ieh lok ba kin pyni ia la ki jong ki sap.
Ka Shaili, ka dei kaba shong ba sah ha Shillong, ha ki khyndiat sngi ba ladep, ha kaba u tnga jongka, u dei u nongniah liengsuin, uba trei ha  Eastern Air Command jong ka  Indian Air Force bad ka la ju long ruh ka nongthoh artikel jong ka  The Meghalaya Guardian.
Shillong:  Ka Annual General Meeting jong ka Synjuk Waheh Shnong Ri Jaintia kaba la long haka   22 tarik Nailar 2019,  ha District Library Auditorium, Mynthong, Jowai, ka la ioh ban jied thymmai ia ki Nongkitkam (office Bearer) bad ia ki Dkhot ka Executive Committee jong ka na ka bynta ka samoi treikam 2019-2022.
Kine ki nongkitkam bala jied ha katei ka jingialang ki kynthup ia u President u Bah Arminius C.Lipon (Waheh Shnong) W/S Pynthorlangtein bad Life Member SWSRJ, Ki Vice-President, u President Amlarem Block Unit, President Jowai Town Unit, President Khliehriat Block Unit, President Laskein Block Unit, President Saipung Block Unit bad  President Thadlaskein Block Unit.
General Secretary u Bah Kmenlang Shylla W/S Wahiajer, TBU, Ki Joint Secretary, u General Secretary (GS) Amlarem Block Unit, GS Jowai Town Unit, GS  Khliehriat Block UnitGS  Laskein Block Unit, GS  Saipung Block Unit bad GS Thadlaskein Block Unit.
Publicity Secretary Bah Ebormi Lyngdoh, W/S Ladmukhla, TBU, Finance Secretary Bah Satly Ryngkhlem W/S Wapungskur bad  Life Member SWSRJ, Treasurer Bah R.Willyson Roy Rymbui Mukhla Mission, Life Member SWSRJ.Internal Adviser Bah Shelsing Langi Ummulong, Life Member SWSRJ bad Bah Pdianghun Dkhar Moolang, Life Member SWSRJ.Nalor kine la ioh ruh ban jied ia ki laiphew-wei ngut ki Dkhot Executive Committee kiba kynthup ia ki Life  Member ka SWSRJ,  ki Waheh Shnong na Amlarem Block Unit, na Jowai Town Unit, na Khliehriat Block Unit, na Laskein Block Unit, na Saipung Block Unit bad na Thadlaskein Block Unit.
Ha kane ka jingialang ba la pyniaid da u Bah Satly Ryngkhlem Waheh Shhnong Wapungskur bad  Life Member ka SWSRJ la wan iashim bynta da ki 300 ngut tam ki Waheh Shnong bad ki Life Member.
Kane ka long katkum u kyrwoh lyngba u Bah Pn Dkhar Ex-General Secretary Synjuk  Waheh Shnong Ri Jaintia.
Shillong: Ka  St.Anthony’s College ka la pynliem ia ka Jaintia Eastern College da 2-1 ha ka jingiakhun ka Inter College ka NEHU ki shynrang.
Ha kane ka sngi, ka Shillong College kala shah pylliem ha ka BBS College da 2-1  bad rung syndon sha ka phainal kaban sa long ha ka 28 tarik.
Lashai ka jingiaknieh rung phainal kan long hapdeng ka St.Anthony’s College, Shillong  pyrshah ia ka St.Francis “D" Assisi College.
Nongstoiñ:  Hadien ba la ioh sngew bad ioh pdiang ia shibun ki jingujor bad ki jingud jingnam jong ki paidbah ka thain Nonglang halor ka jingbym shimkhia jong ki nongtrei bad Doctor ka PHC ha Nonglang na ka liang jong u MDC ka Rambrai Jyrngam Constituency u bah Bajop Pyngrope ha ka sngi Thohdieng jong ka taiew ba la lah u la hiar da lade ban jurip ia katei ka PHC.Ha katei ka jingjurip u tei u MDC ka Rambrai Jyrngam u la kyndit ban lap bad iohi ba katei ka PHC ka thylli bad suda ha kaba tang u wei na kawei ka nongtrei ruh um don satia bad la iohi ruh ba ka kamra jong u Doctor ruh ka thylli bad khang khyrdep bad ha katei ka PHC la sakhi ba don tang iwei bad ar ngut ki nongpang khlem ki Doctor bad ki Nurse.
Kumta ha kaba iadei bad katei ka bynta na ka liang jong u MDC ka Rambrai Jyrngma u la pynpaw ia ka jingsngewsih ban iohi ba katei ka PHC ka thylli khlem ki Doctor, ki Nurse bad ki nongtrei bad ha kajuh kapor u la ong ruh ba u la ioh jingtip ba ki don ki Doctor kiba iabeh ban leit sha ki Clinic Private jong ki kiba la buh sha ki iew ki hat.
Na ka liang jong u MDC u la buh ruh ka jingkylli ia kiba kum kitei ki Doctor, ba hato haba ki la ioh ia ka tulop na ka sorkar, balei pat ki dang iabeh ban leit sha ki Clinic Private ki jong ki bad lada jia ba don kano kano ka jingjia kaba kyrkieh ha ki PHC, mano pat ban shim ia ka jingkit khlieh bad na ka liang jong u MDC u la ong ruh ba un sa thoh sha ki bor kiba halor halor katei ka jingleh sting jong ki Doctor bad Nongtrei kiba dei hok ban trei ha ki PHC.Nongpoh:  Ha ka sngi kaba ka Smriti Zubin Irani, Myntri ka tnat Textiles jong ka sorkar India ka la wan ban bun ia u Mawnongrim na ka bynta ban tei ia ka Integrated Textiles Tourism Complex, u la ai ka jingiaroh kaba khraw ia katei ka Myntri da kaba ong ba ka dei ka Myntri kaba sngewrit tam na baroh bad kaba kwah ruh ban don ka jingiadei kaba jan bha bad u paidbah.
U la ong ruh, ba ha ka jingiaid lynti jong u, u la shem ia bunjait ki nongmihkhmat paidbah, ha kaba ki don ha la ka jong ka jong ka jinglong, hynrei haba khein kyllumlang, kim da don ia kata ka jingsngewrit bad kwah ia ka jingiajan ia ki paidbah, kumba long ka Smriti Zubin Irani.
Watla ngam kwah ban kren ia kiwei la ki don ha ka jinglong kaba bha ne sniew, namar baroh u ne ka briew ki don ha la ka jong ka jinglong bad ki iapher uwei na uwei pat, ha kaba ha ka jinglap jong u, u shem ba ka Smriti Zubin Irani ka don ia ka jinglong kaba kyrpang halor ka jingsngewrit jong ka bad khamtam eh haba iadei bad ka jingieid jong ka ia ki paidbah.
Haba iadei bad katei ka jingbuh Mawnongrim ban tei ia ka Integrated Textiles Tourism Complex ha Nongpoh, u Conrad K.Sangma, u la pynpaw ia ka jingkmen kaba khraw, namar kan dei kawei na ki lad ban kyntiew bad ban pynshlur ia ki paidbah kiba sngewtynnad ban trei ha ki kam lajong bad ha kajuh ruh ka por ba kan long kum kawei na ki lad ban nangkyntiew ia ki kam jngohkai pyrthei hapoh ka jylla Meghalaya.
Shillong: Halor ka jing shah ban iaid tang ki kali ki ba wan rung na ka thain Mawiong (one way) ban iaid lyngba ka surok Mawlai bypass, u MLA ka North Shillong constituency u bah Adelbert Nongrum u la buh  ia ka jingkylli ha khmat ka sorkar Jylla katba ia ki kali ba iaid lyngba ka skul bah NEHU pat ym shah ban rung ia ki kali lyngba kane ka surok.
Haba iakren bad ki lad pathai khubor, u Bah Adelbert u la ong, “Kaba sngewlyngoh ka long ba wat la la plie paidbah ia kane ka surok Mawlai bypass hynrei kane ka surok ka long beit tang ia kito ki kali ba wan na Mawiong.
Wat la ka la don ka jingduna ha ka jingdheng kali ha ki thain Mawiong bad ki bynta ka Mawlai, hynrei ka jingkylli ka long balei ia kane ka surok kaba heh bha la shah ban rung tang ia ki kali ki ba wan kiew na Mawiong.
"U la ong ruh ba ki don ki surok kiba rit ha ka nongbah Shillong hynrei ki kali ba wan na neng lane na rum ruh ki iaid beit, hynrei haba phai pat sha kane ka Mawlai bypass ka long ka surok kaba heh kaba don kumba 40-45 ft ka jingiar, hynrei ia kane ka surok la pynbna ba ka dei ka surok ‘one-way’.
“Lada ka don kano kano ka issue ba ka sorkar kam lah ban kiar, kumta la rai ba ia kane ka surok kan long ‘one-way’ hynrei da don kum kane ka jingeh ka sorkar ka dei ban weng ia kine ki jingeh khang ban ioh jingmyntoi u paidbah,Kito ki briew ba shong ba sah ha kito ki jaka ba kane ka surok ka iaid lyngba ruh ka la kthah bha ia ki ruh namar jaka ban ioh rung sha la ki jong ki iing na ka lynti kaba kham suk ki hap ban iaid kyllain pynban mynta," u la ong.
U la iathuh ruh ba la bun ngut ki briew ym tang na Mawlai, hynrei na kylleng ki la ju pynsngew ha u bad pynpaw ia ka jinglyngoh halor ka rai ban ai ‘one-way’ ia kane ka surok Mawlai bypass,lada ka sorkar ka la rai ban ai one-way ia kane ka surok, la dei ban pyntip bad pynbna paidbah ha katto ka sngi ba plie ia kane ka surok Mawlai bypass bad batai ruh ia ki daw ba ka sorkar ka la shim ia kane ka rai, khnang ba ki paidbah kin sngewthuh bad kin nym sah ha ka um dum.
Ka long kaei kaei kaba sngewsih, namar ha ki por bym pat plie ia ka surok, ngi ioh ban rung ban leit sha ka jaka lajong kaba long tang kumba 1/2 km ka jingjngai na kato ka lad na jan NEHU (Umjarain) hynrei mynta ngi hap ban khun khongwain, na NEHU sha standbus sha mawlai petrol pump sha mawiong   (namar ba nga sah ha Mawdatbaki).
Lada long kaba lah sngewbha ban weng lem ko SORKAR ia kine ki jingeh jongngi, namar kumba ong i Bah Adelbert , ki ba bun ki surok kiba kham rit bun shah ia kato, hynrei kin iaid bad kadiang bad kamon.
Biarritz: U tbit bha ban kren English, tangba um kwah ban kren, ong U Donald Trump, President ka United States shaphang U Narendra Modi.
U Trump, ula kren biria, ha ka jing ia kynduh jong kitei ki arngut ki nongialam, ha shwa ka jingialang G 7, kaba long ha France.
Kitei ki arngut ki nongialam, ki ia kynduh, na ka bynta 40 minit, ha ka nongbah  Biarritz, ka nongbah jong ka France, kaba dei ka jaka ba ki ia kynduh ki ri kiba la pawnam bha ha ka kam trei karkhana.
Kitei ki arngut ki nongialam, ki ia khublei bad ia pajut kti bad ki iakren sha ki kotkhubor.
“U PM Modi, u triem bha ban kren English, tangba um kwah ban kren" kren biria U Trump ha khmat jong U Narendra Modi.
Kitei ki arngut, ki ia bat kti ruh iwei ia iwei, kaba la pynmih ka jing ia rkhie pashait jong kito kiba don ha katei ka kamra.
Shillong:  Ka sorkar jylla ka pynbna shuti ha ka 28 tarik Nailar, 2019 ia ki nonghikai skul adhoc naduh ki lower primary haduh higher secondary.
Na ka bynta ban pynlah ia ki ban wan sha ka jingialang kaban long ha madan Malki, ha kaba u myntri sorkar pdeng u Ramdas Athawale bad myntri rangbah u Conrad Ka Sangma kin wan ban ai jingkren ha kane ka jingialang.
Ka jingialang kan long ha ka por 11 baje mynstep.
Guwahati: Ka jingshit ka la jubor bha mynta ka sngi ha ka sor bah Guwahati bad katei ka la pynlong ia ki bor pyniaid jong ka Kamrup District, ba kin ai shuti noh lashai bad la shisngi, ia ki khynnah skul jong kito kiba pule ha ki skul sorkar ne ki skul praibed ruh, ong ka khubor.
Ka jingshit, ka la jubor bha ha kine ki ar sngi ba ladep bad ka la long ka jingma ia ki khynnah skul, ong ka khubor.
Katei ka jing pynbna jong ki bor District, ka la ailad ia ki kmie ki kpa bad ia ki khynnah skul, ba kin shong noh ha iing ha kine ki ar sngi ban sa wan.
Ka Guwahati, ka don ha ka jingshit kaba jur bha ha kine ki khyndiat sngi ba ladep, ha kaba ka jingshit, ka la poi sha ka 37 degree Celsius.
La iathuh ba ki don bun ki khynnah rit, kiba kem pang ha kine ki sngi, na katei ka jingshit palat bad nangta sa ka jinglip ding kaba khah khah, kaba la nang ktah jubor sa ka jingshit ia ki briew.
Shillong: Ka National Institute of Fashion Technology ka ba don ha  Mawdiangdiang kin sa plie ha u bnai Naiwieng da u  Prime Minister, Narendra Modi.
Ia ka ne la ia thuh da ka Union Minister jong ka Textiles and Women and Child Development, Smriti Zubin Irani ha ka por ba ki wan jurip bad u Myntri rangbah  Conrad K Sangma mynta ka sngi ia ka jingtrei ka ba dang iaid shakhmat ban tei ia ka jaka pule (campus) NIFT.“Ia kane ka jaka pule ngin sa wan ban plie ha u bnai Naiwieng.
ka kam ban shna ia ka ne ka jaka pule ka la dep haduh 98.95 percent," la ong ka Irani ha dien ba ka la dep jurip ia ka ne ka jaka bad ka la air uh ia ka jing iaroh ba ka long kawei na ki ja ka pule ki ba itynnad tam ha ka Ri India.
Lah ban pynkynmaw ba ia ka ne ka jaka pule la shna ha ka ja ka ka ba heh kumba 20.13 akar ha Mawdiangdiang bad la sdang shna ia ka ne ka ja ka pule na duh ka 6 tarik u  bnai Nohprah  2013.
Ka jing buh ia ka por ban pyndep ia kane ka jaka pule ka long  36 bnai.
Ha ka ba ka jing mang tyngka na ka bynta ka ne ka jaka pule ka long 74.65 klur,hynrei la pynheh biang ia ka ne ka jing mang tyngka sha ka 105.22 klur.
Hadien kane ka jing wan jurip ka Union Minister jong ka Textiles and Women and Child Development ka la pynlong ia ka jing ialang bad ki heh ophisarjong ka Jylla Meghalaya Government ryngkat bad ka jing iadon lang bad u Myntri Rangbah jong ka Jylla u Conrad K Sangma, ha ka ne ka jing ialang ka la iamir jingmut ruh bad u Deputy Commissioners lyngba ka video conferencing.
Ha kane ka jing ialang ka Union Minister ka la ia mir jingmut bad baroh ki tnad ki ba dei dei peit ia ka women and Child Development bad kular ruh ban kan pynioh ia ki  schemes bap her bapher ha poh ka tnad jong ka Women and Child Development.
Ha u bnai Nailur mynta u snem ka la don ia ka jingthmu ban pynkhreh ruh ia ka Poshan Abhiyan.
Ka Union Minister haba ia kren bad ki nong thoh khubor ka la ai ia ka jing ia roh ia u Myntri rangbah ka Jylla ia ka jing shim khia ia ka bha ka miat jong ki kynthei bad ki khynnahlyngba kane ka jing shim khia jong u Myntri Rangbah ka long ruh kaei kaei ka ban pyn khlain ia ka lawei jong ka Ri.
“Nga khim lynti ba hapoh ka jing ialam jong u Myntri Rangbah u Conrad K Sangma kine ki tnad ki ba hap ha ka textiles, women and child development,kin kiew ha ka ne ka Jylla," ka la bynrap.
Shillong: Ka jingshit jong ka Umiam, mynta ka sngi, ka poi sha ka 32.0 degree bad kumta, ka la dei kawei na ki sngi, kaba shit tasam sha katei ka thain bad lehse sha ka thain Ri Bhoi ruh kumjuh.
Ka jingkiew jong ka jingshit kaba 32.0 degree, kam ju kham jia ha Umiam bad kane kaba mynta, ka dei ha ka sien kaba ar jong u snem 2019, ha kaba kham mynshwa, ka la jia ha ka 6tarik Nailar 2019, ong ka khubor na ka tnat peit mariang jong ka sorkar India, ka Meteorological Department.
Ka jingshit ha Shillong, wat la kam pat da kiew eh, hynrei ka long 28.5 degree mynta ka sngi bad ka Sohra ruh, ka la kham shit hi, ha kaba ka poi sha ka 28.7 degree.
Lah donkam kyrkieh ban iada ia kane ka jingkiew kynsan ka jingshit da kino kino ki lad khnang ban lait ban shah ktah ia ka koit ki khiah ki briew lym kumta ngin sa mad ia ka lanot khait….
lada ngim shim ki lad ki lynti ban iada katba dang biang ka por.
Bhopal: Ka Pragya Singh Thakur, ka MP jong ka seng BJP mynta ka sngi, ka la thaw khubor thymmai, da kaba kynnoh ba ki liang pyrshah, ki pyndonkam da ka bor jadu kaba triem shi katdei, ha kaba ki la lah ban pyniap ia ki arngut ki nongialam ba khraw jong ka seng BJP, U Arun Jaitley bad ka Sushma Swaraj.
Ha ki ktien jong ka Thakur, ka ong ba ki liang pyrshah, ki pyndonkam, da   ‘marak shakti’ (killing power) ban pyniap ia ki nongialam BJP bad ka kam ruh ba ka jingiap kitei ki nongialam, ka dei na ki kam bymman jong ki liang pyrshah.
“Uwei u nongialam niam, u  maharaj ji, u iathuh ia nga, ba ngam dei ban iehnoh ia ka kam ia syllok halor ka niam, namar ba ka BJP, ka don ha ka jingeh kaba khraw ha kine ki sngi, namar ba ki liang pyrshah, ki pyndonkam da ka jadu lane ka black magic ba pyniap ia ki nongialam ka seng BJP.(Kane kan sa nang jia bad ka BJP, ka dei kaba wan ha khmat duh" ong ka Thakur.
“Nga la klet ia ki kyntien kiba u ong, hynrei ki nongialam rangbah jongngi, kum ka  Sushma Swaraj, U Arun Jaitley bad U Babulal Gaur Yadav, ki la nang khlad noh bad kane ka pyn pyrkhat ianga, ia kaei kaba u kren u maharaj, ba ka dei kaba shisha" ka la ong shuh shuh.
U Arun Jaitley, ula khlad noh ha ka 24tarik Nailar bad ka Swaraj, ha ka 6tarik Nailar.
Ia kitei ki kyntien, ka Thakur, ka kren kum ka jingsngewlem halor ka jingkhlad jong kitei ki arngut ki nongialam, ha kaba ka la kren ha ka ophis jong ka BJP ha Bhopal.
Shillong: Ka HANM ka kyntu ia ki nongialam shnong bad nongtrei sorkar ban kiar na kaba ai kam sha ki bar jylla.
Katei ka jingmaham jong ka seng, ka dei hadien  ba ka la lap ba bun na kitei ki bar jylla kiba la wan trei bylla ha katei ka thain ki dei kiba la wan ialam da ki  nong ialam shnong bad ki nongtrei sorkar.
U bah sumar lyngdoh, vice president HANM, western Ri bhoi,u la ong ba ka seng kam lah khlem da pynpaw ia ka jingsngew khia ban tip ba bun na ki nongtrei bar jylla kiba la wan na ki jaka bapher bapher bad ban wan bsuh khlieh ha katei ka thain,ki dei kiba la ri bad pynsyaid da ki nongialam shnong bad kumjuh ruh da ki nongtrei sorkar.
“Kum ka seng ngi kyntu ia ki nongialam shnong bad kumjuh ruh ia ki nongtrei sorkar,kiba ju mlien ban wanrah nongtrei bylla da ki bar jylla, ba ki dei ban sangeh noh shi syndon ia katei ka Kam kaba ki shait leh bad kata ka long halor ka jingai bylla, khlem da pyrkhat shuh ia ki samla khasi khara,u la bynrap shuh shuh ym dei ban leh shiliang khmat ia ki para doh para snam jong phi jong ngi dei ban buh shakhmat khnang ba ka jaitbynriew jong ngi kynkiew shaphrang ha ki kam baroh" ong ka kyrwoh.
Jowai: U Publicity Secretary jong ka Synjuk Ki Seng Rangbah Katholik Jowai Diocese, ma Dominic Sumar ha ka jingpyllait khubor hynne ka sngi ( 26/8/2019) ha Jowai, la ong ba kumba ju long shisien shisnem ka jingiaseng ialap jong ka Synjuk, ha kane ka kynti kan long ha kane ka 7 bad 8 tarik September 2019, ha Good Shepherd Parish Ladrymbai, East Jaintia Hills District.
Ha ka 7 tarik ki dkhot jong ka Synjuk shwa ban sdang ka jingiaseng ialap yn don ka jingleit jngoh iing Khristan.
Ha ka Sngi u Trai 8 tarik September 2019, ha ka por 10 baje mynstep yn don ka jingknia Mass Iukharist bakhuid ka ban pynmynta da u Most.Rev.Victor Lyngdoh DD, Bishop ka Diocese Jowai ha ryngkat ka jingsynran lang ki Lyngdohsohblei kiba wan shim bynta na ki Parish bapher bapher jong ka Diocese.
Na ka liang ka Synjuk Ki Seng Rangbah Katholik Jowai Diocese, ka khot ka wer ia baroh ki dkhot ka Synjuk, ia ki Longkpa, Longkmie bad ia ki khun Samla jong ka Diocese ba kin iawan shongshit ban ia ioh bynta ha ka Jingknia Mass bakhuid bad ha ka jingiaseng ialap nohphai sngi jong ka Synjuk.
Nangta ka Kyrwoh ka ong ruh ba ha kane ka sngi yn don ruh ka jingsam Buskit( Khusnam) bad pynkup burom ia kito ki Samla Pule kiba la pass bha shakhmat ha kane ka Examintaion Secondary School Leaving Certificate 2019, pynkut ka kyrwoh ba la phah da u ma Dominic Sumer, Publicity Secretary ka Synjuk Ki Seng Rangbah Katholik Jowai Diocese.
Jowai: Ha ka Kyrwoh ba la phah da u Director ka Faith Formation Commission( DFFC) Jowai Diocese, Phadar Manbha Pakem la ong ba ka Diocesan Day Celebration 2019 lane ka sngi burom jong ka Diocese Jowai kan long ha kane ka 31/8/2019 bad 1 September 2019 ha St.Claret Parish Mooksiang West Jaintia Hills District.
Kum ka jingpynkhreh ia kane ka sngi burom bakhraw jong ka Diocese, ka programme kan sdang naduh ka 31 tarik August bad kut ha ka 1 September 2019.
Ha ka sngi Saitjain ( 31/8/2019) yn don ka Programme ai jinghikai bad ka jingiakynduh lang baroh ki Kynhun Balang Barit ( KBB) jong ka Diocese Jowai, nangta bud sa ka Cultural Programme kaba kynthup ia ki jingshad tynrai, ki jingruwai bad kiwei de ki jingialehkai na ki Kynhun Balang Barit bapher bapher kiba don hapoh ka Diocese Jowai.
Ha ka 1/9/2019, kaba dei ka sngi u Trai ( Sunday) ha shwa  ka jinglehburom bad ka jinglehkmen kum ka sngi burom jong ka Diocese na ki Parish bapher bapher jong ka Diocese, yn don ka jingknia Mass Iukharist bakhuid ka ban sdang ha ka por 10 baje mynstep bad hadien ka jingknia Mass bakhuid yn bud sa ka Cultural Programme.
Nangta ka Kyrwoh ka ong ba namar ba ka dei ka sngi burom jong ka Diocese, na ka liang ka Diocese Jowai, ka la kyntu ia baroh ki Lyngdohsohblei ( Phadar), ki Riewniam, ki Sister, ki Brother kiba trei hapoh ka Diocese bad ki Paidriewngeit na ki Parish bapher bapher jong ka Diocese,la kyntu ba kin ia wan shirhem sha kane ka sngi burom jong ka Diocese, kaba long ruh ka sngi burom jong uwei pa kawei u ne ka riewngeit kiba don hapoh u pud u sam jong ka Jowai Diocese, pynkut ka kyrwoh kaba la phah da u Phadar Manbha Pakem, uba long ruh u Director jong ka Faith Formation Commission jong ka Dioces Jowai.
Nongstoin: U Secretary jong ka Seng ki nongpyniaid Skul jong ka West Khasi Hills U Bah Hopestandard Myrthong la ia kren sha ki lad pathai khubor mynta ka sngi u iathuh ba u la iehnoh noh kum U Secretary jong ka School Managing Committee Association khlem ai daw ne kynnoh iano iano ruh hynrei ka dei na ka jingbunkam palat lada shu shim kabu tang ban bat ia ki kam bah eh khlem lah ban pyndep haka rukom kaba dei ka wan rah pynban ia ka jingduh nong.
Kum u Nongialam jong ka Seng u pynpaw ba ki dang don bun ki kam ki bym pat lah ban pyndep kum ka Tulop jong ki Cook bala dawa ban pynkiew naka Rs.1,000/- P.M sha ka Rs.6,000/- PM, ban rat dyngkhong ia baroh ki single digit School ne ki Skul Rngai kiba shu kjit ia ka pisa paitbah khlem don ka jingroi ha ki Skul.
Kum ban bteng shuh shuh ia kine ki skul bympoi lane kita ki single digit School la ia kren ruh hapoh Assembly bad tang ki SSA Skul ki palat iaka 900 tylli hynrei kaba sngewdiaw ka long baka paw tang ka kyrteng SSA katba kiwei kiwei pat ki jait skul kiba ioh jingsiew na ka sorkar kam paw ei ei hynrei katkum ka jingtip ka Association dang kham shyrkhei kiwei pat haka jingbym don khynnah ha ki Skul bapher bapher namarkata, ka Sorkar ka dei ban kyndang naphang ia baroh ki single digit Skul la ki dei ki Govt.
School, ki dificit, State Adhoc ne SSA khnang ba ki Skul Rngai kin ym ioh jaka shuh hapoh ka jylla.
U Bah H.S.Myrthong U Kitbok ba ki nongialam jong ka Association kin aiti met bad mynsiem bad ai ka jingshakri kaba bha ia baroh ki Skul bad ruh ban ia tai ia baroh ki jingdon kam bad ki borbahalor khnang ba ki jingdawa kin urlong, la pynkut ka kyrwoh khubor ne U Bah Hopestandard Myrthong.
Kohima: Ka jing ia soi soskular, kaba don burom hapdeng ka NSCN – IM bad ka sorkar India, kan ieng halor ka nongrim jong ka jing ia mynjur ia ka lama bad ka riti synshar kaba dei hi la ka jong ia ki jaitbynriew Naga, ong ka jingthoh jong katei ka seng, kaba ki phah sha U Narendra Modi, myntri rangbahduh ka Ri.
Ka  National Socialist Council of Nagaland-Isak-Muivah, kaba la iakren bad ka sorkar India, naduh u snem 1997, ka kren shai, ba ka jing ia mynjur kaba hun mynsiem, kam pat mih satia, wat hapdeng ka jing ia soi soskular kaba la iaid la lai snem kynthih mynta.
“Lai snem ka la dei ka por kaba jrong shibun, hynrei ka soskular kaba shai, kam pat urlong satia haduh ha kine ki sngi bad ka sorkar India, ka iaid suki shibun ha kane ka kam.
Ki jingjia ha kine ki sngi, ki pynlong ia u khlieh duh ka NSCN, U  Q.Tuccu bad U General Secretary, U Th.
Muivah ba kin thoh sha u myntri rangbahduh, namar ba ka don ka jingsngew artatien, la kan poi ne em ka jing ia beit jingmut hapdeng ki arliang mamla" ong ka kyrwoh.
“Kane ka phang, kaba iadei bad ka lama la ka jong ia ki Naga bad ka riti synshar ri, la ka jong ia ki Naga, ki dei ki mat kiba kongsan bha.
Khlem kine, kano kano ka jing ia beit kan nym poi satia sha kaba ia hun mynsiem, namar ba ka jingsngew jong ka jaitbynriew Naga bad ka jinglong kyrpang, ka don ha kine ki ar tylli ki phang" ong shuh ka kyrwoh jong katei ka seng.
Nongpoh: Ha kaba sdang ka Lympung ialehkai kriket kaba la tip kum ka T-15 Independence Cup Cricket Tournament 2019, ka Parisha Eleven ka la khur ia ka namjop kaba nyngkong, hadien ba ka la lah ban pynliem noh pyrshah ia ka Newstar Sports Club da 52 ron.
Haba phai sha katei ka jingialehkai, ka Parisha Eleven kaba la jop ia ka Toss, ka la jied ban tied nyngkong, ha kaba haduh ba kut jong ki 15 over, ka la lah ban kamai haduh 136 ron, da kaba hap tang 6 wicket.
Haba beh ia katei ka thong kaba la buh da ka Parisha Eleven, ki rangialehkai ka Newstar Sports Club, kim shym la lah ban beh ia katei ka thong, namar haduh ba kut katei ka 15 over, ki la lah ban kamai tang 84 ron da kaba hap 8 wicket bad kaba la la pynlong ia ka Parisha Eleven ba kan pynliem noh da 52 ron.
Ia ka nam Man of The Match jong katei ka jingialehkai, la ioh ban rah da u Azar Uddin, u rangialehkai ka Parisha Eleven, uba la kamai haduh 44 ron bad khur 2 wicket.
Ia katei ka lympung ialehkai Kriket, kaba la pynlong da ka Friends Forever Youth Club, la  la wan ban plie paidbah da u Bah Victor Ranee, MDC ka Jirang kum u Kongsan, ha ryngkat ka jingdonlang kiwei dei ki riew rangbah jong katei ka thain Byrnihat.
Shillong: Ka Dorbar Shnong Sonapyrdi, Elaka Narpuh East Jaintia Hills District  ka ba la long ha ka 22tarik Nailar 2019,  ka la pyllait paitbah ia ka riti trei kam   jong ka Shnong Sonapyrdi.
Ia kane ka riti trei kam, jong ka Shnong Sonapyrdi (Second Amendment 2019) la pyllait paitbah ia ka da u Rangbah Shnong barim ka Shnong, Shri Pirit Talang ha ka jingdon ryngkat ki nongialam shnong naduh u Rangbah Shnong,  Secretary Shnong bad ki dkhot ka Executive Committee, bad ki nongshong shnong baroh.
U Bah Pirit Talang ha ka jingai jingkren jong u, u la ong ba ki nongshong shnong baroh ki dei ban bud ia kane ka riti trei kam ka shnong bad u la ong ruh ba ki dei ban iatrei lang bad ki nongialam shnong, khnang ba ka jingpyntreikam ia kane ka  riti synshar, kan long kaba jop bad kan long kaba suk ruh ha ka ban pyniaid ia ki rukom treikam jong ka shnong da kaba bud ryntih ia ka riti treikam jong ka Shnong.
Ka Shnong Sonapyrdi ka don la ka jong ka riti treikam Synshar Shnong naduh u snem 2001 bad la  pynthymmai ia ka katkum ka jingiaid bad jingkylla ka por ha une u snem.
Lah ba ong ba ka shnong Sonapyrdi ka dei ka shnong ba nyngkong eh hapoh ka  Elaka Narpuh, kaba don la ki jong ki Riti Treikam(Constitution) pyniaid Shnong.
Ha kane ka Second Amendment, la kynthup lang lyngba ka khyrnit ba 19 la ong ‘Khnang ba kan neh ka jinglong kyrpang ka Shnong ka thaw, kan skhem ka Riti Dustur Khasi (Khynriam, Pnar, Bhoi,  War) jong ngi, Ka shnong ka la mana bad maham ba ym shah ban iapoi kha bad ki bar jylla (Non Tribal)  bad lada lap ba ki leh kumta,  kin hap ha ka jingpynshitom da kaba kyntait ia ki na ka imlang ka sahlang, bad kin duh ruh ia ki lad jingiarap na ka Shnong, ong ka kyrwoh ba la phah da U Bah Daiapherbha Lamare Secretary Shnong Sonapyrdi.
Shillong: Ka committee ba la thung da ka Jaintia Hills Autonomous District Council, ban wad biah halor ka jingthungkam sop sop hapoh ka Council da ka Executive Committee ba rim kaba long pyrshah ia ka Council service Rule 1981, ka la kut naduh ka 31tarik Naitung 2019; hynrei haduh mynta ruh katei ka committee kam pat lah ban ai ia ka kaiphot sha ka Council bad pynban ka la pan por biang sa artaiew ban pyndep iaka jingtohkit.
Kum ban shu pynkynmaw na ka liang ka HYC Jaintia Hills ka HNYF West Jaintia Zone bad ka kynhun iakhun pyrshah bamsap kaba la tip kum ka Fight Against Corruption Team  (FACT)  ka la dep ban ai ia ka dorkhas naduh u bnai jylliew 2019 ban weng ia baroh ki 56 ngut ki nongtrei hapoh ka Council, kiba la shu thung beain khlem da bud ia ki kyndon katkum ka Service Rule ka Council.
Na ka Liang ki nongialam jong kitei ki Seng kiba kynthup ia ubah Mewot-hi Suchiang President ka HYC-JHD bad u Convenor ka FACT u bah WN Dkhar bad u H Sutong President ka HNYF-WJZ, ki la ong ba hadien, ba ki la wad bniah ia ka jingshisha ha ka jingiadei bad ka jingpynslem ban pyndep ia ka  kaiphot, ka dei tang ka buit sianti jong ki katto katne ngut ki ophisar kiba don kti ha katei ka kam sop sop, namar ki don ki briew lajong kiba ki sngew ba ka Council, ka dei ka jongki lah bad ki leh katba mon.
La ong shuh shuh da kitei ki seng, ba  kin ap ia kata ka artaiew, hynrei hadien kata, kin  pynkhreh ia ka Public Interest Litigation pyrshah ia ka Selection Committee, kaba pyniaid ia ka interview ha kato ka por bad ba ki leh matlah im im peit peit ia ka Council Service Rules 1981.
Shillong: Ka surok na Lad Umsaw Umiam kaba mih shaduh Mawmaram, West  Khasi Hills, ka la kylla long tang ka surok jong ki trok kit dewiong bad rnga ha kaba da ki spah tylli ki iaid man ka miet.
Kine ki trok tang shu kem iongrein (kem dum) ka bneng,   ha kaba naduh ki trok shiphew taiar bad ki dumper ki iaid khlem sangeh.
Lyngba ka jingiaid ki ne ki trok ka surok ka la kylla thliew lut bad kane ka la pynlong kum ki mawjynthut ia ka iaid ka ieng ki paitbah, namar nalor ba ka surok ka long ka ba khim bad kaba sniew, ka la wanrah ruh ia ka jingsahkut kali ka ba la pynsyrtok shikatdei eh ia u paitbah ka thain Umiam.
Kumban shu pynkynmaw ka HANM Umiam circle, ka dang shu dep ujor ha ka ba iadei bad kane ka surok, namar tang shitaiew hadien ba ladep siang rong la lap tang ki thliew ki syar.
Shillong:  Ka elekshon shiteng samoi ha Shella, kan hap ban long ha kano kano ka por shwa ka 28 tarik Kyllalyngkot 2019.
Katkum ka kyndon ka Election Commission ka India, haba don kano kano ka jinglait thylli ki jaka ha kano kano ka konstitwensi, dei ban pyllong ia ka elekshon hapoh 6 bnai.
Haba iakren bad u Chief Electoral officer (CEO) ka jylla u bah FR Kharkongor ula iathuh ba na ka liang ka tnad elekshon na ka kylla, kala pyntip sha ka tnad Election sha Delhi mar ia ioh jingthoh na ka Assembly, ka Meghalaya.
“Mar ia ioh ia ka jingtip na Assembly, ngi la phah jingtip sha Delhi.
Hapoh 6 bnai dei ban long elekshon shiteng samoi kata shwa ka 28 tarik u Kyllalyngkot 2020", la ong u bah FR Kharkongor.
U la ong ba ka elekshon ka lah ban long lada long lang kiwei bad ka don ka jingmut dur ba ka lah ban long ha kine ki bnai ban wan shwa mynta u snem.
“Watla ngim lah ban ong lano kan long, hynrei hapoh ka 6 bnai dei ban pyllong beit", la ong u CEO.U la ong ba ka shella ka don 58 polling station bad ki don kumba 30 hajar eiei ki nongthep vote.
U la iathuh ba ha Shella ka dei kawei ka konstitwensi kaba don ka jaka thep vite ba hap ban iaid kjat kata ka Kalatek Polling station ba don kumba 700 ki nongthep voter.
U la ong ba ki don ki polling station ba don ha khappud bad ka tnad elekshon kan iashong jingialang bad ki BSF.“Ha ka elekshon ba la dep, kala iaid beit bad ngi khmih lynti ban long kumjuh ha  kane ka por", ula ong.
Ula bynrap ba ka ophis CEO ka long kaba khreh ban pynlong ia ka elekshon ha kano kano ka por bad ki nongtrei kiba la tbit.
“Ngi don ki EVM ba biang, VVPAT", ula ong u CEO.Ia ka elekshon shiteng samoi ha Shella, dei ban pyllong hadien ba la khlad kyndit noh u Dr Donkupar Roy kaba la jia ha ka 28 tarik Naitung ba la dep.
Nongpoh:  Ka jingthmu u Syiem ka Raid Marwet ban leit pynithuh sha ki paidbah ka shnong ka Baridua ia u Acting Rangbah shnong kaba ka Hima Mylliem, ka la jied ia u Bah Agustin Nongrum, ka la pulom noh bad khlem poi sha kaba thmu, namar ki paidbah jong katei ka shnong, ki pyrshah bad kim pdiang halor katei ka jingthmu u Syiem ka Raid Marwet ban leit pynithuh sha ki paidbah.
Ha katei ka sngi, la iohi ba ki paidbah ka shnong Baridua kaba kynthup ia ki longkmie bad longkpa, ki la iamih ryntih ban leit sha iing Durbar, ha kaba nyngkong ki la nangmut ba kan dei ka sngi kaba kin ioh ban jied rangbah shnong, hynrei haba ki la poi sha katei ka jaka, la ioh jingtip pynban ba utei u Syeim u thmu ban pynithuh paidbah ia utei u Acting rangbah shnong, kaba la jied da ka Hima Mylliem.
Halor katei ka jingthung Acting Rangbah shnong ka Hima Mylliem ia u Bah Agustin Nongrum, kitei ki paidbah ki la ong ba kim lah ban pdiang bad ki la ong ba lada ka Hima Mylliem ka sngew donkam ban thung Acting, ka la dei ban pyntip sha ki paidbah bad ban shim ia ka sur u paidbah, hynrei ym da kaba shu jied khlem ka jingiamonlang ki paidbah, kumba ka long mynta la shu leh lyndet khlem da kynjoh ktien na ki paidbah nongshong shnong.
Ha kane ka sngi, la iohi ba ki paidbah khamtam ki longkmie ki la bitar tyngeh halor katei ka jingthmu wan pynithuh paidbah ia u Acting Rangbah shnong bad la iohi ruh ba kitei ki longkmie ki la leit ban kren markhmat markhmat ia u Ken Syiem, uba dei u Syiem ka Raid Marwet.
Dei lyngba jong kane ka sngi, ba ki paidbah jong katei ka shnong bad khamtam eh ki longkmie, ki la ioh ruh ban pynsawa jam ia ka sur kaba long ruh kum ka jingdawa hakhmat u Syiem ka Raid Marwet, ba u dei ban ailad noh ia ki longkmie ba kin iashimbynta ha ka jingiajied Rangbah shnong.
Haba iadei bad kaei kaba la jia ha ka shnong Baridua, u Ken Syeim, u la ong ba hadien ba ki paidbah kim hun ia katei ka rai jong ka Hima Mylliem halor u Acting Rangbah shnong bad kumta u la pynsangeh noh.
U la ong ruh, ba dei lyngba jong katei ka sngi, kaba la pynlong ia u ba un ailad ia kiwei ruh ba kin thep kyrteng na ka bynta ban iakhun ia ka kam Rangbah shnong ha Baridua.
Haba iadei bad katei ka jingdawa ki longkmie ka Baridua ban ailad jied rangbah shnong ia ki longkmie, utei u Syiem u la ong ba un sa peit bad bishar bniah katkum ki kyndon ain, kata naduh ha ka Raid, Hima Mylliem bad District Council.
Nongpoh:  Ban khanglad ia ki kam kyntur pud ka Assam ha kito ki shnong kiba don ha khappud ka Meghalaya-Assam, khamtam eh ha ki thain Khanapara, kaba dei ka thain kaba mar syndah eh bad ka Assam, hynnin ka sngi Saitjain, ka la don kawei ka jingialang ha ophis treikam u Syiem ka Raid Marwet, na ka bynta ban iakren halor katei ka kam bad lyngba jong katei ka jingialang, la mih kawei ka Committee ba thymmai, kaba la tip kum ka Border Welfare Committee bad kaba dei ka Committee ka ban peit kyrpang beit tang ia ki kam khappud ha katei ka thain.
Ha katei ka jingialang ban thaw ia katei ka Committee, la iadonlang da ki nongialam ka HNYF, Northern Region, u Syiem ka Raid Marwet, ki Seng Longkmie na Khanapara, u rangbah shnong ka Khanapara uba la mih khmat na ka Dorbar shnong lem bad ki trai jaka kiba don jaka ha katei ka thain.
Ha katei ka jingialang, la mih ka sur kaba sngewkhia da kitei ki briew kiba la don ha katei ka jingialang, ha kaba ki la ong ba katba nangmih ki sngi, ka Assam ka la nangkyntur ia u pud u sam ka Meghalaya bad khamtam eh ha Khanapara, kaba dei ka shnong kaba don hapdeng ka jingma lada ym don ba shimkhia ban halor u pud u sam, namar ba ka la dei lypa ka jaka ba iajan eh bad ka Guahati.
Lynga jong katei ka jingialang, la jied ruh ia ki nongkitkam jong katei ka Committee, ha kaba la jied ia ka Kong Idalin Lyngshing kum ka President, u Bah Marcus Marten kum u Vice-President, ka Kong D.Dorphang kum ka Secretary, u Bah Donroy Kshiar kum u Asst.Secretary, u Ken Syiem kum u Organising Secretary, u Bah Jeremy Lyngdoh, Rangbah shnong ka Khanapara kum u Adviser lem bad kiwei kiwei.
Nongpoh:   Namar ka jingbym shimkhia da ka tnat kaba peit ia ki kam bording, ban maramot ia ki Post Ilektrik ba la synjor ha ka shnong Umsehkhlieng, ka la pynlong ia ki paidbah jong katei ka shnong ba kim banse ban maramot hi bad kata ka long ban pynieng jubor da kaba kyrshan da ki dieng bad siej.
Ha ka sngi kaba ki nongialam ka RBYF na Nongpoh Circle, kiba kynthup ia u Bah Joseph Syngkli, President bad u Bah Fullbok Lyngdoh, Secretary, ki la leit ban jurip ia kitei ki Post Ilektrik, la lap ba kitei ki Post Ilektrik, ki don ha surok shnong, hynrei kaba kham ima ka long ba kitei ki Post Ilektrik kiba la synjor bha, ki lah ban khyllem ha kano kano ka por bad kaba lah ruh ban pynmynsaw ia ki paidbah nongshong shnong.
U Bah Elias Lyngdoh, Secretary ka shnong Umsehkhlieng, u la iathuh ba ha katei ka shnong ki don haduh 3 tylli ki post Ilektrik kiba la sniew bad kaba la shu pynieng bad pynneh jubor da ki paidbah.
“Ym tang ba ngi pynieng ia ki post Ilektrik, hynrei ki paidbah ka shnong ki shimkhia ruh ha ka ban pynkhuid ia ki jaka ba iaid u Sainar Ilektrik, namar wat haba ngi leit ban pyntip sha ki bor ba deipeit ruh ym shym la don kiba shimkhia bad dei na kata ka daw, kaba la pynlong ia ki paidbah ba kin trei hi" ong utei u rangbah.
Ha kawei pat ka liang, ka RBYF lyngba kitei ki nongialam ka Nongpoh Circle, ki la kyntu ia ka tnat MePDCL ba ka dei ban leit jurip sha katei ka shnong bad ruh ban bujli thymmai noh ia kitei ki Post Ilektrik kiba la synjor, namar kumba ka long mynta kitei ki post Ilektrik kiba la shu pynieng jubor da ki paidbah, ki kylla long pynban ka jingma ia ki paidbah bad khamtam eh ba ki don haruh ka surok shnong bad kaba bun kiba iaid ba ieng.
Shillong: Ar tylli ki seng bhalang kiba khlaiñ ha Riwar kata HYC Riwar mingi Circle hapoh ka jingialam u Organising samla Macfairson Dkhar  bad ka seng HNYF Southern Riwar Circle hapoh ka jingialam u President Bah Reason Lymba ki la ioh bat ia ki kharbangla na shnong pdeng kaba don ha jan Dawki,  kiba la wan rung tuh sha u pud u Sam ka jong ka Ri khasi jaintia.
Hadien ka jingtoh kit bniah jong ka seng kine ki khar Bangladesh kiba kyrteng Mahmmad Tubelmia bad uwei pat U Mahmmad Apdul Rahaman ki ba dei na ka shnong Dungria Sanamgon kaba Don ha Bangladesh.
Hadien ka jingtohkit ka seng ki phla ba jingwan rung tuh jong ki sha kane ka Ri lum Khasi ki mut ban wan bylla sha ki thaiñ thaiñ Jaintia.
Kumta kine ki ar seng ki la aiti noh haki bor jong ka aiñ ba kan leh ia kaba donkam.
Ka seng ka kyntu iaki bor ba halor ba kin long kiba peit ngor bha khamtam ha ki thaiñ border  namar ki paidbah kiba shong basah ha ki border bunsien  ki iakynduh barabor ia ka jingwan tuh ban wan leh kam sniew ba ha rukom ki khar bangla ym tang kata ki pynjot pynpra ia ki bri ki jingthung jingtep bad ki jingdon jingem.
Na ka liang ka seng kan sa leit kynduh shen ia ki Bor bahalor ba kin ai ka jingiada kaba shngaiñ iaka thaiñkhappud khamtam ia ka Thaiñ Riwar baroh kawei la pynkut ka kyrwoh na u President ka seng HYC Riwar mihngi Circle u bah Edmund Khongngai.
Ka Khasi Student Union’ lyngngam Hynneng Brei Area Unit ka maham tyngeh iaki ki nong aiwai dukan, jaka iaki Bar jylla.
Ba lada jia ei ei iaki nongaiwai ne ia ki nongshimwai ka seng kan nym Bah khlih.
Balei ngi pyntip ia kane namar kala jia ryngkhat kumne ha U bnai ba la dep July, ba uwei u  bar jylla u la ktah kti ia ki dkhot jong ka seng , hadien ba ka seng ka la ioh jingtip mar mar ka la leit sha katei ka Jaka.
Hynrei sngewsih pat namar shiwa ba ka seng kan Bishar katkum ka ain jong ka seng la mih ki trai Jaka ban iada ia u(Bar jylla).
Kumta ka seng ka la ai daka ejahar (FIR) sha Shallang Police Station hadien kane u bar jylla u la phet noh na jaka sha la Shnong.
Hadien ShibnaiKata mynta ka sngi 25 Aug 2019 ki ‘Nongaiwai’ kila wan ban phone ia ki dkhot jong ka seng ban pan bai wai iing jong u ta u bar Jylla tang naka daw ba u phet ba ai ‘FIR’ ka seng.
Halor kane ka seng ka kyntait iaka jingdawa jong ki trai iing bad la buh ruh ka jing maham iaki ba nangne sha khmat kin nym leh shuh kumne.
Jingsneng,  phi dei ban phikir bha shiwa ba phin ai wai iaka jaka ne iing iaki Bar jylla, khnang ban lait na ka jing ia peit khmat hapdeng ki ‘ Trai Ri Trai Muluk’ tang naka daw jong uta u Poiei shisngi.
NongpyntipGS KSU’ LHBAUAnselm Ryntong.
Nongpoh: Mynta ka sngi ki pulit ka Umiam Police Station, ki la ioh ban sei ia ka metiap jong uwei u rangbah na Assam, uba la tip kum u Santus Sunar (35) snem bad uba la wan noh iap ialade ha pung Umiam.
Katkum ka jingiathuh da ki Pulit ka Ri Bhoi, la iathuh ba dei ha ka janmiet jong ka 23 tarik ha ka por 6 baje ei ei janmiet, ba utei u bar jylla uba dei na ka shnong Nengrabri, Assam, u la wan noh iap ialade ha katei ka Pung Umiam bad naduh katei ka sngi dei tad hynne ka sngi ba ki Pulit ki la ioh ban sei ia katei ka metiap, kata lyngba ka jingwaniarap da ki pulit ngam na Shillong, la lah pat ban sei.
Ki Pulit ki la iathuh ruh, ba la don kiba iohi ha ka por ba utei u bar jylla, u noh iap nalor jingkieng heh ha Umiam, namar ba u la ngam sha ka jaka kaba kham jylliew, ka la kham shimpor ia ki Pulit ban sei mar mar.
Shillong:  Ka samla Nadia Mary Syiemlieh ka la shah jied kum ka Puron lam khmat ha ka phlim khasi kaba la ai kyrteng Dhaka Escape.
Ka samla Nadia kaba dang 25 snem ka rta ka dei kaba shong basah ha Byrwa, Umsning Constituency, Ri-bhoi District ka dei kaba la jop ia ka Miss Winter Wonderland 2017 kaba la pyniaid da ka Fashion Society Shillong.
Ka la jop ia ka National Pageant jong ka Miss India Glamour 2018 ha Guwahati bad mihkhmat ia ka ri India na ka bynta ka Miss Queen of the University kaba la long ha Johannnesburg, South Africa bad rah syndon ia ka nam lahduh.
Katba ka samla Alice Kharbani kaba dei ka nonghikai skul ha Nongstoin, West Khasi Hills District ka la shah jied kum ka Puron synran ba hakhmat (Supporting actress) na ki 12 ngut ki supporting actress kiba la dep shah jied.
Ia kane ka Dhaka Escape la pynmih da ka Chwa Syiemlieh Film Production bad la Direct da u bah Ban Lyngba katba u main actor la dep jied ia u ïarap Biam uba dei u samla na Jaintia Hillls.
Ka jingshah jied ia ka Nadia Syiemlieh kum ka Puron ka dei hadien ba la bishar bniah naduh ba leh ia ka jingwad sap (audition) ha ka 6 tarik Naitung 2019 ha Khasi National Khasi Dorbar Halls, Mawkhar ha kaba palat 120 ngut ki samla kynthei bad shynrang ki longkmie bad ki longkpa ki la wan pyni ia la ka jong ka sap.
Shuh shuh na ki 60 ngut ki samla kynthei kiba la wan, ki nongbishar bad u Director ki la shim satang ia ki lai ngut ban leh ‘audition’ biang ban peit bniah ia ka rynieng ryniot, ka dur ka dur bad ka rukom kren bad ka rukom ak bad mynta ki la pynbna ba ka kyrteng jong ka Nadia ka biang bha ban long kum ka puron ha kane ka phlim ka ban leit ringdur ha Dhaka ka nongbah jong ka Bangladesh.
Na kine ki 120 ngut kiba la wan audition ka Chwa Syiemlieh Film Production ka la pyntip ba ka la jied ia baroh namar ha kane ka phlim ka donkam bun briew khamtam ia ki kynthei.
Ka jingai kyrteng “Dhaka Escape" ka dei namar u actor u hap ban leit pyllait im ia ki samla kynthei jong ki jylla North East India kiba la shah khaii be-ain (human trafficking) sha Bangladesh.
Ka jingpynmih ka Chwa Syiemlieh Film Production ia ka phlim “Dhaka Escape" ka dei hadien ba ka phlim “JINGIM" la dep ringdur lut kaba sah mynta satang ban leit buh noh ia ka syrnod ha Bijou cinema khnag ban ioh ban pyni noh sha ki paidbah ka jylla.
Shillong: Ka daw jong ka jing weng noh ia ka jingpynbna kaba ka Sorkar  ka la pynbna ha ka 29 tarik u Jymmang 2019 lyngba ka tnad Commerce bad Industry ha kaba ia dei bad ki jaka ba la shim da ka sorkar ban ithuh kum ki “Industrial Estate" bad ia ka ne ka jingpynbna  la hap weng noh ha ka 26tarik Naitung 2019, ka dei  na ka daw ka jah shilain na ka jingthoh kaba la wanrah ia ka jingsngewthuh bakla.
Kat kum ki thymmei khubor napoh jong ka tnad Commerce bad Industry ki iathuh ba ka jingthmu jong ka ka sorkar ban pynmih ia ka jingpynbna ban khang ia ki khyrdop kiba la buh da ki Hima, ki shnong hapoh ki jaka bala ithuh da ka sorkar kum ki jaka ban don ki karkhana, hynrei ha ka por ba pynmih ia ka jingpynbna ka la jah noh shilain bad kala pynmih ia ka jingsngewthuh bakla bad na ka liang jong ka tnad karkhana ruh kala weng noh namar kala don ka jingbakla.
Ki lad khubor napoh ka tnad Commerce bad Industry, ki la iathuh ba ka jingpynmih ia katei ka jingpynbna sorkar ka long ban khanglad ia ki Gate kiba la buh hapoh jong ka Umiam Industrial kiba la mih haduh lai tylli kiba ka tnad karkhana ka dang wad ban tip ka dei ka jongno.
Hynrei ha ka jingjah shilain na kaba la thoh kala wan wanrah ia ki jingeh pynbna ha kaba bun kila pynpaw ia ka jingpyrshah.
Na ka liang jong ka tnad karkhana, haba iohi ia kine ki khyrdop, kiba la mih hapoh jong ka Umiam Industrial area, ka kwah ban khang ia ki bad ba kin nym mih ha kiwei pat ki Industrial Area kiba don ha kylleng ka jylla.
Na ka liang jong ka tnad karkhana kan nym shah ban buh khyrdop, hapoh jong ka Industrial Area la ki dei jong ka KHADC, ki Hima ne ki shnong hynrei ia kiba don sha bar jong ka Industrial area kin nym lah ban ong ei ei.
La sngewthuh ba ka tnad karkhana ka sngewthuh shai kdar ba baroh ki jaka ki hap hapoh jong ka Sixth Schedule, lait noh ka European Ward.
Shillong: U Bah LD Suchiang Chief Engineer  jong ka PWD ba dei peit ia ki surok  u la iathuh ba ki la pynkhreh ban pan jingiarap na ka Wold Bank ban tei kitei ki ar tylli ki jingkieng ha Wah Shella bad Khasiamara kiba hap ha East Khasi Hills District.
Kane ka  jingkieng ki long kiba don kam haduh katta katta ym tang na ka bynta ki paidbah, hynrei wat ia ki shipai BSF ban pahara ha khappud bad ka Bangladesh.
U Chief Engineer u la iathuh ba kine ki jingkieng ar tylli ki long kiba don kam haduh katta katta namar kine ki jingkieng ki pyniasoh ia ki bun phew tylli ki shnong ha khappud, ha pdeng ka thain Shella bad Mawsynram.
Ka PWD ha ki snem kiba la dep kala shna ia ka jingkieng ha ka Wah Shella, hynrei kala khyllem ha ka por ba dang pynieng ia ki paia na ka daw jong ka jingkhlain palat jong ka jingtuid jong ka um bala jur palat u slap.
Halor kine ki ar tylli ki jingkieng kiba don ha khappud bad ka Bangladesh kiba don kam ruh na ka bynta ka jingiada ia ka Ri, ka sorkar jylla kala pynkhreh ban wad jingiarap na ka World Bank  ban tei ia ki ar tylli ki jingkieng ha wah Shella bad Khasiamara kiba don marjan.
Shillong: Mynhynnin ka sngi, ka KSU Hingaria Unit ba hap hapoh ka jingpeit ka KSU Khliehriat Circle East Jaintia hills, ka la pynsangeh noh ia ka jingker sainar shiah   ha khappud India bad Bangladesh.
Ha katei ka sngi ki dkhot ka KSU Hingaria Unit lem bad ki trai jaka ki la leit ban khang noh ia ka jing pyntrei ha katei ka khappud halor ki dawbah ba ki bor sorkar ne ki kompani ba dei peit ia katei ka jing pyntrei ki shu sngap mynthi khlem lah ban siew pyndep ia bai lut ksan sha ki trai khyndew kiba dei hok ban ioh namar ka jingpynjot bad pynjulor ia ki mar rep bala pyntrei da ka NBCC kompani.
Shuh shuh na ka liang ka Seng KSU Hingaria Unit, ka la kren shai naduh kaba sdang ban pyntrei ia katei ka kam da katei ka Kompani ba ka dei ban siew lut sha ki trai jaka, ha kaba iadei bad ki jinglut jingsep bad ki jingjulor ki jingthung jingtep hynrei kaba pyn sngew lynngoh ia ka seng namar ba haduh mynta ka la shu siew tang ia ki katto katne ngut, wat haduh ba ki bor district ba dei peit ia ka tei ka thaiñ ki la leit ban tuklar.
Na ka liang DC ka tei ka thaiñ bad ki bor district ki la kular ban phah siew pyndep lut shuwa ia ki ba dang sah, hynrei haduh mynta ka jingpyntrei ka nang iaid shait shait  wat haduh ba ki bor shnong ki la leit buh ia ki kyrteng ki briew bad ki jingthung jingtep kiba la shah pynjulor, hynrei ym pat ioh jingsiew eiei ne ym don dak eiei kiba phah jingtip sha ka shnong ne ki trai jaka.
Kumta ka Seng khlem da pynslem haba la ioh sngew ia ka jingud jingnam jong paidbah kiba dei ki trai jaka na ka shnong Hingaria,  ka la pynsangeh noh shisyndon ia ka jing pyntrei ia katei ka kam.
Na ka liang ka Seng ka la ther tyngeh ba kan ym ai lad satia ia kino kino ki bor sorkar ne Kompani ba kin shu thombor ia ka hok jong ki paradoh para snam, khamtam, lada shu pynjot pynpra ia ka jaka rep jaka riang khlem da siew ia ka bai lutksan sha ki trai jaka.
Ha katei ka sngi na ka liang ka Seng ka la ioh ban ia kren bad u General Secretary, ka shnong Hingaria u samla Garnes Talang bad u ong ba ka shnong kam don jingpyrshah ei ei ruh em Ia ka jingpyntrei ia ka katei ka  jing ker saianr shiah, hynrei ka long pat ka ba sngewsih ba ki bor ba dei peit ia ka tei ka jing pyntrei kim patiaw eiei ban siew dep ia ka jing lutksan jong ki paidbah khamtam kine ki kompani ki pyntrei pathar da kaba tam pud wat shaduh ki jaka ki bym iahap shuh ha ka jingthew.
Kumta na ka liang ka shnong kala buh da ka jing kyntu ia kane ka kompani ban trei ha ka jaka ba dei ban trei kumba lathew la woh khnang ban wanrah ka bha ka miat ha ka imlang sah lang jong u paitbah ka shnong bad ka  shnong ka ai ka jing kyrshan ba pura ia ka synjam ba ka seng KSU Hingaria unit ka iaid shakhmat na ka bynta ka jing myntoi ki paitbah nong shong shnong, ong ka kyrwoh na   U President ka KSU Hingaria Unit  u Samla S.S Lamin.
Shillong: Ka Meghalaya ka la jop 3 takma Gold, 3 takma Silver bad 3 takma Bronze ha ka 7th NE Zonal Shooting Championship kaba la long hapoh ka 4th Assam Police Battalion, Shooting Ranges, Kahilipara, Guwahati, Assam naduh ka 19tarik August 2019 haduh 23 tarik August 2019.
Ki nongiasiat baroh  ha katei ka jingiakob jong ka 7th North East Zonal Shooting Championship, ki long 242 ngut ki nongiasiat (Target Shooters).
Hadien ka jingpynlong iaka state ranking Championship ha Shillong, ka  Shooting Association of Meghalaya(SAM) ki la ioh ban jied katkum point kaba ki ioh (Score) bad phah 23 ngut ki nongiasiat shooters ( 9 Women shooters & 14 Men)  bad na kitei Lai ngut ki dei ki junior shooters 2 kynthei & 1 shynrang.
Ha kane ka jingiasiat ka Shooting Association of Meghalaya (SAM) hapdeng ki jingeh baroh ki la lah ban jop Medal bad kaba nang ioh mynsiem ka long ba hynniew ngut ki nongiasiat   na ka jylla Meghalaya  ki long  Balarishisha Rani, Anjali Singh,   Toiabha Mylliempdah, Shirley M.Kharbuli, Pynkhraw Kharshiing,  Uttam  Sinha,  Dennyson Kyrsian, ki la ioh ban poi sha ka point (score) kaba ki nongiasiat ki dei ban ioh [National Minimum Qualifying Score (MQS)] ban ioh ia shim bynta ha ki Nationals khamtam ha ka National Shooting Championship competition (63rd NSCC) kaban long ha Bhopal ha u bnai November 2019.
Kine harum ki long ki nongjop bad ki nongioh takma na ka jylla Meghalaya ha ka 7th North East Shooting Championship kaba la long ha Guwahati, Assam.7 Uttam Sinha – Silver in 10M Air rifle ( Men junior)Ka jylla Meghalaya kumba ka paw ka don bun ki sap iasiat, hynrei namar ka jingduna ka jingbym don  la ka jong ka jaka practice ka jaka pynkhreh iasiat ka long kaei kaei kaba pynkhia mynsiem.
Kumba ka long mynta ki nongiasiat na ka  jylla Meghalaya ki donbok la kumno kumno  ki ioh ban bat suloi ban practice iasiat teng teng ha ki sngi saitjain(Saturday) bad sngi u Blei (Sunday) ha kat ki por ki kynta ba mang bad ai ki bor pyniaid ka Assam Regimental Center, (ARC),  bad ki nongiasiat bad ka Shooting Association of Meghalaya ki iai kyrmen ba ka jylla kan thaw ki lad ban pynbiang noh ki jaka ialehkai bad khamtam ban thied kham bun ki tiar iasiat competition pistol bad competition rifle kham kloi kum shibynta ban ioh sei ia ki sap kiba bun jong ka jylla kum ka lynti ban pynkhreh ia ka kynhun iasiat na ka bynta ka Meghalaya National Games 2022.
Imphal: Ki pulit jong ka Manipur ki la ioh kurup ia ki table kiba don kumba 40lak tylli, kiba la tip kyrteng kum ki  WY (World is Yours), kiba shongdor T.400klur.
La ioh kurup ia kitei ki tiar ha ka shnong Phoudel Keirambi Mathak Leikai.
U SP jong ka Thoubal District, U Dr S Ibomcha Singh, haba kren sha ki kotkhubor, u iathuh ba ha ka jing ia treilang bad ki seng samla bad ki seng kynthei, ki la ioh ban kurup ia katei ka mar, kaba remdor shi katdei.
U Singh, u iathuh ba ki la don kiba iohi ia katei ka kali, hynnin ka sngi, ba ka iaid ruma shaneng sharum bad haba la ioh bat, la lap pynban da ki droks kiba don ha katei ka kali.
La wan ialam ia ka kali bad u nongniah sha  ki pulit ha Thoubal  bad la lap ia ki jingsong kiba don 100 song bad kitei ki don 40lak ki WY Tables.
Ki pulit ki la ioh kem ia u nongniah U   Mohammad Hussain  bad nangta sa kiwei kiba donkti ha katei ka jing khaii bad mar ia ioh jingtip, ki la leit mar mar sha ka kad liengsuin ha Imphal bad hangta, ki la ioh kem ia U  Ayub Khan (41), Md Abdul Razak (35) badU Abdul Rahim (33).
La iathuh ba U Rahim, u dei uwei na ki nongkhaii ba pawnam tam jong ka pyrthei.
U Shah Rukh Khan, uba dei u khlur jong ka  Bollywood, ula pyllait paidbah ia ka stamp ba thymmai, kaba kynmaw ia ka jingdap ba 130 snem jong ka kad rel ha Bandra, kaba ha Mumbai, ha ka sngi thohdieng ba ladep.
Haba kren ha katei ka jingialang, U Khan, ula ong “Nga la ju ia luh ia shibun ki samla ha ki kad rel, tangba hangne te ngam pat ju poi bad nga sngew ieid shi katdei bad ngan sa wan biang".
Ka jingdon bynta jong U Shah Rukh, ha ki kam ialuh samla ha kad rel, ka dei ha u snem 1995, ha ka phlim Dilwale Dulhania Le Jayenge (DDLJ), ha kaba ha katei ka sien, u kum U Raj Malhotra u ia kynduh ia ka Kajol kaba la tip kum ka  Simran Singh, ha ka kad rel ha Europe.
Hadien ka DDLJ, ha u snem 1998, ha ka phlim  Dil Se, U Shah Rukh Khan, u shoh jingieid syndon ia ka Manisha Koirala, tang namar ba u iohi ia ka, ha katei ka kad rel.
Ha u snem 2013, ha ka phlim  Chennai Express, U Shah Rukh Khan, u ia kynduh ia ka  Deepika Padukone bad u shoh jingieid syndon ia ka, ha ka kad rel bad kiba bun ki bynta ba la ring ha katei ka phlim Chennai Express, ki dei hi kiba la ring ha ka rel.
Ha u snem 2017, ha ka phlim Harry Met Sejal, U Shah Rukh Khan, u ia ieid samla bad ka  Anushka Sharma, ha ka jingleit da ka rel na  Prague sha Budapest.
Kum uwei naki nongshong shnong jongka shnong kongthong kaba hap hapoh ka thain khatar shnong nga nga kwah ia ka ban iatei ia phylliew jingmut katto katne katba lah ei ka ha kaba iadei bad ka Jingrwai Iawbei.
Ia ka Jingrwai Iawbei katkum ba ngi tip kadei kaba la juh leh ne pyn donkam naduh ka mynnor jong ki mynbarim kaba ngim tip tikna naduh ka snem aiu la sdang bad mano bala sdang nyngkong ban pyndonkam nyngkong iaka napdeng kiba bun ki shnong kiba pyndonkam iakane ka Jingrwai Iawbei, bad katkum banga tip halor ka jingsdang jongki bana nabar ban tip iaka Jingrwai Iawbei nyngkong eh da ki ba nabar jongkine ki shnong kadei na shnong Kongthong ha kaba u wei naki lyngdoh niam jong ka Balang Katholik u Rev.Roland Kharkrang, hakaba i la wan ban ialam ia ka kynhun jongki nongthoh khubor bad PCN kaba dei ka local TV channel jongngi hakaba naka liang ki nongthoh khubor ki lawan hapoh ka jing ialam jong i bah Alan West ha kato ka por, mynba i dang don haka kynhun jongki nongthoh khubor kata ha u snem 2004.
Bad dei naduh kata ka por ba ki briew kiba nabar ki sa sdang ban tip iaka jingdon hakaba la don bun ki local tourist ki foreigners tourist kiba la wanrung hapoh shnong kongthong naduh u snem 2004 haduh mynta ban wan sakhi bad wan sngap hi bad ki don ruh kiba shim iaka hakaba ki pyndonkam hakaba leh research haka jing pule ka jongki hakaba ki babun ki nongshong shnong napoh Kongthong kiba la iadon bynta ban pynphriang lem iakane ka Jingrwai Iawbei shaki kiba kwah ban tip bad iohsngew iakane, dakaba ki nongshong shnong ki rwai ne kynud iakane ka Jingrwai Iawbei haka por ba ki briew kiba nabar ki phah iaki.
Bad dei dakane ka jingwan ba khah khah jongki ba nabar shnong hapoh shnong kaba la ktik bad pynlong ia u bah Rothell Khongsit uwei naki samla rangbah na kongthong bad shna iaka travelest nest house daka kynhun ka jong u ka Indigenous Agro Tourism cooperative society (IATCS Kongthong).
Ha u snem 2013 naka bynta ban pynjanai shuh shuh iaka jingdon jongka shnong kongthong iaka jinglong kyrpang ka jongka hakaban ai jingtip iaki briew kiba kwah ban tip kham bniah iaka Jingrwai Iawbei.
Bad dei ha u snem 2016 -17 hakaba ki la don ki briew kiba la wan hapoh shnong kongthong hakaban shna syndon kum ka ducomentary film hakaba iadei bad ka Jingrwai Iawbei, hakaba ka kynhun jong i bah Rothell Khongsit kadei ka bynta kum ki nong ak ne nong ai jingtip bad jing pynshai halor kane, bad ka long shisha kaba donbok haduh katta katta hakaba ka documentary film kaba la ai kyrteng “My name is eeoow"kala ioh iaka award naka poh ka ri UK ha u snem 2017.
Bad shuh shuh kane kam shym la sahkut tang katne kala poi ruh haduh ka tyndong shkor jong ki nong thaw ain ka ri India bad haduh ba un da rah syndon iakane ka mat haduh ka ing Rajya Sabha dang hakine ki sngi bad khamtam eh ba un wanhiar haduh shnong kongthong dang hakine ki khyndiat sngi bala dep.
Te kumta naka liang jongnga ruh nga sngew ban mynjur ba ymdei shisha tang hapoh shnong kongthong bangi pyndonkam iaka hynrei ki bun ki shnong katkum ba nga tip ki leh iakane hapoh ka thain khatarshnong kumba la pynshai ha ki lad pathai khubor hakine ki sngi baki don haduh kumba 20 shnong tam tang hapoh ka thain khatarshnong, bad katkum banga sakhi bad tip iakane ki don ruh katto katne tylli shnong kiba hap hapoh ka Hima Khyrim ruh ki pyndonkam iakane kum ka shnong Wahkhen, Shuthim, Nongblai bad kiwei ruh, hynrei iaka jingjer kyrteng iaka kane ka rukom kynud sur hi ban ai nam daka “Jingrwai Iawbei" kadei tang ha Kongthong kaba ngim tip hakiwei pat ki khot kumno iakane ka rukom kynud sur.
Bad nakata kadaw nga sngew iaka ban ong ne iatei lem hangne ba kalong kaei kaei kaba bakla ban ong bakiwei pat ki shnong kin pyrshah iaka ban ainam tang iaka shnong kongthong namar haka jaka ban kin pyrshah nga sngew kum ka jing ai jingmut baki dei ban kyrpad ne ai jingtip shaki bahalor ban pynrung lem iaki wei pat ki shnong haka intangible heritage village lada ka lad ka don dakaba kin pyni lang iaka ei kaba kidon bad ruh hakaba iadei bad kane naka liang jongki ba don bynta ban pynphriang iakane ka Jingrwai Iawbei nga kyrpad bakan ym don ka jing buhrieh iaka jingdon lem jong kiwei pat ki shnong iaka Jingrwai Iawbei kum ba ngi don hapoh shnong kongthong ban ym pynpaw bangi don tang hapoh shong Kongthong.
— Banshanlang Khongsit.
Shillong: U bah AL Hek, myntri ka koit ka khiah ka sorkar Jylla bad uba dei uwei na ki nongialam ka seng BJP, u iathuh ha kawei ka kotkhubor phareng hynnin ka sngi, ba ka kynhun MDA, kan iakynduh ha ka 27tarik Nailar 2019, na ka bynta ban iakren ia ka elekshon Speaker jong ka dorbar Jylla.
Ha katei ka sngi, la sngewthuh ba ka MDA, kan jied ia uwei pat u briew, uba bit ban shimti ia katei ka shuki lamphang dorbar Jylla bad la sngewthuh ba ynda haba ka MDA, ka la shim ia ka rai, ka BJP, kan sa pyrkhat ia u briew jongka, la u don ne em, uba bit ban shimti ia ka shuki lamphang dorbar.
Ha kaba iadei bad ka elekshon shiteng samoi ha Shella, U bah Hek, um pat pynthikna satia, la ka BJP, kan iakhun ne em, hynrei, ula pynsngew ba kum ka seng heh jong ka India, ka dei beit ban sei ia u kandidet jongka, ha kane ka kynti ruh.
Ha ka elekshon MLA ba dang shu dep, ka BJP, ka la pyniakhun ia U bah Jrop Sing Nongkhlaw na katei ka Constituency, ha kaba ula ioh 3,390 vote.
Bah RM ShabongKa HYC, ka la ioh da ka kyntien kaba siat jngai bha, ia U MLA ka Mawhati bad kata ka long, haba ka ong “wat ngop ia ka kper tyrso" bad katei ka jingkren, ka pyn kynmaw shaphang ka khana puriskam jong u klew bad ka sngi bad kumno ba u klew, ula iap bieit ia ka jing shat jingshai ba khriak khriak jong ka kper tyrso bad hangta, ula her wut na ka rynsan jong ka bneng.
Ka kper tyrso, haba iakren madan noh tiak, ka dei kaba la ju  pyngngop ia shibun ki riew sain pyrthei bad katei ka la ju jia, ha ka jingmih vote ki bym dei ban mih, ka jing ioh myntoi, ki bym dei ban ioh bad kumta ter ter bad ka dei hi ka kper tyrso ruh, kaba pynduh noh ia ka jingmut kaba nyngkong, ba ka Meghalaya, ka dei ka jylla rilum lane kaba mut ba ka dei ia U Khasi, U Jaintia bad U Garo.
Ki Lalung, la sngewthuh, kumba ki don 4hajar vote bad lada ki don 4 hajar vote, kumta khlem pep, kin don ka jingkhein briew, kaba shiphew hajar antad eiei bad kumta kim dei shuh, kiba khyndiat bad hangne, ka ju mih ka kyntien ha ka politiks, kaba ong “vote bank" lane ka jing kamai vote bad ngim tip, la U MLA ka Mawhati, uba dang samla, u thew sha katei ka lain ne ioh lehse, u don da kawei pat ka jingmut kaba beit bad kaba shisur.
Ngin nym ong shuh ia kaei kaba dei bad ki Lalung, hynrei ngi iohi ba ka jingiakren ha kine ki sngi, ka mih ba ki la jyllei than, kita kiba khot Scheduled Tribe ialade, ha kaba ki nong Assam ruh ha Meghalaya, ki dei ki Scheduled Tribe, ki nong Mizo, ki nong Arunachal bad sa kiwei kiwei kiba bun bah, ki kylla Scheduled Tribe lut ha kane ka Jylla bad ka jingmih kyrteng jong ki Lalung, ha kaba kum kane ka por, ka pynthut pynban ia ka phang baroh kawei.
Ka Meghalaya, kam lah ban leh khunruid, ia ki trai shnong, kiba don ha kane ka Jylla, tangba ka donkam da ki ain kiba shai bad kiba biang bha.
Kaba ijli tasam hangne, ka long ba ki trai shnong, lada ki dei ki dkhar, ki lalung, kiwei pat ki jaitbynriew, ba kim ioh ia ki lad ki lynti, katba kiwei pat kiba wan na Silchar, na Karimganj bad na kiwei pat ki bynta bapher, ki la knieh lut ia ka hok jong ki trai shnong ka Ri Khasi Jaintia.
Shillong: U nong ialam jong ka liang pyrshah u Dr Mukul Sangma u la thalain  ia ka Sorkar, namar ba ka ong ba ka Jylla Meghalaya kam da donkam kyrkieh ia ka jing thep kam pulit, namar ba Jylla mynta ka lah don ha ka jing shong shngaiñ naduh mynta u snem bad kam long ka ba kyrkieh ban thep ia ki kam  ba lait ha ka tnad pulit.
Hynrei katkum ka jingkynthoh jong u nongialam ka liang pyrshah u Dr.Mukul Sangma u la ong “Ka kam ki pulit kam dei tang ban teh lakam iaki kam lehnoh hynrei dei ruh ban peit iaka iaid ka ieing ka leit ka wan ki paidbah,ka jylla ka donkam iaki pulit khamtam ban teh lakam ia ki dawai pynbuaid kum ki drugs bad ruh ban peit ia ka jingshah thombor ki kynthei bad ki khynnah.
"U la bynrap ruh da ka ba ong “Ka jing jia ia tyngkhuh kali ka ba khah khah ka ju jia na ki por sha ki por wat  ha dien ka jingshna bha ia ki surok ha ka Jylla.
Ka Sorkar Jylla ka dei ban shna ia ki ain (road safety)ki ba lah ban teh lakam ia kane,  ka Sorkar Jylla ka dei ban peit ia ki nongniah kali ki ba niah khlemakor bad ai bor ha ki pulit ba kin lah ban teh lakam ia ka jingshong shngain.
"“Pynban ka sorkar Jylla dangshen ka la ong ba kam pat kyrkieh ban pynrung kam pulit na mar ba ym don shuh ki kam lehnoh ha ka jylla wat la ki bun ki kam ki ba lait ha ka tnad pulit, ka tnad pulit ka long kaba donkam bha ym tang ban ialeh ia ki lehnoh.
"u la ong.
Shillong: Ka jingialang jong ka Board jong ka Meghalaya Tourism Development Corporation, kaba long hynnin ka sngi, ka la rai ban aiti ha ki pulit ba kin tohkit, halor ki jing pynmih khubor bapher ha ka social media ha kine ki bun bun taiew ba ladep, ha kaba la thoh bad pynjah burom ia ka Corporation.
Ka Board, ka la kyrpad ruh ia ka SP, East Khasi Hills, kaba dei kawei na ki nongshah khot kyrpang, ba kan pynlong ka jingtohkit kaba sani bha halor katei ka jingmih jingthoh kaba har rukom.
Nongpoh: Ka District Magistrate, jong ka Ri Bhoi District, ka la pynbna ba ka la pynjari da ka kyndon 144 CrPC, kaba long ruh kum ka jingmana bad khang pyrshah ia baroh ki briew ki bym pat ioh jingbit ba kim dei ban leit hajan ka Weigh Bridge ha Narang ne ban shong ha ki kali bad ban ieng hajan jong katei ka Weigh Bridge.
Na ka bynta jong kito ki trok kit Dewiong, la shah tang ia u Nongniah bad ia u Nongbud ba kin shong ha kali na ka bynta ban iaid lyngba jong katei ka Weigh Bridge.
Kumta hadien kane ka jingpynbna, baroh ki kali kit dewiong ki dei ban iaid lyngba katei ka Weigh Bridge bad kino kino kiba leh pyrshah ne iaid lait na katei ka Weigh Brige kin san gat ha ka jingshah pynshitom kat kum ki kyndon ain.
Shillong:  Ka Lumdiengjri SC ka la shah pynliem da 0-1 ha ka Umphrup SC bad ia kane ka kol la thep da u S.Kharumnuid ha ka jingiakhun ka 3rd division myn hynnin ka sngi ha madan Polo.
Ha kawei ka jingialehkai, ka Krang SC ka la shah pynliem ha ka Umpling SC da 0- 1 bad ia kane la thep da u B.Thongni 35’.
Ka Lamlynti SC ka la shah pylliem ha ka Risa Colony SC da 0- 3.
Ia kine ki kol la thep da u S.Shang 26’,  N.Sang 55’,  bad kawei ka kol lajong ha 35’.
Ha ka jingiakhun ka 2nd Division, ka Nongthymmai SC ka la pylliem da 3-2 ia ka Umphyrnai.
Ia ki kol ka Nongthymmai la thep da u C.Jana 45’,  B.Mawlong 56’, 78’ katba ka Umphyrnai SC la thep da u S.Dkhar 16’.
Ha ka jingiakhun ka 1st Division, ka Marbisu ka la shah pylliem da 0-4 kol ha ka MLPFT.Ia ki kol ka MLPFT la thep da u T.Siangshai 26’, V.Chettri 29’, C.Nongdhar 76’ bad  E.Khongjee 79’.
Saw ngut ki nongtrei jong ka  Kerala marriage registrar office, ki la kyntait ban ai ia ka syrnot jong ka jing ia poi kha jongu bad la ka jong ka kurim, hynrei ki la bthah ba un ia poi kha biang sa shisien bad kin sa ai da ka syrnot ba thymmai.
U myntri ba peit ia ka Registration, U G.Sudhakaran, ula weng kam shipor ia 4ngut ki nongtrei jong katei ka tnat, namar ba ki leh sting ia la ka jong ka kam.
Haba thoh ha ka facebook jongu, hynnin ka sngi, U   Sudhakaran, u iathuh ba ynda haba ula tip ia katei ka jingjia, kumta ula hukum ban sospon ia kitei ki nongtrei kiba donkti ha katei ka kam.
La iathuh ba U Madhusoodhan, ula leit sha ka ophis jong U Sub-Registrar ha Mukkom ha Kozhikode, ha kaba u kwah ban ioh ia ka syrnot iathoh jongu, kaba ula dep iathoh bad ka kurim jongu, la 16 snem mynshwa, hynrei ki nongtrei jong katei ka tnat, ki la phah ap bad leh thlia bun bun rukom.
La iathuh ba U Madhusoodhan, ula ia poi kha ha ka 27tarik Rymphang 2003 bad u kwah ia ka syrnot jing iathoh jongu, ha ka 19tarik Jylliew 2019 bad hadien ba ki la kren thlia bad iai buhteng ia katei ka syrnot, hynrei ki la phah ba un ia thoh biang sa shisien bad ka tnga jongu, da  kaba ong ba kin lah ban ai noh mar mar ia katei ka syrnot iathoh jongu.
“Haba une u briew, ula pynpaw ia ka jingsngew sih jur bad ba ula pynmih ha ki social media, kumta ka la poi sha ka jingtip jongnga bad nga la bthah ia u heh duh jong ka  Registration Department, ba un tohkit mar mar halor katei ka jingjia bad hadien kata, nga la bthah ban sospon ia saw ngut ki nongtrei ha ka ophis ha  Mukkom bad kitei ki long ka Devi Prasad, U Sivaraman Nair, U T.K.Mohandas bad U P.B.Rejish, ong utei u myntri.
Shillong: Ka Women Organisation of Ri Bhoi District (WORD) kaba dei ka seng treimon sngewbha kaba shakri kyrpang na ka bynta ki longkmie, ki samla kynthei bad ki heprit kynthei kynthup ki khyllung ha ka thaiñ Ri Bhoi kan pynkup burom ïa ki samla pule kynthei kiba pass bha ha ka eksamin SSLC bad HSSLC ha ki board bapher bapher jong u snem 2019 bad kumjuh ruh ïa kito kiba la wanrah nam ha ki kyrdan jingpule ha ki skulbah, ki kynthei kiba la wanrah nam ha ki jingïalehkai bad ha kiwei ki rynsan kaba long kum ka dak ban wanrah burom bad ban pynpaw ïa ka thaiñ Ri Bhoi sha ka pyrthei.
Lyngba kane ka kyrwoh, ka WORD ka kyrpad ïa ki para longkmie,  kynthei samla kiba la kot sha katei ka thong ban wanrah ïa ki kot ki sla sha ka ophis treikam kaba shipor jong ka seng kaba don ha Umsning proper B hajan ka skul Eden Sec.
School lane ha ka ïingsah jong ka President ka seng, ka kong Jean Kylla ne ban telephone ha ki nombor ba ai harum hapoh ka 25 tarik Naitung, 2019.
+917627983161 – WORD President+917005923597 – WORD General Secy.
Shillong: “Don ha duh 300 tylli ki dukan bar jylla ha ki thain ka shnong Laban ha kaba 105 tylli ki dei ki bym biang ia ki kot ki sla, 32 tylli ki bym shem la pynthymmai bad 12 tylli ki dei ki dukan ba shu leh benami" la ong da u President ka Khasi Student Union Laban Circle  u bah Manly Nongpluh  ha ba ia kren bad ki nongpathai khubor.
U bah Manly u la ong “Halor ka jing kynduh jong u MLA ka south Shillong u Bah Sanbor ia u bah Paul hynnin ka sngi, ngim kwah eiei ban ong ba ka dei ka jingsngew jong i  ngi baroh hi ngi tip naduh mynswa ba i long i briew i ba kloi ban kdup ia ki bar jylla, hynrei na ka liang jong ngi ngi pynpaw beit ba kiba dei hok ban ioh kin ioh hynrei ki bym dei hok ban ioh bad ki  iaid lait na ka District Council ki dei ban shah pynshitom khnang ba kan plie lad ia ki khun khasi khara jong ngi ba kin ioh ia ka lad ban kamai jakpoh.
"U bah Manly u la bynrap da ka ba ong" Halor ka jing ong jong i ba don iwei ar ngut ki khynnah ba leit khynra laisen ka long ka bym shisha ngi la pynlong ka jing khynra laisen ryngkat bad ka jing don ka dorbar shnong".
Na ka liang ka KSU Laban Circle ki la pynpaw ia ka jing sngew nguh ia u bah Paul Lyngdoh u ba la shim khia ban peit ia ki trading laisen ha ka ba kan sa don ka jingkynra ia ka laisen na ka liang ka Council ha kine ki sngi ki ban wan.
Shillong: Mynta ka sngi u EM ka KHADC u bah Paul Lyngdoh u la khot ia ka jingialang ia ki Rangbah Shnong kiba kynthup ia ki 8 shnong jong ka Raid Laban ryngkat bad ka Khasi Student Union Laban Circle ban ia kren ha ka rukom ai NOC ban shim trading lisen.
Katkum u Chairman ka Raid Laban Dorbar, U bah I.Sun, u la pynpaw ia ka jing sngew nguh ia ka KHADC ba ki la khot ban pynlong jingialang ban pynshai shaphang ka rukom ai syrnod ban shim ia ka trading laisen.
U Chairman ka Raid Laban Dorbar u la ong" Ia ka rukom ai syrnod ia ki bar Jylla ban ioh ia ka trading laisen ngin bud kat kum na ka jingbthah ka District Council ha kaba wat ia ki ba kwah pynthymmai ia ka trading laisen ruh kin donkam ia ka NOC na ka liang ka Dorbar shnong.
".
Halor ka jingkynnoh da ki 7 shnong ha ki kot khubor ba la dep-Ka shnat Raid Tynring ka hap ha ka Raid Raid Nongkrem, hapoh ka Hima Khyrim.
Ia kaba la ithuh da ka dorkar phareng ha ka por ka East India Company katkum ka Report u sahep H.Inglish Asst Political Agent jong ka sorkar Phareng ha u snem 1839 bad ha katei ka Map ba la thoh ha ka ktien Nongkrem kaba la rim bha naduh ka por jong ki SAWKHER KI LAI LYNGDOH  kiba la pynlong ia ka Hima Shyllong hyndai.
Ha katei ka Report la batai shai ia u Pud ka Raid Nongkrem kumne:-Mihngi – Ka Raid Mawshai, shatei ka Ri iapngan bad ka Bhoi Lasa, shathie – ka Raid Nongkynrih & Laitlyngkot sha sepngi – ka Elaka u Syiem MylliemLa thoh ruh ba ka Raid Nongkrem ka don la ka jong ka original Court, ka don la ka jong ka Niam ka Rukom bad la thoh ruh ia ki kyrteng jong ki shnong ne ki Shnat Raid kiba hap hapoh u pud ka Raid Nongkrem ba la soi ia ka Dulir ha ka 4th May 1930 da u Dewan jong ka Khyrim state, bad ki bakhraw ka Raid Nongkrem ki la ai ia u pud synshar ia ki Shnat Raid kiba hap ha ka Ri Lai Shnat ba la tip bad ithuh kum ki 15 khatsan Sordar, bad ka TYNRING ka dei ka Shnat Raid kaba 8 phra na  kitei ki 15 Khatsan Sordar.
Kumta ka Tynring ka dei kawei na ki Shnat Raid kaba hap ha ka Raid Nongkrem kaba don la u jong u Pud u sam ba la ai da ki BAKHRAW ka Raid Nongkrem bad u Syiem jong ka Hima Khyrim naduh kitei ki snem bad ki dang neh dang sah haduh mynta, bad la thoh shai ia ki kyntoit ki shnong kiba don hapoh ka Shnat Raid Tynring bad ba ki 15 Sordar kiba hap lang hapoh ka Raid Nongkrem ki tip bha kiei ki kyntoit ne shnong kiba hap ha ka Shnat Raid Tynring.
Ha ki phew phew snem kiba leit ki don ki briew kiba leit kyrpad na u Syiem Tymmen (barim) kiba wan na Riwar na Maram bad na kylleng ka Ri Khasi ki pan jaka rep ba duk ba thngan u Syiem Tymmen bad ki Sordar ba mynshuwa ki ai lad ba kin shnong rep ha ki jaka Raid Tynring kum ha Lumdiengngan, Mawkduk, Lumkseh, Kyrding Lumrit, Wahmyntait, Lumdiengsai, Mawkyring bad Pynthor Sohma bad ha kitei ki snem 1968-1972 bym pat don ka Ri Bhoi District ki dang don lang ha kajuh ka District, bad ha kitei ki snem dang don tang 3 (lai) 4 (saw) iing ki ba sah rep ha kitei ki khlaw ka Tynring, ki pom ia ki diengbah ki thang Rynga ki rep bad ha ki snem 1972 shaneng kila nang bun iing bad ki im suk im pahuh ki sdang shna sa ki ing Mane Blei ha la ki jong ki jong ki jingngeit kito ki por kitei ki kyntoit ki dei tang ki Lyngkha trei ki tnad Balang jong ka Tynring kaba long ka Balang kmie bad kham hadien ki sa ioh Balang bad  kynmaw ha u snem 1997 ba thung ia ka Balang Presbyterian Lumrit da ka Balang kmie na Tynring.
Ha ka miet Sunday katba dang wanphai na Lumrit 2 tylli ki bus ba kit ia ki nongleit jingiaseng ki la shah kawang maw shah tied pynmynsaw ba ia khih Nepali ha Nongmynsong, kine ki dei ki sakhi kiba shisha ba ki Balang ki don ka Record kaba biang ba kitei kiba kam 7 shnong kiba shu jler ba thombor u TYNRING ba ngim hap ha ka Tynring ba kynthoh sniew ia u Syiem Khyrim ki dei tang ki kyntien khynnah khyllung kiba shu kren laplah krenKynshlein khlem da pyrkhat ne thew, ki kren kum ki khynnah rit ba dang mynnin, ka bor jong u Syiem ka don, ka bor jong ki Bakhraw ka don, bad ka bor jong u Sordar bad ka Dorbar Shnat Raid Tynring ka dei kaba khlain namar ka dei ka trai jong ka khyndew Raid ki kyntoit ne ki Shnong kim don hok ban tuklar ia ka khyndew ka shyiap.
Dei tang ka Tynring kaba long ka kmie ka trai kaba don ki Dulir ki kot ki sla kiba biang ba ki bor Ain ki bor sorkar ruh ki tip bad ithuh ia ka jingkynnoh ba tyrwa die ia ka khlaw Wahswad-Umsohlang ka dei ka Dorbar Shnat Raid Tynring.
Wat leit kynnoh ia u Syiem, kynnoh ia u Tynring.
Tangba da pyrkhat bha phi dei tang ki soh shnong phim dei ki trai.
Bad wat long kum uta u poi-ei u Bam-ei ne u Kam-ei, uba shu wan poiei nangno nangno u bam ei khlem siew dor bad um hun tang katta u kam-ei syndon da u ioh lad, bad ym ai lad ia kiba kum kita.
Bad la maham ia ki riew shim kabu bym bit ban thied jaka ha ki  kyntoit khlem ka jingtip u Sordar Shnat Raid Tynring.
Ki dulir ba soi tang da kitei kiba kam Rangbah Shnong ki long kamkai.
C.A Diengdoh.
Shillong:  U MLA ka South Shillong uba dei u nongialam ka BJP u bah Sanbor Shullai ula ujor sha u Executive Member (EM) ka KHADC u bah Paul Lyngdoh, ba ka Council kam dei ban pan No Objection Certificate (NoC) biang na ki bar jylla, kiba la ioh shisien na ka dorbar shnong, hynrei ki dei ban shu pynthymmai beit ia ka license lada kam don ka jingujor da kumwei pat.
U bah Sanbor ula iakynduh ia u bah Paul hadien ba u la ioh ia ka jingujor ba ki don ki briew ha ka thain Laban kiba kam kum ki seng bhalang, kiba wan talasi trading license ia ki dukan.
“Ka NOC na ki dorbar shnong ne dorbar hima, ki dei ban pan tang haba aplai nyngkong hynrei ha kaba pynthymmai ym donkam shuh ban leit pan biang lait noh tang haba don kano kano ka jingujor pyrshah ia u nongdie dukan", la ong u bah Sanbor.
Katkum ka jingiathuh u bah Sanbor, u EM u la pyntip ba ka ka jingphah  pan NoC biang  ia ki bar jylla na ki dorbar ka  dei namar ba ka Council ka dang pynthymmai ban leh digital ia kiba pan trading license thymmai bad kiba shu pynthymmai.
Ha kajuh ka por, u bah Sanbor u la ong ba ka Council kam dei ban pynslem hapoh shiphew sngi ban ai ia ka trading license ia ki bar jylla kiba dei hok ki nongshong shnong ka jylla hadien ba la pynbiang ia ki jingdonkam baroh bad lada pynslem ban ai License, u nongaplai u don hok ban plie ia ka dukan   namar ba ki don kiba aplai haduh shi snem ruh kim ioh.
U bah Sanbor u la ong ruh ba ka Council ka la bakla ban phah pynshisha ia ka syrnot jinglong (character certificate) jong u nongpan trading license ha ki ar ngut ki briew kiba don jingkitkhlieh bad kane ka dei kaba bakla namar ba ka pynduh bor pynban ia ki dorbar shnong.
“Kaba sngewsih ia ki dorbar shnong ka long ba ha jaka ban pan NoC na ka dorbar shnong hynrei la phah pynban ban ai jingthoh na ar ngut ki briew ba kitkhlieh ban pynskhem ia ka jinglong uta uba pan trading license bad kiba lah ban pynshisha ia kane la kdew ba u dei u MDC lane u Syiem ne Rangbah Shnong, Wahadar, Lyngdoh bad kane ka la pynkhein ia ka ain bad la ai jingmut ban ai da ka dorbar shnong", la ong u bah Sanbor.
U bah Sanbor u la ong ba kiba lah ban talasi license ki dei tang ki briew ka Council kiba don ka uniphom ym da kiba riam paidbah.
“Naduh u snem 2002 ha ka por ba long CEM u bah Dominic Roblin Nongkynrih bam kwai ha duwai u blei, la pynriam uniphom ia ki briew ka Council kiba talasi license", la ong u bah Sanbor.
Kino kino ki paidbah ne ki riew shimet ne ki seng bhalang kim lah ban talasi license hynrei ki lah ban shu ujor sha ka Council lada don kiba pynkhein ia ka ain, la ong u MLA ka South Shillong.
Shillong: U symbud myntri rangbah u Bah Prestone Tynsong, u la pynthikna ha ki nongialam ka CoHSO ba ka sorkar kan nym pynjlan shuh sa 30 sngi ka jingai por ia kito ki briew ba sah ha Them Iewmawlong.
“Hadien kane ka 30 sngi, ka sorkar ka dei ban shim noh ia ka rai ban nym pynslem shuh ban ai por ia ki briew ba sah ha Them Iewmawlong hynrei ban pynslem ban pynkynriah ia ki", la ong u bah Robertjune Kharjahrin u chairman ka CoHSO hadien ba la iakynduh ia u symbud myntri rangbah mynta ka sngi.
U bah Robertjune u la ong ba ka jingpynslem ka sorkar ban rai ia ka kam Them Iewmawlong, ka la pynpjah ia ki paidbah bad lada pynslem ka lah ban ialam pynban sha ka jingkynrum kynram ha ka shong suk shong sain.
Katkum ka jingong u bah Robertjune, u bah Prestone ula kular ba ka sorkar kan nym ai por shuh hadien ba la kut kane ka 30 sngi ba la buh.
U la iathuh ba la la iakren ruh halor ka jingwan ki briew kiba nabar ban tuklar ia kane ka kam namar ba ka jingwan jongki ka long kum ka jingwan ai ding ia ki briew jong ka jylla.
Ka kynhun ka la kyntu ia u Chairman ha HLC ban pynsted noh ia kane ka kam khnang ba kin lah ban pynkynriah noh ia ki.
Kawei pat ka jingiakren bad u symbud myntri rangbah ka long halor ka jingpynkhreh ia ka jingpynylla ia ka Meghalaya Residence Safety and Security Act da kaba pynrung ia ka kyndon 3 bad 4 jong ka Bengal Eastern Frontier  Regulation Act 1873 ban ai bor ban khang ia ki briew ba wan na sha bar ban sah ha kane ka jylla.
“U symbud myntri rangbah u la iathuh ba ka jingpynkhreh la dep iaid shait shait bad kaba sah ka long sa tang kaba iadei bad ka tnad Labour", la iathuh u bah Robertjune.
Na ka liang jong ka kynhun ki la dawa ruh na ka sorkar ba dei ban pynkylla noh ia ka Schedule tribe order 1950 ban khanglad ia kiwei ki riewlum ban long ki riewlum ha kane ka jylla Meghalaya kumba la leh ka jylla Nagaland bad halor kane ka la duh ruh ka rai jong ka Supreme Court ha u snem 2018 ha kaba ka jylla kan nym don jingeh ban leh.
Shillong: Na ka daw jong ka jingjur slap ha kine ki khyndiat sngi ba ladep, kumta ka um, ka la kiew jur ha Wah Umiam, kaba la poi sha ka  3206.90 ft ha ka por 8baje mynstep jong ka  11tarik Naitung 2019.
La ong shuh shuh, ba lada kan dang bteng ka jingjur slap, kumta kan donkam ban pyllait noh ia katei ka dam bad la bthah ia kito kiba shong sharum jong ka pung Umiam, ba kin nym tur sha katei ka pung, namar ba ka um ka lah ban kiew kynsan, ynda haba la pyllait ia ka um na ka pung Umiam.
Shillong: Myn hynnin ka nohsngi, ka umsaw ka la rong ia kawei ka longkmie, kaba na ka Shnong Pynter.
Katei ka jingjia, ka la jia ha ka wah duid, Wah Shuri, kaba dn hajan Madan Lyntad, ha Ri Sawkur, ka shnong kaba don haneng ka Nongshyrngan harum jong ka Pynursla.
U Bah Jonathan Nongkrot Rangbah Shnong Pynter, u iathuh ba ka jingkhlad jong katei ka longkmie, kaba kyrteng ka kong Jenebib Suting, ka dei ha ka por ba ka dang iaid lyngba na shiliang sha shiliang wah bad la iathuh, ba la btin da uwei u rangbah, ba kan jam sha shiliang, hynrei namar ka jingkhlain jong ka um, um lah shuh ban bat ia ka bad ka la shah rong noh ha ka um.
Kat haduh ba thoh ia kane ka khubor, ym pat lap satia ia ka met jong katei ka longkmie, kaba shah rong ha ka um.
Shillong:  Ka kong Mazel Ampareen Lyngdoh, ka la ujor ba ha ka 9tarik Naitung, ki riew runar, ki la leit rung ha phyllaw iing jongka ha Nongrim Road, Laitumkhrah, Shillong bad ki la tuh ia ka bateri jong ka  pick-up truck (ML-05H-0571).
Shillong: Ka jingjur slap ha ki khyndiat sngi ba ladep, ka la pynshlei um ia ka Wah Umngi bad nangta, sa ka rong noh ia ka khyndew, ka la ktah ia shibun ki iing shong briew bad kumjuh ia ki skul ruh kumjuh.
Lyngba ka jingbthah jong ka Kong Isawanda Laloo,Deputy Commissioner, ka South West Khasi hills District, kumta ki briew jong ka tnat sorkar, ki la leit jngoh bad ki lap ba kawei ka iing shong briew bad nangta sa ka iing mane, ki la shah ktah bad nangta sa kawei ka temple bad kawei ka skul, ki la shah rong ha ka um bad nangta sa kawei pat ka skul, ka la julor malu mala bad ka ophis U Syiem ka Hima Maharam bad ka skul ICDS, ki la julor malu mala.
Ka jaka kaba jngai haduh 1 Kilometre harud jong ka Wah Umngi, kaba poi shaduh sha ka Wah Balat, ka dei ka jaka kaba don jingma bad la ong ba ka shong ka sah ha katei ka jaka, ka long kaba ima shi katdei namar ba ka khyndew, ka long kaba jem shi katdei.
La ai jingmut da ka komiti sha ka Brahmaputra Board, ba kan shimti ia katei ka kam, ha kaba kan khanglad ia ka jingtuid noh jong ka khyndew, ha shwa ba kan mih ka jingjulor kaba nang jur.
Ha kajuh ka por, la bthah ia kito ki briew kiba shong ha ki jaka ba don jing artatien, ba kin wad jaka sah noh shawei, namar ba lada kan dang wan biang ka jinghap slap kaba jur ha ki khyndiat sngi, kan long ka jingma kaba khraw, lada kin dang iai sah ha katei kajuh ka jaka.
Shillong:  Ki nongtrei ka EMRI 108 hapoh ka lama ka EMRI Workers Union myn hynnin ka sngi, ki la kynduh ia u symbud myntri rangbah ka jylla u Bah Prestone Tynsong ban pynsngew ia ki jingeh ba ki iakynduh.
U nongialam ka seng, u bah bah Roipar Kharaswai u la iathuh ba kim hun ia ka jingjubab jong u myntri namar u la bthah ba kin leit ban iakynduh ia ki nongpyniaid ia ka GVK ha kane ka jylla.
“Ngim sngew hun ia ka jingiakynduh namar ba la bthah ia ngi ban leit iakynduh ia ki bor pyniaid ka EMRI 108", la ong u bah Roipar.
La iathuh ba ki jingdawa jongki, ki don haduh 36 tylli bad na kine lai tylli ki hap haka sorkar jylla bad 33 tylli ki hap hapoh jong ka GVK kiba pyniaid ia ka EMRI ha kane ka jylla.
Ki lai tylli kiba ka sorkar kala kular ban leh ka long ha kaba ia dei bad ka tulop, ki jaka sah bad ki sngi shuti.
U Bah Kharaswai u la ong ba kala dei ba ka sorkar jylla ka dei ban shimti noh ia ka EMRI 108 namar ka jingbei pisa mynta ka long 100% na ka sorkar jylla bad haba ka sorkar ka sngewthuh ia ka jingdon kam kine ki EMRI 108 balei kam lah ban shimti.
Ki la kam ba kumba ka long mynta ki nongtrei ha kane ka EMRI 108 kim don ka jingshngian ha ka kam namar ki lah ban shah beh ha kano kano ka por bad kaba eh ka long ba kila pynduna ia ki nongtrei kiba don mynta ha ki 43 tylli ki jaka ba don ka EMRI ha ka jylla ki long tang 205 ngut baroh.
Naduh ba la sdang ia ka EMRI 108 ha u snem 2008 kala iaid beit kam shym don kano kano ka jingduna hynrei hadien mynta khyndait snem kila mih bun ki jingeh ha kaba ia dei bad ki nongtrei bun na ki nongtrei ki mih noh haba kila ioh kam shawei lane ki phet noh.
Kane ka buh jingeh ia ki paidbah namar kane ka dei ia ka iap ka im jong ki paidbah.
Shillong:  U Conrad K Sangma, myntri rangbah ka Jylla, ula pynlong jingialang myn hynnin ka sngi bad ki tnat sorkar bapher, na ka bynta ban pynkhuid ia ka wah Umiam.
“Ka dur kaba la pyni dang shen ia ka wah Umiam, kaba la saphriang ha ki social media, ka dei kaba ktah shibun ia ka jing I khuid I suda bad ka long ruh kaba I jli shi katdei" ong u myntri rangbah.
Ula ong ba ka donkam, namarkata ban lap ia ki lad ki lynti ban pynkhuid noh mar mar bad nangta ban pynkhuid kham hadien ruh.
U myntri rangbah, u ai jingmut ban don noh ia ka komiti, ha kaba ki dkhot kin long na ka tnat khlaw, na ki bor District, na ka  MeECL, Shillong Municipal Board, District Council ba ka tnat Water Resources, na ka bynta ban pynkhuid ia ka Umiam.
“Wat la ka sorkar kan peit ia ka lad ban pynkhuid ia ka umiam, kham hadien, hynrei kaba donkam eh, ka long ban sangeh noh shisyndon kaba bret jaboh ha katei ka pung" ula ong.
Ki nongtrei sorkar, kiba don ha katei ka jingialang, ki iathuh ba katei ka dur, ka dei kaba ri, tangba wat la katta, ka dei ka ka jing pynkynmaw, na ka bynta ban pynkhuid noh mar mar ia katei ka pung.
Shillong:  Ka Meghalaya State Olympic Association (MSOA)  ka la iakynduh ia u Myntri Rangbah u Conrad Konkal Sangma myn hynnin ka sngi ha ophis treikam jong u ryngkat ki mat badonkam halor ka jingpynlong ia ka National Games ban rakhe ia ka jingdap 50 snem jong ka jingioh ia ka jylla ba pura ha u snem 2022.
Ki dkhot ka Executive Council jong ka Meghalaya State Olympic Association (MSOA) hapoh ka jingialam u Bah John F Kharshiing, Working President, kynthup ia ki Vice President bad u General Secretary ki la iakynduh ia u Myntri Rangbah u Conrad K Sangma ban pynsngew ia ki bun mat kumno ban pynkhreh ia ka National Games 2022 ha ka Jylla, ki nongialam ka MSOA ki la ai ia ka dorkhas ha u Myntri rangbah halor ka phang ban pyniaid shakhmat ia ki jingpynhkreh ia ka National Games.
Ki la pynsngew ruh halor ka jingduna palat ka jingmang tyngka sha ki nongialehkai (Athlete) bad la ai ka nuksa kumno ba ha u snem 2016-2017 ka tnad sports ka jingmang tyngka ka long tang kumba 17.40 lak na ka bynta 11 tylli ki synjuk ialehkai, katba ki 10 tylli ki synjuk ialehkai kim shym ioh kano kano ka jingiarap.
U Myntri u la pynpaw ha ki rangbah jong ka MSOA ba ka sorkar hapdeng ki jingdawa kiba bun ha ka mang tyngka kan thaw ki lad bad kan leh katba lah ka bor ban kyrshan ia ki synjuk ialehkai ba la ithuh da ka MSOA, u la mynjur ba la donkam ia ka committee ba kyrpang ka ban iakynduh man ka lai bnai ka ban kynthup ia ka tnad sports, state sports council, bad ki ar ne lai ngut ki nongmihkhmat ka MSOA ban iathir ia tai kumno ban iatei ia ka kam ialehkai khamtam kum ka jingpynkhreh ia ka National Games 2022.
La ia kren ruh halor ka bynta jong ka jingsah teng ka jingaikhusnam (cash awards) ki nongialehkai jong ka jylla jong u snem 2017, 2018, bad u Myntri rangbah u la ong ba ia kane kin sa pyndep noh shen.
Kumjuh la iakren ruh halor ka jingpynkhreh ka sorkar ia ki jingtei ki stadium na ka bynta ka National Games 2022 bad ula pyntip ba ha ryngkat ki Myntri ka jylla kin dang iai don ki jingialang ha  Delhi bad ki heh sorkar India halor kane ka kam.
Nalor kane la ia kren ruh halor ka jingdonkam ia ka Railway – Sports Concession Counter ha Shillong ban pynsuk ia ki nongialehkai ki sports association ban ioh ia ka concession ia kaba haduh kine ki sngi ki hap mareh sha guwahati kaba shim por ruh palat ar sngi ban ioh.
Ha katei ka jingialang la ia donlang u Commissioner & Secretary, Sports, u Dr Vijay Kumar uba la kular ban shimkhia ban peit bniah ia kitei ki jingpynshai.
Ha kane ka sngi na ka liang ka MSOA la ai ruh ha u Myntri rangbah ia ka mang tyngka jong ka tnad sports ka jylla Mizoram 2014-15 ha kaba ki Olympic Sports Association ki ioh haduh 2.30 crore shisnem, bad la pynsgew ba ka thong ka MSOA ka long kumno ban ioh sei ki rangkynsai ki ban poi ym tang sha ka National hynrei ban lah ban pynkhreh ban sei ruh ia ki nongialehkai sha ka Olympic 2024 bad Olympic 2028.
Ha kajuh ka por la pynpaw ba ha katei ka mang tyngka 2016-2017 don ki synjuk kiba ioh tang laiphew san hajar, sawphewsan hajar, hynriew phewsan hajar, katba ki don kiba ioh kham bun bad haba khein khyllum ka paw ba ka jingpynlut ia uwei u nongialehkai ha katei ka snem malu mala kan long tang kumba saw tyngka shi sngi.
Kumjuh ki la pynsngew ba la donkam shisha ka jingpynkylla ia ka rukom mang tyngka khnang ban ioh kheit ia u soh takma ha ka National Games bad ban don kawei ka committee kyrpang ban bishar bniah ia kane ka phang.
Ki la pynsngew ba ki synjuk ialehkai ki donkam kyrkieh ban ioh ia ki Coach na ka bynta ki nongialehkai hynrei namar ka jingduna ka mang tyngka sha ki synjuk ialehkai ka don ka jingma ia ki olympic bad non olympic sports associations ha ka jylla ba ki lah ban shah pynduh ia ka jingiadei (de-affialiation) bad ka National Federation lada kim lah ban leit ia shim bynta ha ki National tournament.
Ki dkhot ka MSOA ki la ai khublei halor ka rai ka cabinet ban pynmih ia ka sports policy, hynrei ki la pyntip ba ki dang iai ap khmih ia ka jingpynmih paidbah (notification) ia katei ka policy.
Na ka liang u Myntri Rangbah u la ong ba ka sorkar ka la iohi ia kine ki jingeh bad ka la shim ia ka sien jam ban pdiang ia ka Sports Policy bad u ong ba shen kin ai paidbah ia kane ka sports policy.
U la khubur ia ka jingduna ka mang tyngka bad u la kular ban sain dur thymmai ia kane ka kam.
Shillong:  Ka Shillong Lajong ka la pynliem ia ka Laban SC da 2-1 ha ka jingiakhun ka Under 18 Shillong Premier League kaba long myn hynnin ka sngi ha madan Polo.
Ia kine ki ar tylli ki kol ka Lajong, la thep da u  Dajied Wanshnong  ha ka 54 minit hynrei ka Laban ka la pynphai ha ka 84 da u Aplang Buam.
Hynrei kawei pat ka kol ka Lajong la thep da u Abhay Gurung 86 minit.
Da kane ka jingjop, ka Lajong ka la kamai 31 point na ki 11 sien ialehkai ha kane ka lympung U-18 SPL 2019.
Ka la jop 10 sien bad iakhaid shisien.
Ha kawei ka jingialehkai, ka Smith SC ka la iakhaid bad ka Lawsohtun 1- 1.
Ia ka Smit la thep da u B.khriam 18’ katba ia ka Lawsohtun SC la thep da u F.Rani 40’.
Ha ka jingiakhun ka 3rd Division, ka Sanmer SC ka la shah pylliem ha ka Mawreng da  0-1 kol bad ia ka Mawreng SC la thep da u M.Sun 21’.
Ha kawei ka jingialehkai, ka Mawkriah West ka la shah pylliem ha ka Lawmali da 0-3 kol bad ia kine ki kol ka Lawmali SC la thep da u S.Pyngrope 38’, S.Warjom 54’ bad u D.Khongwang 66’.
Ka  Nongmynsong SC ka la pylliem ia ka Gorkha da 2-1 kol.
Ia ki ar kol ka Nongmensong la thep da u E.Thabah 17’ bad R.Ryntathiang 68’ bad ia ka Gorkha la thep da u Gorkha SC da u Marbaniang 37’.
Nongpoh: Ka jinghap slap kaba la neh katto katne sngi ha ka jylla, ka la pynlong ia ka khyndew ba kan synjor bad halor kane la iohi ba ha kiba bun ki jaka, ki la don ki jingjia twa khyndew bad khyllem ki dieng ki siej bad kaba la wanrah ruh ia shibun ki jingjulor, kumta haba iadei bad kane ka jinghap slap, na ka liang ka Deputy Commissioner ka Ri Bhoi, ka Kong RM Kurbah, ka la kyntu ia ki nongniah kali hapoh ka surokbah NH-6, ba kin long kiba husiar, khnang ban lait na kino kino ki jingjia ba sngewsih.
Watla kane ka jingtwa khyndew ha kiba bun ki jaka, kam shem pat wanrah ia kino kino ki jingjia kiba sngewsih, hynrei na ka bynta ban lait na ki jingjia ba sngewsih, ka DC jong ka Ri Bhoi, ka la kyntu ia ki nongniah kali hapoh ka surokbah NH-6 ha Ri Bhoi, ba ki dei ban long kiba husiar, khnang ban lait na ki jingjia kiba sngewsih.
Lah ruh ban kdew hangne, ba kane ka jinghap slap kaba la neh la katto katne sngi, la iohi ba bun ki bynta jong ka surokbah NH-6, ki la twa bad don ruh ki diengbah kiba ieng harud surok, kiba la khyllem ha surok namar ka jingsynjor ka khyndew.
Nongpoh: Ka Dorbar Shnong Mawkyrdep ha Ri Bhoi, ka la pynrem jur halor ka jingjia shah pyniap bein ia u Bah Mangkara Khymdeit (32), u rangbah na katei ka shnong, uba la shah bom bad tied jem haduh ban da iap ha ki briew thrang snam na ka shnong Klew bad kaba la jia myn ha ka miet 9 tarik mynta u bnai ha shnong Klew.
Haba iadei bad katei ka jingshah pyniap bein ia utei u Rangbah, u Bah J.Ramshon, Rangbah Shnong ka Mawkyrdep, u la ong ba ia katei ka kam kaba la leh da ki briew jong ka shnong Klew, la dei ban pynrem da baroh, namar ki la tied bad shoh bein ia u briew uba bha bad u bym pat don kano kano ka dak sniew hapoh ka shnong ka thaw bad khamtam eh ha ki kam sniew, kumba la mih ka jingkynnoh ha ki lad Pathai khubor, uba la shah kynnoh ba u dei u Menshohnoh.
Haba batai halor ka jinglong u Bah Mangkara Khymdeit, utei u rangbah shnong, u la ong ba watla utei u rangbah uba la khlad noh, um dei uba biej, hynrei u don ka jingduna ha ka liang ka bor pyrkhat pyrdain.
Hynrei haba iadei bad katei ka jingshah kynnoh ba u dei u ‘Menshohnoh’ na ka liang ka shnong hi ka pynshisha ba katei ka jingkynnoh ka dei kaba bakla bad ka bym don nongrim ei ei ruh em.
Katei ka jingkynnoh ba utei u Rangbah u dei u ‘Menshohnoh’, ka dei tang ka daw ban ioh pyniap briew bad kaba long ruh ban ong ba ka dei tang ka kam jong ki riew khlaw, ong utei u Rangbah shnong.
Ka shnong ka da sngewkhia eh halor katei ka jingjia pyrshah ia utei u rangbah, namar dei ma u uba pyndap ia ki jingdonkam hapoh ka iing ka sem bad u dei u rangbah uba la don arngut ki khun kiba dang rit.
Namarkata, na ka liang ka shnong ka kyntu ia ki bor ka Ain, ba ki dei ban shimkhia ha ka ban thwet bad kem ia baroh kiba donkti bad baroh kito kiba la donkti ha katei ka kam riew khlaw, ki dei ban ioh ia ka jingshah pynshitom, katkum ki kyndon ka Ain, u la bynrap.
Shillong: U Deputy CEM ka KHADC U Bah Pyniaid Sing Syiem mynta ka sngi u la pyntikna ba ia ka iew dielang kan long haduh 2 baje janmiet.
Ia kane ka rai la shim hadien ba la kut ka jing ia lang ha pdeng  u Dy CEM bad ka Hill Farmer Union, hadien ka jingmih ka jing pyrshah jong ki nongrep ia ka jingeh ba ki kynduh ha iew duh  myn ha ka sngi nyngkong jong u taiew.
“Ka iew die lang ka long kum kawei na ki lad ioh kam ioh jam kham tam ia ki long kmie ki ba kamai ja kpoh" la ong u bah Pyniaid Sing Syiem.
Ha kane ka jingialang  la shim ruh ia ka rai ban bthah ia  u Syiem un pyntrei kam biang  ia ka hukum ba la mih ha ka 21 tarik u Nailur 2018 ka ba ong " ka Dorbar u Acting Syiem  Hima Mylliem  ka la rai  ba kino kino ki nongrep ki ba wanrah ia u marrep ha iewduh ne ha kino kino ki ieh kiba hap ha Hima Mylliem  ban die,ki nongthied ki dei ban thew biang ba kin tip katno ki khoh,ki borni bad ki kriah ki khia bad kin khate.
Kino kino ki nongthied ki bym ngeit hap ha ka jing pynshitom kat kum ba shong ka ain.
"La thaw ruh ia ka Commitee on Farmer Issue  ha ka  23 tatarik u Iaiong 2019 ha ka jingialam jong u Pyniaid Syiem kum ku Chairman ban sngap ia ka jingeh ki nongrep ha iewduh.
Ka EC kan shim ruh ia rai ba ka Hima kadei ban buh ia ka Sainboard ba pynshai ia ka hukum ba la mih na ka Hima Mylliem.
Na ka liang ka EC kan sa pynlong ruh ia ka jingialang bad ki Mahajon ban tip ruh ia kaei ki jingeh jong ki Mahajon pat.
Shillong: La ioh ban pyllait ia ka kot bathymmai kaba kyrteng “La pynim ia ngi" ha ka 09tarik Naitung 2019 ha Kyndong Tuber da u Rev.P.L.Pakma.
, ha ka jingiadon lang u Rev.W.P.Lytan.
, Rev.R.B.Swer.
, ki Tymmenbasan bad Rangbah Balang, ki samla lem bad kiba haing hasem jong u nongthoh.
Ia kane ka kot la thoh da u Pro.
Pastor T.W.Swer uba trei ha ka Pastorate Kyndong Tuber, District Kyndong Tuber, Shangpung Presbytery, KJP Synod Mihngi.
U Rev.P.L.Pakma u la sot na ka Gospel u Loukas 19:13 ha shwa ban pyllait ia ka kot da kaba pynpaw ka jingsngewkmen bakhraw ba u nongthoh u la pyndonkam hok ia ka sap ban thoh.
Ka kam thoh kot kam dei ka kam kaba suk, lymda dei ba la ai talent kyrpang U Blei, ym baroh ki Pastor kiba lah ban thoh kot, hynrei une u nongthoh pat dang shibit ha ka jingshakri, u la lah ban thoh wat naduh shwa ban leit pule u la dep pynmih kawei ka kot, ha ka por badon ha ka jingpule, u la lah ban pynmih ka kot kaba ar bad kane ka kot bamynta kadei kaba lai hadien ba la rung sha ka ministry, kane kadei ka talent ba U Blei U ai ia u nongthoh.
Namar kata to nang pynroi ia kane ka talent, iai khaїi ym dei ban iohnong ha ka doh hynrei kane kadei ka jingkhaїi bakynja mynsiem kaba ngi sngewthuh ki kot ki don kador ban wallam ka jingkyrkhu ia ki para mynsiem bakordor.
Sngewkmen ban tip hangne ha ri India jong ngi ka kot ba la pynmih nyngkong eh naduh ki hajar snem mynshwa, kadei ka kot khristan kaba kyrteng “The doctrine of Christianity" ki jinghikai shaphang ka jingngeit khristan.
Haduh mynta don shibun byllien ki kot ha ri Khasi Jaintia baieid jong ngi kiba ki shakri jong u ki la pynmih.
Ki jingkren jong ngi ym lah ban iohsngew lut ia ki, hynrei lyngba kine ki kot ki їing Khristan kilah ban pule ia ki ban long ka jingbam mynsiem.
Sngewthuh ki kot ki don ha ki, ka dor lada long sha kaba bha ne sha kaba sniew ruh.
Ka ri Russia bad China ha ki por ba ieng rasong ka jingsynshar kommunis, dei lyngba ki kot ki lah ban wanrah ia u paitbah ban ngeit ba ym don blei ha kane ka pyrthei.
Ki kot u Lenin bad Marxist ha Russia ba la phah sha ki їing byndi bad wat sha kito ki khristan badon ha byndi, kiba la duhnoh ki kot niam, ka Baibl hynrei la ai pat ia ki da ki kot ba la thoh da kitei ki riewkhraw bym ngeit Blei ba ki pynrung ha ka jingmut jingpyrkhat ki briew kaba long kum ka bih da kaba ong, ym don Blei.
Bun ki Khristan kiba don ha byndi ki phla ki jingpynshitom ba ki shah ha byndi ki dang suk ban shah hynrei ynda pule ia kitei ki kot pat, ki ktah jur ia ki namar ka pynmih bad pynartatien ia ki, Hato dei hok shisha mo ba ym don Blei? Uwei na ki shakri U Blei uba kyrteng u Hien Pham, u ba shah ka jingpynshitom ha byndi u la iathuh ba la kerkut ia u da ki kot pyrshah khristan suda kiba ong ym don Blei, kita ki kot ki ktah ia ka bor pyrkhat pyrdaiñ jong u bad lymda dei da ka bor jingaiei U Blei u iathuh u lah ban phaidien noh.
Um ioh pule Baibl shuh hynrei ka leit jia ha ka por ba u leit pynkhuid painkhana, don u sahep bapyndonkam ki sla Baibl ha painkhana da kaba tar lyngkhot lyngkhai ia ki, nangne u ioh tam pat ia ki sla Baibl bad ioh pule biang ia ka kiba la ai ka jingtei bad jingkyrshan pat ia u hapdeng jong ka jingkutlad ba un bat skhem ia ka jingngeit jong u ha U Jisu Khrist.
Haba mih ki samla kiba leh ia kano kano ka kam kaba bha ka long ka burom ia ka Balang ka shnong ka thaw ha ki sap ba ki don bad kyrpang ia u khun jong ka їing U Blei U la lam lynti bad pynlah ban pynmih ia ki kot kiba la long ka jingkyrkhu kaba khraw ia ka ri Khasi Jaintia jong ngi kaba long ka burom ia ka Balang hi baroh kawei.
U Pastor Pakma u la kitbok bad kyntu shuh shuh ia u nongthoh ba un nang pynroi bad pynmih shuh shuh kiwei kiwei ki kot kiban tei ia ki bangeit bad ki khun ka samla ka Balang ha kum kine ki sngi.
Ha kaba pynkut u la ai khublei ruh ia ka їing ka sem u nongthoh baroh kiba la long ka jingai mynsiem bad jingkyrshan ia u ha ki liang baroh kaba la pynlah ia u ban pynmih ia kane ka kot.
U la ong shuh shuh ym dei ban shim sting ne ñiewbeiñ ia I jingsdang iba rit.
Namar na ine I jingsdang barit kin sa mih kiei kiei kiba khraw shakhmat ha kawei ka sngi, lyngba kane ka kot bad kiwei pat ki kot kiba u nongthoh un sa pynmih shuh shuh.
Kane ka kot ka dei shaphang ka jingim bathymmai ha U Jisu Khrist.
Na ka bynta kito kiba dang shu sdang thymmai ia ka jingim ne kiba dang shu kylla kaba mut kane ka kot kan iarap ban ai jinghikai shuh shuh ha ka jingiaid lynti Khristan.
Ia kane ka kot lah ban ioh na KJP Assembly Book Room Shillong, Synod Complex bad na Shandora Christian Literature Room No 32 (1st Floor) Synod Complex Mawkhar main Road, Shillong.
Boldness 14-8Nga dei ka wah umkhrahAi um nongrep nga kwahNga don la ka lyntiBan iarap nongrep bapli.
Nongrep ki suk mynsiemNaduh por u mynbarimKim don ka jingkwah rhahNaduh kulong kumah.
Ki briew ki ieid ia ngaKi sumar ki ker ki daKim thynrew kim thynrangNga tuid bad lyiur bad tlang.
Nga ai la jingshakriI’u paid nongrep bapliLyngba ki pynthor kbaIa nga ki sngewnguh bha.
Por lyiur nga iaid la ka lyntiNgam ju pynwit ia ki bapliKi ioh ruh ban tong dohkhaHaba nga sngaid nga plung bha.
Hynrei ka por myntaKi briew ki leh jot ia ngaKi ibein ia nga ka bapliKi pakhang ia ka lynti.
Shano ka lynti rimJong nga? Ki la pynkhimNgan leh kumno myntaTang ban rat laki-laka.
Ka khmat bhabriew Jong ngaKyllan cream da khlein nalaLoket da plastik rynjaiñPyndeng, Phuit! Ka khlemrain.
Mariang Mariang pha ia pyrtaIa nga pham ia saliaLynti jong nga pha ker kynrohNgan rat naphang baroh.
Ka dei ka Jingrhah spahIa lynti Jong nga ki kahMaphi ki duk wat sngeweieiJingbitar kan paw pyrthei.
Ynda poi ha SawphurlongHangne ruh ki khang ki kdongTe ngan iaid shuh nangno?Hap iaid madan Polo.
Ngam salia J.N.StadiumHa khrum jong ka ngan ñiomBa khar poi ei harud lyntiJingbitar jong nga un I.Pha ia tei ing bun malaPha ia khang lynti jong ngaBad nga, pha ia pyni borNgan rat naphang kane ka por.
Te iano ngin ia kynnohKa daw dei jong ngi barohKhlem jingisynei shuh ia ka wahKa lah dei,’jahbang’ ‘jahdait’ ‘jahkwah’.
Shillong:  Ka sorkar India, ka la pynpaw kyrteng biang mynta ia ka Meghalaya, ha ka map jong ka lynti rel bad ha kane ka kynti, la pyni ba ka lain rel jong ka sorkar India, kam dei shuh tang ha Byrnihat, hynrei, kan nang bteng shuh shuh na Byrnihat sha Shillong ruh.
Ha ka kyrwoh jong ka sorkar India, kaba la pynmih myn hynnin ka sngi, la pyni ba U Jitender Singh, myntri ba peit ia ka thain shatei lam mihngi, ula ai ia ka jubab jongu mynta ha sngi ha Lok Sabbha, kaba da ka jingthoh ban pyni ba  ka jingtrei ia ka lain rel, ka nang iaid shakhmat bad kitei ki kynthup ia ka lain kaba na  Jiribam-Imphal, Dimapur (Dhansiri) – Zubza (Kohima), Agartala-Sabroom, Teteliya-Byrnihat, Byrnihat-Shillong, Bhairabi-Sairang, Murokongselek-Pasighat, Agartala (India) – Akhaura (Bangladesh).
La pyni ruh ia ka jing pynlut pisa kaba 5989.9klur, na ka bynta ban pynurlong ia ka jingtrei ia ki lain rel bapher sha ka thain shatei lam mihngi.
Ka sorkar India, la pyni ruh ba ka kwah ban pynbiang ia 6673 tylli ki tnum mobile ha ka thain shatei lam mihngi bad katei kan dei na bynta ki 8,621 tylli ki shnong bad ban ai telephone bad broadband sha ki 11,956 tylli ki dorbar Shnong.
Shillong: U Ma Lber Laloo, uba iakhun ia ka mukotduma, ban pyrshah ia ka jingkhang dewiong ha Supreme Court, u shim ba U bah GG Swell, u dei shisha u nong pyllait im ia ka Jylla jongngi, na ka jingthmu jong ka sorkar India, ban kam trai ia ki par dewiong ha ka Ri Khasi Jaintia.
Nalor kaba ngi la pynmih mynhynnin ka sngi, ngi pynmih biang ia kane ka bynta kaba bteng jong ka jing jubab jong U Ma Lber Laloo.
Rupang: Ka Supreme Court, ka la shah ban tih dewiong, hynrei phi ong ruh ba ka Meghalaya kam don haduh mynta ia ka Mining Policy, kumta lano ngin ioh tih dewiong? Katno slem kan shimpor ban thaw ia ka ain tih dewiong, haba mynta la san snem, ym pat lah ban thaw ia ka?Lber: Kat kum ba long mynta, kane ka dei ka phang ba thymmai ia ka sorkar jylla bad ruh ia ki nongkhaii dewiong ruh kumjuh.
Baroh ar mynta ki hap dan sdang biang naduh ABKD ter ter, bad kan shim hi katto katne por.
Ka sorkar ruh ka hap ban peit na kiwei ki jylla kum ka Assam ha ka ban shna ia ka Mining Plan bad ka Rules hapoh ka MMRD Act 1957, bad ki nongtih dewiong ruh kin hap ia pynbiang ki kot ki sla khnang ba kin bit kin biang ki kam jongki.
Ha ka jingpeit jong nga ka Mining Permision ba nyngkong eh kan lait la kumno kumno hadien 8 lane 9 bnai naduh mynta ka sngi.
Rupang: Phi pynpaw ruh ia ka jing angnud jongphi, ba ka sorkar Jylla, kan iakren bad ka sorkar India, na ka bynta ban weng noh ia ka MMDR Act, haba kumta ka don ka lad ban weng ia katei ka ain na ki 6th Schedule Area? Lada ngam bakla ha  u snem 1975, ka sorkar India, ka la thmu ban pyntrei kam ia katei ka ain ha ka Jylla, hynrei U bah GG Swell MP ula pyneh hi triang ban ailad.
Lber: Ha u snem 2015, 10 tarik bnai August ka Coal Ministry ka lah dep mynjur ban pynlait ia ka Meghalaya na ka MMDR Act bad Coal Mines Nationalization Act, hynrei dang sah sa tang khyndiat na ka liang ka Home Ministry Sorkar India ban mynjur ban ai ia ka Presidential Notification.
Ha u April mynta u snem ruh ka Sorkar India ka khlem pat kyntait satia ia ka jingkular jong ka hynrei ka dang donkam jingpynshai sa katto katne na ka sorkar jylla.
Ha ka jingsnew jongnga, hapoh ka jingialam u Chief Minister ba mynta, nga kyrmen ba un sa lah hi ban pynbiang ia ki jingkwah ka sorkar India bad ban pynlait ia ka Meghalaya na ki katto katne ki kyndon ka MMDR Act.
U Bah G.G Swell u dei shisha u nongpynlait im ia ka jylla jongngi baroh kawei.
Lah jan baroh ki par dewiong hapoh ka Ri India ka Sorkar India ka la lah ban kam lut ia ki bad pynhap hapoh ka Coal Mines Nationalization Act 1973, hynrei ka jinglong  Bah G.G.Swell kum u MP Lok Sabha na ka jylla, ia ka sur jong ka Meghalaya la lah ban pynsngew bad ia ka hok ki nongshong shnong ruh la lah ban pynneh bad mynta hadien ba mih sa kane ka order jong ka Supreme Court, kan neh sah syndon teng la pateng kat haduh ki por ban wan ruh.
Shillong:  Ka Society For Environment Protection and Sustainable Development, ka la shim ia ka rai ban pyrshah jur ia ka jingthmu ban buh ia ka kharkhana sain rnga dewiong, ha ka shnong Moolamylliang East Jaintia Hills District.
Ha ka jingiakynduh jongki nongialam jong ka SEPSD mynta ka sngi, ki la iarai ba horkit hordang ym dei ban shah ia ki karkhana ban seng hapoh shnong bad khap shnong kaba ktah ia ka koit ka khiah ki nongshong shnong.
U nongialam ka SEPSD, u samla S Dhar uba long ruh u Treasurer ka Society, ula ong ba lada kane ka karkhana ka ioh lad ban buh ha katei ka shnong kan long lehnohei ia ka jingthrang kitei ki shnong ba marjan ban trei shitom ha ka ban pynneh pynsah bad iada ia ka mariang, kumba la ioh i bad sakhi ba kine ki shnong kiba marjan naduh Moolamylliang,Lamyrsiang,Tluh bad Latyrke ki long ki shnong kiba tista bha, ha ka kam iada bad pynneh pynsah ia ka mariang bad  la sakhi ruh ba katta ka jaka kaba kyrteng ka bther ka don tang kumba 2 kilometer na ka shnong Moolamylliang bad ka don ruh sa ka skul Syrpai English School bad ka iew umpleng kiba jngai tang kumba 500 metre ei ei ha katei ka jaka nalor ba la don lypa ka Jaintia Cement.
Ka SEPSD ka ai jingiaroh ruh ia ka shnong Moolamylliang, ka bym shym la pdiang ia katei ka karkhana bad u bah Dhar u la ong ruh ba kin ieng ha la nongrim ryngkat bad ka sur u paidbah ban pyrshah ia katei ka karkhana ha kino kino ki bynta bad yn sa ai ka dorkhas ruh sha U Director ka industries,MSPCB,Forest and Environment,SEIAA bad ruh sha u myntri ka koit ka khiah ban ym ailad ia kane ka karkhana, ba kan wan ha katei ka shnong bad kynriah sha ki jaka kiba jngai na ki shnong ki thaw  lane sha ki Industrial Estate ne Industrial Area.
Shillong:  Ka jingsahteng ka surok ban siang rong na Mawkarah sha Jakhong, ka dei namar ba shu ieh u kontraktor ba la ai ban pyntrei.
Ia kane la ong u MLA ka thain uba long ruh u myntri sorkar jylla, u bah Metbah Lyngdoh haba kren mynta ka sngi sha ki lad pathai khubor.
Kane ka jingkren u bah Metbah ka dei namar ba ki longkmie kane ka shnong kila mih paidbah ban moramot ia ka surok kaba jrong 5 KM la sniew palat.
“Ka dei ka surok ba 5Km kaba pyntrei na ka skhim PMGSY.La dep aiti ia ka kam ha uwei u kontraktor naduh mynshem snem hynrei haduh mynta u klem pyntrei", la ong u bah Metbah.
U la iathuh ba wat hadien ba ka tnad PWD ka la dep ai jingthoh bunsien sha u kontraktor hynrei um shym la jubab satia bad mynshem bnai, la weng noh syndon ia u bad la ai dak iong syndon.
“Mynta ngi la khot noh da ka tender kaba thymmai", la ong u bah Metbah.
U la iathuh ba ka jingshisha, u la mut ban pynrung ha ka jingmang tyngka naduh u snem 2008 hynrei ka don jigneh namar ba 10 km la shna ka skhim ka sorkar jylla katba 5Km la shna na ka PMGSY.Shillong:  Ka jingbthei jong ka kynroh jong ka ophis U Account General, kaba la jia mynta ka step, ha ka por 6.30 eiei, ka la pynjulor ia 4 tylli ki Scooty bad ia ar tylli ki kali, kiba ieng ha syndah jong katei ka kynroh.
Ha ka jingiakren bad U Rangbah Shnong, ka Lumpyngngad, kaba hap hapoh ka Nongthymmai, u iathuh ba ka don ka jingbthei kaba jur bha ha ka por ba ka bthei, katei ka kynroh kaba jrong kumba 15 phut eiei bad mar kumta ka kad arliang, katei ka kynroh bad ha katei ka jingjia, ki don lai tylli ki Scooty, kiba la shah ban ha ka kynroh  bad sa kawei pat ka sied ha ka jingjngai kaba haduh shiphew phut na katei ka jaka, ba don ka jingbthei.
La iathuh ba kitei ki Scooty, ki la julor la jhor bad kynthup ia kawei ruh ka kali, kaba ieng ha syndah jong katei ka kynroh, katba kawei pat ka kali maruti, ka shu or pait tang ki iit, ha katei ka jingshah ban ha katei ka kynroh.
U Bah Shandalam Talang, Rangbah Shnong, u iathuh ba na ka liang jong ka Shnong, ki la ju ujor man ka por sha ki bor pyniaid ka AG office, halor ka jingjaw um, na katei ka kynroh, hynrei, kim ju sngap satia bad mynta ka sngi, ki la ia poi lut ban peit ia katei ka jaka jong ka jingjia, ba kynthup ia ki briew jong ka tnat PWD, CPWD, nangta sa U MLA jong ka thain bad ki majistor ruh, ong U Bah Talang.
U Rangbah Shnong, u pynsngew ba ka long ka jingdonbok kaba khraw, namar ba kam don kano kano ka jingmynsaw ia ki briew kiba iaid ba ieng, lyngba katei ka jaka bad ba ka leit jia tang ia kitei ki kali, kiba pynieng baroh shi miet ha katei ka syndah kynroh.
Ki don shibun ki jingjia jong ka jingshlei um bad jing julor ki surok, namar ka jingther jur u slap ha ki 48 kynta ba ladep.
Ki lad khubor ki iathuh ba ka Wah Umkhrah, ka la shlei miar bad ka um, ka la kiew sha surok iaid kali, sha Mawlai Nonglum, Mawlai Nongpdeng bad sha ki thain Polo ruh kumjuh.
Sha Garo Hills ruh, la iathuh ba u slap, ula pynjulor jur ia ki surok bad ia ki iing ki sem.
Kat haduh ba thoh ia kane ka khubor, ym pat ioh khubor, ban don ka jing iap briew ne mynsaw briew eiei, na kane ka jingslap kaba la iai bteng kynthih la bun bun sngi.
Shillong: Ka Kur Nongrum ka la sngew khia halor ka jingioh jingtip ba don katto katne ki briew kiba kam kum ki nongialam jong ka Kur da kaba iaid lait ia ka seng kmie, bad shi syndon ka Kur ka la pyllong ia ka dorbar kur kaba kyrkieh dang shen, bad ha kane ka dorbar kur, la shim ia ka rai ba lada don mano mano kiba iaid lait ia ka Riti Pyniaid Kam jong ka kur, ka Kur kan leh ia kaba donkam katkum ka Riti.
Ka kur ka la shim ruh ia ka rai ban pynbna paidbah ba ha ka kyndon 3 clause A (4) jong ka jingbthah bynrap (bye-rules) ha ka Riti Pyniaid Kam jong ka Kur, ka la kdew shai bha; ka dorbar kan nym ithuh ne niew ia kino kino kiwei pat ki dorbar ne ki jingialang pyrkhat kam ki bym shym la thung da ka, ne, ithuh da ka Riti Pyniaid Kam, lane ki bym shym la shah bad ai bor da kane ka dorbar bad kan nym pdiang ruh ia kino kino ki rai jongki.
Ha kane ka jingialang ka kur, la shim ruh ia ka rai ba ka kur kam pdiang iano iano kiba shu ai jait  Nongrum da kaba shu leh da ka Affidavit, bad ka  maham jur ba lada lap ba don ba leh kumta, ka kur kan leh ia kaba donkam.
La mana ruh ia kiba Tang Jait ha kaba u kpa u dei jait Nongrum, ki khun ym bit ban ai ‘Khar Nongrum’.
Ki lah ban ai Khar nakhmat bad sa bud da kawei ka kyntien ym da ka kyntien Nongrum.
Ha kajuh ka por, ka kur Nongrum ka la pyntip paidbah ha kaba iadei bad ka Lineage Bill bad ka Clan Bill, ka kur kam pat shim kano kano ka rai bad kam shym la pyniasoh bad kano kano ka synjuk Kur.
Lada  u kur u jait jong ka kur Nongrum ba pyniasoh bad kano kano ka synjuk, ka dei ka kam shimet jong u ne ka bad ym lah ban kam ba ki long ki nongmihkhmat na ka kur Nongrum.
Ia kane ka kyrwoh la pyllait da u A Nongrum u general secretary.
Shillong:  Ka Khasi Student Union Jalaphet Unit, ka ai jingiaroh ia u Waheh Chnong jong ka Jalaphet East Jaintia Hills, halor ka jing la kloi jong u ban kubur lang ia ka jingbakla da kaba u la rai ban weng ia ka mynjur, kaba u la dei ai naka bynta ban shna ia ka karkhana sain dewiong (Hard Coke Factory)“Baroh u briew u don beit ka jingbakla, hynrei ka jingkloi ban panmap bad ka jingkloi ban sngewthuh ia la ki jingbakla kata ka dei kaba kongsan tam" la ong u samla E Chyrmang President ka KSU Jalaphet Unit.
“Lada baroh ki nongialam shnong jong ka Ri jong ngi  ki ia sngewthuh lang iala ka jingbakla, kumta ki bor ba na bar kin nymioh ban shim kabu iaka jaitbynriew ka jong ngi" ula ong shuh shuh.
Hynrei wat la katta ruh, na ka liang ka Seng ka la ong ba kan iai buddien ia kane ka kam, tad haduh ban da lah ban weng shisyndon ia ka jingmynjur.
Lah ban pynkynmaw ba u Waheh Chnong ka Jalaphet u ma Wom Chyrmang, ula dep ai ia ka mynjur, sha ka Hard Coke Factory, na ka bynta ban pynieng ia ka karkhana sain rnga dewiong ha katei hi ka shnong, hynrei hadien ba ki paidbah ki la pyrshah ia katei ka jingai mynjur, kumta ula rai ban weng ia katei ka mynjur jongu.
Ka Seng ka kyntu ruh ia utei u rangbah ba nangne shakhmat haba don kino kino kiba pan mynjur na ka shnong um dei shuh ban ai marwei, hynrei u dei ban  pynlong da ka Dorbar Shnong khnang ban ia tiplang da u paidbah baroh.
Nongstoiñ:  Ka seng Hima Nongstoin Coal Traders Land Owner & Producer Association (HNCTLO&PA) myn hynnin ka sngi, ka la iakynduh ia u Myntri Rangbah ka Jylla u Conrad K Sangma na ka bynta ban pan jingpynshai bad ruh ban ai jingmut ha kaba iadei bad ki kam tih dewiong ha shwa ban pynkhreh iaka rukom tih dewiong hadien ba ka iing bishar ba ha khlieh duh jong ka Ri India ka la bthah.
Kumban shu pynkynmaw ba ka Seng HNCTLO&PA ka dei kawei na kiba la iakhun bad jop iaka mokutduma ha ryngkat ka jingkyrshan jong ka sorkar jylla ban ioh tih biang ia u dewiong bad ka jingjop ban pynioh iaka hok bat khyndew bat shyiap jong u khun khasi.
Ha katei ka jingiakynduh ia u Myntri Rangbah la ialam ia ki dkhot jong ka HNCTLO&PA da u MLA u Bah Macmillan Byrsat ryngkat u Secretary ka Association u Bah Apsharailang Syiem bad ha katei ka jingiakynduh kyrpang hapoh Confference Hall jong ka Nongstoin Circuit House, ka Association ka la ioh ban aiti ia ka dorkhas lem bad ki jingai jingmut ha u Myntri Rangbah ba ka sorkar, kan thung khambun ki consultant naduh ki mining engineers, Geologist bad ki engineers na kiwei kiwei ki depoartment ban iarap ban pynkhreh ban shna iaka rukom tieh dewiong hapoh ka jylla.
Shuh shuh ki la ong ruh ba wat la ki engineer, na kiwei kiwei ki tnad treikam jong ka sorkar jylla ki don hapdeng ka jingbunkam ha ki kam ophis jong ki, hynrei ka donkam ba kin ia donbynta bad iarap ban pynkhreh ia katei ka jingpynkhreh iaka rukom tieh dewiong.
Ka Association ka la iathuh ruh ba ka West Khasi Hills District ka dei ka District kaba riewspah ha kaba iadei bad ka jingdon ki marpoh khyndew kumta ka la ai jingmut ia u Myntri Rangbah ba un shimkhia ban buh syndon iaka Branch Office ba pura jong ka Directorate of Mineral Resources hapoh Nongstoin, khnang ban pynsuk iaki nongkhaii dewiong ban ioh iaki challan naka bynta ban kit ia u dewiong bad ia kiwei kiwei ki marpoh khyndew namar haduh mynta ki nongkhaii ki hap ban kiew shaduh sha Shillong ban ioh iaki challan bad kiwei kiwei ki jingdonkam.
Ka Association ka la kyrpad ruh ia u Myntri rangbah ba ka jingpynrung iaki Lease agreement na ka bynta ki nongkhaii dewiong kan iaid lyngba ki bor synshar tynrai kiba la pynlong ain katkum ka rukom bat khyndew bat shyiap nangta  ban wanrah ia ka weight bridge ha ki bynta jong ka NH-44E (Shillong-Nongstoin-Tura) namar bun na ki trok kiba kit dewiong kin iaid lyngba katei ka surok ban leit pynhap ia u mar sha Assam.
Ka Association ka la ai jingmut ruh ba ki Police check point kin don tang shi jaka bad ban nym shah iaki pulit ba kin mih kum ki tit haka por liur kiba mih ban khynra ne check iaki Trok kiba iaid lyngba ka surok bah.
Na ka liang jong u Myntri Rangbah ka sorkar jylla u Conrad K sangma u la pynpaw iaka jingsngewkmen kaba khraw ha kaba iadei bad katei ka jingiakynduh bad ki dkhot ka Association, khamtam kiba don ka jingsngewkhia bad ban wan ai jingmut nakabynta ban pynkhreh iaka rukom tiehdewiong kaba katkum ka jingbthah na ka Supreme Court jong ka Ri India.
U Myntri Rangbah u la kular ba na ka liang jong ka sorkar kan sa kynthup lang ia katei ka jingai jingmut jong ka Association, ha ka jingiakren ka ban sa long shen ban pynkhreh ia katei ka rukom tih dewiong.
U Myntri Rangbah u la kular ruh ba un sa buh ia ka Branch Office jong ka DMR hapoh Nongstoin ban pynsuk iaka rukom treikam treijam jong ki nongkhaii ka thain, u la iathuh ruh ba kiba bun ki mat kiba katei ka Association ki long kiba donkam ban kynthup ha katei ka jingpynkhreh iaka rukom tiehdewiong haka jylla.
Ha kaba iadei bad ka Weight Bridge u tei u Myntri rangbah u la kular ba un sa kren bad bthah ia u Transport Minister, ia ka jingdonkam ban buh ia ka weight bridge katkum ka jingdon dawa jong ka kam.
U Myntri rangbah u la kular ba un sa kren iaka tnad Pulit jong ka jylla ba kin buh iaki pulit ha ki jaka kiba donkam bad ba kim dei ban khynra ne ban check ia ki Challan jong ki trok kiba iaid lyngba ka surok bah namar ki pulit kim don bor ban check ia ki challan namar dei tang ka DMR bad ka tnad Transport kiba dei hok ban check ia ki challan.
Nongpoh:  Uwei u Rangbah uba la tip kum u Bah Mangkara Khymdeit, uba trei kum u Musteroll ha ka PWD, na ka shnong Mawkyrdep ha Ri Bhoi, u la khlad noh hynne ka sngi ha PHC Kyrdem, hadien ba u la mynsaw jur na ka jingshah bom shah tied jem ha ki paidbhur hynnin ka miet ha shnong Klew.
La ioh jingtip ba ia ka met jong utei u Rangbah, la lap hynne ka sngi da ki briew na ka shnong Mawkyrdep lem bad ki Pulit, kiba la lap ia u na kawei ka Khlaw kaba don ha Klew, ha kaba u la thiah lyngkhuid khlem jain ha ryngkat ka jingmynsaw kaba jur.
Haba pyrshang ban wad jingtip ia ka daw kaba la pynlong ia utei u Rangbah ba un shah bom haduh ba un da khlad syndon, la ioh ia ka jingtip kaba malu mala, ba ka daw hi ka dei ba ki paidbah ki la kynnoh ia u ba u dei u Nongshohnoh.
La ioh ruh ban iakren bad u Rangbah shnong ka Klew, u Bah B.Sten, ha kaba u la iathuh ba ma u, u la ioh jingtip ha ka por 10 baje ei ei mynmiet, namar u Rangbah dong jong katei ka shnong u la pyntip sha u ba ki la iohbat ia uwei u briew, na kawei ka jaka kaba kham dum.
Kumta halor katei kum u rangbah shnong, nga la kyntu ia ki ba kim dei ban ktah kti ei ei, hynrei ki dei ban wanrah ia u sha iing Durbar, na ka bynta ban kylli ia ki jingshisha bad lada donkam sa aiti pat sha ki briew ka Ain.
“Sa khyndiat por pat, la don biang kiba la pyntip shanga, kiba la pyntip ba utei u Rangbah, u la laitphet na kti jong ki bad u la phet sha Khlaw" ong utei u Rangbah shnong.
“Imat naduh katei hi ka por, ba ki pyntip shanga ba u la lait phet, utei u Rangbah u la shah shoh bad tied jem ia utei u Rangbah, tad hadun ba un da mynsaw jur bad kaba la pynlong ruh ia u ba un duh syndon ia la ka jingim" bynrap utei u Rangbah shnong.
Haba iadei bad katei ka jingjia, na ka liang ki Pulit ka Ri Bhoi, ki la ki iathuh ba u Hymmen jong utei u Rangbah uba la shah bom ha ki paidbah, u la dep ban buh da ka Ejahar halor katei ka jingshah bom iap u para jong u.
Halor katei ka jingjia, na ka liang ki Pulit kin dang pynlong ia ka jingtohkit kaba jur, na ka bynta ban lap ia ki jingshisha baroh.
Shillong: Myn hynnin ka sngi, ka Executive Committee jongka Jhadc  hapoh ka jingialam u CEM Ma Thombor Shiwat ka la leit hiar sha ki thain Lumshnong ban jurip iaka rukom treikam ki Cement plant kynthup naduh kaStar cement, TopCem,Dalmia bad JUD bad kiwei kiwei.
Ha kane ka jingleit jurip la synran lang ia u CEM da ki Executive members ma Lasky Rymbai EM i/c Forest ma Winning G Sungoh  EM i/c Taxation  Phasmon Dkhar lem  bad kiwei ki EM ki officers kynthup ia ka Secretary Executive Committe kong R.Phawa, Joint Secy.
ma S.Passah u CFO ma Blah bad  ki head dept.
ba pher ba pher.
Ha ka jing leit jurip la lap ia ki ba bun ki jingdkoh ha ka ba ka jingtih ia ki mawshun kam long kat kum ki kyndon bad ruh ka jingrung jong u dewiong bad kiwei kiwei ki tiar ba pyndonkam sha kine ki karkhana kam da don ia ki kot ki sla ki ba biang.
Ha kane ka jingjurip u CEM u la ai ka jingmaham ka ba tyngeh ia baroh ki cement plant ba ki dei ban bud ryntih ia ki kyndon ain khnang ban iaid beit ka rukom rung ki mar shapoh ki cement plan.
Hadien ba lap ia kine ki jingbym biang ka jingtih ia ne ki mar pohkhyndew  ka EC ka la shim ia ka rai ban buh noh da ka Monotoring gate ha baroh ki cement plant ban peit pyrman ia ka jingleh thurmur jongki company cement khlem da bud iaki kyndon ain ban khlong ia ki marpoh khyndew.
Haba iakren bad u ma Winning G Sungoh EM i/c Taxation u la ong ba ki company cement ki khlem burom ia ka ain The Jaintia Hills Autonomous district trading by Non-tribal rules 2015, namar ki wanrah nongtrei nabar khlem da ioh ia ka Non-tribal Employee Service Licence na ka Council kumta la hukum ba dei ban beh noh iaki bad ban pynrung noh da ki trai jylla u la ong ruh ba la iakren ba ki dei ban wan rah briew nabar tang ia ki skilled labour ia ki unskilled labour dei ban ailad ia ki trai jylla, la pan jingkhein ruh ia ka jingdon jong ki nongtrei baroh ha kawei kawei ka Company khnang ba yn lah ban buh jingkhien ia ka jingdon jong ki bar jylla ba khayi be-ain.
Shillong: Ki nongiakhun kti ka jylla hapoh ka Meghalaya Arm Wrestling Association ki la ioh ban khur 17 tylli ki takma, kata 3 tylli ki takma ksiar, 7 tylli ki takma rupa bad 7 tylli ki takma rnong ha ka 43rd National Arm Wrestling Championship 2019 ba dang shu dep shen ba la pynlong ha Bhilai, Chattishhgarh.
Kitei ki nongkhur takma ka jylla ki long, na ka liang ki kynthei ha ka Women Senior Category – 60Kg – ka Margareth Pathaw, Ksiar (Kadiang bad Kamon) bad ka Ewan Shuwa Suchiang, Rnong (Kadiang bad Kamon); 70 Kg – ka Aiboklin Rina, Rnong (Kadiang); 80Kg – ka Mihsngewbha Rymbai, Rupa (Kadiang).
Ha ka liang ka Women Master Category pat, +80Kg – ka Mihsngewbha Rymbai, Rupa (Kamon) bad Rnong (Kadiang).
Ha ka liang ki shynrang ha ka Men Senior Category – 55 Kg – u Hubert Paliar, Rupa (Kadiang) bad ha ka Men  Master Category pat, 80 Kg – u Everson Thangkhiew, Ksiar (Kamon) bad Rnong (Kadiang); 90 Kg – u Baniaikyrsoi Khongwir, Rupa (Kamon) bad Rnong (Kadiang).
Ha ka Men Physically Challenge (Standing) Category – 60 Kg – u Hubert Paliar, Rupa (Kamon bad Kadiang); 70 Kg – u Alexander Lyngdoh, Rupa (Kamon) bad Rnong (Kadiang).
Ka MAWA ka pyntip ruh ba ki hynriew ngut ki nongiakhun kti na ka jylla kin leit mih khmat ia ka ri India ha ka 41st World Arm Wrestling Championship 2019 ban pynlong ha Constanta, Romania naduh  ka 26tarik u Risaw haduh ka 4 tarik u Naiwieng 2019, ki long ka Margareth Pathaw, ka Mihsngewbha Rymbai, u Hubert Paliar, u Alexander Lyngdoh, u Everson Thangkhiew bad u Baniaikyrsoi Khongwir.
Nongstoiñ:  Hadien ka jingneh jong ka jinghap slap mynta la katto katne sngi, ka thaiñ West Khasi Hills District ruh ka la mad ia ka jingshlei um bad ka jingtwa khyndew ha kiba bun ki jaka bad ki surok.
Katkum ka jingioh jingtip la ong ba myn hynnin ka sngi ka la don ka jingtwa khyndew ha ka surok bah Nongstoiñ -Riangdo katta ha kawei na ki jaka hajan ka shnong Sienduli, bad kumjuh hajan ka shnong Riwiang bad kumjuh ha ki bynta jong ka surok Pyndengrei- Mawthawniaw ha kaba kane ka jing twa khyndew kala pynlong ban khang lynti noh ia  ka iaid ka ieng lyngba ka tei ka surok.
Shuh shuh la ioh jingtip ruh ba ka jingneh jong u slap kala pynlong ruh ban shlei um ha ki bynta jong ka shnong Kynshi bad na kaliang jong u Sordar ka shnong  Kynshi Bangla u la pyntip ba la don kumba san tylli ki long iing kiba la hap ban mih noh na ki iing bad leit shong ha ki iing jong ki para marjan kumba la pynbeit da ka shnong.
Halor katei ka bynta na kaliang jong u Deputy Commissioner ka West Khasi Hills u la pynbna da kaba ong ba ka jinghap slap kalah ban nang bteng kumta u la bthah ruh ia baroh ki nongshong shnong  khamtam ia ki to ki long iing kiba sah bad ki ba don harud jong ki wah ba kin sngewbha ban  kin long kiba husiar.
Ka India, ka la shah pynliem ha ka New Zealand, ha ka jingialehkai Semi Final jong ka Cricket World Cup, kaba long mynta ka sngi ha England.
Ha ka jingiakhun, ka New Zealand, ka la ioh da 239 run bad ka la duh ia 8 wiket, katba ka India, ka la duh ia baroh ki nongialehkai jongka bad ka ioh tang 221 ron.
Kane ka dei ka jingialehkai, kaba la buhteng mynhynnin ka sngi, namar ba ka don ka jingslap jur ha ka nongbah Manchester, ha ka jaka ialehkai jong kitei ki ar tylli ki Ri.
Na ka liang jong ka New Zealand, ka la tied nyngkong hynnin ka sngi bad ka dang iai bteng mynta ka sngi ruh.
Ka jingialehkai video, kaba pawnam bha ka  PlayerUnknowns Battlegrounds (PUBG), ka la mynjur ban ia treilang bad ka Reliance Jio, ha kaba kan ai da ki jingai sngewbha kiba kham pher sha kito kiba pyndonkam da ka Jio.
Ki nong pyndonkam ia ka Jio, ki lah ban register ia ka  PUBG Lite bad kitei kin ioh ia ka  free skins na bynta ka jingialehkai jongki, ka  merchandise.
Kitei kiba pynrung kyrteng, kin ioh ia ki jingai sngewbha lane kiba yn tip kum ka  Jio gift bad kin hap ban iaid kumne harum –Step 1: PUBG-Jio users need to visit Reliance Jio’s game website and fill up a two-step registration form.
Step 2: Verify your email ID by clicking on the verification link sent to your inbox.
Step 3: Once the verification is successfully completed, users will receive another email with unique redemption code.
Here’s how you can redeem the codeStep 1: Download and install PUBG Lite on your device.
Go to Menu Store.
Step 2: Click on Add Bonus/Gift Code.
Step 3: Now, add the redemption code in the blank space and click on redeem.
What is PUBG LitePUBG Lite is a stripped down version of the main game and is aimed at low-end PCs with less RAM capacity and storage.
Launched in India last week, the free-to-play game retains the top features of the main version of the game.
For instance, it has the popular Erangel, Miramar and Sanhok maps.
You can also play in solo, duo and squad in TPP mode.
Shillong: Ka jingslap kaba la iai bteng sa mynta ka sngi ruh, ka la pynmih ia shibun ki jingjulor kiba jubor ha kylleng ka Ri Khasi Jaintia bad ha kylleng ka Jylla ruh kumjuh.
La iohi ia ki wah, kiba la shlei, ki jinghap khyndew bad nangta sa ki jingshah ban jong ki kali bad ki kali ar shaka, kiba la pynjor antad ia ki phew tylli ki kali.
Kitei ki Scooty lem bad ki kali kiba la shah ban, la iathuh ba ki dei ha Lumpyngngad, Nongthymmai.
Ki jingioh jingtip, ki la bun bha bad U Rupang.
com, u dang pyrshang ban wad jingtip kham bniah.
Shillong: U slap uba la lynshop ia ka nongbah Shillong, ha ki 24 kynta ba ladep, ula dei u slap uba jur tam jong u snem 2019, lada kam don ka jing kylla ha ki sngi ki ban sa wan.
Ka jingkhein ba la ai da ka tnat peit mariang jong ka sorkar India, ka Indian Meteorological Department, kaba don ha 3mer, Upper Shillong, ka iathuh ba ka jinghap slap ka la poi sha ka 192.4 milimetre ha ki 24 kynta ba ladep.
Ka jinghap slap, kam pat kut hi, la iathuh da katei ka tnat, ha kaba kan don ka jinghap slap kaba jur bha ha ki 24 kynta ki ban wan ha ka Jylla hi baroh kawei.
Ex.Rev.K.LangrinKi Lyngngam ha shwa ban kylla Khristan  ki dei ban pyndep shuwa ia baroh ki   kam ba iadei ba ka knia ka khriam ba u Blei ka bneng ka khyndew un kyrkhu kyrhai ynda haba ki la long Khristan.
U bah Dabit Nianglang uba long u khun jong u bah Rana Mawsor bad jong i kong Thekjei Nianglang na Nongdaju, u long u briew uba la pyndep lut ia baroh ki jingdawa ha kaba iadei bad ka knia ka khriam shuwa ban long Khristan.
Namar ka jingkohnguh jong u ia ki jinghikai u Kpa, mynta u la long briew man briew bad la roi la parum pareh.
Ia kane la iathuh hi ma u ia nga haba nga la leit shim interview ia u ha ka 9-3-2016 ha Nongdaju.
Ia ki bynta ba kongsan ba u la iathuh ha nga nga la buh jingthoh.
U bah Dabit Nianglang u la kyrpad ia nga ban phah lem sha ki kot khubor khnang ba kan long ka nuksa babha ia kiwei.
Katkum ka jingiathuh jong u bah Dabit Nianglang, u dei khun na ka long iing baduk.
Nalor kata, u la long briew uba raikhoh bad uba duna shibun ha ka jingleit skul.
Kumta u Kpa jong u u Rana Mawsor uba long u nongknia uba stad, u la rai ban ai jingknia noh ha u Ud longtheng.
Ha ka snem 1963 mar ia sdang ka snem u la pynkhreh ban ai jingknia da ar tylli ki pylleng syiar, kawei ka syiar kynthei, artylli ki waitlam, artylli ki kdaw, shikham u kdait, shi kham u paitur bad lai kham u khaw.
Ki kyntien knia jong uba la pynkylla sha ka ktien kot (ktien sohra) ki long kumne, “Kiw ….
Ud longtheng, to da wan hiar mynta ha kane ka iing jong nga, kumba Me ju sngap ju sngew ia ki jingkyrpad jong nga, mynta ruh nga khot ia Me ba Men thung ia une u khun jong nga u Dabit Nianglang ba un long u riew saidthma, u riew dorbar, ban thung riewspah ban thung riewphew, ban long ba nang ba stad, ban long uba koit ba khiah krat bha.
Kiw ….
Ud longtheng, une u khun jong nga u Dabit Nianglang un sa mih na iing ban leit skul sha Mawthengkut, to ialam ma Me ia u naduh ba sdang haduh ba kut.
To ker to da ma Me kein kynrad ia u khun jong nga ynda haba u la don jngai na nga ngam tip shuh kaei ban jia ia u, kumta nga bret tylli ha ki kti badonbor jong Me, to ialam ia ki kjat jong u, ia ki kti jong u, ia ki khmat jong u, ia ki shkor jong u, ia ka jabieng jong u ba un pass bha.
Ko kynrad to da kyrkhu ia ki jingri jingdup, ia ka lyngkha ka risai bad ia baroh ha ka iing jong nga.
Kiw ….
Ud longtheng, to wan hiar noh mynta ha kane ka iing jong nga, lada Me ai shisha katkum ka jingkyrpad jong nga, ngan ai ia Me ia ka spah ka phew ban pynlut ha ki jingknia.
To shim shuwa ia kine ki artylli ki pylleng syiar, kawei ka syiar samla, artylli ki waitlam, artylli ki kdaw, shi kham u kdait, shi kham u paitur bad lai kham u khaw.
Lada Men ai shisha kumba nga pan mynta, nga kular skhem ba une u khun jong nga u Dabit Nianglang un sa ai pat ia Me kawei ka sniang samla (niang lot), uwei u syiar ryngkuh, saw tylli ki pylleng, hynriew kham u khaw".
Nangta u Kpa jong u bah Dabit u mait sa da ka wait ia ki pyleng syiar, u bret sa u khaw shuwa ban ot ia ka syiar.
U shim ia ka um ha u skaw (longtang) bad u theh ia ka khlieh jong ka syiar kum ka jingpynsum bad bta khmat.
Nangta u sa ot ia ka syiar da ka wait.
Mar ia mih ka snam u pynjaw ha ki artylli ki kdaw, u phut artad ia ki shniuh (sner jem) jong ka syiar sa tah ha ki kdaw ba la pynjaw snam.
Sa shiphang u shim sa ia ka wait, u ot ia ka lyeit jong ka syiar, u theh sa da ka um ia ka lyeit syiar ban sei ia snier ban peit rwiang.
Katba nang sei ia ka snier kyllain kyllain u knia pat da kine ki kyntien, “Kiw ….
Ud longtheng, mynta nga sei ia une u snier syiar, to ai noh ia ka jubab ba lada Me kyrkhu shisha ia une u khun jong nga u Dabit Nianglang, to ai ba une u syiar un jubab da kaba sda sah, hynrei lada Mem kyrkhu to ai un sda lait".
Ynda u la sei ia ka snier la shem ba u sda sah.
(sda sah ka mut ba dap eit bha, sda lait ka mut ym don eit).
Te u Kpa jong u Dabit Nianglang u la sngewthuh ba u Ud longtheng U la ai  jingkyrkhu ia u khun jong u; bad u la bthah ruh ba u khun jong u u dei ban pyndep ia ka kular.
Naduh kata ka por ba u bah Dabit u sa sngaid sa plung bad haba u la leit skul sha Mawthengkut ruh u la pass bha.
Katkum ka jingiathuh jong u bah Dabit Nianglang, u kpa jong u shuwa ba un iap, u la pynkynmaw ba u bah Dabit u dei ban pyndep ia ka kular ban ai jingknia biang kum ka jingsngewnguh ia u Ud longtheng uba la kyrkhu kyrhai ia u.
Kumta hadien ba u Kpa jong u um don shuh, u bah Dabit u la knia hi ha ka snem 1970 shuwa ba un sa kylla Khristan noh.
U bah Dabit u dang kynmaw thik ia kiei ba u Kpa jong u u la kular ha u Ud longtheng.
Kumta u la khreh kawei ka sniang samla, uwei u syiar ryngkuh, saw tylli ki pylleng bad hynriew kham u khaw.
Ka long kaba phylla ba ha kito ki snem ki la don ki Khristan kiba ju ialap ba ka pyrthei ka la jan wai.
Ki pynshisha ba man ka 2000 snem ki shait don ki jingjia.
Ha ka 2000 snem kaba nyngkong la jia ka jingshlei um, ha ka 2000 snem kaba ar la wan u Jisu, te ha ka 2000 snem kaba lai la thikna ba ka pyrthei kan wai.
Ki Khristan ha kato ka por ki ia rwai ia ka jingrwai kaba ong kumne, “Ar hajar snem ka la jan kut, u Blei un sa shim jingkhein, na mihngi sha sepngi ngin ia poi ryngkat, ha ka duwan u Kynrad".
Kato ka jingrwai jong ki Khristan ka la pynma shibun ia u bah Dabit.
Kumta ha shuwa ban ai jingknia sngewnguh na ka bynta ki jingkyrkhu ba u la iohpdiang, u la shim shuwa da ki san tylli ki baikhan ban kylli na u Ud longtheng la ka pyrthei kan wai shisha ne em ha ka snem 2000 kumba la ialap da ki Khristan, u bah Dabit u la khan da kaba ong ia kine ki kyntien, “Ko Ud longtheng, to iathuh mynta lyngba kin ki baikhan ba lada ka pyrthei kan wai ha ka snem 2000, to ai ba artylli kin thiah lyndang bad lai tylli kin dem pyllup, hynrei lada kam wai to ai ba lai tylli kin thiah lyndang bad ar tylli kin dem pyllup".
Ynda u la bret ia ki baikhan ha ka prah u shem ba lai tylli ki thiah lyndang bad ar tylli ki dem pyllup, kaba mut ba ka pyrthei kam wai.
U bah Dabit u la leh kumta haduh lai sien, hynrei ki baikhan jong u ki iathuh beit ba ka pyrthei kam wai.
Hadien kata u bah Dabit u shim sa ia ka sniang, u theh um halor ka met jong ka kum ka dak jong ka jingpynkhuid bad pynsum bad u sa knia kumne, “Ko Ud longtheng, mynta ngan pyndep ia ka kular ba i pa jong nga i la kular ban ai ha Me naduh mynshuwa, te to sa nang kyrkhu shuh shuh ia nga bad ia ka iing ka sem jong nga lyngba ki jingri jingdup, ka rep ka riang, ka kamai kajih….
Ngan ot ia kane ka sniang, bad to ai ba Men jubab lyngba u ksang".
Ynda u la dep ot ia ka sniang u sei sa ia u ksang bad uta u ksang u la dap bha smam.
Kata ka mut ba u Ud longtheng u pdiang ia ka jingknia ba un dang kyrkhu ia uba tyrwa jingknia.
Nangta u shim sa ia u syiar, u theh sa da ka um ha ka khlieh kaba long kum ka jingpynsum bad bta khmat ia u syiar bad u la knia biang kum ka jingtyrwa ainguh ia u Ud longtheng.
Hadien kata u sei sa ia ka snier kumba la leh da u Kpa jong u bad la shem bad u rwieng syiar u sda sah.
Kata ka mut ba u Ud longtheng u pdiang ia ka jingknia bad ba un dang kyrkghu kyrhai.
Nangta u shim sa ia ki saw tylli ki pylleng bad mait da ka wait.
Hadien jong katei ka jingknia, ka iing ka sem jong u bah Dabit Nianglang ka la nang roi, ki jingri jingdup ki la nang roi bad ka kamai kajih ruh ka la kiew da kaba u la ioh ban thied kawei ka kali.
U bah Dabit hangta u la sngewthuh ba dei u Ud longtheng uba la kyrkhu ia u.
Hynrei namar ba ka lok bad ki khun jong u baroh ki la kylla Khristan, bym banse ma u ruh u la leit long Khristan noh.
Pynban u Ud longtheng um shym la iehnoh ia u namar ba u la pyndep hok ia ka kular.
Da ka jingkyrkhu u Ud longtheng, ha ka snem 1990 u bah Dabit Nianglang u la shah jied ban long Tymmenbasan jong ka Balang Presbyterian Nongdaju.
Nalor kata, ha ka snem 1991 u la ia shim bynta ban leit rwai choir ha ka jingiaseng Sesquicentennial Jubilee jong ka jingdap 150 snem ka Balang Presbyterian ha ri Khasi Jaintia ha ka kyrteng jong ka Ri Lyngngam Presbytery kaba la long ba nyngkong napdeng ki 22 tylli ki Presbytery hapoh ka jinghikai jong u Pro Pastor K.Langrin.
U bah Dabit Nianglang u long u nongrwai Bass uba paka.
Nangta ha ka snem 2010 u la shah jied ban long u Moderator jong ka Ri Lyngngam Presbytery.
Kum u Moderator u la long shisha uba tbit bad uba la lah ban pyniaid beit ia baroh ki kam jong ka Presbytery.
Nalor kitei ba la kdew haneng, u bah Dabit u long ruh uba tip ia baroh ki riti ki dustur jong ki Lyngngam naduh hyndai.
Kine baroh katkum ka jingsngewthuh jong nga ka dei lyngba da ka jingkyrkhu jong u Ud longtheng.
Nongpule baieit, lada ngan shu pynkut noh kumta phin sa lyngngoh namarba phim tip uei uta u Ud longtheng.
Kumta khnang ba phin ym sngewlyngngoh, nga kwah ban pynshai ia phi ba u Ud longtheng u dei u Blei jong ka Bneng ka khyndew bad uba la thaw bad pynlong ia kiei kiei baroh.
Khlem ma u ym shym la long kiei kiei baroh.
Ka ktien ‘Ud longtheng’ ka dei kawei na ki kyrteng ba ki Lyngngam ki khot ia u Blei.
Kito kiba smat ban pule kot bad kiba wad jingtip ki lap ba ia u Blei la khot da kiba bun ki kyrteng.
Kine ki long ki nuksa ia phi ba phin tip ia ki kyrteng bapher bapher jong u Blei ba la khot da ki briew katkum ki jaka bad ki niam jong ki.
Kita ki long: God, Jehobah, Yahweh, Allah, Bhagwan, Isol ne Salgipa, Pathian ne Lalpa, Pakhangba ne Panthou bad kiwei kiwei de.
Kitei ki dei tang ki kyrteng ba la khot da ki briew ia u juh u Blei.
Ngim dei ba sngewphylla ia kata namar wat tang hangne ha ri Khasi Jaintia ruh don kiba khot ‘Blai’ don ruh kiba khot ‘Bli’ bad kiwei kiwei.
lehse don napdeng jong phi kiba sngewpyrshah haba nga thoh ia kane bad ki bym ngeit ba u Blei u pdiang ia ki jingknia.
Hynrei ka jingshisha ka don wat ha ka Baibl kaba long ka kot ba khraw bad ba la niewkor da ki Khristan ka iathuh ia ngi ba haba u Jonah u la phet rieh na khmat jong u Blei, la ong ba u Jonah u la kiew da ka lieng.
Hangta u Blei u la phah da ka eriong erngit kaba shyrkhei haduh ba ka lieng ka la jan ngam.
Hangta kita ki nongkienglieng ban lap ia ka daw ki la pynlong ia ka jingkhan sbai bad ka knia ka khriam khnang ba u Blei un jubab balei ba u bitar bad mano ba leh pop.
Hadien ba ki la shat la khein ki la ioh ia ka jubab na u Blei ba u don uwei uba la ialeh pyrshah ia ka Hukum Blei, uta u dei u Jonah.
Ynda la lap ia ka daw, kita ki nongkieng lieng ki la bret ia u Jonah sha duriaw bad ka eriong ka la jem jai.
U Blei uba stad u la pynap lypa ia uwei u dohkha uba heh ban nguid ia u Jonah.
Da ka jingsumar u Blei u Jonah u la lait salit na ka jingtyngkhuh ha ki bniat kiba nep jong u dohkha.
U la shong ha ka kpoh jong u dohkha khlem mynsaw.
U Jonah hangta u la kylla ba mut.
Kumta u la duwai ban panmap na u Blei ba un sa leit ban ialap sha Ninebeh.
U Blei uba la sngap ia ki jingknia jong ki nongkieng lieng, u la sngap ruh ia ki jingduwai jong u Jonah.
Bad u la hukum ia u dohkha ban leit prie noh ia u Jonah halor u shyiap.
Hangne ngi sngewthuh ba u Blei u shah shkor ia kiba duwai bad ia kiba knia kumba u phah ia u slap ha ki jaka ba don ki Khristan bad ha ki jaka bym don Khristan.
Te ka jingngeit jong ki Khristan ba ki ong ba u Blei u sngap tang ia ki jingduwai jong ki ka long kaba bakla katta katta.
Bad ka jingkynnoh ba ki Lyngngam ki mane blei thaw ruh ka bakla.
Shillong: Ki nongkitkam jong ka hima Bhowal kiba hap hapoh jong ka Mawsynram Konstitwensi ryngkat bad u MDC u Bah Alvin Sawkmie, mynta ka sngi ki la leit ban ia kynduh ia u myntri ba dei peit ia ka tnad khaii pateng jong ka sorkar jylla u Bah Sniawbhalang Dkhar.
Ha kane ka jingiakynduh na ka liang jong u Syiem ka Hima Bhowal u Pa’iem Kynsai N Syiem, u la iathuh bad ia kane ka Land Custom Station kaba don ha Balat ka dei kaba la plie naduh u snem  1985 bad ka la iaid haduh u snem 1999 naki daw kiba ym lah ban tip ka jingiakhaii kala sangeh noh.
Hynrei ka sorkar pdeng ka dang iai pynim ia kane ka kad khaii lyngba ki jingpynbna jong ka ha u snem 2005 bad kum juh ha u snem 2010 bad ia kane ka kad khaii ha Bangladesh, la tip kum ka Dalura Land Custom Station.
Haba ia dei bad kane ka kam na ka liang jong ka Hima Bhowal kala shimkhia ia kane ka kam naduh u snem 2016, ha kaba u la leit ban ia kynduh ia u Chairman jong ka National Board Revenue jong ka Bangladesh u Majibur Rahaman bad na ka liang jong ka Bangladesh ruh ka la iaid sha khmat ia kane ka kam.
Ha kane ka jingiakynduh na ka liang jong u myntri ka sorkar jylla u bah Sniawbhalang u la pynsngew ha kine ki nongialam jong ka hima ba yn sa khot ia ka jingialang, ia u Director Commerce bad Industry, ia ki Custom bad kum juh ia ki BSF ban ia kren bniah ia kane ka kam, la iathuh u pa,iem Kynsai Syiem.
Ki dkhot kyntiap seng jong ka Congress, ki la ujor mynta ka sngi sha Supreme Court, pyrshah ia u lamphang dorbar Jylla, ha kaba ki la kynnoh ba um shym la pdiang satia ia ki shithi iehnoh kam jongki, ba ki la phah sha  ka ophis jongu.
Ha kawei pat ka liang, U DK Shivakumar, uba dei u nongialam jong ka seng Congress, uba la poi ha Mumbai mynta ka step ban ia kynduh ia kitei ki MLA kiba la risain noh, ula shah beh na ka hotel, kaba u mut ban leit sah, namar ba ki don kitei ki MLA ha Renaiissance Mumbai Conventional Centre Hotel bad ka la don ruh ka jing ia hylla ha khmat jong katei ka hotel, ha kaba la pyrta “phet noh nangne" ha ka por ba u leit poi U Shivakumar ha katei ka hotel mynta ka step.
U Shivakumar, ula ong ha ki nongthoh khubor “Ym don kano kano kaba neh slem ha ka politics.
Ym don paralok bad ym don nongshun ruh kumjuh.
Mano mano, u lah ban phai noh ha kano kano ka khyllipmat.
Nga dang pyrshang ban iakren bad ki.
Ngan sa ioh ban iakren bad ki khlem pep.
Nga tip ba u klongsnam jongki, u tied stet ban iakynduh ia u paralok ba ki ieit bad shaniah eh".10ngut na ki MLA kiba la hiar shuki noh, kiba dei na ka seng Congress-JD(S), ki la thoh sha U Police Commissioner, ka Mumbai, ha kaba ki sngew tieng ialade bad ia ka jingim jongki, halor ka jingleit poi U Shivakumar sha Mumbai bad ba u kwah ruh ban sah lang ha katei hi ka hotel, ba ki sah.
Ki lad khubor ki iathuh ba ka Supreme Court, kan iakren lashai ka sngi, halor ka jing mudui jong kitei ki MLA kyntiap seng pyrshah ia u lamphang dorbar jong ka Karnataka.
Nongpoh:  Ka jingshimkabu palat da ki nongthied Sying, kiba la ot kilo ia ki Sying na ki nongrep Sying, kiba la leit ban die ha ki Iew ki Hat, ka la pynlong ia kiba bun ki nongrep Syiem ha Ri Bhoi, ba kin iam lynniar, namar ba ki la duhnong palat na katei ka jingshim kabu da ki nongthied kitei ki nongthied Sying.
Ki la don ki katto katne ngut, ki nongrep Sying ha Ri Bhoi, kiba la pynpaw ia ka jingsngewkhia halor katei ka jing ot-kilo, da kitei ki nongthied Sying, ka la pynlong ia ki ba kin mad ia ka jingduhnong kaba khraw.
Ha ka sur jong baroh ki nongrep rep Sying ha Ri Bhoi, kitei ki nongrep ki la iathuh, ba ka jingot kilo ka la long shaba palat pud, namar lada 10 kilo u Sying la ot 1 kilo, lada 17 kilo la ot noh 2 kilo bad lada 100 kilo la ot haduh 10 kilo, ha kaba kane ka la pynsngew sih shikatdei eh ia ki nongrep Sying, namar ka jingshah ot kilo.
U wei na ki nongrep Sying, u bym shem la kwah pynpaw kyrteng ialade, u la ong, ba kane ka jingot kilo da ki nongthied, ka la pynduhnong shikatdei eh ia ki, namar ia kaei kaba ki iohnong na kaba ki rep, la shah tuh noh ha kitei ki nongthied, lyngba ka jingot kilo jong ki ia u Sying.
“Kumba ka long mynta lei, ka dor Sying ka heh bha namar u Sying u la poi haduh T.100 shi kilo, kumta haba u nongrep u leit ban die 1000 kilo, hynrei u shah ot noh haduh 100 kilo, kaba mut ba u nongrep Sying u la duhnong haduh T.10 hajar tyngka bad kane hi ka dei ka daw bah kaba ki nongrep Sying ki iakynduh mawsiang na ka jingshah khniot ha ki nongthied" ong utei u nongrep Sying.
Haba ngi iohi ba ki nongrep ha Nongbah Shillong, ki iakhih na ka bynta ban dawa wengnoh ia ka jingshah ot kilo, ngi ruh kum ki nongrep Sying ha Ri Bhoi, ngi kwah eh ban pynpaw paidbah halor kane ka jingshah khniot bein ha ki nongtheid Sying, namar ngi la shah lehbien shaba palat pud lyngba ka jingot kilo ka jong ki ia u Sying uba ngi leit ban die sha Iew sha Hat, pynpaw utei u Nongrep Sying.
Haba iadei bad kane ka jingshah nion bein ki nongrep Sying, ha ki nongthied, na ka liang ka FKJGP ha Ri Bhoi, lyngba u Bah Luistar, u la ong ba ka seng ka pynrem jur halor katei ka jingshah lehbein ki nongrep Sying, ha kaba ka la maham ruh ia ki nongthied Sying ha kylleng ki jaka ha Ri Bhoi, ba kim dei ban ot kilo palat pud na ki nongrep Sying, kiba la leit ban die Sying ha ki Iew kiba don ha Ri Bhoi.
Namarkata, ka seng hadien kane ka jingpyntip paidbah, ka la maham tyngeh ia kitei ki nongthied, da kaba byrngem ruh ba kan sa shim da ka sienjam kaba tyngeh, lada kitei ki nongthied Sying, kim sngap bad kin bteng ia ka jingnion ia ki nongrep Sying.
Ym thang ha ki Jing di sying don bun bha sah ki Wei ki jing di ruh ki nongrep Jong ngi kiba shah leh bein ha ki nongthied.
Nga sngew shikatei eh ba ki nongpeit khmih ki lah sdang ban kitkhia ia kane.
Dangiait Sha khmat.
Khublei shibun.
Shillong: Ka mukotduma pyllait dewiong, ka la kut noh ha ki khyndiat sngi ba ladep, ha kaba ka kashari jong ka Supreme Court, ka la weng ia ka jingkhang dewiong jong ka National Green Tribunal (NGT), kaba la trei kam naduh u snem 2104, ha ka Jylla Meghalaya.
Na shibun kiba iakhun ia katei ka mukotduma, U Ma Lber Laloo, u dei uwei na kiba la trei bor bah, ban iakhun ha Supreme Court, na ka bynta ban weng noh ia katei ka hukum jong ka NGT.U Rupang, ula buh jingkylli bad ioh ia ka jubab da ka email bad U Ma Laloo.
Rupang: Bah Lber ngi sngewthuh ba phi la ia khun ha Supreme Court, naduh u snem 2015, na ka bynta ban pyllait noh ia ka jingtih dewiong ha Ri Khasi Jaintia.
Mynta ka Supreme Court, ka la weng noh ia ka hukum khang dewiong, phi sngew kumno?Lber: Ka ba nyngkong, nga sngew ba nga dei ban ainguh ia u Blei  Trai Kynrad ba U lah plie ia ka lynti bad khlem ieh bein ia ngi ha shiteng.
Sa kawei pat, nga sngew ba ka jingweng noh ia ka hukum khang dewiong ka dei ka jingkyrkhu ka ba khraw ia ki nongshong shnong ka jylla Meghalaya.
Rupang: Ngin ia wan shwa sha u snem 2014, ngi tip shai ba ka jingkhang dewiong, ka la pynkyndit bad ka dei ka bym shym poi pyrkhat bad ka bym don ba tip, ia ka hukum ka NGT.Phi sngew kumno halor katei ka rai? Lah ban ong ba ka sorkar Jylla, ka la shu pdiang kyrkieh ia katei ka rai jong ka NGT bad khang syndon sbak ia ka jingtih bad ka jingdie dewiong?Lber: Ka dei ka jingkhein sting jong ki bor synshar ha kito ki por bad ka jingbymdon jingbah khlieh na ka liang ki nongtih dewiong ruh kumjuh.
Ki dak ki shin ki lah paw lypa naduh u snem 2012 ha ka por ba 30ngut ki iap hapoh krem dewiong ha South Garo Hills ha kaba ka Ka Iing Bishar badon burom ka Gauhati High Court ka lah shim ia ka case da lade bad lah register ia ka PIL (SH) 3 of 2012.
Ha kato ka por ka sorkar jylla kam shym la leh ei ei ruh ban iada ia kinongtrei dewiong lane ban hukum ia ki trai par dewiong ba kin dei ki ba husiar lane ban peit bha ia ki krem bad ki nongtrei ruh kumjuh.
Hadien katto katne por ka Gauhati High Court ha u snem 2013 ka lah transfer ia katei ka PIL sha ka Iing Bishar National Green Tribunal.
Ka sorkar jylla ha kato ka por ka sngap mynthi bad khlem leh ei ei, kata naduh 2012, 2013 bad tad haduh 2014.
Ka Dima  Hasao District Committee ka file sa kawei ka case ban ujor ia ka sorkar Meghalaya ba don ha kato ka por halor ki jingsngap mynthi bad bymleh ei ei ban iada na ki accident la ne jingiap hapoh krem dewiong ryngkat ban sumar ia ka mariang bad ki umbam umdih ruh kumjuh.
Ka jingjia kam dei satia ka ba kyndit la ne kaba hak dak.
Rupang: Phi shim ba ka jingkhang dewiong, ka dei ka kam shimet jong ka Dima Hasao Students Union? Kumno kan don jingiadei ia ka seng kaba na Karbi Anglong, ba kan phah khang dewiong sha Jaintia Hills?Lber: Katkum ka jingiaid lynti jongnga ha kane ka case, ha u snem 2018 ynda lah poi ha Supreme Court, Ki Dima Hasao Students Union ki khlem ia wan bad buh nongiasaid shuh ha ka ban pyrshah lane ban kyrshan ia ka case.
Dei na kata ka daw ba ha u Kyllalyngkot mynta u snem hadien ba ka Iing Bishar ba ha khlieh duh ka mut ban sdang noh ia ka jingiasaid ban ai rai khadduh ia ka case ka lap ba ym don ba wan na ka liang ki Dima Hasao bad kan sa thung da u Colin Consalves, Senior Advocate, ban long u paralok jong ka iingbishar bad ban iarap ia ka ha ka ban pynshai halor ka Order bad hukum khang dewiong jong ka NGT hapoh Meghalaya.
Te ban ong ei ei shaphang ki Dima Hasao ngam lah namar naduh ba sdang haduh bakut tang kawei ka jubab ruh ki khlem file ha Supreme Court ha ka Case jong nga.
Rupang: Ha ka jingpynmih khubor jongphi, phi pan map na u paidbah ba phim lah ban iakren ia ka Supreme Court, ba kan weng ia ka MMDR Act, phin sngewbha ban batai kham shai ia katei ka ain?Lber: Ka MMDR Act 1957 kan dei u maw jynthut ia ki nongtrei dewiong la da ka sorkar jylla kam nang bha ban shna bad pynwandur bha ia ki rule bad ki policy ha ki rukom ba biang.
Ka jingbymlah ban pynlait ia ka tih dewiong na ka MMDR Act 1957 ha ka jylla Meghalaya ka long thik kum uto u nongpang ba lah dep shah sumar ha Hospital bad ba lah pynlait ban leit phai sha iing ha ka ba ia ka jingpang lah dep pynkoit lut na ka met jong u katba u briew pat de um pat koit satia.
Na kata ka daw nga panmap na ki paitbah halor kane.
Wat la katta ruh kane kam dei satia ka ba kut.
Nga hi marwei nga sngew ba ka Sorkar jylla ka dei ban bud dien ia kane bad ka sorkar India, namar ba ka sorkar India ka khlem ong satia ban nym pynlait ia ka jylla na ka MMDR Act hynrei ka shu pan jingpynshai katto katne tylli ki point khnang ba kan lah ban iaid sha khmat ia kane ka kam.
Katto katne tylli ki Section ki dei ban pynlait ia ka jylla Meghalaya, la da ym lah ban pynlait na baroh kawei ka Ain ruh.
Rupang: Kaei ka jingiapher halor ka jing ithuh ia ka jinglong trai ia ka khyndew ka shyiap, katba ha kajuh ka por pat, ba dei ban pan jingbit na ka MMDR, shwa ban tih dewiong?Lber: Baroh ki jaka hapoh Meghalaya kim dei satia ki ba don marpohkhyndew lane ki jaka ban tih dewiong.
Ka jingduh longtrai ia ka khyndew ka shyiap kan dei ha baroh kawei ka jylla bad kan dei ruh ka jingteh mraw ia ngi ki rit pait bad ki ba duk ba suk ha ki jaka lajong ba ngi long trai hi.
Ka ne ka long ka ba donkam shibun eh, namar la da ngi duh ia ka jinglong trai ia ka khyndew ka shyiap bad ki mar poh khyndew, kan sa poi ka por wat ban shna iing lajong ha ka jaka lajong ruh, ban tih khyndew lane ban shoh mawria hap ban shim bor na ka sorkar India.
Mynta patde kan nym long shuh kumta.
Ban tih la ne sei mar pohkhyndew bad ban pyndonkam ia ka jaka ha ka jylla Meghalaya ka shong ha ka mon ki trai jaka bad la da ki trai jaka kim ai, ym don ba lah ban knieh jubor na ki.
[pule biang lashai ka sngi].
Shillong: Ka  North-Eastern Hill University, ka la ju pynmih result ha U Nailur/Nailur man la u snem,  hynrei ha kane ka kynti, la iathuh ba palat 90 percent na ki result, la pynmih ha shwa ka 9tarik Naitung 2019 bad ia kiwei pat kiba sah, la iathuh ba yn pynmih ha ki khyndiat sngi ban sa wan.
La ong shuh shuh ba ia kito ki samla, kiba khmih lynti ban ioh ia ki result jongki kham kloi, kumta ka long ka jingmyntoi kaba khraw, haba ki result jongki, ki mih dang kloi bad la iathuh ba ka NEHU, ka don jingthmu ban bteng ia katei ka rukom trei kam jongka, kumba ka long ha kane ka snem bad la iathuh ruh ba ia ki result, yn ioh na ka  website www.
nehu.
