Naduh ka 17/6/20 ka ophis kala pynskhem iaka kyrteng jong u bah Stogent Lynrah kum u dealer jong ka centre ha kaba ia u khaw ruh naduh u bnai Jylliew iaka permit la aiti ia u ban sei ia u khaw bad naka liang jong u dealer ruh hadien bala sei ia u khaw ula pyntip sha nga u Chairman ka Vigilance Committee bad nga la lum ia ka Committee kaba long haka 11.7.2020 bad la rai ba u Dealer u dei ban bud beit iaki kyndon bad jingbthah jong ka tnat supply hakaba iadei bad ka dor bad ka rukom sam ia u khaw shaki nongioh bhah.
Kumta, naduh utei u bnai hi naka liang jong u dealer ruh ula sam ia u khaw dakaba bud beit bud ryntih iaka jingbthah jong ka tnat supply ym kumba la kynnoh haki kot khubor.
Hakaba iadei pat bad ka jing kynnoh ba ngi khlem sam ia u khaw sha ki 36 iing, kane ka jingkynnoh jong ki ka long ka bym shisha bad bym don nongrim namar ba man la u bnai ha shuwa ban sam ia u khaw la ju pyrta shnong daka kor pynsawa.
Ka jing bymioh jongki 36 tylli ki longiing ia u khaw kam dei ba ngim ai hynrei maki hi ki bym treh ban wanshim wat hadien bala pyrta shnong bad pyntip iaka sngi ba ngin sam ia u khaw.
Nga kwah ban pynshai shuh shuh baka jing bym wanshim jong ki 36 iing ia u khaw kadei namar ka jingpynshit jong nongialeh pyrshah iangi u Sordar kaba la ialam da u Tralsing Riahtam bad u Homi Khongsit.
Hadien ka jingmih khubor ha ka 10.8.2020 halor ka jing bym ioh khaw ki tei ki longing, naka liang ka Ophis Supply Sohra Division kala pyntip ia u Dealer ba ki briew ka Ophis kin wan ban sam ia u khaw haka 13.8.2020.
Hakaba iadei bad kane ngi pynpaw iaka jingsngewnguh kaba khraw iaka Ophis jong u SDO Sohra Sub Division (Supply) kaba la shimkhia iakane ka kam ha kaba haka jingdon ryngkat jongki la ioh ban sam ia u khaw sha baroh ki 36 tylli ki longing ki bym shym la treh ban shim ia u khaw haki bnai baladep ha katei ka sngi.
Da u bah Sylloklang Majaw, Sordar raid kongthong.
S.K.N“Sngap noh wat hylla than ka Rida ka la sngewthuh hi…" La ong u Panah.
Marsien ong u Panah kumta, ka Kmie ka Rida ka la dom hi ria ka mynsiem…“To pha la ioh mon mynta ba la don ba kyshan sa ia tip hi shato, ka jot ka bha….
Ngam tip shuh.
"Ka Rida ka la shu peit sha la ka Kmie bad ka la sngew dom lang ; hynrei u Panah pat u la shah sha ka.
“Haba kren Mei da sngewthuh …" La ong ka Rida.
Ha kata ka miet la mih ka jingiania ktien bnum shi bnum… Hynrei ka Rida ka la shu sngap namar ba u Panah u la nang kyrshan bad iakren na ka bynta jong ka.
Ka jingiania na ka bynta ka Rida, ka la pynmih ka jingiadom jong ka Kmie jong ka bad u Kpa jong ka haduh ba ha kata ka miet u Kpa u khlem leit thiah lang shuh kumba ju long.
Ka Rida pat ka la don ka jingsngew sheptieng ia lade namar ka tip ba kaei kaei ka bajia baroh; ka dei namar u Panah hi.
Ha kata ka miet ka la shu thiah rit mynsiem watla ka don ha la kamra.
U Panah rui shi rui u khih, ka Rida dngong ka sngapthuh.
La kynih u syiar nyngkong ruh, kam nud ban khap la ka khmat.
Ka khmat ka la kwah thiah palat, hynrei haba synshar ka jingtieng kam nud ban ailad.
Triang ka pyneh tad haduh ban da shai ka bneng bloit.
Ka sa sdang ban khap la ki khmat namar ka jingshngain ka la don khyndiat haba la wan ka jingshai.
Jlang ka iohthiah jai, tad haduh ba ka Kmie jong ka, ka wan ban kyrsiew namar ba la sngi palat.
Kaei kaba la jia ha ka miet ba la dep, ka step bathymmai kam pat lah ban ai dawai ia ka jingsngew pangnud ka Kmie bad u Panah ka Rida.
Tymbum ki dang ia pyn-at, dihsha ruh la ka jong, bamja ruh la ka jong.
Khatduh shuwa ban mih bylla u Panah u kren tang ia ka Rida“Rida Ngan leit bylla noh ho…" U iathuh bad u sa mih noh artat.
“Hooid to…" Ka Rida ruh ka phai Ktien.
Ka jingialeh bajur ka la trei ha ka mynsiem ka Rida, ia kaei kaba la jia ha ka sngi ba la dep, la yn iathuh ne yn shu tyngkan tang ha lade; hynrei namar ba ka sheptieng ia la ka jingim, khatduh ka rai ban sngap la ka sngap.
Ka Kmie ruh kam kylli ei ei shuh, ka la pyn palei ia lade kumba ju long, dei kata kaba pynhun ia ka mynsiem ka Rida ruh.
Haba la wan bylla u Panah, ka Rida ka la pynshet sha ka la ai sha ia u, kumba ka ju leh.
Hapdeng ba dang dihsha u Panah u sei shi khung ki jingbam u ai ha ka Rida.
“Kine nga la wan thied ia phi…" U la ong“O to khublei shibun…" La ong pat ka RidaHamar kata ka por wan mih ka Kmie jong ka, haba ka iohi ia kita ki jingbam ka la shu wiat rymmuin sha la ka khun.
Haduh kata ka miet ruh u Panah um treh ban thiah bad ka Kmie jong ka, u jied ban thiah beit ha madan marwei.
Kane ka la pynsyier mynsiem biang ia ka Rida.
Kumta ha kata ka miet ruh kam nang thiah ka la shu sngap siar kaei ka ban jia.
Kane ka jingleh u Panah ka la ai ha ka Rida ia ka sakhi bashai ba um ieid shuh ia ka Kmie jong ka.
Ki Ktien ba la khlei u Panah ha Nanpolok ki la nang iai sawa jam ha ki tyndong shkor ka dohnud bad jingmut jingpyrkhat ka Rida“Nga ieid ia phi…" Ba u ong“Ia i Mei pat" ba ka pynphai.
“Ngam ieid shuh…" Ba u jubabKine ki Ktien ki la iai sawa ha ka jingpyrkhat ka Rida.
Haba ka iohi ia kaei kaba jia, shi ban ka la dap da ka mynsiem sngew synei ia la ka Kmie, namar ka sngewthuh ba u Panah um ieid shuh ia ka watla u dang shong dang sah ryngkat.
Kane ka la mih shibun ki jingkylli hapoh ka dohnud ka Rida.
Hato ba i la kham tymmen…?Hato ba im don khun shuh…?Hato ba u mon ia nga…?Kine ki la shad ha ka jabieng ka Rida ban ioh ia ka jubab.
Marwei marwei ym don ba tip ia kane ka thma ba ka ialeh hapoh ka nep.
Ha kane ka miet ba-ar ruh haduh ban da shai ka bneng bloit ka sa nud ban thiah.
Haba ka Kmie ka la khie na ba thiah, ka la lyngngoh balei ba ka Rida ka kylla jaipdeh kumne.
! Kumta ka leit ban kyrsiew noh ia ka.
Khyndiat khynsoit i la rung i jingsuba sniew ioh lehse don kaei re kaei hapdeng ka miet….
U heh jong ka tnat ka koit ka khiah ka sorkar India, U  Lav Agarwal, uba ju pyntip ia ki khubor jong ka sorkar India shaphang ka jing don kiba ioh pang corona virus ha ka Ri hi baroh kawei, ula ioh ia ka jingpang corona virus mynta ka sngi.
U Lav Agrawal, u iathuh ia katei ka khubor lyngba ka social media.
“Dear all, just to inform that I have tested positive for Covid-19 and initiating home isolation as per guidelines," ong ka jingthoh U Lav Agrawal.
U Lav, ula kyrpad ruh ia kito kiba ia kynduh bad u, ba kin husiar bha ia ka koit ka khiah jongki, ha shwa ba ka tnat ka koit ka khiah, kan sdang ban wad ia kito kiba u la ia kynduh.
Shillong: Ka jingialang jong ki Sordar bad Secretary shnong baroh kiba hap hapoh ka Block Mawryngkneng, kaba la long mynta ka sngi, hapoh shnong Mawryngkneng, ka la shim ia ka rai ban pyrshah shisien don ia ka rai jong ka Cabinet ba dang shu dep shong jong ka Sorkar Meghalaya kaba la ai lad ia ka jingia khaii kyiad laitluid hapoh ka jylla lyngba kata ka “Alcohol Home Delivery.
"Ka kyrwoh khubor, ba la phah mynta ka janmiet, ka ong “Kum ka jylla Kristan bad kum ki nongsynshar shnong ngi sngew ba kane ka jingleh jong ka Sorkar ka long kum ka jingpynshlur ia ka jingiadie ia dih kyiad pathar hapohki shnong ki thaw bad ka wanrah ruh ka jingiatyngkhuh bad ki jingsynshar shnong synshar thaw kiba la don lypa ki ain kiba ju kiba ju teh lakam ia ka jingdie kyiad beain bad ka jingiadih pathar ia ka kyiad hapoh ki kali, ki lynti bad surok shnong kaba bunsien ki ju mih ki jingjia accident, jingiashoh ia dat bad ki jingkulmar bapher bapher hapoh shnong poh thaw".
Kumta, ka rai jong ka Cabinet ban leh noh da ka Alcohol Home Delivery ka long kum ka jingpynshlur ia ki kam sniew hapoh ka Jylla bad ha ka imlang sahlang bad ka jingpynjah burom ia kata kaba ngi khot “Christian State" bad halor kane ka bynta la kyntu ia ka Cabinet jong ka Sorkar Meghalaya ba kan pyrkhat biang bad ban weng noh shisien don ia ka rai jong ka Cabinet ba dang shu dep shen ban ai lad ia kata ka Alcohol Home Delivery.
Home delivery Ka kham bha ban ia Ka ba die sop sop.
Shillong: U Director ka tnad ka koit ka khiah u Dr Aman War u la iathuh ba mynta ka sngi 35 ngut ki briew kiba la ioh jingpang covid, ha ka jylla.
Na kitei ki don 14 ngut ha East Khasi Hills District 14 ngut, ha south West Garo Hills District uwei bad ha West Garo Hills District 20 ngut.
Haba batai shai shaphang kine kiba la test covid positive mynta ka sngi u Dr War u la iathuh  ba ha East Khasi Hills District 14  ngut ki ba la test covid positive ki kynthup ia ki 7 ngut ki Shipai BSF bad 7 ngut ki riewpaidbah.
U Dr War u la iathuh ba ha East Khasi Hills District 7 ngut kiba la test covid positive ki dei ki Shipai BSF bad ki 7 ngut ki riewpaidbah ki kynthup ia  uwei u ba wan phai na shabar ka jylla, kawei kadei ka nurse jong ka Civil hospital, 3 ngut ki dei ki high risk contact na NEIGRIHMS hospital kine ki dei na Mawlai Nongkwar, uwei u dei u ba test covid positive na Rilbong, kawei ka dei na Mawbah bad ka la ba leit shim dawai na Nazareth hospital bad test covid positive.
Ha South west Garo Hills District u wei u dei u ba dang shu wanphai na Assam.
Ha West Garo Hills 16 ngut ki dei ki Shipai BSF bad 3 ngut ki dei ki ba la ioh lyngba ka jingtest naphang ha Phulbari CHC bad uwei u dei  u ba trei ha Corona Care Centre.
Ha ka jylla haduh mynta ki briew ki ba don ia kane ka jingpang ki long 641 ngut, ha East Khasi Hills District 419 ngut, ha RiBhoi District 83 ngut, ha West Khasi Hills District 3 ngut, ha south west Khasi Hill District uwei, ha West Jaintia Hills District 16 ngut, ha East Jaintia Hills District 5 ngut  ha West Garo Hills District  102 ngut, ha South Garo Hills District 3 ngut, ha North  Garo Hills District 6 ngut bad ha South West Garo Hill District 3 ngut.
Ki briew ki ba la ioh jingkoit pura ki long 581 ngut kynthup ia ki 34 ngut ki ba la koit mynta ka sngi.
Ki sample ki ba ladep ban phah test ki long 42,910 tylli  ki ba long negative ki long 41425 tylli bad ki result ki ba dang ap ki long 257 tylli.
Shillong: Ka kynhun myntri jong ka jylla, mynta ka sngi ka sngi, hapoh ka jingialam jong u Myntri Rangbah ka jylla, u Conrad K Sangma, ka la rai ha ka jingialang ki cabinet minister ba kan sa thaw noh ia ka COVID-19 Manangement Unit (CMU) ha ka jylla.
Ia kane ka CMU, yn thung kam ia ki briew na ka bynta ka State Manangement Unit, District Manangement Unit, ki entry point bad ki quarantine centre, bad la iathuh ba ka jinglut na ka bynta kane ka CMU kan long 5.05 klur tyngka.
Hato ka pyrthei ka la jan wan wai? Kane ka long ka jingkylli kaba man u briew u kylli halade.
Kane ka jingkylli ka mih haba ka pyrthei mynta kala dap da ki jingeh suda kat shaba phai.
Kawei na ki jing eh kaba la ktah ia ka pyrthei kadei ka jingwan ka khlam (corona virus) kaba la ktah jur ia ka pyrthei baroh kawei (globally) haduh ba kiba bun ki lahap ban die ban bynda ia kiei kiei ba ki don ka ksiar ne rupa, mawkordor ne mawlynnai bad kiwei.
Kata ruh ka jing shah ktah kaba ympat dap tang shi snem ruh, ka la ktah haduh katne ymtip katno snem kan neh? Don kiba ong kan neh lai snem bad ia kata ruh ymda tikna bha.
Nalor ka khlam, sa ki puit khlam (Locust) kine ki bamduh ia ki jingthung jingtep ha ka pyrthei bad ka long ka Nemsniew.
Ki jingrangtyrkhong, bad ki jingshlei um, kine ruh ki ktah ia ka rep ka riang, kaduna ka jingmih ki jingbam jingdih.
Kine kiei kiei ki ktah ia ka jingim ki briew namar kamlong shuh kumba julong.
Kane ka jingshah ktah kamdei kaba shujia ryngkhat hynrei ka hap banjia namar baka ktien u Blei ka la iathuhlypa.
Ha kito ki por, ki synran u Jisu ki kylli ki ong- “To iathuh hangi lano kine kiei kiei ruh kin long? Bad kaba kumno ka dak ka jingwan jongme, bad kaba wai noh kane ka pyrthei? U Jisu u jubab – To sumar phi wat sngew khuslai: naba kadei ia kine kiei kiei ban jia.
Mathaios 24:3-6 kadei ia kine kiei kiei ban jia, kamut ba ymlah ban khang ia kine ki jingjia ba kin jia namar ba u Blei u la kren – ba ki dei ban jia kumka iapthem (pandemic), nemsniew, jumai.
Mathaios 24:7.
Te lada kane ka khlam corona kan neh bun snem, bun ki Ri ki Hima kin kyllon, bunki sorkar kin hap namar ba yn ymdon eiei shuh la shah ktah lang baroh.
kumta kan long ka jingeh kaba khraw.
Dei hangne kein ka lah ban wan mih ka New World Order ka hukum jong ka pyrthei thymmai bad kata ka pyrthei ka long kaba phylla namar ynmih tang uwei u nongshynshar lahduh (dictatorship).
Hangne kein kanmih kawei ka sorkar (One world government) kawei ka jingshynshar kawei ka pisa.
Bad ha shwa ia kane kan mih shwa ka jingiateh lok jong u ta u nongsynshar lahduh bad ka Israel.
Ka daw ka long ba un ioh pynmih hukum ba ka Israel kan ioh pynieng temple ha Jerusalem ka temple balai kein.
Namar na Jerusalem un synshar ia ka pyrthei baroh kawei da ka hukum thymmai jong u kein ia uba ki khot u Mrad khlaw (The beast), ka jingsynshar kaba shyrkhei kein namar u don ka mynsiem mrad ba kynsha, un synshar dusmon ia ka pyrthei lai snem shiteng.
Daniel 9:24.
Ka hukum  kan mih badei ban pdiang ia u, ban mane blei ia u, bad ia ka shap jong u 666.
Ynda shonshap da ka jingstad da ka jingstad saian yn thep ia u chip, dei ban pdiang ha ka kti kamon ne shyllang mat, u bym pdiang un ymlah ban die ne thied, u bym pdiang yn pyniap ia u kane ka dei kata ka hukum thymmai.
Jingpynpaw 13:15-18.
U Jisu u ong- kaba kut kampat jia mathaios 24:6.
Kamut kaba wai ka pyrthei kan ym pat jia hangne ruh.
Hynrei tad ynda la pyndep ia ka 1000 snem kein ka por jingsynshar u Jisu khrist ia kane ka pyrthei.
Kata hadien ka jingsynshar u Nongsynshar lahduh lane u mrad khlaw.
Jingpynpaw 20:1-6.
Kajubab hangne ka long – “ka pyrthei hangne kan ym pat wai".
Kaba donkam hangne ka long ba u wei pa uwei u donkam ban kylla bamut mynta.
“To pynim ialade na kane ka pateng bynriew ba kynriang".
Kam ki Apostol 2:4.
Amen.
Shillong: U Deputy Commissioner, ka West Jaintia Hills District, U Garod LSN Dykes, u pyntip ba ka jingkhaii hapdeng ka India bad ka Bangladesh, na ka kad Tamabil, kan sdang naduh ka 17tarik Nailar 2020.
La iathuh ba ka leit ka wan ki kali, kan iaid katba kum ka jingpynbeit jong ka Additional Deputy Commissioner, na Amlarem bad ba ki lad jingiada, ba la pynbeit da ka tnat ka koit ka khiah, ki dei ban iaid sha baroh kiba don ha katei ka kad khaii.
Halor ka khubor, kaba la mih ha U Rupang.
com, ka Executive Committee jong ka shnong Bakur kaba long ha ka sngi 13.08.2020 ha ophis shnong, ka la shim iaka rai ban kyrpad ia u CEM, u EM in charge political bad ki ophisar ka JHADC ban nym pdiang iaka jingdawa sospon u Lop Stevenson Khonglah bad ki kato katne ngut ia u waheh shnong bad ka EC Bakur namar ka jingkynnoh jongkine ki briew ka long kaba lamler bad bym don nongrim.
Shuh shuh, ia kane ka kam kala poi sha ka Court kumta ka dei ka kam jong ka court ba don burom ban shim iaka rai.
Halor ka jingkynthoh u Lop Stevenson ba kiba la don case kim lah ban pyniaid iaki kam shnong, kane kadei kaba bakla bad ka pyni ba une u samla um pat shai satia ia ka ain namar kumba long mynta hi ka ain jong ka district council kam khang satia ia u rangbah shnong ban long rangbah shnong tang namar ba u don case.
Ka District council ha por ba ka shna ia ka ain rangbah shnong lehse ka lah iohi jngai ba kan sa don ka jingshim kabu ban shuh file case lamler ia ki Rangbah shnong kumba jia mynta ha ka shnong Bakur bad namar kane ka khlem khang satia ia ki Rangbah shnong ban long Rangbah shnong wat lada ki don case.
Kum ban shuh pynshai ba kam dei ka sien ba nyngkong ba ki waheh shnong kin don case bad ki don kiwei ruh ki waheh shnong kiba don case hynrei ka kam waheh shnong ka iaid beit bad ka kam case ruh ka iaid hynrei lada jia ba rai pynrem ka court te ka Dorbar shnong ka lah ban pynkhein ia u u waheh shnong.
Halor ka jing ong u Lop Stevenson ba u waheh shnong u pyniaid marwei iaki kam shnong kane ka long kaba bakla bad u la shu kren tang ban pynjah burom ia kiwei namar ki don ki record haka register jong ka shnong ba pyni ba ia baroh ki kam shnong lah pyniaid da ka Executive committee.
Ka jingkam jong une u samla ba ki don 30 tylli ki ing kiba kyrshan ia u, na ka liang ka EC ka kwah ban pynshai ba ka Shnong Bakur ka don palat 300 tylli ki iing briew bad baroh kine ki ai jingkyrshan ia u waheh shnong bad iaka EC baroh kawei.
Shuh shuh, ka jingkynnoh ba lah don kti da ki heh ki hain ban iada ia U Rangbah shnong kane ka long kaba khlem nongrim namar U Rangbah shnong u lah iaid lynti kat kum ka kyndon ain ban ioh ia ka bail.
Khatduh ka EC jongka shnong Bakur ka kwah ban pynpaw ba imat don ka jingthmu sha lyndet ban pynkhyllem iaka Kam Rangbah shnong bad ia ka EC jong ka Dorbar shnong Bakur namar ka EC shnong ha ka jingialam jong U Rangbah shnong ka lah leh ia bun ki kam hapoh shnong kynthup ban pynsangeh ia ka jingdie kyiad beain, ka jingdih buiad hapoh shnong, ka jing iadie ia thied bad ka Bangladesh ha kane ka por Corona Virus, bad kiwei kiwei de bad kine baroh ki lah pynduh nong ia ki khyndiat ngut ki briew hynrei ka wanrah pat ka jingbha ia ka shnong hi baroh kawei.
Wat hapdeng kine ki jingpynwit, Ka EC hapoh ka jingialam jong U Rangbah Shnong kan iai leh ia ki kam ba bha kat kum ba shah ka ain na ka bynta ka bha ka miat ki nongshong shnong jong ka shnong Bakur bad ka EC ka kyrpad ia ki paidbah ban nym ngeit ia ki jingkynnoh lamler.
Nga kwah ban Kylli iaki ta ki ba ong kila rai ha ing bishar shnong.
Hangno ka don ka ta ka office shnong jong ka Bakur, namar Kat Kum ka jing iohi jongnga ba naduh ba ioh iaki nongkit kam shnong thymmai ha u snem 2019 tad Haduh mynta iaka ka officer shnong kila khang tala, iaki meeting jong ka shnong ruh  la pyllong ha ing briew.
kumno phi ia Nud ban ong kadon ka office shnong.
Ka sur u Nongshong Shnong ka Bakur.
Ha kane ka lynnong,u nongthoh u pynshlur ia ki longdien man dien ka ri jongngi ba kidei ban nang bad hikai ym tang ia ka rep ka riang hynrei ki dei ban nang hynrei ruh ban tbit ha ki kam khaii pateng.
Kam da donkam eh ka bai seng la kaba rit ne ba heh kam pher hynrei lada iai minot bad trei hok ia ka kam,ngin sa kiew hi suki suki.
Lada trei minot hi thop ia kano kano ka kam,ngin nym iap thngan satia hynrei ngin ioh hi kat ban ioh bam ioh dih ha ing ha sem.
Ka jingmlien ban shu shong sngi bad thiah sngi kan ialam ia u briew sha ka jingjaipdeh bad jing alhia.
Ym ju bit ban shong kli kti hynrei dei ban mlien ban trei smat trei sting ia kano kano ka kam ba ngi trei.
Ka jingjaituh,alhia bad kli kti ka ialam ia u briew sha ka jinglong kynduh, jingingkhong khait bad sa ka jinglong dukhi namar bym ioh ia kaba kwah ne angnud.
Ha ka kam khaii pateng,dei ruh ban nang ban khein ban diah namar kadei ka kam ba iadei bad ki kam pisa tyngka.
Lada bakla khein ruh lah ban duh nong ei kha ma kha.
Wat la ym nang ym stad ruh, hynrei dei ban tip bad nang ia ka khein ka diah da ka khleh ne bor kynmaw jingstad jabieng(ym dei da ka computer ne calculator kumba khein mynta).
Nalorkata,dei ruh ban thir,ban pyrkhat bad plan bha jai ha ha kaba thiah ba shong ban nang kiew ka kam na kawei ka sngi sha kawei pat.
Ka jingpynleit jingmut bad kitkhia ia ka kam kan pynroi ym tang ia ka kam khaii pateng hynrei ka pynproh ruh ia ka jingmut jingpyrkhat u briew.
Ha ka kam khaii pateng,lah ruh ban iadei kam bad u kamon u kadiang bad u dkhar u lyngkien.
Na kine ki nongwei nongar,lah ruh ban ioh jingmut,ioh jinghikai na ki ia ka sap ka phong ba ki trei ma ki ia ka kam,tangba hap ban husiar bha pat ioh shah shet ei ha ki kha ma kha ba ki dei kiba sian bad kham tbit ban iangi.
Pynshong nongrim bha ia la ka jingmut jingpyrkhat wat bam ja khluid ne kyrkieh ioh poi pynban sha ka duhnong,ka khlem rain bad ka jah burom.
Lada ngi nang ban leh ne trei janai ia ki kam baroh ba ngi trei,kan wanrah shisha ka jingkyrkhu ha ka jingim jongngi na ba kut haba kut.
(yn dang bteng).
Bah sngewbha pynmih Ka lynnong 35,36 bad 39 Jong Ka jingsneng tymmen.
Ha u snem 2015, ka Kiruba Munusamy, kaba dei ka riewsaid, kaba ju ia said ia ki mukotduma halor ka hok longbriew manbriew, ka la shah beh noh, kum ka nongtrei ha uwei u riewsaid ha Supreme Court bad ka long namar ba ka shim shuti shisngi, na ka daw ba ka dang shu sdang ban poi bnai.
Ka Kiruba, kaba dei ka riewsaid ba dang shu sdang ia ka kam bad utei u riewsaid ba la rangbah, ka la shah beh, tang na ka daw, jong katei ka jingshim shuti ba shisngi jongka.
Ka Manusamy, kaba dei na Salem jong ka Tamil  Nadu, ka iathuh ia ka jingshem pap jongka, ha kaba ka la mad ia shibun ki jingeh, kum ka riew said ba dang khynnah bad kaba wan na ka iing ka sem jong ki riew sahdien,  lane ki Dalit.
Ha u kyllalyngkot 2015, ka Munusamy, ka ka iathuh ba ka la trei bad uwei U  senior advocate ha Supreme Court bad ha katei ka por, ka don ka jingthut jong ka met ka phad jongka.
“Nga ju shem shitom khah khah, na ka jingpang migraine bad ka jing poi bnai bym thikna, kumta ha kawei ka sngi, nga shim shuti, namar ba nga sngew shitom eh, hynrei ha kajuh ka janmiet, ula phone ianga bad u iathuh ba ula beh kam ianga", ong ka Munusamy.
New Delhi: U Prashant Bhushan, uwei na ki riewsaid ba rangbah jong ka Supreme Court, ula shah rai pynrem ha ka Supreme Court mynta ka sngi, halor ki ar tylli ki tweet jongu, kiba long pyrshah ia U  SA Bobde, Chief Justice of India bad kumjuh ia ka  Supreme Court.
Ka Supreme Court, kan shim ia ka rai, ban pynshitom ia U Bhushan, ha ka 20tarik Nailar 2020.
Katei ka long ka rai jong ki lai ngut ki nongbishar, ba kynthup ia U Arun Mishra, U BR Gavai bad U Krishna Murari.
U Bhushan, ula kynthoh pyrshah ia U  Chief Justice,  Bobde ba u shong ha ka  superbike.
Ha kaba ula kynthoh ba U  Justice Bobde, um shym la phong helmet ha ka por ba u niah bike, hynrei kham hadien, ula weng noh ia katei ka jing kynthoh jongu, namar ba u lap ba katei ka bike, ka don ha ka jaka ieng jongka.
“Ngam shym la iohi, ba ka Bike, ka don ha ka jaka ieng jongka bad kumta ka jingdeng helmet, kam donkam satia.
Kumta nga sngewsih ia katei ka bynta jong ka tweet jongnga.
Hynrei nga ieng, halor kiwei pat ki bynta jong ka tweet jongnga" ong utei u riewsaid ba rangbah ha ka jing jubab jongu, ha ka 2tarik Nailar 2020 sha ka kashari.
Ka Supreme Court, ka ong ba kitei ki jingthoh jong U Bhushan, ki dei ki bym don jingshisha eiei ruh em bad ki dei kiba hap ha ki kyndon jong ka  criminal contempt bad la ong ruh, ba ym shym la khmih lynti na u riewsaid, uba la don ha ka kam la 30 snem kynthih.
Shillong: Na ka daw jong ka jingdon ka jingpang khlam ia ki sniang lane ka African Swine Flu, kumta ka Deputy Commissioner, East Khasi Hills, ka la pynbna ia ka Nongmynsong-Umkdait, Mawlai Mawdatbaki, Mawshbuit Nongrim, Sohiong Krang, kum ki jaka ba don ka jingpang sniang.
La khang namarkata ban kit sniang sha kitei ki jaka, ha ka jingjngai kaba haduh shi kilometer, la khang ruh ban pyniap sniang ne die sohsniang ha kitei ki jaka, kiba ha ka jingjngai kaba 1 kilometre sawdong.
Katei ka hukum, ka khang ruh ban kit sniang na shabar ka Jylla bad na shabar ka District.
La khang ruh ia ki kali, ba kin mih shabar na kitei ki jaka ba don jingpang sniang, lait noh, tang lada ki la pynkhuid bad sait bha ia ki kali jongki.
La bthah ruh ba dei ban da pynkhuid bha ia ki jaka shoh doh, da ki kyndon kiba la pynbeit da ka tnat ri jingri ka sorkar Jylla.
Ka Deputy Commissioner, East Khasi Hills, ka la bthah ruh ban don ia ki briew jong ka tnat ri jingri, na ka bynta ban peit ia ka jinglong jingman jong kitei ki shnong bad la maham ia kiba pynkhein, ha kaba yn pynhap ha ki kyndon kiba tyngeh.
Shillong: Myn ha ka 11 tarik u Nailar 2020, ka seng National People Party kaba hapoh ka jingialam jong u President ka Mylliem Block NPP u Bah Sarongbor Kharmawphlang lem bad u Secretary u Bah Wonder Dkhar bad u Bah Spar Lyngdoh, ka la ioh ban pynlong ia ka jinglang ha kane ka sngi ha ka por 1 baje nohphai sngi ha ka office treikam jong kane ka seng kaba don ha Pomlum 7th Mile Upper Shillong.
Ha kane ka jingialang u President u la pynpaw ka jingpdiang burom ia baroh ki dkhot jong kane ka seng bad kumjuh ia baroh kiba ju kyrshan ia ka party NPP bad khamtam eh ia ka jingwan pyniasoh jong u Bah Gilbert G.Laloo sha kane ka seng ha kane ka sngi.
Ki nongialam ka party ki la pynpaw ka jingsngew kmen kaba khraw hadien ka jingwan pyniasoh jong u Bah Gilbert G.Laloo uba long uwei na ki riew paw khmat uba ju noh synniang bha ia ka Imlang sahlang ha kane ka thain bad uba la ju iakhun teng ruh ia ka Election MDC jong u snem 2019 na Mylliem Constituency.
Na ka liang jong u Bah Gilbert G.Laloo u la pynpaw ka jingsngewkmen kaba khraw ban ioh ban iatreilang bad ka seng NPP.U la pynpaw ruh ba kane ka Seng NPP kaba la lam khmat da u Conrad K.Sangma kum u Chief Minister badonburom bad u Bah Prestone Tynsong kum u Deputy Chief Minister, ka long ka party kaba lah ban shaniah, wat hapdeng ka saw ka sian kaba ka jylla hi baroh kawei ka hap ban mad.
U la pynpaw ruh ba ki nongialam jong kane ka Seng ki long kiba proh jabieng bad kiba lah ban pyniaid beit pyniaid ryntih ia ki kam bad iakhun lang ia ki jingeh jong ki paidbah ha baroh ki liang.
La ioh ruh ia ki ktien jingkyntu kynpham na u Secretary bad u Working President jong ka NPP Mylliem Block da kaba pynpaw ba baroh ki donkam ban iatrei shitom lang ban pyntyllun ia ka kam jong ka party khnang ba kan ym buh jingeh ia ka thong jong ka party ha ka snem 2023.
Ha ka jing iakhun pyrshah ia ka khlam corona virus, ki la mih shibun ki jingai jingmut bapher bad ha kane ka kynti kaba mynta, U MP jong ka seng BJP, U  Sukhbir Singh Jaunapuria, u kam ba lada u briew, u shong ha ka ktieh lane u put jingput ha kito ki kynja thliew kiba don ha ki mattah, un lah ban ialeh pyrshah ia ka khlam coronavirus.
U MP, uba na Rajasthan, na  Tonk-Sawai Madhopur constituency, u kam ba lada u briew, u shong ha ka ktieh, nangta u put jingput, kan iarap shi katdei, ba un ialeh pyrshah ia ka khlam Covid-19.
Khyndiat bnai mynshwa, une u juh U MP, u kam ba u briew, u dei ban kyllan ia ka met lajong, da ka ktieh bad ban lehkai yoga bad katei kan iarap shibun ban pynduh jait ia ka khlam corona.
U Sukhbir Singh Jaunapuria, u kam ia katei ka jingsngew jongu, ha U Jylliew ba ladep, ha kaba rakhe ia ka International Yoga Day.
Ka jing don khun rit, ka dei ka kam kaba eh than ia ka kmie, khamtam haba ka ioh ia ki khun kiba iam bait bad kane ka dei kawei ka nuksa, kaba la jia ha ka nongbah London.
Ka  Geralyn Amy Yeh, ka dei kaba na Malaysia bad ka la ioh ia kawei ka jingthoh lyngkot, na ki marjan iing jongka, haba ka khun jongka, kaba dang san bnai ka rta, kala iam bait shaba palat.
Ka jingthoh ka ong “Hello, phin sngewbha ban da khang ia ka jingkhang bah, haba ka khun jongphi, ka iam ha ka por mynsngi?.
Phi tip hi mynta ngi ia trei kam ha iing bad kumta sngewbha ban ia sngewthuh lem".
Ym tang katta, kitei ki marjan, ki leit ia kynduh ruh ia ka markhmat ban pynpaw ia ka jingsngew wit jongki, halor ka jingiam jong katei ka khyllung uba dang san bnai bad ki da ai ruh ia katei ka shithi lyngkot.
Halor katei ka jingshah ujor, ka  Geralyn, ka la phah ia ka jubab sha ki marjan jongka bad ka ong   “Na ka bynta ki khyllung, haba ki sngew bitar, ki ju iam bad lynniar bad ka dei tang katei ka lad, kaba ki lah ban pynpaw ia ka jingsnew jongki sha ngi ki kmie ki kpa bad ngam don ia ka majik, ban khang ia ka jingiam jongka lane ban pynheh noh ia ka mar mar, khnang ba kan lah ban shu iathuh ia ki jingdonkam jongka".
Wat la katta, ka Geralyn, ka iathuh ba ka la maham tyngeh ia ka khun rit jongka, kaba dang san bnai.
Ka Geralyn, ka ong ruh, ba ka mynjur ruh ban khang ia ka jingkhang bah, ha ka por ba ka iam katei ka khyllung, hynrei kam tip pat ruh, la ka jingiam jong ka khun jongka, ka lah ban nang jur bad nang sawa ha ki sngi ki ban sa wan.
Ha kajuh ka por, ka ai jingmut ia ki marjan, ba ma ki ruh, kin khang ia ki jingkhang iing jongki lane ki lah ban deng noh da ki headphone, ba kin nym iohsngew shuh ia ka jingiam katei ka khyllung.
Ki don sa  64,553 ngut kiba ioh pang  coronavirus ha ki 24 kynta ba ladep ha India bad mynta baroh kiba ioh pang, ki la poi sha ka 24.6 lak.
Ki don sa shi hajar ngut kiba iap ha ki 24 kynta ba ladep bad baroh kiba iap, ki la poi sha ka  48,144.
Ki san tylli ki jylla, kiba shah ktah jur ha katei ka khlam, ki lng ka  Maharashtra (560,126), Tamil Nadu (314,520), Andhra Pradesh (264,000), Karnataka (196,494), ka Delhi (1,49,460).
Shillong:Hadien ba la mih ha ki lad pathai khubor ha kine ki khyn diat sngi ba la dep ba, kumba 36 tylli ki long ing kim treh shim khaw ration na u nongdie khaw(dealer) uba shu thung bad kam hi kum u nong sam khaw ha shnong Kongthong,ki bor ba dei peit ia u khaw ration(supply Dept)na office u SDO(civil) na Sohra ki la hiar mynta ka sngi, sha shnong  Kongthong ban leit sam hi noh ia u khaw ration sha kitei ki longing ba shah pynduh khaw.
Ia utei u khaw la sam sha baroh ki longing kiba dei hok ban ioh ha ka dor sorkar kaba long T.3 shi kg.
Don bun ki longing kiba ioh da ki 3/4 quintal kawei kawei  ka long ing namar ka office ka sam lut ia baroh kito ki bnai ba shah pynduh khaw naduh u bnai Kyllalyngkot ter ter haduh ki bnai lockdown ruh, kata, haduh u bnai Naitung 2020 ei ei.
Katkum ka jingiathuh ki trai shnong na Kongthong,ha kaba nyngkong eh, ki nongwan sam khaw na office ka supply Sohra Civil  Sub Division ki la theh bad khleh lang da u khaw uba la pyut ne sniew ban ai sha ki paidbah.
Hynrei,ki paidbah ki pyrshah ia kata.
Hadien kata,ka la  mih ka  jingiakren bad ia pyni nia bad katto katne ngut ki riew rangbah bad longkmie bad ha kaba khaduh,ki nongwan sam khaw na Sohra ki la kohnguh bad mynjur noh  ban sam bad ban ai da u khaw uba bha uba ki paidbah ki ihun bad i biang ban bam.
Kane ka jingsam khaw mynta ka sngi ka iai bteng haduh da miet bad kat haduh ba thoh ia kane ka khubor ruh,ka jingsam khaw ka dang iaid shaid shaid ha shnong Kongthong.
Na ka liang ki longing ba shah pynduh khaw ration(victimised families) lem bad ki paidbah nongshong shnong ka shnong Kongthong ki la pynpaw ka jingsngewhun bad jingsngewnguh ia ki bor sorkar naduh ka office SDO (civil)ka Sohra Sub Division, ka Deputy Commissioner (supply),East Khasi Hills,ka Dept jong ka food and civil sypply jong ka sorkar Meghalaya kiba la kloi lem ban shim khia bad iarap  lem wut wut ban pynioh khaw biang khamtam ha kum kine ki por ba ban ka jingjynjar ka jingsuhsat  ba ka sorkar ka pynjari da ka lockdown mynta la  bun bun bnai.
Ki nong shong shnong ka Kongthong ki khmih lynti ruh ba ki bor sorkar kin lah noh ban  pynbeit syndon ia ka kam sam khaw ration ha Kongthong khnang ban wan rah biang ia ka shongsuk shong sain bad ka  roi ka par hapoh shnong poh thaw.
Shillong:Ka SMB Market Complex kaba don ha Polo ia kaba la shna kyrpang na ka bynta ki nongshong dukan ha surok bad kiba die jingdie ha ki dukan rit, la plie paidbah myn hynnin ka sngi da u Minister jong ka Urban Affairs, u Bah Hamletson Dohling.
Kane ka SMB Market Complex ka dei kaba la bahkhlieh mynshuwa da u Myntri Rangbah barim ka jylla, u Dr.Mukul Sangma.
La pynwandur ia kane ka complex ha u snem 2010-2011 ha ka jinglut ba la kot kumba 21.41 klur, bad ia kane ka Complex la shna ha ka jaka kaba poi kumba 3000 SqM bad ki don haduh 297 ki dukan.
Ia kane ka project la bhah pisa da ka Ministry of Housing and Urban Affairs, Government of India, bad la shna da ka National Buildings Construction Corporation Ltd.
Ha kane ka sngi ka don ryngkat lang u myntri badei peit ia ka koit ka khiah, u A.L Hek, u MLA ka North Shillong, u Bah Adelbert Nongrum, bad ki heh jong ka Shillong Municipal Board bad na ka Urban Affairs Department.
Haba ai jingkren ha kane ka sngi, u Bah Hamletson Dohling u la ong ba kane ka jingplie ia kane ka market complex ka long kaba jop hadien bun snem ba la ap khmih lynti ia kane ka complex ban pyndep.
U la iathuh ba ia kane ka project la sdang shna naduh u snem 2010-2011, hynrei, bun noh ki jingpynthud kum ka jingiakhih ki nongshong dukan bad ki jingduna ha ki fund, la shu sahteng noh kane ka kam ban tei ia kane ka conplex la bun bnai.
La iathuh ba ka sorkar jylla ki la sdang buddien ia ki project kiba dang sahteng kiba hap hapoh ka Urban Affairs Department ha kaba ki la lah ban pyndep noh ia ka composting plants ha Tura bad ha Nongpoh bad ka ISBT ha Tura.
“Ka jingpynbiang tiar thymmai kum ki Incinerator ha Marten bad ban pynbiang noh da ka bio-medical waste treatment ka dang iaid shakhmat.75 klur la buh kyrpang na ka bynta ban shna sa ia ka iew polo kaba thymmai kiba don marpyrshah bad kane ka complex thymmai bad la buh thong ban pyndep hadien 3 snem," iathuh u Bah Hamlet.
U myntri badei peit ia ka koit ka khiah, u Bah A.L Hek u la ong ba kane ka Market Complex ka long ka jingiaid lynti kaba nyngkong duh ban pynitynnad ia ka iew Polo bad u la kyrpad ia ki nongshong dukan ban shim jingkitkhlieh ban pynkhuid ia kane ka Complex, ia ki iew polo bad ki jaka ba marjan.
Ha kane hi ka sngi, ki kot ban iamynjur ha ka kam shong dukan bad ki shabi dukan la aiti sha ki katto katne ki nongshong dukan kiba la don lang ha kane ka sngi.
Shillong:Hynniew ngut ki pulit na kane ka thaiñ lam mihngi ki la shah kynkup burom da ka Union Home Minister’s Medal for Excellence in Investigation mynta u snem 2020.
Kine ki hynniew ngut ki pulit, ki long napdeng ki 121 kiwei pat na kane ka Ri India, bad kidei kiba na Arunachal Pradesh, Meghalaya, Assam, bad Tripura.
Kine ki kynthup sawngut na Assam, iwei na Arunachal Pra desh, iwei na Megha laya, bad iwei na Tripura.
Kine harum ki long ki kyrteng jong ki pulit kiba ioh ia kane ka khusnam:Assam: Deputy Inspector General of Police (DIG), Devojyoti MukherjeeSuperintendent of Police, Rosei KalitaInspector, Rustam Raj BrahmaSub Inspector (UB), Abhisek BodoArunachal Pradesh:Inspector, Ngilyang LaliMeghalaya:Women Police/Sub-Inspector, Handakarushi P LytanTripura:Sub-Inspector (UB), Dhrubajyoti DebbarmaKane ka khusnam la pynmih naduh u snem 2018 bad ka thing ka long ban pynkiew kyrdan ha kaba iadei bad ki Professional Standards of Investigation of Crime.
Nakine ki pulit kiba shah jied, 15 ngut kidei na ka CBI, 10 ngut na Madhya Pradesh bad Maharashtra Police, 8 kidei na Uttar Pradesh, 7 na Kerala bad West Bengal Police bad la kynthup ruh 21ngut ki pulit kynthei.
Kaba kham sngewtynnad ka long ba iwei I pulit kynthei na kane ka jylla,I Kong Handakaruhi P Lytan I long iwei napdeng ki 21 ki kynthei, ban ioh pdiang ia kane ka Union Home Minister’s Medal for Excellence in Investigation bad dei tang ma I na kane ka jylla ban ioh ia kane ka khusnam mynta u snem.
Shillong:U Symbud myntri rangbah ka jylla u bah Prestone Tynsong u la iathuh ba ha Ka jing ialang ka ba la long mynta ka sngi ka sorkar ka la bthah ia u Chief Secretary jong ka sorkar jylla ba un wad ia ki jaka na ka bynta ban ai ia ki briew ki ba kamai jakpoh da kaba dei jingdie ha madan.
U bah Prestone u la iathuh ruh ba na ka liang ka sorkar kan sa pynbna ha kine ki khyndiat sngi, ynda la ithuh ia ka jaka na ka bynta ki nongdie madan khnang ban weng ia ka jingeh ia ki nongleit nongwan bad ban ailad ruh ia briew ba kin kamai ia ka jakpoh.
Ha kawei ka rai ba ka sorkar jylla ka la bthah ia ki Deputy Commissioner jong ki District ba kin peit ba lada ka la long ki lah ban ailad ban plie noh ia ki jaka kilan met kum ki gym bad yoga.
Nongpoh: Myn hynnin ka sngi nongialam ka Dong Rud Iew Umroi, ki la dawa na u Project Director ka tnat DRDA ka Ri Bhoi District, ba un pynlong da ka jingtohkit kaba paka halor ka jingshah pynkynriah jubor ia ka Washing Ghat ka project ba la pynmang na Corporate Social Response (CSR) lyngba ka Airport Authority of India, Umroi Airport, kaba la thmu ban tei hapoh katei ka Song, hynrei mynta pat la thmu ban rah noh sha kawei pat ka jaka.
Haba pyntip sha ki Nongthoh Khubor, u Bah Shanbor Nong khlaw, u la ong ba ki nongkitkam ka Dong ha ryngkat ki paidbah jong katei ka Dong, ki la pynpaw ba kim lah ban pdiang halor katei ka jingshah pynkynriah ia katei ka project kaba la thmu ban tei hapoh katei ka shnong, namarkata na ka bynta ban ioh ia ka jingpynshai bad ban lap ia kiba donkti ha katei ka kam, ka la pynlong ia ki nongialam katei ka Dong ba kin dawa syndon na u PD ka DRDA, ba un pynlong da ka jingtohkit kaba thikna, khnang ban lap ia ki jingshisha baroh.
Utei u nongialam jong katei ka Dong, u la ong ba ka jingaidaw bym don jaka ban tei ia katei ka jaka sum jaka sait (Washing Ghat), kaba la kren da ki nongialam shnong, ka long ka bym don nongrim haei haei ruh em, namar ia katei ka project la bhah kyrpang ia ki paidbah jong katei ka Dong, hynrei la shu leh sopsop ïa kane ka rukom pynkynriah ïa kane ka project kaba deihok na ka bynta ka Dong Rud Iew, kumta halor kane ki la dawa markhmat na u heh ophisar kane ka tnat ban pynlong ïa ka jingtohkit kaba paka halor ka jingpynkynriah ïa kane ka project CSR ba la pynmang da ki bor ka Airport.
Ki don shibun kiba pynpaw ia ka jingduh halor ka jingkhlad jong U Bah HS Shylla, uwei na ki nong ialam jong ka jaitbynriew.
Hynrei, ha kaba iadei bad ka thoh ka tar Khasi, ka don sa kawei pat ka mat bad kata ka long ba ka jingkhlad noh jong utei u rangbah, ka la wan rah ia ka jingsah thylli jong ka sap jongu, ha ka thoh ka tar, ha kaba u ju pynmih ia bun bah ki jingthoh ha ki kotkhubor Khasi.
Ki jingthoh jong U bah Shylla, ki dei halor ki ain ki kanun, halor ki kam shakri Blei, halor ki jingjia, kiba u sot na ki jing shisha, ha kaba iadei bad ka Sixth Scheduled bad kiba dei bad ki kam bishar, kiba iadei bad ki mukotduma bapher.
Ngi la duh shibun ki nongthoh artikel kiba khraw bad kitei ki kynthup naduh ka kyrteng jong U bah LG Shullai, U bah Hipshon Roy Kharshiing, U bah Rishan Khar lukhi, U Bah  GN War bad sa shibun kiwei pat, kiba ju pyndonkam ia u khulom uba nep jongki, ban bsut ia ki jingmut ba remdor jongki sha ki nongpule kotkhubor bad hadien ka jingkhlad noh jong kitei, ngi iohi, kumba ki la duna shibun eh, kiba lah ban mih bujli bad mynta, ngi don sa tang U Bah Spiton Kharakor, U Bah BM Lanong, kiba dei ki nongthoh kiba la kham rim.
Ka ktien, ka dei u budlum jong kano kano ka jaitbynriew bad ka ju don ka jingong “im ka ktien, im ka jaitbynriew" bad ka jing iakhun, ha kine ki sngi, ka don na ka bynta ban ithuh ia ka ktien Khasi, ha ka khyrnit kaba phra jong ka riti synshar ri; hynrei ka don ka mat, kaba ha khmat duh bad kata ka long ba katba ngi dang ia shut ia la ki bor jabieng, ban tynruh sha Delhi, na bynta ban ithuh ia ka ktien Khasi; hynrei ngi don khyndiat ngut eh kiba shut ia la ka bor jabieng ban sei ia ki sap ba kynsai jongngi ban thoh sha u paidlang ka Ri Khasi Jaintia, na ka bynta ba ngin sngew bang ban pule bad ban ieid ia la ka ktien.
Ka jing pynmih ia ki jingthoh ha ki kotkhubor, kam dei tangba phi bsuh ia ki jingmut jongphi, halor ki phang bapher; hynrei phi bsuh ruh ia ka jingsngew ieid ia la ka jong ka ktien bad pynshlur ia kiba bun ba kin pule bad ba kin bud ryngkhi ruh, ha ka thoh ka tar bad ngi khmih lynti ia ki riew shemphang, ha ki kam ain, ki rukom shemphang ha ki jinglum jingtip lane ki nong hikai bad wat ki nongthoh biria, ba kin nym thait, hynrei ban sei ia la ki jong ki sap ha ki kotkhubor.
Ki don sa  2,796 ngut kiba ioh pang  COVID19 ha Assam bad baroh kiba ioh ia katei ka jingpang, ki la poi sha ka 71,795.
Kitei kiba ioh pang hynnin ka sngi, ki kynthup ia  418 ngut na Kamrup metro, 307 ngut na Cachar, 248 ngut na Kamrup rural district bad 207 ngut na  Dibrugarh district.
Baroh kiba dang don ia katei ka jingpang, ki la poi mynta sha ka  24,414.
Hynnin ka sngi, ki don 8 ngut kiba iap bad baroh kiba iap, ki la poi sha ka 169 ngut.
Shillong: Uwei u rangbah, ia uba la tip kyrteng kum u Mashenbhalang Lyngdoh, u la ujor sha ki pulit ka jylla hadien ba u la shah thok haduh 20,000 tyngka na ka bynta ban ioh kam ha ka data entry.
Ha ka jingujor ka jong u, u Mashenbhalang Lyngdoh u la iathuh ba u la thep ia kane ka kam data entry hadien ba u la iohi ia ka advertisement ‘Praxylite Technology Pvt, Ltd, Co’ na OLX, bad u la ioh is kawei ka call ha ka 5 tarik u Nailar 2020.
Une u briew uba phone, u la pyntip sha u Mashen ba u la shah jied ha kane ka kam bad udei ban ainoh mardor ia ki kot ki sla ba donkam ha ryngkat badka kot jingsoi ha kaba u Mashen u la kohnguh ia kane.
Ha ka sngi kaba bud kata ka 6 tarik, u la ioh biang sa kawei ka call na uwei u briew ba la ithuh kyrteng kum u Deepak Kulkarni uba kam ialade ba u dei u muktiar bad u la phah ia u Mashen ban thep 20,000 tyngka ha ka account jong uwei pat u briew uba kyrteng u Daberwala Sahil.
Hadien ba u ladep thep ia ka pisa, u la sngewthuh ba ula shah thok bad kumta hi u la leit ban ujor da ka ehjahar sha ki pulit.
Ka jingwan bad ka jingtrei borbah ka jingpang Covronavirus (Covid 19) ha ka pyrthei baroh kawei kynthup wat ha ka jylla jong ngi ruh, ka la long ka jingkhihwin bakhraw ia ki jaitbynriew ha ka pyrthei baroh kawei.
Ka la don ka jingkhang dam ia ka leit ka wan ki briew na kawei ka ri sha kawei ka ri, ka la don ka jingkhang dam ruh wat ia ka leit ka wan shi para ri.
Ym tang katta ka la don ruh ka jingkhang dam wat ia ka trei ka ktah,ka khaii pateng, ki iew ki hat, ki skul, ki jaka mane blei, bad bun kiwei kiwei kiba kane ka jingpang ka la pynsohsat ia ki bynriew shi anieh pyrthei.
Wat shi ba ha iing ha sem ngim long laitluit shuh ha ka rung ka mih ngi kylla long jngai iwei na iwei bad ngi la kylla long mraw ruh ha kane ka jingpang.
Bad ngi don ruh ha ka jingkordit ba khraw ha ka long briew manbriew jong ngi tang namar ka jinglynshop ka jingpang Coronavirus.
Ka jingpang Corona kam don ka bor tang ban pynsohsat ia ka long briew manbriew jong ngi lane ba kan teh kan khum tang ia ka trei ka ktah, ka khaii ka pateng, ka leit ka wan jong ngi, hynrei ka don ruh sa kawei pat ka bor kynsha ka ba rieh jong ka namar ka don bor ruh wat ban khang ia ki jingialum lang ki paidbah ban shakri ia U Blei ha ki jaka mane blei jong ngi lane ha kiba kham bun paidbah la ka long wat ha iing ha sem.
Bad ka don ruh ia ka bor ban pynpait pynpra ia ka longbriew man briew jong ngi.
Naduh ba ka jingpang Coronavirus ka la sar kylleng ka pyrthei ngi iohi ruh ia ki dak ka jingiapait ia pra hapdeng kiba bun ki ri jong ka pyrthei, ka jingiapyni bor bad ka jingialeh kawei ia kawei ka ri kumba la thoh ha ka ktien U Blei.
Bad ka thma ka iing ia ka iing para ka la jia, kane ka jia wat ha ka jylla bad ki shnong ki thaw baieit jong ngi.
Naduh ba kane ka jingpang ka ioh iuh kjat ha jylla jong ngi, nga iohi dei hangne ruh ka ioh wan iuh kjat bun eh ka mynsiem ka jingiakynad, jingiabishni, jingiapeit matdong iwei ia iwei, wat hapdeng shi iing shisem, namar kane ka jingpang ka don ia ki aiñ ba sniew ban pyniapait ia pra.
Bun ki jingjia bym iahap bad ka imlang sahlang ki jia ha ka jylla jong ngi naduh ba wan kane ka jingpang.
Ki jingjia ba lai phewjait ngi mad ha kum kane ka por naduh ha iing, ha shnong jong nga jong phi ka jingiabishni ka jingiapeit matdong ka jingia kawang ktieh, ka jingiakynnoh ba laiphew bad ki jingjia khyllah bym ju kham jia ki jia long bad mih tang namar ka jingwan kane ka jingpang.
Ka jingiaklumar ha ki shnong ki thaw wat haduh ban ia shoh ia dat pynmynsaw bad bun ki bynta kiba kane ka jingpang ka la wanrah kum ka jingpyniashun bad ka jingpyrshah iwei ia iwei.
I kumba kane ka ka jingpang ka donbor da kaba suk wat ban pynpait pynpra wat ia ka jinglong shitylli shnong ka thaw bad ka iing ka sem.
Kine kim shym jia tang ha jylla jong ngi hynrei ki jia ruh wat ha ka ri jong ka pyrthei.
Bun ki paidbah kiba la pynlong ia ka jingiakhih pyrshah namar ka jingshah teh shah khum ha kane ka khlam bad kane ka jingiakhih ka wanrah ruh ia ka jingumsnam hapdeng ka ri bad ka ri ki bynriew para bynriew.
Kat kum ka ktien U Blei ka ong: Naba ka kynja bynriew kan ieng ialeh kawei ia kawei, ka hima ia ka hima.
Mathaios 24:7.
Kumba U Blei u la ai bor ia u soitan ban pynjot (Job 1:12) kumta ruh u la sdang ia ka bor jong u ha kum kane ka por mynta ban sdang synshar ia ngi da ka jingkah dum noh ia ka bor ka jingshai U Blei.
Kum ki khun U Blei to ngin phai sha U Blei ha ka bor jong ka jingdwai ba ngi lah ban prat lynti ia ka jingkah dum u soitan.
U soutan u wan ia ka ban pynjot hynrei U Blei u wan ia ka ban pynim.
U la pynim ia ka mynsiem jong nga ha ka ba suk na ka thma kaba ialeh ia nga na ba ki la long shibun kiba ia leh ia nga.
(Salm 55:16)Ngi klet bad ngin ia map, ia kaba la dep, ngin thaw thymmai katba ka sngi at sep.
Amen and Amen.
Shillong: U Deputy Commissioner jong ka West Khasi Hills District u bah T.Lyngwa mynta ka sngi, u la iathuh ba hadien ka jinglap ia ki injek ki ba la dep pyndonkam ki ba la bret pathar haruh surok jong ka Shnong Ksehkhohlong ha ba tohkit la lap ba kat kum ki kot ki ba don ha kine ki 3 tylli ki synduk ki dei jong u Dr P.Lyngkhoi.
Kum ban shu pynkynmaw mynhynnin ka sngi, ki katto katne ngut ki khynnah na ka shnong Ksehkohlong ki la lap ia ki  3 tylli ki synduk ki ba dap da ki nar injek kiba la dep pyndonkam ki ba la lap ba ki la bret pathar sharud  surok jong ka ne ka shnong.
La iathuh ba ia kine ki nar injek ki ba la bret pathar harud surok jong ka shnong Ksehkhohlong la leit ban shimti da ki pulit jong ka Nongstoin mynta ka sngi ha ka jingiadon lang ki magistrate.
Ha kane ka jingleit shim jong ki pulit ia kine ki nar injek kiba la bret pathar ha shnong Ksehkhohlong, kaba long tang 11 km shuwa ban poi sha Nongstoin la don lang ruh ki riew rangbah na ka shnong bad la bthah ia ki nongkit kam ka shnong Ksehkhohlong ba kin ai ruh ia ka jingujor.
Na ka liang jong ka shnong Ksehkohlong ka la ai da ka FIR sha Nongstoin Police Station ha kaba ia dei bad kane ka jingbret pathar ia kine ki nar injek ha katei ka jaka.
Ha kane ka FIR kaba la ai da ka shnong ka la kren shai ba kine ki nar injet ki ba la bret ha katei ka jaka ki dei jong u Dr.P Lyngdkhoi kat kum ki jing ioh ia ki kot ba donlang ha kine ki 3 tylli ki synduk.
Na ka liang jong ka shnong ka la pynpaw ia ka jing sngewbitar na ka jingwan bret pathar kumne.
Ia ka FIR la ai sa sha ki pulit mynta ka sngi la soi da u bah A Lyngdoh Secretary bad u Sordar shnong u bah L Lyngdoh kiba hap hapoh jong ka hima Myriaw Syiemship.
Ba sylla aise, ne Bah shylla aise ne u Bah shylla u la wan.
Kane ka long ka jing ong u dkhar haka to ka por.
Ka jingkynmaw ba malu mala, namar ha kito ki por ngi dang ialong khynnah ha ki shnong jong ngi.
Ym tip ne kynmaw bha ia kito ki snem, hynrei ki dei ki snem ha shwa ba I bah shylla (Late H.S shylla) in sdang ban canvas elekshon da kaba sdang ha sohra haba I dang 24 snem karta ki riew rangbah lehse ki lah ban tip bha ia ka history ne ia ki snem.
Ka snem te ka lah ban dei 1978 – 1979 kumta hi.
Kata ka dei ka por ha kaba I bah deng HS shylla I la seng ia ka HNF la pynkhih win ia ka Ri Khasi Jaintia da kaba beh ia ki dkhar ne nongwei kiba wan kha ii da kaba ki mut ban shong artad hangne ha Ri lum khasi Jaintia.
Kata ka por ka lah khih win lut ki sor ki nongkyndong khamtam ha sor Shillong.
Baroh baroh u nongwei la iarieh ba ia tieng bah sylla (Bah shylla).
I bah deng shylla ha kata ka por I la leit pyllong dorbar ha kylleng ki Ri lum khasi Jaintia khamtam.
Ha ki iew ki hat ki thain border kum ha muktapur Dawki bad shawei.
Kaei ka jing iohi jongnga hakata ka por la shna I dara rit ia ka meeting I bah shylla, la dep pynbna ba I bah shylla in wan lashai ka sngi.
Bun ki dkhar ki la ia phet rieh bad kim nud mih pyrthei katba ba I bah shylla I dang don hakato ka meeting ha kato ka shnong, ki dukan ymnud plie.
Hynrei mar ia palat ne leit phai I bah shylla sha shillong ki dkhar kine ki la sngew heh mynsiem kiba phet rieh ki wan mih na ki jaka rieh da khynniuh thet thet.
Nga pyrkhat kata ka por balei ki tieng bah shylla haduh katne? Hadien nga sa tip ia ka jingmut pleng u wan beh ia ki dkhar na Ri lum Khasi Jaintia.
Kane ka jingbeh mynder kat haduh ba ka la pyllong ia ka sorkar ta ka por ban kem bad set byndi bunsien ia I bah deng H.S shylla, bad ha kata ka por I dangdon tang iwei I khun kynthei nyngkong ha ka por ba la set byndi ia i.
Kine ki long tang khyndiat ki jingkynmaw ba malu mala shaphang kata ka por ia kaba ngim iohi shuh ha kine ki sngi kiba ieit jaid bynriew kat I bah H.S shylla.
Lehse ki don shibun ki rangbah kiba tip kham bha ia ka history I bah shylla, kan bha ban iathuh lang hangne, ia ki kam rad bah jong I ia ka Ri ka jaid bynriew.
I bah shylla I long ruh I rangbah I ba wad shisha ia u Blei.
I sheptieng ia u Blei bad im ju tieng ia u briew, hynrei I ieid pat ia ka jaid bynriew kata ngi iohi haduh shwa ka jingkhlad jong I na pyrthei.
Ki sngi jingim ba khadduh jong I bah shylla kadei ka jing pynmih jong I ia ka Whatsapp Group Ka SUR U PAIDBAH HYNNIEW TREP ba lyngba kane ka group, I bah shylla I la thaw lad kumno ban wad lad ban pynpoi ia ki samla nabar ka state ka Ri India hapdeng kane ka khlam ia kiba bun ki la tip shaphang kata.
Kumjuh ruh ka jing ai jingiarap da kabam kadih sha ki ba shong Quarantine ha kylleng ka Ri khasi Jaintia.
Hapdeng kane ka kam kaba khraw ka kam ieit ri jaid bynriew, ka Ri ka laduh noh syndet syndet ia u Riew khraw Riew ieit jaid bynriew ka Ri jong ngi.
Kaba donkam eh mynta ka long ban duwai ia u Blei ba un mih pli da uwei pat kum ma u ha kane ka pateng.
Khublei.
Shillong: Hadien ba la don ki high risk contact ha kawei ka ing jong u Droshkies Chakraborty, Burnside Compound, kaba don hajan Sankardev Girls Hostel, Rilbong, ka District Magistrate jong ka East Khasi Hills ka la pynlong ia kane ka jaka kum ka containment area.
“Namar ba don ki high risk bad low risk contact bad uba ioh COVID-19 bad ba kane ka jaka ka donkam ban leh ia ka contact tracing, quarantine, tes a na ka bynta ki paidbah, ka iing jong u Hrishikesh Chakraborty, Burnside Compound, Near Sankardev Girls Hostel, Rilbong la pynbna kum ka containment area" iathuh ka District Magistrate.
Yn pyrkhing ia ka leit ka wad bad ia ka rung ka mih jong ki paidbah na kane ka shnong.
Shillong: U Myntri ba dei peit ia ka tnad ka koit ka khiah u bah Alexander L Hek, u la iathuh ba  mynta ka sngi, ki briew kiba la test Covid Positive, ki long 14 ngut, ha East Khasi Hills District 11 ngut, ha North Garo Hills District uwei bad ha West Garo Hills District 2 ngut.
Haba ia kren bad ki lad pathai khubor u bah Hek u la iathuh ba ha East khasi Hills District, ki 11 ngut ki ba la test Covid positive ki kynthup ia ki 3 ngut ki Arm Forces bad 8 ngut ki riewpaidbah  ha North Garo Hills District bad ha West Garo Hills District ruh ki dei ki riewpaidbah.
Haba batai shai shapahng ki ne ki briew kiba la test Covid Positive, u bah Hek, u la iathuh ba na ki 8 ngut ki riewpaidbah ha East Khasi Hills District kiba la test Positive ki long 2 ngut ki dei ki ba dang shu wan na shabar ka jylla, 2 ngut ki dei ki ba don ka jingshitom bad haba ki leit ban shim dawai la shem ba ki long Positive, i wei i dei i nurse jong ka NEIGRIHMS Hospital, u wei u dei u High Risk contact jong u briew u ba la khlad na ka jingpang Covid na Upper Mawprem, iwei i dei i High Risk Contact jong iwei i ba long positive, iwei i dei i ba high risk Contact jong u ba wan phai na Assam.
Ha North Garo Hills i ba la test Covid Positive mynta ka sngi i dei i ba leit phai sha North Garo Hills District na Pynthorbah,Shillong  ha West Garo Hills District uwei dei u nong shong dukan bad iwei i dei ba wan phai na shabar ka jylla.
Ha ka jylla haduh mynta ki briew ki ba don ia kane ka jingpang ki long 640 ngut, ha East Khasi Hills District 436 ngut, ha Ri Bhoi District 83 ngut, ha West Khasi Hills District 3 ngut, ha South West Khasi Hill District uwei, ha West Jaintia Hills District 16 ngut, ha East Jaintia Hills District 6 ngut  ha West Garo Hills District  84 ngut, ha South Garo Hills District 2 ngut, ha North  Garo Hills District 6 ngut bad ha South West Garo Hill District 3 ngut.
Ki briew ki ba la ioh jingkoit pura ki long 547 ngut kynthup Ki sample ki ba ladep ban phah test ki long 42,706 tylli  ki ba long negative ki long 41097 tylli bad ki result ki ba dang ap ki long 816 tylli.
Shillong: Ka Shnong Umsyiem, lyngba u kyrwoh na U Rangbah shnong, bah SL Kongwang, ka ai ka jingmaham kaba tyngeh ia kito ki briew kiba nabar shnong kiba mlien ban pynhiar bad pynkiew ia ki tiar khaii tuh sha bangladesh na shi lynter u pud u sam jongka shnong Umsyiem kaba mut naduh jingkieng Dawki haduh ha Lad Umsyiem, namar katkum ka jingioh jingtip bad ka jingujor ki trai shnong kiba leit ba wan lyngba kane ka surok ki ju iohi ia ki briew kiba nabar shnong ba ki ju pynhiar bad pynkiew ia ki mar khaii tuh bad ki ju wanrah ruh ia ki dkhar bangla ban wan shim ia ki martuh kiba ki ju buhrieh hapoh khlaw.
Kumta, halor kane, ka bor shnong ka ai ka jingmaham kaba tyngeh ia kiba kum kine ki riew khwan myntoi shimet ba lada jia ba ka shnong kan lap nangne shakhmat kan ym don jingmap shuh, hynrei yn pynshitom tyngeh ia ki, katkum ki ain shnong bad hadien kata yn sa aiti pat sha ki bor jongka ain.
Shillong: Ki arngut ki Pastor U Rev Shanlang Warjri bad U Rev AI Kharshiing, ki la thoh mynta ka sngi sha U Conrad Sangma, myntri rangbah ka Jylla, ha kaba ki pynpaw ia ka jing sngew bynniaw jongki, halor ka jing pynpoi kyiad sha ki iing.
Ka shithi, ka ong kumne harum –Katkum katei ka phang ba la kdew haneng, ngi kyndit kumba iuh tdong bsein ban tip ba ka sorkar Meghalaya Democratic Alliance (MDA) lyngba ka rai ka kynhun myntri sorkar kaba plie ia ka jingkhangbah ban pynpoi kyiad ha ki iing.
Ha ka 7 tarik Nailar 2020, u nongaiktien ka Sorkar u la pynbna ia ka rai ka Kynhun Myntri ha kiba bun ki mat, hynrei ka rai ban pynpoi kyiad ha ki iing ka la bat khak ia ka jingmut jingpyrkhat.
Ngi dang kynmaw kyndiang ba ha ka khyllipmat shuwa ban pynbam smai myntri baroh phi iadem khrup ha ka jingduwai da ka jingngeit, hynrei kita kijuh ki briew mynta kim shaniah shuh ha u Blei; pynban ha ka kyiad ban kyntiew ia ka ioh ka kot ka jylla.
Hato kane kam dei ka jingpynhiar dor ia ka tipbriew tipblei da kaba shah ban pynpoi kyiad sha ki iing.
Ia ka mynsiem jong ka jingriewblei bashisha la patar lyngkhot lyngkhai da phi, kiba shong ha ki jaka ba halor ha ka dorbar.
Kijuh ki nongialam kiba la iaroh da kiba bun ki riewpaw khmat ka ri India ban ialam nakhmat ia ka jingduwai na ka bynta ka khlam jingpang Corona (ne Covid-19) ha ka 12 tarik Iaiong 2020, ki dei kijuh ki briew kiba pynlong ia ka kyiad ban pynkiew ia ka ioh ka kot; khnang ban bujli ia ka jingshalan beain ia u dewiong.
Kum ka jylla, ngi riewspah ha ka spah mariang, hynrei ka jingpynpoh kyrdan ia ka tipbriew tipblei da ki nongialam, la khynniat ia ka jylla sha ka jingkyrduh khait.
Ban iada na ka lehrain ka kyrduh khait, phi iohi ba ka kyiad ka dei tang ma ka ka tyllong ban kyntiew ia ka ioh ka kot.
Ym lah ban len, phi iohi ba ki nongdih kyiad ki kyntiew ia ka ioh ka kot, hynrei ka jingshisha ki nongshong shnong ki kylla long ki mraw ka sorkar.
Haba ki nongshong shnong ki kylla long ki mraw ka sorkar, ka bymhok ka pyniap shiliang ia ka hok.
Haba iap shiliang ka hok, ka jingduk ka dei ka jingkit bakhia jong ka jylla.
Ka jingpynlong ia ka kyiad kum ka marbam bakongsan ha ka jylla kam iarap ia kiba duk, hynrei kan kyntiew ia kiba riewspah sha ka kyrdan balyngkar.
Ka long kaei kaei kaba pynpar niangkhriat ban tip ba ka Sorkar ka peit sha ka kyiad ban lait im, hynrei ka nongrim kaba shisha ka jingkiew ka ioh ka kot ka dei haba ki briew ki ri khop ia ka jingim tipbriew tipblei.
Sa kawei pat ka jingma kaba ap ia ka jylla ka long ba ka jingpynpoi hi sha ki iing ia ka kyiad ka dei ka lynti bah bajaijai na ka bynta kiwei pat ki jingdih ba pynbuaid.
Kum ki nongshong shnong ka jylla, ngi pynrem da kdew kti ia ka kynhun myntri Sorkar namar ka rai ban pynsuk ban ioh kyiad.
Ngi kyntu da ka jingkitkhlieh ia ki nongialam ka jylla ban pyrkhat biang ha kaba bniah halor kane ka rai.
Ha ka jaka ban mynjur rai bymman ban pynpoi kyiad sha ki iing, ka Sorkar ka lah dei ban pynleit jingmut ha ka rep ka riang bad kiwei ban kyntiew ia ka ioh ka kot.
Wat ai ba ka rukom pyrkhat bymman kan pynjot ia ka tipbriew tipblei jong ki riewlum.
Balei ba ka Sorkar ka khmih ia kiei kiei ki bymkhuid ba kynja doh ban pynkhlain ia ka pla tyngka? Ka dei ka jingai jingmut jong ngi ia phi ban iakhun ia ka jingmut jingpyrkhat bymman ba arsap ha ka por ka khlam jingpang Corona (ne Covid-19) ym da lade, hynrei da kaba pynurlong ia kaei kaba u Blei u kwah ia ngi ban leh (pule Micah 6:8).
Khublei shibun,UBriew te U briew mynta M lashai te Mano ban tip.
Ia U balah ban Ai bad Ba lah ban iarap sha Uta hi ngi iaphai sha uta ruh ngi iasnoh.
Lada Dei ba lieh ne baiong ngi ju lah hi Mo ban pyniapher haba nongrim kaba skhem ngi khlem pynshong.2,, Ka Kyiad ruh dei dawai bah te haba kum Kane ka por.
Hooid kaba dei shisha katei kaba la thoh da ki ar ngut ki Nongsharai Balang ba na ka liang jong ngi ruh ngi kynmaw man kapor ia phi ki Nongmihkhmat/Nongshynshar jong ka ri bad ka jaid bynriew ba phin long kiba iaineh bad skhem khamtam haka ne ka thma corona virus bad kham tam ba phin long ki Nongialam kiba tip briew tip Blei khublei.
Shillong: U Symbud myntri rangbah ka jylla u bah Prestone Tynsong, mynta ka sngi u la iathuh ba ha ka jingialang  ka ba la long mynta ka sngi la shim ia ka rai  ban ym shah ban shoh doh, ban die lane ban bam ia ka doh sniang ha ki katto katne  ki jaka ki ban sa pynhap ha ki Containment Zone na ka jingiap jong ki sniang,  na ka khlam African Swine Fever.
U bah Prestone u la iathuh ba haduh mynta kumba 73 tylli ki sniang, ki la iap bad 24 tylli ki sniang kiba la dep ban phah test kiba la thikna ba ki iap na ka khlam African Swine Fever bad 49 kiwei pat ki sniang ki ba la iap dang phah ban test  ha Khanapara Assam ban pyntikna ba kine ki sniang ki ba la iap  ki shah ktah ha ka khlam African Swine Fever.
U bah Tynsong u la iathuh ba haduh mynta ki don haduh 12 tylli ki shnong ki ba la shah ktah ha ka ne ka khlam African Swine Fever ka ba kynthup ia ki shnong ki ba don ha East Khasi Hills District, Ri Bhoi District West Jaintia Hills District bad ka West Khasi Hills District.
U bah Tynsong u la ong ban ia da na ka jingsaphriang jong ka ne ka jingpang ha baroh ka wei ka jylla ka tnad ri jingri kan sa pynbna Containment Zone ia ki ne ki jaka ki ba la shah ktah ha ka Khlam Afican Swine Fever bad ha kine ki jaka la khang ia ka jingshoh doh, ka jingdie bad ka jingbam ia ki sniang.
U la ong ruh ka sdang jong kane ka khlam ka long na ka Jylla Assam bad Arunachal Pradesh bad namar ba ka jylla Meghalaya ka ia jan bad ka Assam kumta ka antad ba kane ka jingpang ka lah ban iabit na Assam bad ban khang lad ia ka jingsaphriang ha baroh ka wei ka jylla la khang ia ka jingwan rah ia ki sniang na shabar ka jylla bad ban wan rah sniang na kawei ka District Sha kwei pat.
U Mahant Nritya Gopal Das, uba dei u heh duh ka Janmabhoomi Trust, ula ioh ia ka jingpang khlam corona virus mynta ka sngi.
U Das, uba don mynta ha Mathura, u don ka jingeh ha kaba ring bad pynhiar mynsiem bad mynta, la leit ialam ia u sha  Medanta hospital ha Gurgaon.
U Das, u la don 80 snem ka rta bad ula leit sha Mathura, ban pynlong ia ka prokram jong ka  Krishna Janmashtami.
U Narendra Modi, myntri rangbahduh ka Ri, uba buh maw nongrim, ia ka Ram Temple ha Ayodhya, ha ka 5tarik Nailar 2020, ula don lang bad U Das, ha katei ka sngi ba buh maw nongrim, ha ka jingdon lang jong U Yogi Adityanath, myntri rangbah ka Uttar Pradesh, ka Anandiben Patel bad U Mohan Bhagwat, u heh duh ka RSS.Shillong: Ka HNLC, ka kynmaw burom ia ka sngi kha ba 33 jong katei ka seng, ka ban long ha ka 14tarik Nailar 2020.
Naduh lashai ka sngi, katei ka seng, ka la pynbna, ba kan pyn donkam noh da ka lama thymmai jongka, lane kaba ka ong ba ka dei ka lama jong ka   Jaitbynriew Hynniewtrep.
Ka rong saw, ka dei ka rong jong ka jingshlur bad ka jing len lade jong ki kpa tymmen jong ka jaitbynriew, ha kaba pynlong ia ka Jaitbynriew Hynniewtrep.
Ka rong jngum, ka dei na bynta ka jing laitluid, ka jingshisha bad ka jingsuk.
Ha ka lama ki don 42 tylli ki khlur bad kitei ki don 15 tylli sha ka liang ka diang bad 15 tylli sha ka liang ka mon bad kitei ki dei ki 30 Syiem bad ki Hima jongngi.
Ki 12 tylli ki khlur, ki thew ia ki 12 Doloi lane kumba ju long 30 Syiem bad 12 Doloi.
Ki hynniew tylli ki khlur, ki thew ia  U Hynńiewtrep Hynńiewskum.
Ka rong ksiar, ka thew ia ka jing pahuh kyrhai ka spah mariang bad ia ka jingdon jingem jong ka mariang.
Ki khlur kiba lieh, ki pyni ia ka jingim kaba hok bad ka jing ia tip lem jong ki briew.
Katei ka lama, yn pynher ha ka 14tarik Nailar 2020, ha baroh ki ktem jong ka seng HNLC, ong ka kyrwoh jong U Bah Sainkupar Nongtraw, General Secretary cum Publicity Secretary ka HNLC.Ka nam jong u corona ka la pur stet ha kylleng ka pyrthei kumba pur stet ka kyrteng bad ka nam jong u Alexander bakhraw jong ki Greek hyndai.
Ki briew mynhyndai ki sheptieng bad khynñiuh thot thot haba ki bna ia ka kyrteng jong uta u Alexander.
Ki briew mynta ruh ki sheptieng bad khynñiuh thot thot haba ki iohsngew ia ka nam jong u Corona.
Na kata ka daw bun bah kiba la pyniap noh ialade ioh ba u Corona un kem ia ki.
Kumta tang hapoh 3 bnai kiba la pyniap hi ialade ki la jan kot ia ka 3,54,000 ngut ha ka pyrthei.
Para ri, balei phi sheptieng ia u corona? dang don uwei uba kham khlain, kham donbor bad kham triem ban ia u corona.
Uta u dei u CANCER.Hapoh 3 bnai u corona u la pyniap tang 3,15,000 katba u cancer pat u la pyniap palat ia ka 11,68,000 ngut ha ka pyrthei baroh.
Balei ka iapher haduh katne? ka daw ka long ba bun kiba ioh corona ki lait im, katba kiba ioh cancer pat ki iap beit.
Kumta para ri, wat ibein ne kren bein ia kiba ioh corona, wat khuslai than ioh ba phin ioh corona.
Ki paralok jong phi kim iap bad ma phi ruh phim iap.
Kaba donkam ka long ban sumar bha ialade shimet shimet da kaba bud pyrkhing ia ki kyndon ba la bthah ka sorkar.
To ioh ia kane ka jingsngewthuh ba kam long kaba dei ban shu pyniap noh ialade tang namar ba phi tieng ia u corona.
To iathuh lem ia ki paralok jong phi bad kiba ha iing jong phi ba kaba pyniap hi ialade ka long ka pop kaba khraw.
Hynrei lada iap ha u corona pat phin ioh jingkyrkhu.
Te ban ia kaba leit dujok ka bha ban leit bneng.
Shillong: Ki don 12 ngut kiba ioh pang coronavirus, haduh ha ka por 10 baje mynta ka step.
Kitei ki long 11 ngut na East Khasi Hilsl bad kitei ki long 3 ngut ki shipai bad 8 ngut ki riew paidbah.
Ha North Garo Hills, u don uwei uba ioh pang, uba dei u riew paidbah.
Kiba la jem ki long 30ngut bad kitei ki kynthup ia 2 ngut ki shipai ha East Khasi Hills, 11 ngut ki BSF, 7 ngut ki riew paidbah ha East Khasi Hills.
Ha Ribhoi, ki don 3 ngut ki shipai bad 7 ngut ki riew paidbah kiba la jem.
Ha ka jing iakhun pyrshah ia ka khlam coronavirus, ki don shibun ki jing pyrshang da ki saiantis jong ki ri bapher.
Ha Thailand, ki saiantis jong katei ka ri, ki bunkam ha ki khyndiat sngi ba ladep ban leit sha ki krem ki kroh, ban leit wad ia ki jaka shong jong ki lymbit bad ban peit bniah, la kitei ki lymbit, ki don jingpang coronavirus ne em.
Ki la don bun ki jingkynnoh, ba kiba pynmih ia kane ka khlam, ki dei ki lymbit, ha kaba la shim ba la lap ia ka tynrai jong katei ka jingpang ha  Yunnan, kaba don shathie jong ka  China.
Ki stad jong ka Thailand, ki la leit sha ki krem bapher bad ki la ioh kem ia 19 jait kitei ki lymbit bad kin sa test, la kitei ki don ne em ia ka khlam coronavirus bad la iathuh ba ki la ioh kem ia 200 tylli ki lymbit, kiba don ia ki jait jinglong bapher, na kiba bun ki krem ha katei ka ri.
Kiba ioh pang thymmai ha India, na ka  jingpang khlam corona virus, ki la poi sha ka  66,999 ha ka shisngi bad baroh kiba ioh pang covid, ki la poi sha ka  23,96,637.
Kiba dang don ia katei ka jingpang mynta, ki long  6,53,622 ngut baroh bad kiba la mih na ki jaka sumar ki long  16,95,982, katba kiba iap, ki long baroh  47,033 ngut.
Kiba iap ha ki 24 kynta ba ladep, ki long 942 ngut.
Ha kawei ka khubor, ka sorkar Assam, ka pynbna ba kan siew shi hajar tyngka shibnai, na bynta ki jingdonkam jong ki nongshong shnong jong katei ka Jylla, tangba kiba dei ban ioh, ki dei ki longiing, kiba ai kyrteng ha ka kyrteng jong ka kmie jong ka iing.
“Kin don 17 lak tylli ki long iing, ki ban myntoi na kane ka skhim" ong U Himanta Sarma, myntri ka sorkar Assam.
Ki lad khubor, ki iathuh shuh ba ka thapniang jong ka syiar, kaba la dep pom lyngkhot ha ka nongbah Shenzhen, jong ka China, ka don ia ka jingpang coronavirus.
Katei ka dei hadien ba la test, da ki stad jong ka koit ka khiah ka sorkar China.
Katei ka doh syiar, ka dei kaba ki shalan na Brazil.
Hynnin ka sngi, kiba ioh pang khlam coronavirus, ki long 12,712 ngut bad kiba iap ki long 344 ngut ha ka Jylla Maharashtra bad baroh kiba ioh pang ha ka jylla, ki la poi sha ka  5,48,313 bad kiba iap, ki long baroh  18,650 ngut ha katei ka Jylla.
Jowai:U Nongbishar ba hakhlieh tam ka Meghalaya High Court, u Chief Justice Biswa nath Somadder u la wan ban pyniakhlad noh ia ka tnad Judiciary na ka tnad Executive ka East Jaintia Hills mynta ka sngi ha ka jingialang kaba la long ha phyllaw jong ka Ophis treikam u Deputy Commissioner katei ka District.
Ha kane ka sngi la don ryngkat ruh ar ngut ki nongbishar ka Meghalaya High Court, u Justice HS Thangkhiew bad u Justice W Diengdoh.
Haba kren ha ka jingialang ban pyniakhlad ia kitei ki ar tylli ki tnad kiba ju long kawei ha East Jaintia Hills, U Chief Justice u la ong ba kane ka dei katkum ka riti synshar jong ka ri India.
“Ngi la wan mynta ka sngi hangne ban pyniakhlad ia ka Judiciary na ka Executive khnang ba ka jingbishar kaba khuid bad kaba janai ka wan sha kito ki lanot ha kino kino ki kam bymman lane haba don ka jingiakhajia lane iaknieh jaka puta bad kiwei kiwei ki kam kes", la ong u Chief Justice ka Meghalaya High Court.
“Ngan ong ba ka Executive kam shim ia ka jingbishar kaba hok, hynrei ki sahep kim dei kiba la ioh jinghikai halor kane kam bad nga ai ka jingiaroh ia ki wat hapdeng ka jingbun kam ban pyntreikam (Execute) ia ki rai ka sorkar haba iadei bad kino kino ki kam pynroi, ki hap ruh ban peit sa ia ka shnong suk shong sain bad ruh ki dang lah ban kit sa ia ka lyngkor jong ki ha ki kam ka tnad bishar (Judiciary)", la bynrap u Chief Justice.
Na ka liang u Myntri badei peit ia ka ain ka kanun, u James PK Sangma u la ai ka jingiaroh ia u Chief Justice uba la shimkhia ia kane ka kam.
U la iathuh ba kane ka jingpyniakhlad ia ka tnad Judiciary na bor District ka long kaba donkam bha ban pynjan ia ka jingbishar kaba hok sha ki paidbah.
U la ong ba ka Khliehriat kadei kaba 9 mynta ha ka jylla bad ka sorkar ka dang ialeh shitom ban pyniakhlad sa ia kiba don ha ki ar tylli ki District ka North bad South Garo Hills.
Na ka liang u Commissioner Secretary ka tnad jong ka ain ka kanun u la pule bad la aiti ia ka rai sha ka Judge jong katei ka District Session Court ba thymmai.
Na ka liang u ma Kyrmen Shylla uba dei u MLA ka thain bad uba dei ruh u myntri ka tnad social welfare u la pynpaw ia ka jingiaroh ia ka jingkloi jong u Chief Justice bad ka sorkar ban wanrah ia katei ka iing bishar ha Khliehriat na ka bynta ka jingmyntoi ki paidbah ha kaba iadei bad ka jingbishar kaba hok.
Kiwei pat kiba la ai jingkren ki kynthup ia u Secretary ka East Jaintia Hills District BAR Association, u Reading War bad ia ka jingkren pdiang sngewbha la ai da u Deputy Commissioner ka District u bah FM Dopth.
Nongpoh:Ka Khasi Student Union, ka la kren shai sha ka sorkar jylla ba kin iai buh ia ka jingpynshah halor ka jingthmu ban pynpoi Lynti Rel shapoh ka jylla bad haba pynpaw ia katei ka jingpynshah ka KSU, ka la byrthen ia ka sorkar jylla ba ka KSU hi kam salia lada poi ne hap ban iaid da kano kano la lynti ruh.
Ha ka kyrwoh kaba la phah da u Samla Wanphrang Mawthoh, President KSU Byrnihat Circle, ka kdew ba ka seng hi kat haduh mynta kam pat pdiang ia kata ka jingthmu ban pynpoi Lynti Rel shapoh ka jylla, namar ia katei ka mat ban pyrshah halor ka jingpynpoi Lynti Rel sha Ri Lum Khasi, ka dei ka mat kaba la iakren la slem bah, ha kaba wat u nongialam ba radbah ha ki por mynshwa kata u Bah Bull Nangjop Lyngdoh (Bam kwai ha dwar u Blei), u la pyrshah, namarkata ka seng kat haduh kine ki sngi, ka dang ieng skhem triang ha kajuh ka nongrim kata ban pyrshah beit ia ka Lynti Rel la ka long ha kano kano ka nongrim.
Haba pynshai halor ka Lynti Rel, katei ka kyrwoh kaba la phah da utei u nongialam ka KSU, u la ong ba ka seng hi ka donkam ia ki ain ban iada ia ki paidbah hapoh ka Ri Lum Khasi, kaba Kum ka jaitbynriew ka angnud bad ap khmih lynti na ka kti ki Nongthaw ain kiba shong ha Secretariat ban pynurlong ia kita ki Ain kiba skhem bad kiba khlain.
Shuh shuh, katei ka kyrwoh na ka KSU, ka la kynthah ruh ia ka sorkar jylla kaba la pass daka resolution ban dawa ILP, ha kaba ka seng ka sngew ban kyntu ia ka sorkar ba ka dei ban pynurlong shwa ia kata Resolution ILP, nangta sa iakren pat halor ka lynti rel hadien, namar kat haduh mynta hi ka seng ka sngewdonkam donkam kyrkieh ia ki Ain ban iada ym iaka lynti rel.
Katei ka kyrwoh na utei u nongialam ka KSU, ka la kynthah ruh ia ka sorkar, namar hapdeng kum kane ka por ba don ka jingsaphriang ka khlam Covid-19, hynrei ka sorkar pdeng ka la wanrah bad pynkhih ia ka jingmut jing pyrkhat ia ki nongshong shnong ha ka Ri lyngba ka draft Environment Impact Assessment 2020, nangta ka National Education Policy bad ka la pyrshang ban bsuh tuh ruh ia ka jingkwah jong ka, ban wanrah kloi noh ia ka Lynti Rel, kaba long kum ka dak ban pyrshang ban teh ban khum lyngba ki kyndon Covid-19, khnang ba ki paidbah kin nym lait ban khih ban ksar.
Ka KSU kam salia lada ka sorkar ka pyrshang ban teh ban khum lyngba ki ain sorkar wat ha kane ba ka por ba ka Khlam ka dang jur, namar ka khubor kaba shai ngim kwah ba ka Jaidbynriew kan shah teh tyllai phasi lyngba ka Lynti Rel, ka nuksa ba rit ha kane ka por ba mynta mano ba wanrah ia u ta u Virus influx lada ym dei kita ki BSF.Ki langiong bad ki ingkhong shyllangmat ki pyrshang ban die tad dor ia la ka Jaidbynriew ha ka kyrteng ka roi ka par bad ka ioh kam ioh jam bad kane ka pyni ba ka sorkar pdeng ka pyrshang shuh shuh ban bsuh ia ki kam buit tuh jong ka lyngba jong ki, namarkata ka sorka jylla kam dei ban rieh tngen ha ka syrngiew jong ka lynti ki kam pynroi bad kiwei dei ki kam, ne ban rieh tngen haka jing pynsuk ha ka leit ka wan ne ka kit ka bah namar ngim lah ban iapeiñ iaka lawei jong ka jaitbynriew ,"Don kama haba lathan ka suk".
Ka jingiakhih kam pat kut bad ka Seng KSU bad kan nym pat shongkli kti lada ka sorkar ka pyrshang ban thombor jubor ia ngi na baroh ki liang, pynkut ka kyrwoh ka KSU.Shillong:U Dr.Balajied Sing Syiem, U Syiem ka Hima Khyrim, mynta ka sngi, ula ai sanad ia u Bah Sojol Kharrymba kum u Sordar ka Raid Lyngkhat,Sawraid hadien ba ula jop ia ka Election shiteng samoi ha Raid Lyngkhat kaba la long ha ka 28tarik Nohprah 2019 hadien ka jingkhlad noh u Sordar barim Bah K.K.Tangsong.
Ia ka Election la pyniaid da ka Election Committee Sawraid kat Kum ka Aiñ, The Khasi Hills Autonomous District (Administration and Election Of Sordars of Sawraid Khyrim Syiemship) Act 1997, ong ka jingpyntip ba la ioh na u Chairman Election Committee Sawraid Bah Hilarius Peter Pyngrope.
U Pa’men Silvio Berlusconi, myntri rangbahduh ka Italy, u dang shu ia pyllait sanshyieng shen bad ka kurim ba rim jongu, ka Francesca Pascale, kaba ula ia shong shiphew snem kynthih bad ha ka jing ia tar kot, ula duh ia 20 million euro, ha kaba siew sha katei ka tnga barim jongu ban ia pyllait, da ka jing ia sngewthuh jingmut.
Hadien katei ka jing ia pyllait sanshyieng, ka Pascale, ka la da ioh paralok thymmai, ha kaba ka ia iaid samla bad ka Paola Turci (55), kaba dei kawei na ki nongrwai jong ka Italy bad ki dur, ki pyni ba ki ia leit kai pyngngad bad ia shong jhad tang ar ngut hi.
Ka jingleh jong ka Pascale, ka la pyn bitar shla ia U Pa’men Berloscuni, uba don mynta 83 snem bad kum ka dak, ban pyni, ba lada ka Pascale, ka la ioh paralok thymmai, mar ia pyllait bad u, kumta ma u ruh, wat ha ka rta kaba 83 snem, hynrei, um pat kyrduh satia bad mynta u ia shondur lang bad pyni paidbah, ba u iakynduh bad ka Marta Fascina, kaba dei ka MP jong ka Italy bad kaba dang 30 snem  ka rta, lane kaba u dang shwa ma u, 53 snem ka rta.
La pyni ha ka dur, ba U Berloscuni, u iaid ryngkat bad ia snoh kti bad ka Fascina, ha ka phyllaw iing jongu ha  Sardinian villa, ha ki khyndiat sngi ba ladep.
Katei ka jing ia snohkti jongki, ka la dei ka dur, kaba la pynmih paidbah ha ki kotkhubor ha Italy.
La iathuh ba U Bersusconi, u da kwah ban pynmih paidbah ia ka dur, kum ka jing ai dak ia ka tnga barim jongu, ba ma u ruh, um shym la kyrduh satia, ha ka jingioh jingieid thymmai.
U Berlusconi, ula ia pyllait sanshyieng bad ka  Francesca Pascale, kaba don 35 snem ka rta, ha U Lber 2020 bad mar ia lait bad ka Pascale, ula ia kynduh bad ka  Fascina, kaba dang khynnah da saw snem ka rta, ia ka lok barim jongu.
Shillong: Ki katto katne ngut ki khynnah na ka shnong Ksehkohlong, kaba don ha lynti ban leit sha Nongstoin mynta ka sngi ki la lap ia ki 3 tylli ki synduk nar injek kiba la dep pyndonkam bad ia ki ne la lap ba la bret harud kane ka surok.
Na ka liang kine ki khynnah ki la pyntip ia kane ha ki rangbah hapoh shnong, ha kaba la bret ia kitei ki tiar, ha  mar khap bad ka pung Pamphyrnai kaba hap hapoh ka shnong Ksehkohlong.
La pyntip ia kane ka jingjia sha u Deputy Commissioner jong ka West Khasi Hills District, ha kaba la iathuh ba  yn sa phah ia ki ophisar ban tohkit halor kane ka bynta.
Ka khubor ba ka seng Congress, ka liang pyrshah ba heh duh ha ka iing dorbar ha Meghalaya, ba ka la pynkhreh ia ka elekshon 2023, ka long kaba pyn pyngngad jabieng khlem pep ia u paidlang jong ka Ri Khasi Jaintia bad ka daw, ka long namar ba katei ka dei ka menu kaba kham pher, ba ngin ioh iakren nangne shakhmat, hadien ba la ia lapmiet ia kajuh shi kajuh, ban ia tuklar ia ka khlam coronavirus, la jan shiteng snem kynthih.
Ka seng Congress, kum ka seng sain pyrthei kaba la rim tam ha ka Jylla Meghalaya, ka don ia la ka jong ka hok ban pyrkhat, na ka bynta ban ioh knieh noh ia ka sorkar na ka kynhun MDA, ha ka elekshon ka ban sa wan.
Ki daw ki don shibun bad kawei na kitei ki daw, ka dei hi, ka jingjop don burom jong u kandidet jongka, U Ma Vincent Pala, ha ka elekshon MP ba ladep, kaba pyni ba u paidlang ka Ri Khasi Jaintia, u sngew shaniah ia utei u kandidet bad ia ka seng Congress bad kumta, ula pynliem da kaba suk, ia u kandidet ba la kyrshan da ki shiteng dorjon antad ki seng sain pyrthei, kiba don ha kane ka sorkar synrop MDA.Mynta haba ka seng Congress, ka don ha liang pyrshah, kumta katei ka seng, ka don ar tylli ki mat ban pyrkhat bad kitei ki long (i) u nongialam ba rangbah, u ban trei na bynta katei ka seng, ia ki bynta jong ka Khasi Jaintia Hills bad nangta (ii) ba U Ma Vincent Pala, uba la jop don burom ha ka elekshon MP, ba la dep, u dei ban kitkhlieh, na bynta katei ka kam pynkhreh ia ka elekshon 2023.
Halor ka jingjied ia U President ba thymmai jong ka seng Congress, ngi iohi, ba ki don ar ki jingmut bad kata ka long, ba ki don kiba kwah ban weng noh, ia U Dr Celestine Lyngdoh bad ki don ruh kiba kwah ban dang iai pynneh; hynrei ki jingshisha, ha ka Congress ha ki phew snem ba ladep, ki long ba ka kam nongialam, la ju kham bynshet sha Khasi, Jaintia Hills (wat la ki myntri rangbah, ki bun kiba na Garo Hills).
U Dr Celestine, um dei shuh U MLA bad  kumta katei ka seng ka donkam ia u briew, uba la ih bha ha ka sain pyrthei bad uba dei ruh U MLA, ba un kham pyn lut por ialade ha Shillong bad uba lah ban ia kynduh ia shibun ki kynhun nongtrei ban pynurlong ia ka jing angnud na bynta u 2023 bad khlem pep ka seng Congress, kam shym kyrduh satia kitei ki briew, kiba lah ban tynrong ia katei ka lyngkor.
Shillong: U Director ka tnad ka koit ka khiah u Dr.Aman War u la iathuh ba ki briew jong ka tnad ka koit ka khiah ryngkat bad ki bor district kala dep phah test ia 418 ngut ki riewpaid bah na 7 tylli ki jaka (Cluster) kine ki dei na ki 71 tylli ki Cluster ki ba la ithuh da ka sorkar ban leh ia ka jingtest naphang.
Haba kren bad ki lad pathai khubor u Dr.War u la iathuh ba ki 7 tylli ki jaka ba la dep ban phah test ia ki paidbah kidei na East Jaintia Hills kata ka kynthup ia Ladrymbai 67 ngut, ha Lumshnong 89 ngut bad ha Umpleng 71 ngut, East Garo Hills District 27 ngut ha Williamnagar bad ha West Garo Hills ki long 91 ngut na ISBT, 11 ngut na Phulbari PHC bad 62 ngut na Bhaitbari PHC.U Dr War u la iathuh ba haduh mynta ka jing test naphang iaki paidbah na ki 7 tylli ki jaka lane ‘Clusters’ hapoh ka jylla ka long ka ba seisoh namar ba baroh ki 418 ngut ki ba ladep ban test kim don jing pang covid.
U Dr War u la iathuh ruh ba ki briew ka tnad ka koit ka khiah ki test tang ia ki briew ki ba don ha ki jaka ki ba shah ktah ha kane ka khlam bad ki ba i donkam ban test,u la ong ruh ba ban test ia baroh kam long kaba donkam.
U Dr.War u la ong ruh ba haduh mynta ka jing phah Test iaki briew ba ia jan bad ki ba ioh COVID na Jhalupara bad Mawprem ka dang iaid shait shait namar kata ym pat lah ban sdang ban test naphang iaki paidbah ka East Khasi Hills.
Ki don sa 4,593 ngut kiba ioh pang khlam covid 19 ha Assam, hynnin ka sngi bad kumta baroh kiba ioh pang ha katei ka Jylla, ki la poi sha ka  68,999 ngut.
Na kitei kiba ioh pang, ki kynthup ia 632 ngut na Kamrup Metro, 460 ngut na Kamrup Rural, 335 ngut na Nagaon bad 265 ngut na Dibrugarh District.
Baro kiba dang don ia katei ka jingpang ha Assam, ki la poi sha ka  23,762 ngut.
Hynnin ka sngi, kiba iap ki long 6 ngut bad baroh kiba iap, ki la poi sha ka 161 ngut.
Jowai: Ki pulit na Shillong bad East Jaintia Hills ha ryngkat ki pulit ka tnad Excise ki la ioh ban kurup haduh 3000 litres ka kyiad be-ain bad kem ia u trai kadei ka kyiad uba dei u khar Bihari na ka iew Nongjri kaba don hajan ka shnong Sakhain thain Sutnga.
Ka iew Nongjri kam dei ka shnong hynrei ka la long tang ka jaka iew ba heh bha ka iew khliehlang bad ki Pnar bad Dkhar ha ka por bad dang iaid bha u Dewiong hynrei mynta ka la kylla long ka iew kaba la jahnoh lait sa tang katto katne tylli ki dukan.
Hynrei na katei ka jaka iew la ioh ban kurup ia katei ka kyiad be-ain ba la buh stock haduh 3000 litre ban pyniaid iew sha kiwei kiwei ki dukan die kyaid bad wad sha ki wine store ruh namar ba ki ioh tad.
Kane ka don ka practice naduh mynshwa namar ba ka don beit ka jingdie black ia ka kyaid da ki trai wine store, la ong ka tyllong khubor.
La suba jur ba ka dei ka kyiad ki kynthup ia ki kyiad ba la kut por bad ki don pat ki kyiad kiba la pynkhleh da ka Spirit bad kiwei kiwei de ki jingpynkhleh ban pynmih bun bottle (Bilor) da kaba sei shiteng phowa na kawei kawei ka bilor ban pyndap ha kiwei pat da kaba pyndonkam da u Thyrnia Inject dawai.
Bad ha kitei ki bilor ba la dep sei sa ka kyaid la pyndap da ka spirit bad da kiwei kiwei pat ki kynja dawai kaba buh jingma bakhraw haduh katta katta ia kiba dih ia ka.
Haba iakren bad u SP ka East Jaintia Hills lyngba ka phone u la pyntikna ba ki suba jur bad la pyndonkam da ka spirit bad pynkhleh ha ka kyaid bad nalor kiwei kiwei ki kam be-ain.
U SP u la iathuh ruh ba la iohkem ia utei hynrei ym pat kwah satia ban pynpaw ia ka kyrteng namar u dang ap ba ki bor ba nalor ki lah ban phah da press release.
Ka thyllong khubor kaba tikna paka pat ka la iathuh ba utei uba shah kem udei u Nong Bihar.
Utei u Khar Bihari uba la leh bun bun snem ia kane ka kam pynkhleh kyaid ban kamai spah.
Shillong: Hadien ba la iohi ia ka jingsaphriang jong kawei ka video ba la don ka jinghuri hura ha kawei ka shnong, mynta ka sngi, na ka liang u nongthoh khubor u la ioh ban iakren bad u myntri jong ka shnong Mawpait Tlongpleng kaba hap ha ka Hima Maharam Syiemship kaba don ha South West Khasi Hills, u la pynshai halor kane ka jingjia.
U bah Donboklang Kharlyngdoh, uba dei u myntri jong ka Hima Maharam bad uba dei ruh kumjuh u Secretary jong ka sengbhalang HYC, u la iathuh ba kane ka Hima Maharam Syiemship haduh mynta ka dang don ka jingiakajia pud hima.
Haduh mynta kane ka case ka dang don ha District Council, bad ha ka court ruh kumjuh.
Ia kane ka shnong naduh ki por hyndai la ithuh kum ka shnong Maharam, hynrei naduh u snem 1997 shajrong lyngba ka jinglehtuh jong ki katto katne ki rangbah kila thmu ban pyniasoh noh bad kawei pat ka shnong Bhawar, hynrei la don kiba pyrshah ia kane ka jingiasoh.
Ha kane ka shnong ki la don ar tylli ki dorbar kiba la synshar, kata ka kynthup ia ka dorbar Mawpait bad kawei pat ka Bhawar.
Kane ka jingiakajia ka la jia hadien ba ki la don ki briew kiba la pyrshah ia kane ka jingsynreit dawai namar ba kiba bun ki briew jong kane ka shnong kim pat tip satia ba kane ka jingsynreit dawai kan long ban pyniap ia ka jingsaphriang u khñiang jingpang COVID-19 bad kine kiba pyrshah kidei ki kynhun kiba na kawei pat ka dorbar synshar.
Ha kane ka jingiakajia, ki la don arngut kiba la kham mynsaw na ka bynta jong ka khlieh bad ryndang.
U la ithuh ruh ba ha kane ka shnong ki don beit ki briew kiban pyrshah la kaba bha ne kaba sniew.
‘Kum ban shu pynkynmaw ka la don kawei ka jingshah batbor ha kane ka shnong bad kum u sordar, nga la ialam ia ki pulit jong ka Ranikor PS ban kem ia une u nongbatbor, hynrei ki bun kiba pyrshah ia kane.
Ha u bnai March, ngi la leit plie ia kawei ka skul, kine ki paidbah ki don kiba pyrshah hynrei kim nud ktah kti namar la don lang ki pulit ba synran.
Ha u snem ba ladep ruh, ngi la pynlong ia ka Independence Day football, ki don kiba la shoh ia ki briew jong ka Hima Maharam baf kane ruh la shu kut la ka kut hangto.
Nga la kem teng ia uwei u briew uba nud ban leit buh kyiad ha phyllaw iingmane presbyterian bad ng la rah ia u sha Police Station, hynrei kine ki briew ki la ai ehjahar kylla ia nga bad kynnoh ba nga rahbor ia une uba buaid, bad wat haduh mynta ruh ki la don ki briew kiba la byrngem ban pyniap iano iano ruh," iathuh u Bah Donboklang.
Haba iohi ba kiba bun ki briew jong kane ka shnong ki pyrshah beit la kadei ia kaba bha ne ia kaba sniew, u sordar u la ong, “lada ngi ialam iano iano u briew jong u Blei ne u briew jong u ksuid ruh kin pyrshah beit, bad wat ban tep ia ki briew ruh ki da pyrshah, haduh ban da wan ki pulit bad hap ban tep ha phyllaw iing.
"U Bah Donbok, u sordar jong ka hima maharam, u la kyntu ia ki bor jong ka aiñ ba kin peit lem ia kane ka jingiakajia, bad ba kin nym long tang ki nongpeitkai, hynrei ki ei ban shimkhia ia kane ka bynta hadien ba la iohi ia ka jing ia kajia bad ka jingiashoh iadat jong ki liang pyrshah khnang ba kum kane ka jingjia kan nym jia shuh nangne shakhmat.
Ha ri India ne ha ka pythei BAROH kawei la pynnbna ba ym pat don dawai pyniap ia u JINGPANG corona virus balei pat ki Leh khleh biej synreit powder (dawai) hana ban pyniap corona virus.
nangno ki ioh dawai pyniap corona, lah mo ban pynshishaLada ym lah pynshisha dei ban hap haka jingpynshitom.
Ka dorkhas kaba lah phah sha u CEM jong ka JHADC haka 10/7/2020 kaba la kyrpad ban pynsangeh ia ka jingtreikam ne suspend ia ka EC jong ka Dorbar hapoh ka jingpyniaid jong u rangbah Shnong bad Secy Shnong kiba lait jamin naduh 4/8/20 nakam beain ba ki lah leh ban thombor ia kawei ka longkmie (Case No 63{06}2020.
Hynrei kaba lyngngoh ka long ba katei ka dorkhas ba la ai sha u CEM jong ka JHADC la shu ieh kumto da ka Administrative Officer bad u EM Elaka bad khlem da ioh ka jingpynshai na ka liang jong ki.
Ka jingkylli kaba mih mynta ka long ba kumno u briew uba dang don hapoh ka jingbishar uba lah shah teh ha ki kyndon babun jong ka High Court un pyniaid ia ki kam shnong haduh mynta mynne naduh ba lait jamin.
Ki nongshong shnong jong ka shnong khmtam eh ki samla kim don jingshaniah shuh ha u Rangbah bad Ki EC jong u kiba don kti haka kam beain ban thombor ia kawei ka longkmie bad na kawei ka daw ka long ka jingsynshar marwei donbor jong u bad kaba ba lah pynthoh bria ia ka kyrteng jong ka shnong ka thaw haka pynlong ba kitei ki jing ujor pyrshah ia u.
Namarkata ka shnong kam don shuh ia ka jingshong shngaiñ hapoh ka jingpyniaid jong utei u Rangbah Shnong bad ki EC.Une u Rangbah Shnong u dei ruh u President jongka Synjuh ki Rangbah Shnong War Jaintia bad ngi pynrem jur ia u Dolloi jong ka Elaka Nongtalang uba wat hadien la buh ka jingkyrpad da kiba ba bun ban sospon shipor katba ka jingthoh kit ka dang iaid hynrei naka liang jong u u la shu sngap mynthi.
Ngi ngeit ruh ba ka don ka jingiajan paralok u Rangbah shnong bad U Dolloi bad ngi don ka jingtip kaba paka ba ki nongmihkhmat bad ki heh ki haiñ ki don kti ha ka haka ban iada ia U bad na kane kadaw kaba lah pynlong ban pynslem ia ka rai na ka JHADC.Ha ka jing peit jong ngi ka paw shai ba une u rangbah Shnong u don ka bor ba u dei ruh u riew paw ha ki kam paidbah sha kane ka thain bad u badon kabor wat ban pyniaid ia kiba peit ia kane ka kam.
Ngi dawa ban sospon mardor ia ki nongpyniaid shnong bad ban pylong elekshon thymmai na ka bynta u rangbah Shnong shipor ban peit ia ki kam ki jam ka jong ka shnong bad ban pynbeit ia ki kumba la bthah da ka Health Ministry na ka bynta ka dorbar bathymmai.
Ka shnong ka don kam eh ia kane khnang ban lait na ki jingjia kaba ktah ia ka suk ka sain jong ka shnong bad lada don kaei kaei ba mih jingkulmar, ki nong shong shnong bakur jon kin num don jingkit khlieh.
Ka jingkylli khlem jubab ne shimkhia da ka JHADC halor ka jing-ujor pyrshah ia ki arngut ki nongialam shnong bad ki 2 ngut ki EC ka pawshai ba kadon kaei kaei Sha lyndet hakaba la shu sngap mynthi da ki nongpeit ka JHADC.Te kumta na ka liang ki nongshong shnong jong ka shnong Bakur ngi  kyrpad biang shisien na ka JHADC ba kan leh noh iakaba donkam kham kloi bad ban rai sospon noh shisyndon ia ki khlem buhpor bad ban bud katkum ki kyndon ka koit ka khiah ban pynlong Noh ia ka jingjied nongialam bathymmai.
Shillong: U Director ka tnad ka koit ka khiah u Dr Aman War, u iathuh ba mynta ka sngi, 37 ngut ki briew kiba la test covid positive ha ka jylla, ha East Khasi Hills District 23 ngut, ha Ri Bhoi District uwei, ha East Jaintia Hills District uwei ha South Garo Hills District uwei, ha North Garo Hills District uwei, ha West Garo Hills District 10 ngut.
Haba batai shai shaphang kine kiba la test covid positive mynta ka sngi, u Dr War u iathuh  ba ha East Khasi Hills District, na ki  23ngut kiba la test covid positive ki kynthup ia ki 2 ngut ki Arm forces, 9 ngut ki shipai BSF bad 12 ngut ki riewpaidbah.
U Dr War u la iathuh ba  uwei u dei nongap pang ha Robert hospital, uwei u dei  nongtrei jong ka NEIGRIHMS hospital, uwei u dei u CBI Inspector na upper Mawprem 2 ngut ki dei ki ba ap pang ha Civil hospital, 3ngut ki dei ki high risk contact na NEIGRIHMS hospital bad kine ki dei na Mawlai Nongkwar, iwei I dei I lok jong u Doctor uba dang pule ha Nazareth hospital, 2 ngut ki dei ki ba wan phai na shabar jylla.
Na Ribhoi District uwei u ba test covid positive u dei ba wan phai na Assam, East Jaintia Hills u dei u ba wan phai na Assam, na south Garo Hills District u wei u ba test covid you u dei na wan na shabar jylla, na North Garo Hills District uwei uba test covid positive u dei u nongniah Ambulance ha Harputa PHC ,West Garo Hills 10 ngut ki dei ki Shipai BSF.Ha ka jylla haduh mynta ki briew kiba don ia kane ka jingpang ki long 656 ngut, ha East Khasi Hills District 445 ngut, ha RiBhoi District 93 ngut, ha West Khasi Hills District 3 ngut, ha south west Khasi Hill District uwei, ha West Jaintia Hills District 16 ngut, ha East Jaintia Hills District 6 ngut  ha West Garo Hills District  22 ngut, ha South Garo Hills District 2 ngut, ha North  Garo Hills District 5 ngut bad ha South West Garo Hill District 3 ngut.
Ki briew ki ba la ioh jingkoit pura ki long 517 ngut kynthup ia ki 7 ngut ki ba la koit mynta ka sngi.
Ki sample ki ba ladep ban phah test ki long 42,084 tylli  kiba long negative ki long 40,611 tylli bad ki result kiba dang ap ki long 294 tylli.
Ka Income Tax Department, ka la talasi mynta ka sngi, ia ki katto katne ki nong China bad sa ki nong India, halor ka jinglap ksai jongka, ba ka don ka pisa kaba haduh T.1,000klur, kaba la pyndonkam da ki kompeni kiba shu thok, ong ka  Central Board of Direct Taxes (CBDT).
La iathuh ba ki don ki kompeni na China lem bad kiwei ki de ki shnat trei kam jongka, kiba la ioh lum boina kaba T.100klur na kitei ki kompeni thok, na ka bynta ba kin ai jingbit ba kin plie ia ki dukan heh ban pyniaid ia ki mar kiba na China, ha India.
La lap ruh ha ka jingtalasi, ba ki don 40 tylli ki bank account, kiba la thaw da ki kyrteng thok bad kitei ki la ioh ram na kitei ki Bank, kaba shongdor haduh T.1,000klur.
Ha katei ka jing khynra, la lap ba katei ka jingsei pisa tuh bad ka jing pyllait pisa, ka don jingiadei bad ki Bank kiba sha Hong Kong ad sha America ruh kumjuh.
U myntri ka sorkar India, U Shripad Naik, uba peit ia ka tnat  Ayush, ula ioh ia ka pang khlam coronavirus mynta ka sngi bad une u dei u myntri uba san jong ka sorkar India, ba un ioh ia ka jingpang khlam coronavirus.
U Shripad Naik, u thoh ha ka tweet jongu “Nga la leh test mynta ka sngi bad ka dei ka jingpang ka bym shym la paw dak eiei satia.
Ka met ka phad, ka biang lut nadong shadong bad kito kiba la ia kynduh bad nga ha ki khyndiat sngi ba ladep, ki dei ban leh test ialade" ong u Naik.
Kiwei pat ki myntri, kiba la ioh pang coronavirus, ki long U Shripad Naik, u myntri kam poh iing, U  Amit Shah, U  Dharmendra Pradhan, U Arjun Meghwal bad U Kailash Chaudhary.
La bthei u Bom ba wanrah ïa ka jingpang ha ka mariang.
Hadien ba la saphriang ka khlam ‘Corona Virus’ ha kylleng jong ka Jylla, ka lah pynsyier ïa ki paidbah nongshong shnong.
Ka jingpur sted jong ka khlam ka kylleng ka Ri bad ka pyrthei ka dei ka bym pat ju ïohi bad ka buh jingma ïa ka koit ka Khwah jong ngi.
Ki paidbah ki la duh ïa ka jingkynshew, ym ïoh shuh ban ïa kamai, ka ïew lah khang bad da ki hajar ki longing kiba la mad ïa ki jingtynjuh kiba khraw.
Ki nongrep kiba la shah ktah kim nym lah shuh ban khyllie ïa ki jingduh jong ki.
Ki samla ki la duh ban leit sha la ki skul ne kolej…ka jingduh kaba shyrkhei bah!!Haduh ka step jong ka 11 Nailar 2020, la don 2,02,54,685 ngut ha ka pyrthei kiba lah ïoh ïa ka jingpang Covid19.
Na kine, 1,31,18,621 (64.76%) ki la koit; 7,38,930(3.64%) ki la khlad noh bad 63,97,134 (31.58%) ki don ha ka jingsumar.
Ha Ri India, ki don 22,68,675 ngut ki lah ioh ia ka jingpang Covid-19.
Na kine 15,83,489 (69.79%) ki la koit, 45,257 (1.99%) ki la khlad bad 6,39,929(28.20%) ki dang don ha ka jingsumar.
Ha ka Jylla jong ngi, haduh ka step jong 11 Nailar 2020, na ki 1,114 kiba la ïoh ïa u Corona Virus 498 ngut ki la koit (44.7%), 6 ngut (0.53%) ki la khlad bad 610 ngut (54.75%) ki don ha ka jingsumar.
Kitei ki jingkheiñ haneng, ki pynpaw ba ki don ki dawai ban pynkoit wat lada ngim pat ïoh ïa ki dawai ban pynïada ïa ngi.
Kumta ka jingsyier jong ngi, ka dei ban pynlong ïa ngi ban ïada ïalade na une u khñiang ym pat ban pynher syrngiew.
Ha ka Jylla Meghalaya kumba phi la ïohi, ki briew ki la sumar bha ïalade bad kane ka long ka jingïaid kaba la pynduna ïa ka jingsaphriang sted jong une u khñiang.
Hadien 5 bnai ba la ïaid ka jingpakhang shnong, ngi lah ban ïohi ïa ka jingtrei shitom jong baroh – ki bor Sorkar, ki nongïalam saiñpyrthei, ki nongïalam Balang, ki seng bhalang bad ki riew shimet ha i bor jong ki.
Hynrei, ngam lah ban nym pynpaw ïa ka jinglong kyrpang jong ka Jylla kaba ngi ïohi ha kane ka por.
Ha ka 16 Naitung 2020 ha CHC Bhoirymbong, nga la ïakynduh ha kaba arsien ïa ki nongsynshar shnong jong ka Ri Bhoi Mihngi.
Ka jingïalang ka long kaba shong khia.
Ka don ka jingshitrhem bad jingkut jingmut ban ïeng rangbah ban ïada ïa la ki Parari na ki jingktah bashykhei jong ka khlam ‘Corona Virus’.
Halade, nga la pyrkhat ba ngi long shisha kiba la ïoh ka jingkyrkhu, ban ïoh ïa ka mynsiem jong ka jingshimkhia jong baroh ki Shnong.
Kum ka nuksa, ha ka jingïalang ba la long ha Nongpoh ha u bnai Ïaïong 2020, nga la kyrpad na ki bor ba dei peit ban pynbiang ki kali pyrta shnong ha ki ophis jong ki BDO ban pynshai ha man la ki shnong ïa ki kyndon jong ka Pakhang Covid (Lockdown).
Hynrei, namar bym lah ban pynbiang, ki kali ki la poi tang ha ki katto katne ki shnong ba heh.
Sha bun ki shnong la set ryndang lut ki Sangot namar ki jingpynbna ki wan da ki phew tylli shi sngi.
Ki tyndong skhor jong nga bad baroh ki para nongmihkhmat ruh ki la shu saw kyrang ban ïarap pynshai ïa ki paidbah lyngba ki mobile.
Ha ki san bnai ba la ïaid, ngi la ïohi kumno ki paidbah bad ki nongïalam ki la tur sha khmat- ban ïarap ïa ki bapang bashitom, ban pynbiang ïa ki marbam, ban ïarap sam ïa ki jingïarap sha ki longïing, ban pynkit ïa ki mar rep bad ban ïaleh ban ïakhun ïa ki jingeh ba mih na ka jingpakhang.
Nga sngewnguh ia kane ka mynsiem jingiatreilang kaba wanrah ia ki jingjop ha ki jingeh.
Kane ka hap ban neh bad ban ïaid shaphrang.
Ki Shnong bad ki Dorbar Shnong jong ngi ki long ka nuksa ha ka pyrthei ban wanrah ïa ki paidbah ha ka shalyntem jong ka jingsynshar khadar (Participative Governance).
Ka jinglong kyrpang jong ki ngim lah ban len ne ban buhrieh – khamtam ïa ki nuksa ba bha kiba ngi iohi haba ngi ïakhun ïa kane ka khlam.
Hooid, ngi dang donkam ban phrang shuh ïa ki rukom treikam jong ki ba kin lah ban kyrda ïa ki jingdawa jong ki kanun bapher bapher.
Ki don ki nongpeit pyrman kiba kynthoh ba ki don ki nongialam kiba kiar ban long kiba shai ha ki kam, ban burom markylliang ne ban pynneh tynrai ia ka hok.
Lada long kumne, kan pyntlot ia ki jingsynshar bad donkam ban pynbeit.
Ka Riti Synshar jong ka Ri (Constitution) ka dei ban long ka phang pdeng jong ka jingsynshar bad ngim dei ban iaid lait na ka.
Dang shen ha ka Dorbar Mang Tyngka (Jymmang 2020), nga la kyrpad ïa ka Sorkar Jylla ban khring na ka song tyngka kaba 20 lak klur jong ka Sorkar Kmie ban ai mynsiem ïa ki Shnong jong ngi lyngba ki skhim pynroi.
Kane kan long kum ka jingsiew kylliang ïa ki paidbah na ka bynta ka jingsnohkti lang bad ka jingtrei ryngkat kaba la pynioh ruh ïa ka jingïaroh na ka World Health Organisation (WHO).
Nga kyrmen ba ka Sorkar Jylla kan shim khia.
Ka sur kaba mih na ki jingïalang bapher bapher ka long ban kyrpad ïa ki paidbah ban ïasnohkti lang shuh shuh, khamtam eh lyngba ki lai kyndon jingïada SMS – SOCIAL DISTANCE (ïeng pajih kumba 2 meter na ki paralok khamtam haba bun briew), MASK – (tap bha ïa ki khmut ki shyntur haba bun paidbah), SAIT KTI (shuwa ban ktah ïa ka bam ne ki mar ba don ha ki dukan).
Ngin lah beit ban jop ïa kane ka khlam Corona.
Ki dawai ban pynkoit ïa kiba shitom ki don.
Ngi kyrmen ba ngin ïoh kloi ruh ïa ki dawai ban ïada ïa ngi (Vaccine).
Ryngkat ki bor Sorkar bad ki nongïalam baroh, ki atiar jong ban ïakhun pyrshah kin long – ka jingtrei borbah jong ki shnong, ka jingïatreilang jong ki paidbah bad da kaba bud ryngkhi ïa baroh ki kyndon jingïada khamtam – SMS.Shillong: U Waheh jong ka Shnong Moolamanoh, u ma D Siangshai ula pyntip ba la lap ïa ka metïap jong ka samla kaba la ngam jyllop ha ka Sngi U Blei, ha ka thwei Sahksaw kaba don ha ki bynta jong ka wah Myntdu ha ka shnong Cham Cham, East Jaintia Hills District.
U la ong ba ia ka met jong kane ka samla, la lap mynta ka step hadien ba ka la per ha sla um.
Kumban shu pynkynmaw ba kane ka samla kaba kyrteng ka Riwanki Dkhar kala ngam jyllop ha kane ka thwei Sahksaw, Myntdu hadien ba kala syntuid kynsan kynsan na ki maw bad kala ngam jyllop shapoh um.
Kane ka samla ka dei na ka shnong Moolamanoh bad ryngkat kiba haiing ha ka Sngi U Blei kila leit sha katei ka jaka ban shu leitkai sngewbha hynrei ka ka la btuid bad ka la hap ha ki bynta jong ka thwei haduh ba kan da ngam jyllop, bad hadien lai sngi ka jingwad ia ka met jong ka, ki la lap noh mynta mynstep hadien ba ka la per ha um.
Shillong: Ka Meghalaya Anti Narcotic Task Force (ANTF) hapoh ka jingialam jong u Deputy Superintendent of Police (DSP), B.Jyrwa ki la ioh ban kynrup ia u drug heroin na ViewPoint, Umiam ha ka sngi nyngkong.
Halor kane, ki pulit mar ia ioh jingtip ki la kthong ia kawei ka kali kaba don ia u number ML 05 N- 8934, ha kaba la subajur bakane kadei ka kali kaba wanrah ia une u drug na Guwahati sha Shillong.
U nongniah jong kane ka kali uba la tip kyrteng kum u Jayantai Deb,50 snem, u la phla ba kawei ka song la buh hapoh ka jaka shong ds uwei u briew ba la tip kyrteng kum u Arneston Dkhar bad la bthah ia une u dribar ban pynpoi ia kane ka song ha ka lok jong u ha ka 10tarik Nailar.
Hadien ba la ioh ia ki jingtip ba bniah na une u draibar, khyndiat ngut ki kynhun jong ki pulit la phah ban leit kem ia kane ka longkmie, bad tang khyndiat por la ioh ban kem noh ia ka kong Haldora Marngar kaba dei ka kur jong u Arneston Dkhar na HP Petrol Pump, Mawlai.
Ha kajuh kapor, ki pulit ki la beh thong ia kawei ka local taksi ha Mawlai Mawkynroh ha ka sngi ba ar kata ka 11 tarik Nailar, ha kaba la ioh ban kem noh ia u Arneston Dkhar 35 snem ryngkat bad uwei u briew uba kyrteng u Rami Juddin 30 snem ka rta.
Ki pulit ki la ioh ban kynrup noh 18 gram u drug ba la suba badei u heroin na ka met jong ki.
La pynngat ia kine kiba shah kem ha ka Narcotic Drugs and Psychotropic Substances Act (NDPS) hynnin ka sngi kata ka 11 tarik u Nailar.
Shillong: Sa 23 ngut ki don kiba ioh pang khlam corona virus ha ka Jylla, haduh ka por 10 baje mynta ka step.
Ha East Khasi Hills, ki don 11 ngut bad kitei ki long uwei u shipai, 8 ngut ki BSF bad arngut ki riew paidbah.
Ha South Garo Hills uwei u riew paidbah, ha North Garo Hills uwei u riew paidbah bad ha West Garo Hills 10 ngut ki BSF.Kiba la jem na ka jingpang, ki long 7 ngut bad kitei ki kynthup ia uwei ha East Jaintia Hills, uba dei u riew paidbah, 2 ngut ha West Khasi Hills, kiba dei ki riew paidbah, 3 ngut ha East Khasi Hills, ki riew paidbah bad uwei u riew paidbah ha Ribhoi District.
Baroh kiba don ia katei ka jingpang, ki long 642 ngut bad ha East Khasi Hills, ki long 433 ngut bad ki BSF, ki don 96 ngut, ki riew paidbah 267 ngut bad ki shipai ki don 70ngut.
Ha West Khasi Hills, ki don 3ngut, ha South West Khasi Hills 1, ha Ribhoi 92 ngut, West Jaintia Hills 16, East Jaintia Hills 5 ngut, West Garo Hills 82, South West Garo Hills 2, South Garo Hills 3, North Garo hills 5.
Baroh kiba la jem na ka jingpang ki don 517 ngut.
Dr.Syed Wasim Hasan, a Urologist, asked for his OT gown and performed the surgery, which under normal circumstances, should have been performed by a general surgeon.
Meanwhile, no clear picture has emerged on who authorised the circumcision.
The children all hail from remote villages, as was evident from the fact that one of the boys, who underwent the circumcision, told a nurse that he hailed from Jirang in Ri Bhoi District.
“These doctors have flaunted the rules and regulations and performed surgery on these minor children without the consent of their parents and without recording the children’s names," Kharshi?ing alleged.
She accused the doctors of illegally performing such operations on minor children who did not know what was happening, and added that the doctors have taken advantage of these children and their poor backgrounds in the name of the Orphanage.
The CSWO has asked the administration to book these doctors for gross negligence and for exploiting the vulnerability of the children.
Kharshiing also demanded that the children should be immediately removed from the Orphanage, so that the investigation does not suffer from any ‘influence’.
Meanwhile, Medical Superintendent of NEIGRIHMS, Dr.AC Phukan, admitted to The Shillong Times that the operation on the boys was conducted on three days from Friday last week.
“I have sent a report to the Superintendent of Police and the office of the Deputy Commissioner, East Khasi Hills, in this regard," Dr.Phukan informed.
Myn ha ka janmiet 28 tarik, ka shnong Lapalang kala kulmar thlim na ka jingshah kthong jong ki Magistrate bad ki Pulit ha ka kynhun ki Bihari Nongaidud, kiba la kthong da ki nar rod bad ki bhar kit dud ia kine ki briew sorkar namar ka jingpyrshah ia ka jingwan kyndang Ïing be-aiñ hapoh Bihari Colony.
Ki Magistrate bad ki Pulit kila leit kyndang ia ki iing Bihari halor ka hukum jong ka Ïingkashari ba ki leit shong be-aiñ hapoh ka jaka jong i Kong Silvinia Kharkongor.
Ka Dorbar Shnong ka ong ba kane ka dei ka sien kaba ar kaba ki Bihari ki la ialeh pyrshah ia ki Bor pyniaid District bad ka trai jaka, ha ka jingpyrshang jong ki ban kyndang ia ki iing be-aiñ.
Ka Dorbar kala pynpaw ruh ia ka jingsngewkhia halor ka jingai jaka riehtngen jong ka GTC ia kine ki Bihari haba wan ki Pulit bad ki trai jaka ban kyndang ia ka iing ka sem jong ki bad pynpaw ia ka jingsngewkhia ruh ba ka GTC kala pynrieh ia kine ki briew ba shong be-aiñ bad ba pynkulmar shnong.
- Mawphor 31-10-2013.
Ki bor Sorkar ki la pynpra jubor ïa ki katto katne tylli ki ïing jong ki nongshong shnong ha ka 8 tarik mynta u bnai.
Ka jingpynpra ka Sorkar ïa ki ïing ki sem ha shnong Umsawli, ka dei ka jingthombor im im peit peit ïa ki trai jylla bad ka dei ka jingleh riewkhlaw bad ka kham palat ban ïa ka jingleh jong ki lehnoh.
Hato ka sorkar ka la leh aïu ïa kito ki jaka kiba ki bar jylla ki sah beaiñ kum ha Them Metor, Polo, Sawfurlong bad ha kiwei de ki jaka ha Shillong.
Ngi la ïohi na ka por sha ka por ba ha kine ki jaka kiba sah beaiñ kine ki bar jylla, ka sorkar ha ka jaka ba kan khynra ne pynpra; hynrei ka ai pynban ïa ka jingïada; katba ïa ki trai jylla la leit ban pynjot pynpra ïa ki ïing ki sem jong ki.
Nongsaiñ Hima 12-11-2013.
Hadien ba nga la thoh ia ka article shaphang ka ILP, bun ngut ki nongpule ki la ai khublei da kaba shu phone ne da kaba phah khubor lyngba ka mobile phone.
Napdeng kine ki nongphah khubor (SMS) la don mano re kiba phah da ki ktien kiba nga sngew shoh jingmut bha kiba ong kumne:.
Nongpoh: Shisngi hadien ba ki nongialam shnong na san tylli ki shnong ka thain Umroi, ki la kren sha ki lad pathaikhubor halor ka jingwad RTI da ka Ri Bhoi Student Union (RBSU) bad kiba la pynrem ruh ia ki RBSU, da kaba kynnoh ba ki la pynkulmar ha ki shnong ki thaw, khlem da don ia ki nongrim kiba biang.
Haba iadei bad katei ka jingkynnoh da kitei ki nongialam shnong ka thain Umroi, hynnin ka sngi ki nongialam ka RBSU, ki la wan ban pynshai lyngba ki lad pathai khubor bad ha ka jingkren jong ki, ki la pynrem kylla ia kitei ki nongialam shnong, kiba la kren khlem da pyrkhat, namar kum ka seng ka leh ia katei ka jingwad RTI, ka dei hadien ba ki la ioh jingtip na ki paidbah jong katei ka thain, kiba la ujor sha ka seng halor ki kynrum kynram ha ka rukom pyntrei ia ka skim CSR na ka Airport Aothority of India.
Kitei ki nongialam ka RBSU, ia kaba la kren da u Bah S.Mawthoh, Organizing Secretary, u la ong ba ka seng ka sngewlyngoh shibun, haba ki lap bad iohi ba ki nongialam shnong katei ka thain, ki la mih shakhmat na ka bynta ban pynshai halor katei ka RTI kaba ki la wad, namar ha ka jingshisha hi kim shem la wad jingtip na ka shnong, hynrei ki wad na ka sorkar bad ki pan jingpynshai halor ka rukom pyntreikam ia ki kam pynroi hapoh katei ka shnong, kata ia kaba la pynmang tyngka kyrpang da Airport Authority of India, na ka bynta ban shna ia ki kam pynroi hapoh kitei ki shnong kiba don ha syndah bad katei ka Kad Liengsuin.
Namarkata, na ka liang kitei ki nongialam ka RBSU, ki la kren shai ba ka seng kan nym shongthait, hynrei kan dang trei shitom bad ban wad ia ki jingshisha baroh, khnang ban lap bad ban sei madan ia kiba la pyndonkam bakla ia kitei ki kam pynroi hapoh kitei ki shnong.
Jowai: Ka surok bah NH-06 kaba la jutip ruh kum ka Jowai- Badarpur Road ka la sniew bha kham ha ki bynta jong ka shnong Tongseng bad ter ter shaduh Umkiang.
Khamtam ha ka iew shnong Umkiang kane ka surok ka la kylla long kum ka surok khyndew.
Ia kane ka surok la moramot ia ka da ka NHAI kumba la ar snem mynta, hadien ba ka la shimti ia ka na ka tnad PWD.Kane ka surok kadei ka surok kaba donkam bha naba ka pyniasoh ia ki jylla kum ka Mizoram, Tripura bad ka Barak Valley kumjuh katto katne ki bynta la jylla Manipur.
Da ki spah spah tylli ki trok bad ki kali rit ki iaid na kane la surok khamtam ki trok kit marbam bad ki trok kit mawramsong.
Bun ki kali ki la duhnoh shiteng lynti bad donruh ki ba ia kynduh ia ka aksiden haba kiar ia ki thliew ki ksar.
Ka bynta jong kane ka surok ha Umkiang hajan ka Police Outpost ka la long kum ka surok khyndew namar ba la khuid lut ka syrtap rong ba la siang ia ka.
Haba iakren bad u ma Lasting Pala uba dei u Rangbah shnong ka Umkiang u la iathuh ba ka bor shnong ka la dep ban iakren bad ki sahep jong ka NHAI bad ka la kular ruh ban maramot ia ka mar synrang ka bneng.
U la iathuh shuh shuh ba ka NHAI lyngba ka Company ba la shimti ban sumar ia katei ka surok man ka por ka la pyndap khyndew ban lait ki maw ba heh ban mih lum.
Nongpoh: La jan baroh ki paidbah nongshong shnong ka Umroi, kiba sah ha ka Dong Rud-Iew, mynta ka sngi ki la iamih paidbah, na ka bynta ban pynpaw ia ka jingpyrshah kaba jur halor ka jingkren ki nongialam shnong ka thain Umroi, kiba la ong ba ka jingpyn kynriah noh ia ka Washing Ghat, ne ka jaka ban sum ban sait ban jain, na ka jaka kaba don hapoh katei ka dong bad rah noh shawei, ka dei hadien ba hapoh katei ka Dong ym shem la don jaka, na ka bynta ban tei ia katei ka Washning Ghat.
Ha katei ka jing iamih paidbah, la iohi naduh ki longkmie bad longkpa na katei ka shnong, ki la iamih ryntih, ha kaba ki la pynpaw ia ka jingsngewkhia kaba jur halor ka jingshah pynkynriah noh ia katei ka Washing Ghat na katei ka jaka sha kawei pat.
Lyngba katei ka sngi, kitei ki paidbah ki la leit ruh ban pyni ia ka jaka kaba la thmu ban tei kaba dei ha kawei ka jaka rud wah kaba don hapoh katei ka Dong, ha kaba ki la iathuh ba la pynmang pisa haduh T.16 lak tam na ka bynta ban tei ia katei ka Washing Ghat, kata lyngba ka CSR jong ka Airport Authority of India.
Na ka jingkren da ki longkpa kaba kynthup ia u Bah Jowel Lyngdoh, Secretary shnong barim bad u Bah Shanbor Nongkhlaw, Rangbah Dong Rud-Iew, ki la iathuh ba ka nongrim kaba la pynlong ia ki ba ki hap ban mih paidbah, ka dei namar ba ki la iohsngew ba ka la don ka jingthmu da ki nongialam shnong ka Umroi ban pynkynriah noh shawei ia katei ka Washing Ghat, kaba la thmu ban tei ha katei ka jaka.
Ki la iathuh ruh ba wan ki bor ba deipeit ka AAI, ki la ihun ban tei ia katei ka Washing Ghat ha katei ka jaka, khnang ba kan ai jingmyntoi ia ki briew kiba sah ha katei ka Dong ba kin pyndonkam ha kaba sum ba sait, namar ka jaka kaba ki briew ki shait pyndonkam ha kaba sum ba sait, la shim noh da ka Airport.
Nalor kitei ki rangbah, ki la don ruh ki longkmie kiba la pynpaw ia ka jingsngewkhia kaba jur halor ka jingshah pynkynriah noh ia katei ka Washing Ghat, ha kaba ki la ong ruh ba ki paidbah kiba sah hapoh katei ka Dong ki shem jingeh shisha ha ka ban sum ban sait bad kata ka dei namar ka jingbymdon ka jaka kaba biang.
Ha kajuh ruh ka por, kitei ki paidbah ki la pynpaw ia ka jingbitar halor ka jingkam da ki nongialam 5 Shnong, kiba la kam ba ka nongrim kaba la pynlong ia ka jingpynkynriah jaka, ka dei namar ba ym don jaka hapoh katei ka Dong, hynrei ki paidbah jong katei ka Dong ki la ong ba ka jaka lei ka la don lypa bad kaba dei ruh ka jaka kaba biang ban pynlong kum ka jaka Saitjain bad ka ban pynsuk ia ki paidbah katei ka dong, khamtam hadien ba ka jaka kaba ki shait Saitjain, la shim noh da ka Umroi Airport.
Shillong: Kumba ju long manla u snem, ka Raj Bhavan, kaba dei ka iingsah jong u Lat ka jylla, ka ju plie paidbah man ka la arsngi kum ka jingrakhe sngi laitluid jong ka Ri, ha kaba ki paidbah ki iohlad ban leit jngohkai bad ban leit iaidkai pyngngad ha ki phyllaw jong kane ka iingsah jong u Lat.
Hynrei mynta u snem ka Deputy Secretary sha u lat ka jylla, ka la pyntip paidbah ba ha kaba iadei bad ka jingrakhe ia ka sngi laitluid ka Ri mynta u snem, ka Raj Bhavan kan nym plie paidbah ha ka 14 bad 15 tarik u Nailar 2020 namar ka jingwan tyllep ka khlam COVID-19 ha ki bynta jong ka sor Shillong.
Sa 60,962 ngut ki nong India, ki ioh ia ka jingpang coronavirus ha ki 24 kynta ba ladep bad nangta sa 834 ngut kiba iap.
Mynta baroh kiba ioh pang, ki la poi sha ka 23,29,638 ngut bad ka India, ka wan ha ka kyrdan ba lai, ha ka jingbun kiba ioh ia ka jingpang khlam coronavirus, hadien ka  United States bad ka Brazil.
Kiba iap ha India, ki la poi mynta sha ka 46,091 ngut.
Ha Assam, ki don  2,669 ngut kiba ioh pang thymmai ha ki 24 kynta ba ladep bad baroh kiba ioh pang  COVID19 haduh mynta ka sngi, ki la poi sha ka  64,406 ha katei ka Jylla.
Kitei kiba ioh pang thymmai, ki dei 399ngut na  Kamrup Metro, 259 na  Dibrugarh, 189 na Karbi Anglong, 181 na  Tinsukia district.
Baroh kiba dang don ia katei ka jingpang, haduh mynta ki long 20,662 ngut bad kiba iap, ki la poi sha ka 155ngut.
Ki don bun ki riew heh kpoh, kiba ju ijli bha ia la ka jong ka jing at ka kpoh jongki, hynrei ka jing at kpoh, ka la pyllait im ia uwei u nong China.
Utei u briew, u dei uba kyrteng U Liu bad u dei uba khia 121 kilo.
U Liu, u leit hap ha ka thliew, kaba tap ia kawei ka pung ha ka shnong Luoyang, kaba don ha Yichuan, jong ka jylla Henan, kaba ha China.
La iathuh ba utei u briew, uba 28 snem, u iarap ia la ki na ka bynta ban tap bha  ia katei ka pung bad katba u dang kyrdem ban pyndap ia ki niut ba kin hap sha katei ka pung, ka la shu plied kynsan ka jingtap jong ka pung bad mar kumta, ula hap jlang shapoh.
Hynrei namar ba ka dei ka jingtap kaba rit, ki la rung tang ki kjat jongu, haduh ha syngkai, katba ka kpoh jongu, namar ka la heh bha bad hangta ula sah kut sbak bad kumta, um shym la hap satia baroh shi rynieng ia katei ka thliew.
Ki pulit kiba iarap ia kiba mynsaw, ki la leit mar mar sha katei ka jaka bad ki lap ba U Liu, ula sahkut shiteng ka met jongu, hynrei, um shym la hap satia baroh shi rynieng, namar ba ka kyrshan ka ka jingat jong ka kpoh.
La lap ruh ba um shym lei lei bad u lah ban pynkhih ia la ki kti bad la sei ia u, da kaba suk khlem pyn mynsaw eiei, da kaba tan ia ka met jongu, da ki tyllai na katei ka thliew.
U STUNTMAN lane u nong leh khyllah, ula lah ban pynshoh biej ia kaba ieid jongu, kaba trei kum ka nos ban sumar ia ki nongpang khlam corona, da ka bor jong ka ding.
U Riky Ash, 52, ula ia kynduh ia kaba ieid jongu, ka  Katrina Dobson, 48, lyngba ka jing ia chat online bad ki la ia kynduh nyngkong marmet ha U Lber 2020, ha shwa ka pakhang shnong corona virus.
Hadien kata, ki la hap ban ia jngai noh iwei ia iwei pat bad bunsien, ki ju ia pynlut por ban shu ia chat ne ia kren da ka phone, namar ba ka Katrina, ka bunkam ha kaba sumar ia ki nongpang covid 19.
U Ricky, u dei uba ju shim bynta ha ki kam leh khyllah ha ki phlim bad ki prokram telebishon bapher, ha kaba ula trei ia katei ka kam, la 27 snem kynthih bad ha kane ka kynti, u kwah ban pyni, ba ka jingieid jongu, ka da rhem shisha haba shai haba shit bad kumta, ula tyrwa ia ka jingieid jongu, da kaba u thang ialade da ka ding.
“Ngi la don ha kane ka kam leh khyllah la bun phew snem bad ngim pat ju iohi ban don ba tyrwa samla, da kaba thang ialade da ka ding" ong U Riky.
Ka jingleh khyllah, ka iaid beit iaid ryntih bad ha ka por ba u tyrwa ia ka Katrina, ka ding ka dang klang ia ka bynta ba shadien jong ka met jongu bad ka jing iateh jingieid ka iaid beit, khlem kano kano ka jingwit.
Ka Katrina, ka dei na ka shong Sevenoaks, Kent, bad ka jrong 6ft 3inshi bad ka kham jrong da shiphut ia U Riky, uba Nottingham jong ka United Kingdom baroh arngut.
Jowai: Namar ka jingiap ki sniang ha ki thain Muktapur, Lamin bad Nongtalang na ka liang u District Magistrate ka West Jaintia Hills u ma LSN Garod Dyke, u la pynmih ia ka hukum ban khang noh ia ka jingwanrah ia ki sniang na shabar District bad na bar jylla bad na kawei ka shnong sha kawei pat.
Kane ka hukum kan treikam mardor bad la pynmih ia kane ka hukum dei kum ka lad ban iada ia ka jingpang bad bun tylli ki sniang bad ia ka daw ym pat lah ban tip.
Hynrei ka don pat ka jingsuba jur ba ka lah ban dei na ka daw jong ka jingpang ba shyrkhei kaba la tip kum ka African Swine Flu.
Jowai: Mynta ka sngi 12 tarik u Chief Justice ka Meghalaya High Court u Biswanath Somadder un wan sha East Jaintia Hills ban pyniakhlad noh ia ka jingiadei ka Judiciary bad ka Executive bad ha ka juh ka por un plie paidbah ruh ia ka Iing Bishar jong u/ka District Session Judge.
Ia u Chief Justice yn synran da u Law Minister u James PK Sangma bad ar ngut ki nongbishar ka Meghalaya High Court kiba kynthup ia u bah HS Thangkhiew bad u bah W Diengdoh.
Shillong: Namar ka jingdon ka jingkhang dam lane ka Lock Down, bluit la mih kawei ka thup poitri kaba la tip kum ka ‘Na tduh I dohnud’.
Ïa kane ka thup poitri la thoh da u nonghikai jong ka St.Anthony’s College –Byndihati u babu Sevendar Dkhar.
U babu Sevendar u la ai nam ai burom ia kane ka thup poitri kaba nyngkong eh jong u sha la ki jong ki kmie ki kpa kata sha ka kong Plir Dkhar bad u bah Dubli Mawkon kiba shong basah ha ka shnong Diengsiar ka shnong kaba don mar syndah bad ka shnong Mawkliaw-Sohra Syiemship kaba don kham sharum jong ka shnong Pynursla.
U babu Sevendar Dkhar u dei uba la pyndep ha ki jingpule ia ka Master of Commerce ( M.Com) na Saraswati Bhuvan Arts and Commerce College, Aurangabad-Maharashtra bad mynta u dang pule ia ka Ph.
D ha Dr.Babasaheb Ambedkar Marathwada University, Aurangabad ha ka Commerce Department kumjuh ruh u hikai ha ka St.Anthony’s College Byndihati kum u Asstn.
Professor ha ka Commerce Department.
Ïa kane ka thup poitri jong u babu Sevendar Dkhar la pyllait paidbah mynta ka sngi da u Secretary jong ka Khasi Authors Society u babu P.R Kharshiïing ha ryngkat ka jingdonlang ki paralok nonghikai jong u nongthoh ba kynthup ia u Babu Jamphrang Lyngdoh, Babu S.S Kharrymba ryngkat ka jingsakhi lang ki nongthohkhubor.
Ha ka thup poitri ‘Na tduh i dohnud’ kaba don 181 sla ki don 116 tylli ki poitri.
Ia kine ki poitri u Babu Sevendar Dkhar u la pynlut por ban thoh tang 20 sngi ha ka por ba u hap ban shongïing na ka daw ka jingtreikam jong ka jingkhang dam ne ka Lock Down.
Ki don shibun ki bynta kiba u nongthoh u la thoh ha katei ka thup poitri kaba kynthup shaphang u Covid-19, ka Lock down, ki jaka sahnam katkum ki khana jong ki bad kumta ter ter.
Khyndiat katto katne na ki Sker jong katei ka thup poitri ki long u Kobid Naiñtin, ka LokDaw, u snem 2020, Ka set slung, Imei I pa hynrei kham bun ki dei shaphang ki jaka kum ka Ryngngaiñ, Jiengkieng Dawki bad kiwei pat.
Haba kren kum u nongthoh ha ka sngi ba la pyllait paidbah ia kane ka thup poitri, u nongthoh u la ong ba nyngkong eh u la thaw tang kumba ar ne lai tylli ki poitri bad u la phah kai sha ki paralok hynrei ki la iaroh ba ka long kaba sngewtynnad bad I ai mynsiem ia u , kumta u la pyrshang ba nthoh bad tang hapoh 20 sngi u la lah ban thoh 116 tylli kiba don ha kane ka thup bad mynta ruh u la ong ba ki la don kumba 60 tylli eiei kiba u la dep thoh bad kiba u don jingmut ban pyllait ha ka thup kaba-ar.
U nongthoh u la ong ba um tip shaphang ka jingshemphang jong ka aiñ thoh poitri namarba um dei hi ruh uba pule ia ka Arts hynrei u thoh beit ia kaei kaba kyrsoi na thwei jong ka dohnud namarba u ieit ia ka ktien nongmei nongpa lajong.
Kham mynshuwa u la iathuh ba u la thoh ia ki jingthoh jong u hynrei um shlan ban pynmih pyrthei namar ka jingtieng ioh ba kam long kaba biang ne ioh ba ka don ka jingshah woh kjat.
U kongsan haba kren ha katei ka jingialang lyngkot, u Babu Kharshiïing u la ong ba ka kam thoh ka dei ka kam kaba donburom bad ban thoh ka donkam ban don ia ka mynsiem bad kam da donkam than kata ka Arts.
U la ong ba ka kam thoh ka dei ka sap kaba phyla kiba pynphalang ha ka jingmut jingpyrkhat jong u nongthoh lyngba ki jingiohi jong u bad kiei ki kyntien kiba mih na u nongthoh ki dei ki jingkyrsoi na thwei jong ka dohnud jong u.
U Babu u la pynkynmaw ba u Soso Tham haba u thoh um ong ba um tip ia ka Arts jong ka rukom thoh hynrei u thoh ia kaei kaba la pasiaw ha ka mynsiem jong u lane kaba u ong ka thoh lyngrum lyngram bad ka poitri kaba u Soso Tham u thoh nyngkong eh ka dei ‘Sah beit ia u prek Hep’.
U kongsan u la kitbok kitrwiang ia u babu Sevendar ba un iai bteng ha ki kam thoh jong u bad ba un nanglah ban pynmih shibun ki kot lane ki thup poitri ki ban long ka jingkyrkhu bad ka jingai jingtip ia ka khana sha ki pateng ki ban wan.
Ai khublei ia phi iwei pa iwei baroh, kiba ieit ban pule ia ki khubor na ka por sha ka por.
Ngi im ha kane ka sla khyndew ba U Blei U la pynwan long briew ia ngi, U la buh ia ki aiom ia ki por, ba ngi dei ban iaid lyngba.
Kumba ngi long khunlung long khynnah, long samla, long rangbah bad poi jinglong tymmen poi shaba kut.
Kawei pa kawei ka sngi ngi iap ka sngi jong ki rta, ba kam lah phai dien shuh hynrei ka kiew man ka snem ban poi shaba kut.
Ngim lah da leilei ban ong, ko rta jong nga to sangeh teng, ba ngan nym poi kloi shaba lut ki rta jong nga.
Ki bynta ba la buh U Blei ngin hap iaid lyngba, ym don uwei ruh ban ioh da kawei pat ka lynti, ba dei ban iaid lyngba.
Kawei na ki bynta kaba khrawtam ba ngin nym klet kaba ngi dei ban iaid lyngba ka dei “KA JINGIAP" (Death).
Ia kane ym don uba lah ban ialeh pyrshah.
Hooid ngi pyrshang da ki lad baroh, ban iada pyllait ialade na kano kano kaba ngi tip ka ban ialam sha ka jingiap, hynrei ngin lah tang halor kaba U Blei Um pat mon ne ym pat poi ka por ba la buh hi da U Blei.
Kane ka jingjia kaba wan ha ka pyrthei mynta kaba la ia sheptieng baroh baroh dei ban sumar hynrei ban khlad hi u briew na ka sla pyrthei, dei ka bynta ba la buh hi da U Blei.
Katto katne ki bynta ba ong ka ktien U Blei:Kane ka bynta kaba la buh U Blei ban iaid lyngba, ka dei tang shisien hi.
Kumba la buh ban kha shisien , la buh ruh ban iap tang shisien, kumba ong ka kitab u Ekle 3:1-3, “Don ka aiom ia kiei kiei baroh, ka por ban kha bad ka por ban iap".
Ka shithi sha ki Hebru 9:27 “Te kumba la buh ia u briew ban iap tang shisien bad hadien kane ka wan ka jingbishar".
Ko ki lok ki jor ki para mynsiem baroh to ngin tip ia kane ka jingshisha kaba khraw, ka bynta ba la buh U Blei, ba haba ngi tip bad sngewthuh ia kata baroh, to ngin puson kaei kaba ngi dei ban leh, namar ngim lah lait na kane, ka donkam tang ban pynkhreh bha ioh lap ba wan ka por ne ka nongshun ba khadduh ban poi sha kaba kut.
Sngew synei ia ka jingim briew, ba wat hadien ba la dep iakynduh ia kaba kut, yn sa bteng pat ia ka sngi bishar ia ki jingleh baroh, la bha ne la sniew.
To U Trai Un kyrkhu ia kane ka khubor.
AMEN…….
Ka jingwan tuid kita ki hajar bike-arshaka na Assam sha thain Langpih ha kine ki sngi, imat ba la bun ka shlei um sha ki, kam iapher ei-ei, na kaei ba ki shipai China ki leh ha ki lum thah Galwan, Ladakh.
Lada dei tang na ka bynta kata ka daw shlei um, balei ym iarap lada ki wan da ka jingtip bad jingsngewthuh, hynrei kam da dei kata ka shlei um, ka dei ka jingthmu lyndet ki riew shutia hui-hui, ban wan peit bad ban skut jaka da ka bor, kumba ki la leh ter-shi-ter sha kine ki thain Kamrup-West Khasi Hills.
Kawei ka MLA kynthei ruh hana, dang shen hi ka wan kiew sha Langpih, bun ki pyrkhat ka Puri aiu kane kaba wan poi, tip ma ka dei pynban ka MLA na border Assam, tip ka mut aiu, ka tip aiu shaphang kine ki kam iakajia pud, namar kat kata ka MLA te kan sei ia kane ka mat ha Ing Dorbar kein, khnang ban pynim biang ia kane ka mat sahteng.
Kum kine ki jingwan rung shit khlieh sha shnong kiwei, khamtam da ki briew na kiwei ki jylla, kiba don ruh ki jingthmu ba sha lyndet, ka long pyrshah ia ka ain rung kulmar sha jaka kiwei (Trespass), ia kaba ki bor sorkar ki dei ban ujor da ka kies.
Ban shu sngap, kan nang wanrah jingma.
Ka Assam ka la siat iap ruh ia ki briew ha Langph ha u snem 2010.
Nangta sa kata ka kwah shna dam ring ding, shna surok ha kylleng, leit kyntur sha thain Malangkona dang shen ban ioh kurup ia ka kshaid, namar ba shit palat sha rithor bad kum kine suda ha shi lynter ka thain Rani Jirang bad ha kylleng kine ki thain.
Ka Ri Khasi Ka Nang RitKa ri Khasi ka la nang rit lada ianujor ia ki pud ki sam kumba long mynshuwa.
Ki don bun ki daw halor kane, kum ka jingkwah ka sorkar Assam ban kyntur sha ki lum khasi ba pyngngad da ki dieng ki siej, ki um ki wah ba pyntngen ban ioh ei bun ki jingmyntoi.
Don pat ba ki nongshynshar Hima, Raid, Shnong, kiba kwah pisa ei, ki die lilam sha ki mynder, sa wan lang sa da ki ophisar Assam ban kyntur lang.
Naduh Raid Marwet (Khanapara) ter shaduh kitei ki thain West Khasi Hills, kane ka jingskut khyndew, die khyndew sha ki bar jylla, pyrshah ia ki kyndon ka Land Transfer Act, ka dang don haduh mynta, lyngba ki kam sop-sop ba don kti ki nongpyniaid Hima, Raid, Shnong.
Ka sorkar bad ka District Council ka dei ban trei tyngeh ia kine ki ar-lai maloi, da kaba tohkit bad kem lut ia ki hapoh ki kyndon jong ka ain.
Lada kumta, la leit lut u pud u sam.
Ha u snem 1985, ba dang long Chief Minister u Capt.
Sangma, ka sorkar Congress Meghalaya bad u Hiteshwar Saikia ka sorkar Congress Assam, la thung da ka jingiamynjur lang ia kata ka Chandrachud Committee, kaba khlieh da u Y.V.Chandrachud, Chief Justice (CJ) barim ka Supreme Court bad u V.S.Deshpande CJ ka Delhi High Court, sa kiwei de ki dkhot ban iarap, ka la shim bishar ia kane ka kam iakajia pud kine ar jylla.
Ha ka jingbishar, ka Meghalaya ka la kdew, ba bun ki pud bad ki shnong ki thaw kiba don ha ki thain Kamrup Assam, ki dei kiba don hapoh ki Hima Khasi, naduh myndai.
Nangta la kdew ruh na ka liang ka Meghalaya ia bun tylli ki shnong ki thaw kiba don hapoh Kamrup, hynrei namar ba ki dei ki shnong Khasi jong ki Hima Khasi, kumta ki la shim bynta ban don hapoh ki Electoral Roll election 1952 ha Khasi Hills.
Nalorkata, ka U&J Hills District Council ka la thung Nonghikai skul ruh ha ki skul jong ka kiba hab hapoh Kamrup.
Ia kitei baroh ka Assam ka kyntait beit bad ka pyrshah hakhmat ka Commission bad ka pynksan ban iaid katkum ka Constitution.
Na kata ka daw, ka Chandrachud Commission hadien ki jingtrei shitom jong ka, ha ka Report jong ka ha u July 1987, ka la shu pynkut da kaba kdew ia kitei ki mat bad jingiasaid baroh, hynrei kam lah rai ei-ei, haba ki ar jylla ki iaring tyllai.
Ka pynkut da kaba kynthoh, ba ngim lah ban pynrem ia ki Khasi halor ka jingsngew khia jong ki ia kiei kiba ki kdew.
Ngim lah ruh ban pynrem ia ka Assam ba ki ieng ha ka nongrim ba ka Constitution ka kdew.
La iathuh ki rangbah hadien, ba u Hiteshwar Saikia u ong ia ki rangbah Meghalaya, ‘to bat ma phi ia ki dulir, ka khyndew ngan dang bat ma nga.
’Pynim Biang Ia Ki JingiakrenKa paw shai kdar, ba ka sorkar Congress u Hiteshwar Saikia ha Assam, ka sorkar Congress u Capt.
Sangma ha Meghalaya bad ka sorkar kmie Congress ha Delhi, kine 3 Congress kim shym lah leh ei-ei bad ki la shu ieh lyngkrang noh kat ia kane ka kam, ban jynjar ki paidbah lynter mynta.
Dei namar ka jingleh ki nongialam Congress, ba ka Assam ba donbor ka iai thom ia ka Meghalaya, lynter tait.
Mynta ka kam ka la sdang khluit shuh-shuh, namar la wan bret bad pynshong jubor ruh ia ki mynder khlem jylla, kat haba ka sorkar Assam ka sngewbit, khnang ba lyngba jong ki, mynta ka sdang kyntur jubor kylleng-kylleng.
Dei namar kata, ba ka sorkar khlieh BJP ha Assam bad ka sorkar khlieh NPP ha Meghalaya, kiba iadei bad ka sorkar u Modi ha Delhi, ki dei ban pyrshang sa shisien, ban iakren pynbeit noh ia une u pud u sam, kynthup ruh ia ka Block I, Block II ha Jaintia Hills bad ki bynta ba dang sah ruh sha Garo Hills, katkum ka jingiaid ka por bad ka jinglong ka kam, ha kajuh ka por ruh, ban pyndonkam ia ka mynsiem ban ia ai-ia shim (spirit of give and take) katba shah ka lynti, da ka jingiabeit lang.
Kat bym pat lah pynbeit, ka Sorkar Meghalaya ka dei ban kham pyneh sha kine ki thain iapher jingmut da kaba pynap pulit, ban ym ailad ia ki jingleh donbor ka Assam, khnang ban don ka jing jai-jai.
Shillong: U Director ka tnad ka koit ka khiah u Dr Aman War, u  iathuh ba mynta ka sngi, ki don  27 ngut ki briew kiba ioh ia ka khlam Covid.
Kitei ki long 8 ngut ha  ha East Khasi Hills District,  ha Ribhoi District 8 ngut ha West Garo Hills District 7 ngut ha South West Khasi Hills District uwei, West Jaintia Hills District uwei ha North Garo Hills 2 ngut.
Haba ia kren bad ki lad pathai khubor u Dr War u la iathuh ba na East Khasi Hills District ki 8 ngut ki ba la test Covid positive ki dei 2 ngut ki CRPF, uwei u Arm Forces, uwei u shipai BSF bad 4 ngut ki riew paidbah.
Kine ki kynthup ia uwei u nongniahkali Tourist, iwei i dei i Nurse jong ka NEIGRIHMS hospital, iwei dei doctor jong ka Ayush ha civil Hospital, uwei dei uba ia kynduh ia u nongpang jong ka NEIGRIHMS Hospital.
Ha Ribhoi District, 8 ngut kiba la test Covid Positive ki dei ki riewpaidbah ki ba kynthup ia ki 6 ngut kiba trei ha CMJ Breweries kaba don ha Byrnihat uwei u dei u Forest Guard bad uwei dei high risk contact jong une u Guard, ha West Jaintia Hills dei ka nurse ka ba trei ha Dr Norman Tunnel Hospital, Jowai.
Ha South West khasi hill, u dei u ba wan phai na shabar ka jylla, ha West Garo Hills 7 ngut ki ba la test Covid positive ki dei ki shipai BSF bad na North Garo Hills District ki 2 ngut ki ba la test Covid Positive ki dei ki ba wan phai na shabar ka jylla.
Ha ka jylla ki briew ki ba don ia kane ka jingpang ki long 626 ngut ha East Khasi Hills District 425 ngut ha West Khasi Hills District 5 ngut ha South West Khasi Hills District uwei,ha RiBhoi District 93 ngut ha West Jaintia hills District 16 ,ha East Jaintia Hills District 6 ngut, ha West Garo Hills District 72 ngut, ha South West Garo Hills District 2 ngut ha South Garo Hills District 2 ngut bad ha North Garo Hills Dsitrict 4 ngut.
Ki briew ki ba la koit pura haduh mynta ka sngi ki long 510 ngut kynthup ia ki 12 ngut ki ba la koit mynta ka sngi ki sam ple ki ba la phah ban test ki long 41509 tylli kiba long negative ki long 40058 tylli bad ki result ki ba dang ap ki long 309 tylli.
Shillong: Hadien ba ladep leh ia ka contact tracing bad hadien ba la ioh ia ki tes reports jong baroh ki high risk contacts ha Demthring Block-I, ka District Magistrate jong ka East Khasi Hills District ka la pynbna ba la pyllait noh ia containment area ha ka iingsah jong u Dr.Teiborlang Rymbai ha Demthring Block-I., ia ka iingsah jong Karuna Dey, Lane No.3 bad plot No.44 R.R.Colony bad ia ka Rani Motors Showroom, Mawblei.
Ha kajuh ka por hadien ba la don ki high risk contacts kiba la iakynduh ia iwei iba ioh ia une u khniang jingpang COVID-19, ka District Magistrate ka la iathuh ba yn nym pat pyllait ia ka iing jong I kong Mainly Warjri, (Chinapatty Malki), Lovely Store ha Malki Point bad ka iing jong u Bah Martian Mawthoh ha Riat Bharat, Malki Nongshiliang na ka containment area bad la khang ruh iano iano ban iaid ha kine ki jaka.
Shillong: Ka Khasi Students’ Union War Jaintia Circle mynta ka sngi ka la leit sha ka jingialang bad ki Nongkitkam Elaka, Nongkitkam Shnong ba la khot da ka Sub Divisional Officer (Civil), ka kong J.U Kharpuri halor ka jingioh rung ki bar jylla hapoh ka Electoral Roll hapoh 7 – Amlarem Constituency.
Ka Seng ka la ujor ia kane ka jingioh rung kyrthep ki bar jylla ha ki Electoral Roll naduh u snem 2015 bad ka seng kam shym la shong kli bad haduh mynta ka dang iai buddien khnang ba ki briew ba nabar kin ym ioh ban wan mushlia ne shong buhai shnong beain ioh hadien habud kan ktah ia ka riti dustur kaba ngi khein kyntang hapoh ka Bri U Hynniewtrep.
Ka Seng ha ka 23 tarik mynta u bnai ka la leit ban ujor sha ka SDO (Civil) ba kumno kine ki bar jylla ki la nangbun nangbun kiba ioh Epic Card hapoh 7th Amlarem Constituency hynrei na ka liang jong ka, ka la ai jingmut ban khot ia ki nongkitkam shnong ban shong pyrkhat halor kane namar kane kam shong tang ha ka, ki Rangbah Shnong ki dei kiba ai jingbit (certificate) kum ka jingpynshisha.
Mynta ka sngi la iohi ia ka jingkitkhia ban wan sha kane ka jingialang naduh u Dalloi Elaka Jowai, Dalloi Elaka Amwi, Dalloi Elaka Satpator, Dalloi Elaka Nongtalang, Dalloi Elaka Darrang bad u Rangbah Shnong Bakur, Rangbah Shnong Muktapur, Rangbah Shnong Lakroh, Rangbah Shnong Lai Lyngdoh, Rangbah Shnong Amsarim bad ki Secretary Elaka bad ki Shnong ha ryngkat ki Nongialam jong ka Seng kynthup ia u President Jaintia Hills District Unit, President War Jaintia Circle bad kaba sngewtynnad ka long ba baroh ki Rangbah Shnong bad ki Dalloi ki la sngap ia ka jingkyntu jong ka seng ha ka ban weng noh ia kine ki bar jylla kiba ioh Epic Card ha ki Shnong ki jong ki bad ki la kular ruh ba nangne shakhmat ba kin bishar bad peitngor bha ia kino kino ki bar jylla kiba wan rung hapoh ka shnong ka thaw ka jong ki ba kin ym ailad da lei lei ruh ba kin ioh long trai khlieh ha ka shnong ka thaw ne ha ka synshar khaddar hapoh shnong pohthaw.
La ioh ruh ka jingkyntu na u President ka Synjuk ki Rangbah Shnong War Jaintia Bah Daniel Khongsit ula ong ba baroh ki Rangbah Shnong hapoh War Jaintia ba kim bit ban ai ia ki Syrnot ne kino kino ki kot ban pynshisha sha ki bar jylla na ka bynta ba kin ioh ia kano kano ka jingmyntoi kumba ma ngi kum ki trai ri trai muluk ngi ioh bynta, namar kane ka buh jingma kaba khraw lada ki Rangbah ne Nongialam Shnong kim don kata ka jingkitkhlieh na ka bynta ka shnong ka thaw ka jong ki.
Na ka liang u President District Samla Ohibait Dkhar ula ong ba ka Seng kan shong kli halor kane ka issue bad kan iai buddien shuh shuh nangne sha khmat namar katkum ka RTI kaba ngi la ioh ha u snem 2015 ngi lap ba kine ki bar jylla kiba ioh Epic ki don tang 27 ngut hynrei mynta pat de ngi dap da ka jingsngewsih ha kaba ngi iohi ia ka jingioh rung bun ki bar jylla ha ka Electoral Roll.
Kumta ula kyntu ia ki Nongialam Shnong ba kidei ban phikir bad peitngor bha ba ioh jia ha kawei ka por ba kine ki briew kin ioh ia ka kabu ban knieh wat ia ka synshar khadar hapoh ka thain ka jong ngi bad na ka liang u President War Jaintia Circle Samla Laitphar Syngkrem u la ai ka jingiaroh sha baroh kito ki Rangbah Shnong bad ki Dalloi kiba la kloi ban sngap ia ka jingkyntu jong ka Seng ha ka ban weng noh ia kine ki bar jylla bad ban pyrkhing jur nangne shakhmat ha ka rung ka mih jong ki hapoh shnong poh thaw, kum ki nongialam ngim kwah ban iohi ba ka War Jaintia kan dei ka jaka bret niut, na ka bynta ki bar jylla, ong ka kyrwoh ba la phah da u General Secretary Samla Lurman B.Talang.
Ka Russia, ka la lap ia ka dawai, kaba lah ban pynjem ia ka khlam  coronavirus.
Ia kane la iathuh da U Vladimir Putin, jong katei ka Ri bad la ai kyrteng ia katei ka dawai,  ‘Sputnik’ kaba dei ka kyrteng jong u  satellite ka Soviet.
U Kirill  Dmitriev, uba peit ia ka tnat  RDIF sovereign wealth fund, u iathuh ba ka Russia, ka la ioh ia ka jing tyrwa na ki 20 tylli ki Ri, na bynta shi billion tylli ki dawai.
Haba kren ha katei ka jing pynbna paidbah ia ka dawai, U Putin, u iathuh ba ia katei ka dawai, la shna da ka  Gamaleya Institute, ha Moscow bad u ong ba ka dawai, ka long ka bym don jingma “Nga tip, ba ka trei kam bha bad nga la pyndih ia kawei na ki khun kynthei jongnga bad ka la biang lut ruh ia baroh ki kyndon jong ka koit ka khiah" ong U Putin.
Shillong: Ka Khasi Students’ Union (KSU), Mawkyrwat Circle hynne ka sngi ka la dawa ia ka District Administration jong ka South West District Khasi Hills District, ban pynshitom tyngeh ia u nongai dawai jong ka Shillong Civil Hospital hadien ba u la pynkheiñ ia ki kyndon jong ka quarantine.
Ka seng KSU ka la iathuh ba ka la pyrshah jur ia kane ka jingleh long une u nongai dawai uba la nud ban mih ka ka quarantine center ha Shillong ban leit buh da ka lok jong u sha Rangthong Primary Health Care (PHC) ha ka 4 tarik u Nailar.
Ka Rhea Chakraborty, ka phla mynta ka sngi ha Supreme Court, ba ka da ieid thep mynsiem ia U  Sushant Singh Rajput.
Ka Rhea, ka iathuh ia kata, lyngba u riewsaid jongka, U  Shyam Divan bad ka iathuh ruh ba ka don ha ka jing khuslai mynsiem kaba jur hadien ka jingiap noh jongu.
“Nga da ieid thep mynsiem ia U  Sushant Singh Rajput bad nga don ha ka jing khuslai mynsiem kaba jur, hadien ka jingiap jongu; hynrei nga la shah pyndih pynban ha kine ki sngi" ong ka Rhea.
Ka Rhea, ka ong ruh ba ka jingiap jong U Sushant, ka la poi sha ka mat kaba jyrwit jyrwat namar ba ka dei ruh ka por, ba yn pynlong elekshon ha Bihar bad ka iathuh ruh, ba mynta, ka shah pyndik tyngeh ha ki kotkhubor bad katei ka la pyn khuslai shuh shuh ia ka.
Shillong: Uwei u samla uba dang 24 snem ka rta, u la duhei ia la ka jingim hadien ba u la aksiden ha ka shnong Umeit kaba don hajan Umroi, Ri-Bhoi district.
Une uba la duhnoh ia la ka jingim, la tip kyrteng kum u Arshal Rani na ka shnong Mawiong Nongneng, u la khlad hashen hadien ba ka kali ar shaka kaba u niah kaba don ia u number ML 05 K 9769 ka la iatakhuh bad kawei ka trok kaba wan marpyrshah.
La iathuh ba une u samla dang don ha lynti ban kiew sha Shillong ha ka por ba wan hap noh kane ka jingjia basngewsih.
Une u samla u la takhuh bad ka trok hadien ba u la pyrshang ban shim pass ia kawei ka kali kaba iaid nakhmat jong u.
Katkum ka tyllong khubor, la iathuh na u nongniah jong kane ka trok u la phet krad hadien kane ka jingjia, bad u la wan aiti noh ialade sha ki pulit tang hadien katto katne por.
Ia ka met jong u Arshal Rani la rah noh sha Nongpoh Civil Hospital ban leh ia ka post mortem.
Shillong: Ka sorkar jylla mynta ka sngi ka la pyndam ia ki jingiakhih jong kino kino ki jait kam kiba iadei na ka bynta u paidbah bad ban nym don kano kano ka jingdkoh treikam na ka bynta hynriew bnai.
Kane ka rai ka long hadien ba ki nongtrei jong ka MeECL Engineers Association ki la pynbna ba kin rah lama iong, kin rah placard mynta ka sngi ka 11tarik Nailar 2020 ha ki phyllaw ophis treikam jong ki, ha ki Power Stations bad ki Sub-Stations ha kylleng ka jylla.
Ha ka order ba la phah da u Director Corporate Affairs, la ong, “ka Meghalaya Energy Corporation Limited la ithuh ba kadei kawei na ki bynta ba kongsan tam ha ka jingshakri katkum ka Section 2 (1) (a) jong ka ‘The Meghalaya Essential Services Maintenance Act, 1980; bad ban pynlong kum kine ki jingiakhih, ka por jong ki nongtrei kiba trei ha ka Meghalaya Energy Corporation Limited yn lah ban pynkylla noh na ka por bad ka jaka ba la buh ia ki, bad kan lah ruh ban ialam sha ka jingbakla treikam ha ka Meghalaya Energy Corporation Limited.
"La iathuh ruh ba, ka MeECL Engineers Association ka pynbna ia ki jingiakhih ha kum kine ki por, ki lah ban ngat ha ka aiñ hapoh ka Section 3(4)(a) jong ka Meghalaya Essential Services Maintenance Act, 1980′.
“Kino kino ki paidbah kiba shim bynta ha kino kino ki jingiakhih ha kum kine ki por, yn pynngat ia ki hapoh ka Sections 4, 5, 6 and 7 jong ka aiñ," iathuh ka kong A Nikhla kaba dei ka Director Corporate Affairs.
U Ronald Peel Kharshiing, khun jong I bah Pynshngaiñ Roy Wahlang bad kong Elizabeth Kharshiing ba shong ba sah ha Mawkohmon, Mawphlang, u la pyndep ïa ka kyrdan Doctor of Philosophy (Ph.
D) na ka Department Khasi, NEHU.Ka thesis jong u ka long “Ka bishar bniah halor ka snget-jingmut bad ki jingleh jingkam ki tyngshop ki puron ha ki nobel u H.W.Sten, W.Tiewsoh bad K.K.Kharlukhi" bad u la pyndep hapoh ka jingbtin lynti u Prof.D.R.L.Nonglait, Head, Department Khasi.
U bah Ronald u dei u nonghikai ka Department Khasi, St’ Edmund’s College, Shillong bad u dei ruh u General Secretary ka Khasi Authors’ Society.
