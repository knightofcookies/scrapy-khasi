Hynrei nga ong tang kawei, ka VPP kam don mat da kiwei pat pyrshah ïa ka NPP lait noh na ka jingkhot kum ka party ba bamsap, balei namar ka NPP ka la leh bha bad ka NPP ka la pynïaid bha ïa ka Sorkar bad ka NPP ka la wanrah shibun bah ka roi ka san na ka bynta ki paidbah bad kam don jingkylli, kam don jingartatien halor kane, ka NPP ka dei ka party kaba thmu na ka bynta ki paidbah ka Jylla," ula ong.
“Ki don shibun bah ki skhim ba kane ka Sorkar ba ïalam da ka NPP ka la leh na ka bynta ki paidbah.
Ngi lah ban ïohi ba ka Sorkar ka la pynïoh palat 3000 km ka surok ha ki shnong nongkyndong tang ha kine ki san snem ba la leit noh.
Nga hap ban ïathuh ïa phi ba kane ka Sorkar ka la wanrah ïa ka song pisa ba kot haduh T.14,000 klur bad la pynlut ïa ka na ka bynta ka skhim MGNREGS kaba aikam 100 sngi ïa ki briew ba don job card.
Ka jingpynïoh kam ïa ki samla bad hapoh ka CM Elevate lane hapoh ka PRIME, kila don bun bah ki skhim bad palat 5000 ngut ki samla kila ïoh jingmyntoi na ka PRIME, phi lah ban mutdur ba ki dang don shibun kiei kiei kiban dang leh," ula bynrap.
Da kaba ong ba ki paidbah ban kyntait ïa kum kitei ki jingkynnoh jong ka VPP, u Bah Shangpliang ula ong, “Nga kwah ban kyrpad ïa baroh ha ki 36 tylli ki constituency ba kine kiei kiei ki dei tang ki buit ilekshon, ki dei kiba khlem nongrim bad kim don satia ïa ka jingshisha bad kumta, ka VPP kam don mat da kiwei pat lait tang ban khot ïa ka NPP kum ka party ba bamsap".
Ha kaba iadei bad ka jingkynnoh ba ka Sorkar NPP ka dei ka Sorkar ïa ki high level, u nongaiktien ka NPP ula ong, “Kane ka dei ka jingkren kaba la rim bha ïa kita ki high level.
Nga kwah ïa ki ba kin leit sha ki shnong ki thaw, sngewbha leit sha ki shnong ki thaw kumba nga la kdew, leit sha ki jaka nongkyndong, wad na ki paid nongkyndong la ki la shah pynduh ïa kum kine ki jingmyntoi.
Mynta, ki paid nongkyndong, kane ka dei ka sien ba nyngkong ha ka histori ka Meghalaya ba ngin sa ïoh palat 1 lak tylli ki ïing PMAY ïa ki longïing ba duk ha Nongkyndong.
Ngi trei na ka bynta ki paid ba duk ha nongkyndong, ngi sngewkhia ba ki briew ki khot ïa ngi ki high level ne low level, kam don satia kaba kum kata".
“Kumba nga ong, lada palat 1 lak ki ïing ha nongkyndong ki leit sha ki paid ba duk ha ka Jylla, mano ban ïoh jingmyntoi, kin dei ki paid nongkyndong.
Lada 3000 km ka surok ladei ban siang ha ki jaka nongkyndong, mano ba ïoh nong, ki lad pynïasoh jongno kiba la poi sha ki shnong kiba don sha kyndong eh jong ka Jylla bad lada T.14000 klur la pynlut ha ka MGNREGS skhim, mano ba ïoh jingmyntoi, ki lynti ïaid kjat, ki ïingdorbar shnong, ki ïing skul, ki madan ïalehkai, baroh kine ki dei na ka skhim MGNREGS ha ki shnong, mano ba ïoh jingmyntoi, ki dei ki paid nongkyndong kiba ïoh jingmyntoi," ula bynrap.
Haba pynpaw ba bun ki skhim ba kum kine kin sa wan ha une u snem ba mynta, u Bah Shangpliang ula ong, “Kumba phi tip baroh ba kane ka Sorkar ka dei ka Sorkar u paidbah bad na kata ka daw ka la dep ban mynjur ïa ka mang tyngka ba T.27,000 klur ha kane ka snem mang tyngka ba mynta".
Lada phah ai fir ne phah CBI ha ka vpp,te dei ban Ong ia u Amit shah ban ai CBI, Namar ym dei ubah Arden ba Ong bamsab nyngkong, Hynrei dei ma u ba Ong ka sorkar MDA ka dei ka ba bam sap Tam hapoh RI India ba la ioh bat nyngkong ia ka Nam bamsab.
Shillong:U President ka Voice of the People Party (VPP) bad MLA ka Nongkrem Bah Ardent Miller Basaïawmoit, ha ka sngi Nyngkong, ula ujor ejahar pyrshah ïa u MDC barim ka Umsning, u Bah Donkupar Sumer namar ka jingkynnoh bamsap ha ka por ba long Chief Executive Member (CEM) ka Khasi Hills Autonomous District Council (KHADC).
U Bah Ardent ula leit ujor ïa ka ejahar hakhmat u Officer In-charge ka Sadar Police Station, Shillong.
Katkum ka ejahar, u Bah Ardent ula ong ba u Bah Donkupar Sumer u la kynnoh ba u la pyndon kam bakla ïa ka song pisa mynba u Bah Ardent u dang long u CEM ka KHADC, kaba la paw na ka video ba la ring ïa ka jingkren jong u bad pyni ha ka news channel myn ha ka 13 tarik ïaïong.
Haba kheiñ ïa kane ka jingkynnoh bamsap kaba thoh, kaba khlem nongrim bad ka bym dei, une u Khliehduh ka VPP ula ong, " Da kum kine ki jingkren hapoh ki rynsan paidbah, ka dei ka jingkynthoh pyrshah ïa ka burom ka ijot ïa nga uba dei u Nongmihkhmat paidbah ka Meghalaya Legislative Assembly bad lah ban kdew ba kum kine ki jingkren ki dei kba la leh da ka jingthmu ban pynthohbria, pynjah burom bad pynsaphriang jingtip ba lamler sha u paidbah".
“Kane ka jingkynnoh ka dei kaba khring ïa ka kam bymman hapoh ka kyndon 499 bad kiwei ki kyndon ba don jingïadei jong ka Indian Penal Code, 1860.
Namar kane, ngi kyrpad ïa phi ban leh eiei katkum ki lynti ka aiñ," ula ong ha ka ejahar.
Shillong:Ha ka Shad suk mynsiem kaba la kut noh ha kane ka sngi na ka liang ki nongialam ki la ong ba donkam ban ïaid katkum ka juk mynta, hynrei ym dei ban klet ïa ka jinglong tynrai namar lada klet, ka jingim jong u briew kam don jingmut.
Kane ka dei ka khubor Shad Suk Mynsiem kaba 113 ba la pynlong da ka Seng Khasi Seng Kmie ha Madan Weiking kaba la kut noh ha ka sngi nyngkong.
Ka Shad Suk Myn siem kaba 113, ka la sdang naduh 13 tarik bad la pynkut mynta ka sngi ka 15 tarik ïaïong ha ka jingshim bynta da kiba bun byllien ngut ki paidbah ka Bri u Hynñiewtrep u Hynñiewskum.
Ia ka Shad Suk Mynsiem kaba lai sngi la pynlong man u snem da ka Seng Khasi Seng Kmie kum ka dak ban ai nguh ai dem ïa la u Blei Trai Kynrad halor ki jingkyrkhu ba u la theh sei bad ruh ba un ïai theh sei sha u khun bynriew.
Haba kren ha kane ka sngi khatduh jong ka Shad Suk Mynsiem, u Vice president Seng Khasi Seng Kmie Rgh BS Rumnong ula ong ba wat hapdeng ka jingbom u slap naduh ka 14 tarik mynta u bnai, hynrei ki nong shad shynrang bad kynthei ki la ïa tuid sha lympung Weiking ban shim bynta ha ka jingshad.
Naduh ka sngi sdang jong ka Shad Suk Mynsiem haduh ka sngi kut, ki nongwan shim bynta ban shad ki long baroh 1636 ngut kynthup 815 ki shynrang bad 821 ngut ki kynthei.
“Kum ba ju long man u snem, ka jingwan shim bynta ki nong shad ka ïai kiew bad mynta u snem wat hapdeng ka jingther u lap bah, u phria bad lyer ba jur bad ka jingsniew ka suiñ bneng, kane kam shym la pynduh mynsiem ïa ki nongwan shad bad ïa ki nongwan peit kai," la ong u Rgh BS Rumnong.
U Rgh BS Rumnong ula ong, “Ka Shad Suk Mynsiem kadei ka khubor ban don ka jingngeit kaba bha ha baroh ki khep bad ban kmen ka mynsiem ïa kaei kaei kaba u Blei Trai Kynrad ula theh".
Shillong:Ka Voice of The People’s Party ka la ujor da ka ejahar sha u Superintendent of Police, East Khasi Hills District, halor ki jingshah pynjah burom jong ka parti ha ka rynsan social media.
Ha kane ka Ejahar ba la soi da u Bah Danny Langstieh bad uba dei u Finance secretary bad u Election agent jong ka VPP kaba la ju tip paidbah da u Prah ba ka la don ka jingshna ïa ka Facebook Account/ Page da ka jong u " Ardent Miller.
-I-9856622858″ kaba la thaw da ki briew bym lah ban ithuh kyrteng da kaba ai admin ïa katei ka page kum “Satan Ba Pawnam- Ha katei ka Facebook Account/ Page la thoh bad pynmih kaba pule -Ka Sur u Myndie ïa ka Ri ka jaitbynriew.
"U Bah Danny Langstieh u la ong ba ka parti ka la lap ba ki don katto katne ki briew bym lah ban ithuh ki la kynthoh “HA U PRAH" ha ki khubor pyntip ïap briew ha ka rynsan social media nangta ha ki lad pathai khubor jong ka Batesi TV, T7, bad kiwei.
U Bah Danny u la ong ba da kaba leh bad pynmih kum kitei ki jingkynthoh bad da kaba buh ha ka Rynsan Social media ha ki rynsan paidbah ka la pynjah burom bad ka la wanrah ka dak kaba sniew ïa u President jong ka The Voice of the People Party uba dei ruh u Member jong ka Meghalaya Legislative Assembly bad lah ban kdew ruh ba kine ki jingkynthoh bad ki jingpynmih lyngba ki jingthoh la leh da ka jingthmu ban pynjah burom, ka pynmynsaw pynsniew bad pynïashun thlong mluh thlong sying, ka la tah matïong bad ka la pynsaphriang bakla ïa ki jingpyntip sha ki paidbah kiba bun.
Ha ka ejahar ba u la mudui u la ong ba kitei ki jingkynthoh ha ka Facebook Account/Page bad ki khubor jingpyntip ïap briew ka la long ka jingpynkheiñ ïa ki kyndon bad ka la pynjah burom ïa ka dur ka dar jong u nongmihkhmat ba paw bad u nongmihkhmat jong ki paidbah khamtam jong ka seng Ka Voice of the People Party baroh kawei bad dei ha kane ka nongrim ba la mudui da ka First Information Report hapoh ki kyndon jong ka Indian Penal Code, 1860 bad ruh hapoh ki kyndon ka Information Technology Act, 2000 bad kiwei pat ki aiñ.
“Kumta nga kyrpad ïa ki bor jong ka aiñ ban pynshitom ïa ki runar kiba la pynjah burom ïa ka VPP katkum ki kyndon jong ka aiñ," ong u Bah Danny Langstieh Finance secretary and Election agent jong ka The Voice of the People Party.
ïa kane ka FIR la phah copy sha ka Cyber Crime Branch office, Secretariat Hills Shillong bad sha u Chief Electoral Officer, Commissioner and Secretary ka tnat Election bad u Chief Electoral Officer, Additional Secretariat, Shillong Meghalaya.
Shillong 15 Ïaiong: U Sordar Shnong barim ka Mawlein u Bah Phran Wankhar u la ong ba ka jingrem ilekshon MLA arsien jong u bah Ardent Millar Basawiamoit kadei namar ba ka don ka daw bad ka jingjop MLA sansien jong ka Kong Ampareen Lyngdoh ruh ka don ka daw.
Ia kane  u sordar ba rim ka Shnong Mawlein u la ong, haba kren ai khublei ha ka jingïalang ha Mawkynrew, ha ka jingleit hiar ka Kong Ampareen Lyngdoh ban ïakynduh ïa ki nongïalam na ka bynta ban ïakhana bad ïasyllok na ka bynta ka ilekshon MP 2024 kaban sa long ha ka 19 tarik mynta hi u bnai.
U Bah Phran u la ong, ba u Bah Ardent tang hynriew bnai u la khyllem noh kum u CEM ka KHADC dei namar ba u wanrah ïa ka Bill ai jait kpa, ha kaba ki para MDC baroh ha kato ka por ki la ïeng pyrshah ïa kane ka jingthmu, kaba u Bah Ardent u la ai jait hi shalade.
Ha kane ka sngi la ïadonlang ruh u Bah Kansing Lyngshiang u kyrtong ba ïakhun ia ka MLA 2023 na ka seng NPP uba la ïalam ia ka Kong Ampareen ban ïakynduh kyrpang ia kitei ki nongkitkam.
Ka Kong Ampareen ka la ïoh ruh ban ïakren bad ïakynduh ia ki paidbah ha ki lynti ki syngkien, ha ki dukan bad ha ki ïing ki sem.
Shillong 15 Ïaiong: Ka jingmut bad ka jingthmu ha ba pynlong ia ka election Campaign, ka rynsan ialap election ha ki shnong ki thaw, ki dong ki thain bapher bapher, ban pynshai bad pynsngew ia ka mat treikam (Manifesto) jong ka party ia ki nongrim kiba u Kyrtong bad ka party ki ieng ban pynsngew sha ki paitbah, katkum ki kyndon jong ka election Commission ba la pynkup bor da ka riti synshar (Constitution) jong ka ri India.
Hynrei kaba sngewsih ka long ba ha ka jaka ban kren ia ki nongrim jong ka party, mih pynban da ki jingkynthoh pyrshah ia kiwei, ki jingkawang ktieh, ki jingkdew kti pyrshah, ki jingiabein party, ia bein briew wat ia ki kam shi-met ruh (personal attack) ki klet noh ban kren ia ki nongrim jong ka party ba ki don.
Kane ka la wanrah ka jingbym sngewtynnad ka la ktah wat ia ka jingsngew jong ki paitbah ba bun ba lang.
Kine ki daw bunsien kiba pynlong ban mih ki kynrum kynram, ki huri hura ha ka por election ban poi shaduh u pud ka jingiashoh iadat bad ka jingia mynsaw.
Lyngba kane ka khubor ka jingkyntu ia ki paitbah pari, khamtam ia kito ki nongkyrshan baieid thoin thoin jong ki political party ki bapher bapher kumjuh ki kyrtong kiba ia ai reng ha ka election ban long kiba jai jai, ban nym ialeh shongshit palat, ioh poi sha ki jingjia ba sngewsih, ban kiar na ki jingkynthoh pyrshah ia kiwei bad ki jingiabein party, kumjuh ruh ban iaburom lem ia kiwei.
Shillong 15 Ïaiong: Ka kong Ampareen Lyngdoh ka kyrtong MP na Shillong Parliamentary Seat na ka party National People Party (NPP) mynta ka sngi nyngkong ka 15 tarik u iaiong 2024, ka la leit ban hiar hi nalade ha ka thaiñ Mawkynrew konstitwensi ban wan  khublei kti ia ki nongkyrshan jong u bahduh Kansing ha ki dukan sha, ki iing ki sem kum ka dak ban pynithuh ialade kum ka kyrtong bapura bad ban pan ka jingkyrshan ba kin pynjop ha kane ka ilekshon.
Ki shnong kiba ka kong Ampareen ka la wan ban hiar ha kane ka thaiñ ki kynthup ia ka shnong Thangsning , Thynroit, Jongksha,bad ha Mawkynrew, ha ryngkat ka jingsynranlang u bahduh Kansing u kyrtong ba iakhun ilekshom MLA ba dang shu dep shen na kane ka konstitwensi na ka party NPP, ki nongialam Jong ka party bad kiwei kiwei.
Haba kren ha kine ki 4 tylli ki shnong ba ka kong Ampareen ka leit jngoh ia ki nongkyrshan ka la ong, ba baroh ki nongkyrshan jong ka party NPP na Mawkynrew kim dei ban shongshit bad thep ka vote ha kiwei ki party namar haba ki la jop kim ithuh shuh ia ki nongkyrshan, hynrei lada ki paidbah ki pynjop ia i, ka roi ka par ha Mawkynrew konstitwensi kan nangtuid ha ka jingiarap lang u Bahduh Kansing.
Ka kong Ampareen ka la ong ruh, ba ym ba nga shu wan ban pyni dur pyni dar hynrei nga don ka jingkitkhlieh ban peit nakabynta ki nongkyrshan kiba da kyrshan hok bad ym kum kiwei ki party ki shu leit ialap ilekshon sha ki iew ki hat khlem da ithuh ia ki nongkyrshan.
Shuh shuh ka la ong, ba kiwei ki kyrtong na kiwei ki party ki kren bad kynthoh ia i hynrei katba ki dang kynthoh nga dang rhen snieh doh.
La pynkut ia kane ka jingialang ba lyngkot ha ka shnong Mawkynrew ha ka Jingiadonlang da ki spah ngut ki nongkyrshan ba la wan ha kane ka sngi.
Shillong: Ki paidbah ka Sohiong konstitwensi, ki la iatuid ha ka jingialang jong ka synjuk Regional Democratic Alliance RDA kaba long ha Sohiong ha ka sngi Saitjain.
Ha kane ka sngi, nalor u kyrtong ka RDA u bah Robertjune Kharjahrin, la don lang u President ka UDP bah Metbah Lyngdoh, u MLA ka Sohiong bah Synshar Kupar Lyngdoh, u General Secretary ka HSPDP bah Panbor Ryntathiang bad kiwei ki nongialam jong ka UDP bad ka HSPDP.Haba kren ha ka jingialang, u bah Robertjune ula ong ba ka donkam ban iasaid ha Parliament ban ioh ia ki lad jingiada ia ka jaitbynriew na ka jingwan kyrthep kiwei, kumjuh ban pynkhlain ia ki district council kiba peit ia ka khyndew ka shyiap, ka riti dustur.
U bah Robertjune ula ong ba ka donkam ban pynkut noh ia ka jingiakajia pud hapdeng ka Assam bad ka Meghalaya, kaba la sahteng bun phew snem.
Ula ong ruh ba dei ban iasaid tyngeh pyrshah ia ka jingthmu ban pynkylla kawei ka niam kawei ka ri bad kawei ka ktien ha ka ri, bad ban ieng pyrshah ia ka jingthmu ban pynduh noh ia ka jingpynduh ia ka jinglaitluid ban mane ia u Blei katkum ka jingngeit.
“Ngan iasaid ruh ban dawa pynrung ia ki niam Khasi Niam Tre kum ki Minority status khnang ba kin ioh jingmyntoi kumba long lem kiwei", la ong bah Robertjune.
Ha kajuh ka por, ula kyntu ba ki paidbah kim dei ban jied nongmihkhmat da ka jingsngew shongshit hynrei dei ban khan pyrkhat bha.
katba ia treilang bd ka bjp haha haha.
Shillong:U MLA ka UDP na Sohiong u bah Synshar Kupar Lyngdoh ula ong ba ki don ar jait ki briew, bad kita ki long kiba kren shwa khlem pyrkhat bad kiwei pat kiba pyrkhat shwa ban kren.
Haba ialap elekshon mynta ka sngi ia u kyrtong ka Regional Democratic Alliance RDA bah Robertjune Kharjahrin ha Sohiong, u bah Synshar ula ong ba ma u, kum u MLA ka Sohiong u jur pyrkhat shwa ban kren, namar ba kam long kaba dei ban shu padiah kulmar ia u thylliej khlem da pyrkhat shwa.
“Don ar jait ki briew, don kiba kren shwa ban pyrkhat, bad don kiba pyrkhat shwa ban kren, nga ju pyrkhat shwa ban kren", la ong u bah Synshar Kupar.
Ula kyntu ia ki paidbah ba kim dei ban biej ha ki ktien ba kren pynthiang pynbang katba ka kam, kim iahap eiei, namar ba ki bun ka ktien khlem ka kam.
Ula wer ia ki paidbah ka Sohiong konstitwensi ban ai ia ka jingkyrshan radbah ia u kyrtong ka RDA ha kane ka elekshon MP kaban long ha ka 19 tarik mynta u bnai.
Ula pan jingkyrshan na ki paidbah ka Sohiong konstitwensi ba kin ai biang ka jingkyrshan kumba ki la ai ha ka elekshon MLA kaba dang shu dep kumba 11 bnai eiei mynta.
Shillong:U Secretary ka UDP u Dr.Jemino Mawthoh haba kren ha ka Rynsan u Paidbah ba la pynlong da ka Sur U Paidbah ka Bri u Hynñiewtrep bad ka JACBOM u la ong ba kane ka ilekshon sha ka Lok Sabha napoh ka Shillong Parliamentary seat mynta ka snem ka la long kaba kham pher, ym shuh kumba long ha u snem 2019.
U Dr.Jemino Mawthoh u la kren ïa kane haba jubab ïa ka jingkylli ba la buh da u Moderator ha ka Common Platform u Bah Kyrmen Uriah uba la kylli shaphang ka jingkhluit ka kam ïalap ilekshon ha kane ka snem kaba mynta haba nujor ïa u snem 2019 ba u Dr.Jemino Mawthoh, u la ïakhun ïa ka ilekshon MP kum u kyrtong monlang.
Haba jubab ïa kane u Secretary ka UDP u la ong ba ha u snem 2019 ka la don ka jingkhluit ha ka kam ïalap ilekshon namar ha kane ka snem ka la don ka jingïakhih kaba jur bha ha kaba ïadei bad ka mat CAB ha kaba mynta hadien ba la mynjur ka Ïingdorbar Thaw Aiñ ka parliament bad ai ka jingmynjur da ka President bad ka la kylla sha ka CAA.U la ïathuh ba ha kane ka snem ka la don ka jingïakhih kaba jur ha ka ri baroh kawei ha kaba ïadei bad ka CAA.Ha kaba ïadei pat bad ka jingkylla jong ka kam saiñ pyrthei bad ka kam ïalap ilekshon jong ka ilekshon MP mynta u bnai u Dr.Mawthoh u la ong ba ki briew mynta ki la sngewthuh bha ïa ka jingkordor jong ka jingleit thep vote, ha ki snem ba la dep ka duna bha ka jingwan kiba thep vote namar ki kheiñ ba ka ilekshon MP kam da donkam bha hynrei mynta u snem namar ka jingkhlaiñ ka Social media bad ki Lad pathai khubor ki briew ki la ïoh ban ïakren halor ki jingdonkam badei ban mih bad thep vote bad ban peit sha kano ka liang kidei ban leit.
U la ong ba mynta ki briew ki la don ïa kata ka jingshah pynngeit ha ka saiñ pyrthei ne ka political influence kaba la long ruh lyngba ka Social media kaba la ïaid ïew iwei ïa iwei bad mynta ka kynti ki kynhun ruh ki la bun kiba mih ha la ki jong ki nongrim bad ka jaka ruh ka heh bha hapoh ka Social media.
Na ka liang u Dr.Mawthoh, wat la u la pynpaw ïa ka jingkmen halor kane ka jingkiew ki kam ïatai nia hapoh ka Social media hynrei u la kyntu ruh ba ki briew kiba kwah ban ai jingmut ne jingïatai nia kidei ban long kiba bha ym kiba sniew.
Shillong:Ka Rangdajied United FC hynnin ka sngi ha ka jingiakhun pyrshah bad ka Shillong Lajong FC ka la lah ban ioh ia ka jingjop da 2-1 ha ka lympung Shillong Premier League 2023 bad ka la ioh ban ieng ha ka kyrdan kaba hakhmat duh ha ka miej iakhein poin.
Kiba la ioh pynkhih jar na ka bynta ka Rangdajied ki long u Arlangky Nongsiej ha ka minit kaba 18 bad u Ksankupar Khongmalai u ioh ban thep ha ka79 minit.
Katba ka Lajong, ka kol kaba tang kawei la ioh ban thep da u Deibormame Tongper ha ka minit kaba 25, hynrei nalor kane, ka Lajong ka la ioh ruh ia ka penalty kick ha ka minit kaba 7 bad kaba la lehnohei kai ba la kynjat da u Gladdy Kharbuli.
Baroh ar tylli kine ki club ki dei kiba la ioh rah mar lai sien ia ka nam lahduh jong kane ka lympung, kumta haba khmih bha na ka liang ka RUFC kane ka kynhun ka lah ban rah biang ia ka nam lahduh ha kane ka samoi ialehkai lada kiwei ki kynhun kin nym aireng tyngeh ia ka.
Haba phai pat sha ka Lajong, kane ka kynhun ruh ka don ka jingkyrmen ban long ka kynhun ka ban rah ia ka nam lahduh watla ka shu shah rem noh tang hynnin ka sngi ha ka jingiakhun bad ka RUFC.Ka jingioh penalty kick jong ka Lajong ha ka kylla step ka la long da ka jingbakla jong u Istar Marngar, hynrei ka jingkynjat jong u Gladdy ka la suh beit beit sha u Banshanskhem Kharsyntiew uba la lah ban kyndat noh ia ka bol sharud.
Tang hadien 10 minit ei ei, ka Rangdajied ruh ka la ioh ia la ka jong ka penalty kick hadien ba u Ieitlang Syiemlieh jong ka Lajong u la bakla bad ia katei ka penalty kick la shim da u Arlangky uba lah ban pynbiej ia u nongap ka Lajong haba u la siep sha ka phang ia kaba ka bol kam shym la tyllun.
Hynrei tang katto katne por u Arlangky u la hap ban mih noh na madan ialehkai hadien ba u la shitom jur da ka jingiatyngkhuh tyngeh bad uba na ka liang pyrshah.
Tang hapoh ka kylla step hi ka jinglam khmat jong ka RUFC kam shym la neh slem haba u Deibormame jong ka Lajong u la ioh ban pyniaryngkat noh ha ka minit kaba 25 hadien ba u la ioh bol na u Babysunday Marngar.
Ka kol kaba khatduh jong katei ka jinglehkai ka la long hadien ba u Ksankupar u la ai ka freekick da ka jingpyrkhat ba ki paralok jong kin iarap da kaba pyntyngkhuh khlieh, hynrei ka la jia ba ka jingkynjat jong u ka la khlaineh haduh ba u Haokip uba la ap ia ka jar um shym la leh leh eiei haba ka bol ka la iaid lait na u ban rung shapoh jar.
Nongpoh: Ki trai jong kawei ka longiing ha shnong Sonidan Ri Bhoi, ki la duh noh ia baroh ki jingdon jingem hapoh ka iing bad kata ka la jia, hadien ka jingjia kem ding kaba la jia kynsan hynnin ka miet ha ka por 7 baje eiei janmiet, ha kaba lyngba katei ka jingjia pluhiing, ka la pynlong ia baroh ki tiar ki tar kiba don hapoh ka iing bad kin shah bam duh ha ka ding kaba la klang shyrkhei eh.
Katei ka longiing kaba la ngat ha katei ka apot pluhding, ka dei ka iing jong Ka Kong Itailis Khymdeit bad u Bah Tiwen Warjri, kiba don 5 ngut ki khun bad ha ka por bym poi pyrkhat ki la duh noh ia ka ia ka iing ka sem lem bad ia ki jingbuh jingsat kiba don hapoh ka iing.
Kumba la ïathuh da katei ka longiing, la ong ba kane ka jingjia ba sngewsih ka la jia hynnin ka janmiet jong ka Sngi Saitjain ha ka por 7 baje ei ei janmiet bad kane ka jingioh lad ka ding ban bam duh ia katei ka iing, ka dei ruh namar ba kim don ha la ïing ba ki dang leit kai sha ka iingkmie katei ka Longkmie ryngkat ki khun ki kti.
La antad ba ka daw jong ka jingpluh ding, ka lah ban dei na ka jingpur ka ding na ka jaka shet jongki, ha kaba tang hadien ba katei ka longkmie ka la dep shet dep tiew janmiet, la shu iehnoh ia ka iing ban leit kai sha ka iing ka kmie bad dei tad haduh ba ki la wan phai na iing ka kmie la lap ba ka ding ka la bamduh ia ka iing ka sem jong ki.
Na katei ka jingjia pluhiing, ka ding ka la bamduh haduh 5 quintal u synsar, 5 mon u khaw.6 song ki tin tata bad kynthup ruh ki khiew ki siang, ki jain ki dep, ki kot pule ki khun jong ki bad kynthup ruh baroh ki kot donkam ba kim iohlad shuh ban sei hadien ba ka ding ba shyrkhei ka la klang ban bamduh ia ka iing.
Shillong:Ka tamasa ñiangphlang ha shnong Umsawmat hajan Tyrsad, East Khasi Hills mynhynin ka sngi, ka long kaba shongshit bha bad la iohi ba ki briew ki la bam bad ktha shngiam ia ki ñiangphlang namar ba u bang bad khlein bha.
Ia kane ka tamasa la pyllong ka Synjuk Hima Arliang Wahumiam Welfare Society ha ka sien kaba ar.
Ia kane ka tamasa la pynlong shi bynta ban pynneh bad pynroi ia une u khñiang phlang, uba mih tang ha kine ki aiom synrai bad u rieh noh hapoh khyndew ha kiwei ki bnai.
“Shwa ban bam ia u niangphlang, la pynkhuid da kaba kynruh kumba kynruh ia u sohphlang ban khuid u treng bad sa sdieh sa shet", la ong Iwei I kong ba die niangphlang.
U Niangphlang u mih ha kine ki bnai bad hadien kane, u la rieh noh shapoh khyndew ban kylla nianglong bad thapbalieh.
Kila iathuh ba u Niangphlang u iarap ia ka jingdap lyer ka kpoh bad ia kiwei ki jingpang.
“Ki briew ka thain Umsawmat ha kum kine ki por, ki ju pynlut por khnang ban tam niangphlang bad shet ban tah ja namar ba u bang u shngiang bha", la ong uwei u rangbah.
Ha ka tamasa, nalor ka jingdie ia ki ñiangphlang kiba la snieh bha, la don ruh ki jingialehkai kum ka maw poin, ka jingiaid sarong jong ki longkmie ia ka riam Khasi Tynrai, ka jingshong kulai, nalor ki jingdie ia ki marbam tynrai.
U Chairman ka Society u bah Tambor Lyngdoh ula iathuh ba ia kane ka tamasa la pyllong ban pynneh pynsah ia ki ñiangphlang bad ban pynsngewthuh ia ki paidbah ia ka jingdonkam ban pynneh ia ka mariang, ban kiar na ka jingthang phlang namar ba kila pyniap lut ia ki ñiangphlang.
Ha kane ka sngi, kumba 20 kilo u niangphlang la wanrah ban die ha kane ka tamasa bad ia kane, la wanrah ki dkhot jong ki 16 tylli ki Self Help Group (SHG) kiba la iadon bynta ban pynlong ia kane ka tamasa shi bynta ban kyntiew ia ki ioh ka kot jong ki.
Ia kane ka tamasa la don lang ka Deputy commissioner ka East Khasi Hills District ka kong Rosette Mary Kurbah nalor kiwei.
Hyderabad: U  Jagan Mohan Reddy, myntri rangbah ka Andhra Pradesh, ula mynsaw malu mala, haba ula shah kawang maw, katba u dang iaid paidbah, da ka kali ha Vijayawada, ha ka sngi saitjain.
U Reddy, ula mynsaw, na ka sha liang ka diang jong ka ngab jongu, kaba don hajan ka pyllew mat.
Nalor U Reddy, u don sa uwei U MLA jong ka seng Yuvajana Sramika Rythu Congress Party (YSRCP), u Vellampalli Srinivasa Rao, uba iaid lang ha kajuh ka kali, uba la mynsaw ha ka jingshah kawang maw.
La ai jingsumar mar mar ia U Jagan Mohan Reddy, ha katei ka bos, kaba u shong bad u bteng ia ka jingiaid paidbah jongu, ha katei ka janmiet.
“U maw ula leit dei na sha ki bynta ba shaneng jong ka khmat jong u myntri rangbah, katba u dang iaid ban khublei paidbah, da ka bos ha  Vivekananda School Centre ha Singh Nagar, Vijayawada," ong ka khubor na ophis u myntri rangbah.
Ki dkhot jong ka seng YSRCP, ki kam, ba kiba donkti ha katei ka jingkawang maw, ki dei kiba na ka seng  Telugu Desam Party.
U Narendra Modi, myntri rangbahduh, u kitbok ba U Reddy, un jem noh na katei ka jingmong, na katei ka jingshah kawang maw.
Shillong:U Vice president ka Meghalaya Pradesh Trinamool Congress (TMC), uba dei u MLA barim na Umroi, u Bah George B Lyngdoh u la ong ba man la ki Sorkar ki don ia ki jingduna bad ia ki jingbha.
Kane ka jing kren u MLA barim ka long haba kylli ia ka jingsngew ka jong u halor ka Sorkar MDA II, ia kaba kum u MLA ba la don teng ha ka liang pyrshah bad uba la kren bha ia ki jingduna jong ka Sorkar MDA.U la ong ba kaei kaba kum ka liang pyrshah ka la iakren bad pyni ha kato ka por, kaba sngewtynnat ka long ba ka Sorkar MDA ka la shim ia kum ki mat ban pynbha, da kaba ai nuksa ruh ia ka jingshngain jong ka jingkieng dam bad kiwei ki mat.
U la ong ba ki jingduna ki don beit, namar ym lah ban ong ba tang shu lah don ha ka Sorkar kan shu biang lut, bad bynrap ba kum u nongshong shnong katba lah un pyni ia ki jingduna bad ban pynbha.
Hooid ka jingduna ka don beit ngim lah ban len iakata ha kano kano ka sorkar,Tangba ban shu hun haka ta ka jingduna ka long kaei kaei ka bymsngew tynnad.
namar kata hi ngi don kam eh iaki nong ialam kiba lah ban iohi jngai halor ka jing duna kiba bun Jong ka jylla, iaka ban pynbhaHynrei ban shu iaroh tang nakadaw ka jingkwah joiñ party ka long kaba bakla shibun eh, ia u/kaLehse u la don jingthmu ban pyniasoh bad ka NPP.Ki paitbah ki la stad mynta, peit shwa ka nuksa balei phi rem hakane ka election MLA.Lada phi neh ha juh dalei lei ruh phin ym rem.
Shillong:Da kaba liem biang hynnin ka sngi ha ka Haryana da san wicket, ka Meghalaya ka la rem san sien san wat ha ka lympung jong ka Syed Mushtaq Ali Trophy 2023 T20 tournament ba la ialeh ha JaipurHadien ba la duh ia ka toss, ka Meghalaya ka la hap ban tied shuwa bad kamai tang 94 ha ki 19.1 over ia kaba ka Haryana ka la lah ban tam ia katei ka thong tang hapoh 16.3 over da kaba kamai 96 bad liem tang san ngut ki wicket.
Uba la tied bun na ka Meghalaya u dei u Nahul Verma da kaba kamai 43 na ki 34 bol kaba kynthup ia san tyli ki 4.
Nalor jong u u Riboklang Hynniewta u tied 19 na ki 28 bol kaba long ka jingtied kaba bun eh jong u ha kane ka tournament.
Ha ka kylla miet jong ka jinglehkai, la iohi ba ki nongkawang bol ka Meghalaya kim shym la shah jem da kaba suk, hynrei namar ka jingduna eh ka jingkamai run jong kane ka kynhun, ki nongkawang bol kim shym la lah satia ban iada na ka jingai jubab jong ka liang pyrshah.
U Rajesh Bishnoi u bym shym la lah ban tied bha ha ka kylla step, u la lah ban shim ar ngut ki wicket da 13 run ha ki 4 over.
Nalor jong u u Chengkam Sangma u ioh 1/17 ha ki 2 over bad u Akash Kumar Choudhary 1/18 ha ki 3 overKa jingiakhun kaba sah bad kaba khatduh jong ka Meghalaya ha kane ka lympung kan long lashai ka sngi pyrshah ia ka Baroda.
Ha kawei pat ka jingialeh kaba nyngkong jong ka Meghalaya ha ka lympung jong ka Senior Women’s T20 Trophy pyrshah ia ka Bengal, ka kynhun ka jylla ka la rem noh da phra wicket.
Da kaba tied shuwa hadien ba la duh ia ka toss ka Meghalaya ka la pynlut lut ia ki 20 over hynrei ka la kamai tang 43/7 bad kaba la tied bun ka dei ka Rubi Chettri 12 run bad dang iaineh, bud sa ka Luiza Tamang 12 run.
Ha ka jingkawang bol ka Rebeldalis Syiemlieh ka ioh 1/8 ha ki 1.5 over bad ka Ajima Sangma ka ioh 1/8 ha ki 2 over kiba dei ki nongkawang bol kiba lah ban shim ia ki wicket ka Bengal kaba la lah ban kot sha ka thong tang ha ki 7.5 over.
Mynta ka sngi katei ka kynhun ki thei ka jylla kan iakhun pyrshah ia ka Chandigarh.
Gaza: Ka Israel Defense Force (IDF), ka la pyllait paidbah, ia ka jingkren jong uwei u snar ehrang Hamas, ha kaba ula phone, sha la ki kmie ki kpa bad iathuh khyllew, ba ula pyniap ia 10ngut ki Jew.
Utei u ehrang Hamas, ula kren ia ki kmie ki kpa, na ka phone jong kawei ka nong Jew, kaba ula pyniap ha ka shnong Mefalsim, kaba don ha khappud Gaza bad ula ong ia u kpa jongu “Peit kloi ia ka whatsapp bad phin iohi, da la ki jong ki khmat ia kito kiba nga la pyniap" ula ong ia u kpa jongu.
“Peit katno ngut, nga la ioh siat iap, da lade hi.
U khun jongphi, ula ioh pyniap ia ki Jew" u da kren sngew sarong bha.
Nangta, u iathuh, ba ula pyniap, ia u tnga jong katei ka briew ruh bad u ong shuh shuh “Nga pyniap 10ngut, tang marwei hi! Pa, 10ngut, nga pyniap hi marwei" ula ong shuh shuh.
ki terrorist kiba pyniap ia ki briew ba khlem atiar  bad khunlung khynnah ka bha ban ynnai khot ki ehrang …ki dei ki lehnoh.
Shillong:Ka National Council of Educational Research and Training (NCERT) Committee ka la rai ban bujli noh ïa ka kyrteng ‘India’ da ka ‘Bharat’ ha manla ki kot ba pule ha ki skul hapoh ka Ri.
Ka NCERT ka la shim ïa kane ka rai ha ka jingïalang ba long hynne ka sngi haba mynjur ruh ban bujli noh ïa ka sobjek ‘Classical History’ na ka ‘Ancient History’.
Ïa kane la pynbna da u Chairman ka Committee C.I Issac.
Nalor kane, ka Committee ka la tyrwa ruh ban wanrah noh ïa ka Indian Knowledge System (IKS) ha ki curriculum jong baroh ki sobjek.
Kane ka rai jong ka NCERT Committee ka la mih ruh hapdeng ka jingïatai kaba dang jur halor ka jingthmu pynkylla kyrteng ïa ka Ri India sha ka Ri Bharat.
Kane ka la mih haba sdang jong une u snem hadien ba ka Sorkar Pdeng ka la phah ïa ka G20 Dinner Invitation (jingbam ja) jong ka President ka Ri Droupadi Murmu ha ka kyrteng kum ka “President of Bharat" ha ka jaka jong ka “President of India".
Ka Riti Synshar ka Ri, ka Ïingkashari ba hakhlieh duh ka Ri, ka la pyndonkam lang ïa ka ‘India’ bad ‘Bharat’ ha ki jingthoh jong ki.
Ka Article 1 ka ong, “India, kata Bharat, kin dei ka union of States".
Kane ka article jong ka riti synshar ka Ri ka dei ka jingthoh kaba kongsan bha namar ka pruid dak ïa kaei kaba jer kyrteng ïa ka Ri.
Ïa ka draft jong ka Article 1 la pdiang ha ka 18 tarik Nailur, 1949, kaba la wanrah da u Chairman ka Drafting Committee u Dr Ambedkar.
Nalor kane, ka Committee ka la tyrwa ruh ban wanrah noh ïa ka Indian Knowledge System (IKS) ha ki curriculum jong baroh ki sobjek.
Kane ka rai jong ka NCERT Committee ka la mih ruh hapdeng ka jingïatai kaba dang jur halor ka jingthmu pynkylla kyrteng ïa ka Ri India sha ka Ri Bharat.
Kane ka la mih haba sdang jong une u snem hadien ba ka Sorkar Pdeng ka la phah ïa ka G20 Dinner Invitation (jingbam ja) jong ka President ka Ri Droupadi Murmu ha ka kyrteng kum ka “President of Bharat" ha ka jaka jong ka “President of India".
Ka Riti Synshar ka Ri, ka Ïingkashari ba hakhlieh duh ka Ri, ka la pyndonkam lang ïa ka ‘India’ bad ‘Bharat’ ha ki jingthoh jong ki.
Ka Article 1 ka ong, “India, kata Bharat, kin dei ka union of States".
Kane ka article jong ka riti synshar ka Ri ka dei ka jingthoh kaba kongsan bha namar ka pruid dak ïa kaei kaba jer kyrteng ïa ka Ri.
Ïa ka draft jong ka Article 1 la pdiang ha ka 18 tarik Nailur, 1949, kaba la wanrah da u Chairman ka Drafting Committee u Dr Ambedkar.
Shillong:Ka seng Hynniewtrep National Youth Front (HNYF) sengkmie mynhynnin ka nohphai sngi, ka 24 tarik u Risaw 2023, ka la leit ban khynra biang ia ki trading licence ha ki dukan thoh tim jong ki bar jylla, kiba shong thoh tim khlem da biang bha ki kot ki sla ha nongbah Shillong.
Ka seng ka la sdang ban khynra ia ki trading licence na 4 lad ter ter haduh ban da poi ha Thembasuk.
Ha kane ka jing khynra jong ka seng ia ki trading license la lap ba ki la don bun kiba biang lut ki kot ki sla hynrei kaba pyn sngewlyngoh ia ka seng haduh mynta ba kumno ka license ka don beit ia u Hynniew trep, katba ia u num ber pat ki pyniaid da u khasi.
Ka seng ka la phah khang shisyndon ia baroh kitei ki dukan thoh tim ki bym biang ki kot ki sla.
Kumta ha kaba iadei bad kane, ka seng kan iaid beit sha khmat ia kane ka kam kat haduh ban da seisoh bad ka kamai ruh kan poi beit sha ka sorkar.
Ka seng mynta, ka sngi ka la kren da kaba shai ba ngim ailad ba ki bar jylla kin ioh ban kamai spah kamai jem khlem kot khlem sla ha ka bri u Hynniewtrep jong ngi.
Ki la ong ruh ba bun ki leh benami ia ka kyrteng jong u khasi katba ka kam pat kadei beit jong u mynder, ha kaba iadei bad kane ka seng kan ym ailad bad kan dang iaid sha khmat ban peit lut ia baroh ki dukan thoh tim kiba shong beaiñ ha baroh jong ka nongbah shillong.
dei ban check ki riew jylla ba die jain hapoh thembasuk ruh.
Shillong: U President ba rangbah jong ka Voice of the People Party (VPP) u bah Ardent Miller Basaiawmoit, u la pynshai paidbah, ha kaba iadei bad ka jingpan jingshai jong ka Shillong Press Club kiba la dawa ban panmab haba iadei bad ka jingkren jong u ha ka jingialang paidbah ha Pynursla.
Hadien ka jing kynduh bad ka kyn hun jong ka Meghalaya Editor Publishers Association (MEPA) u bah Ardent M Basaiawmoit, u la ong ba ka jingkren jong u bad ka MEPA ka long kaba seisoh namar ba u la pynshai ba ka jingkren ka jong u ha Pynursla kam dei satia ban kynnoh ia kino kino ki lad pathai khubor, hynrei ka long beit ban pynshai ia ki paidbah ba kin ioh jingshai.
U bah Basaiaw moit ruh u la ong ba ruh ba ka jingiarap jong ki lad pathai khubor ka long ban iatei, namar ki lad pathai khubor ki don ka kamram ba kongsan ha ka imlang sahlang.
U la ong ruh ba ka jingkren jong u kam dei satia ban kdew ia kino kino ki tyllong khubor, hynrei ka dei beit ban wanrah jingshai ia ki paidbah.
U la ong ruh ba ki lad pathai khubor kam dei satia ban ialam bakla ia ki paidbah ne ki khubor ba bakla.
U la pynkynmaw ruh ba ha ki snem ba mynshwa u la kren ba ki paidbah ki dei ban husiar, khnang ba ki paidbah kin ym shah ban ialam bakla bad ki paidbah kiba sngap bad pule ki dei pat ban pynshong nongrim.
U bah ardent Miller Basaiawmoit, u la ong ruh ba kum u wei na ki nongialam u ba sngewkhia bha ia kito ki paralok kiba don ha ki lad pathai khubor, ha kaba u la rah arsien hapoh ïingdorbar thawaiñ ban iakren ia ka jingeh jong ki nongthoh khubor ha ka jylla.
dei kane ka daw ba ong it’s" the views not the news"….
Democracy dies in darkness and suki2 ka nym don shuh ka freedom of speech and expression.
I support free speech.
Ym pule khubor khasi shuh.
Nongpoh:Ka Karbi Cultural Society, Meghalaya Zone, kaba la pynlong ia ka Tamasa ki samla Karbi bad kaba la tip kum ka 31st Zonal Karbi Youth Festival ha Auditorium Hall ka AMKA kaba don ha Umwang, la pynkut noh mynta ka sngi hapdeng ka jingishongkun bad kaba la wan iashim bynta da ki paid Karbi, kiba sah ha kiwei kiwei ki jylla ka thain Shatei Lam Mihngi.
Ia katei ka Ta masa ba-ar sngi jong ki Karbi, la leit pynhap pyrda da u Bah Balajied Ranee MDC ka Nongpoh Constituency kum u kongsan, ryng kat u Sunil Tokbi Organising Secretary KCS Central Body I/c Meghalaya, u Bah Albinus Timung President ka Karbi Cultural Society Meghalaya Zone, u RR Ronghang President ka AMKA lem bad shibun kiwei pat.
La ong ba ka jingthmu jong katei ka tamasa ka long ban wanrah ka jingïatylli kawei hapdeng ki jaitbynriew Karbi kiba don ha kylleng ki jaka khamtam ban dang pynim bad pynneh pynsah ïaki riti dustur bad ki kolshor tynrai jong ki jaitbynriew Karbi.
U Bah Balajied Ranee, haba ai jingkren ha katei ka sngi, u la ai ka jingiaroh ia ka Karbi Cultural Society Meghalaya Zone, kaba la pynlong ia katei ka Tamasa, kaba la long kum kawei na ki sienjam ban pyni sha ka pyrthei halor ka jingiatylli ki Karbi ha ka jylla bad wat shabar jylla ruh kumjuh, namar lyngba katei ka Tamasa, ki la lah ban pyni paidbah ia ka jingriew spah ka kolshor bad ka riti ka dustur.
U la kyntu ruh ia ki paid Karbi ba ki dei ban long kiba iatylli ban ieid bad ban don ïa ka jingburom kaba mar kylliang, khamtam ban pynim bad pynneh pynsah ïaki riti ki dustur bala buh naduh u mynbarim khnang ba kin nym duh noh na kane ka sla pyrthei.
Lyngba jong katei ka sngi, na ka liang u Bah Balajied Ranee, u la ioh ruh ban aiti kumba 300 tylli ki shuki sha ka All Meghalaya Karbi Association.
Gaza:Ka jaka ri mrad ha Gaza, ka don shibun bah ki mrad, ba kynthup ia ki hyenas, ki myrsiang, ki shrieh, ki sier bad wat ki sing ruh bad kitei ki dei kiba la shah injek pynbuaid da u droks bad nangta ki sat hep ha ki byrni bad ki kit lyngba ki krem kiba jrong bad pynpoi sha Gaza na ka ri Egypt.
Ka leit ka wan, ka iaid lyngba jong ka Israel, ha shwa ban rung sha Gaza, hynrei, ka dei lyngba jong kitei ki krem, ba la shna kyrpang,da ki ehrang Hamas, ha kaba ki tiar ki tar bad wat ki mrad kiba heh, ki lah ban kit lyngba jong kitei ki thliew bad ha u snem 2008, U Shadi Fayiz, u iathuh, ba kam slem shuh, ha kaba wat u hati ruh, un lah ban iaid lyngba jong kitei ki krem, ban rung sha Gaza.
Nalor ka Gaza Strip, ka don sa kawei ka nongbah, kaba ka iaid ka ieng, ka jia bha khah khah bad katei ka dei kaba don haduh 1,300 tylli ki krem bad kaba jrong haduh 500 Kilometre bad kaba jylliew haduh 30 metre antad bad don ruh kiba jylliew, haduh 70 metre antad bad kine ki krem, ki dei kiba la shna skhem bha, da ka dewbilat, ba wat u bom ruh, um lah satia ban ksam shapoh khyndew bad katei ka jaka, ka don ruh ia ka bor ding kaba biang bha.
Mynta, lada ki shipai Israel, ki leit rung sha Gaza, kumta kin shem jingeh bha, ban iakhun bad ki ehrang Hamas, kiba rieh ha kitei ki krem, namar ba kitei ki krem, ki don shibun ki ehrang bad nangta, ki don ruh sa ki tiar ki tar, kiba la buh bha, kiba bun bah, kiba la buh bha ha kitei ki krem bad la ngeit ba kito kiba shah rahbor ruh, ki don mynta ha kitei ki jaka rieh.
Shillong:Ka Meghalaya United Christian Forum(MUCF), ka pynpaw ba ka ngeit ba manla ka sngi kadei kaba la ai sngewbha ne ka jingai sngewbha kaba wan na U Blei.
“Hynrei ka Sngi U Blei pat kadei ka sngi ka bakhuid jong ka sngi Mane na ka bynta ki kynhun Balang jong kiba bun ki Balang jingïasyllok bapher bapher, lait noh katto katne ki kynhun Balang kiba pynlong ïa ki jing ïaseng ne jingmane Blei ha kiwei pat ki sngi," ong u Chairman ka MUCF, u Rev.Batkupar Dunai ha ka kyrwoh khubor.
U la ong ba ha kaba ïadei pat ka tamasa lehkmen ne ka Cherry Blossom Festival kumba la ïohi ha ki kot khubor ba ïa kane ka tamasa yn pynkut ha ka Sngi U Blei, kumta na ka liang ka Meghalaya United Christian Forum ka pynpaw ba kan jin da la long kaba dap da ka jingkmen naduh ka mynsiem lada ka sorkar jylla kan pynkynriah noh ïa katei ka prokram ba la ai jingmut ban pynkut sha kiwei pat ki Sngi khnang ba kan long kum ka dak ban burom ïa ki jingsngew jong ki phew lak ngut ki khristan kiba don ha jylla Meghalaya kiba da kaba burom, ki ñiew ïa ka jinglong kyntang jinglong khuid kum ka Sngi ba la pynkyntang na ka bynta ki Balang ban pynlong ïa ki jingduwai ba long kyntang, ki jingmane bad kiwei ki jinglehniam jong ki riewngeit Khristan khlem da la shah pynthut da kino kino ki prokram kiba pynwit kum ki prokram kiba heh lehkmen kiba pher bad kiwei kiwei," ong ka kyrwoh khubor na u Chairman u Rev.Batkupar Dunai.
Aizawl:U Myntri Rang bah jong ka jylla Mizoram u Zoramthanga, u la ong ba un ym ïeng rynsan lang bad u myntri rangbah duh jong ka ri u Narendra Modi ha ka jingwan jong u sha jylla Mizoram ban ialap elekshon ia ki kyrtong jong ka parti BJP.U Modi un leit iuh kjat sha jylla Mizo ram, ha sor Momit ki bynta shatei jong ka jylla Mizoram ha ka 30 tarik u bnai risaw ban ialap elekshon ia ki kyrtong jong ka parti BJP.Ha ka jingia kren bad ka BBC News, ha kaba u Zoramthanga u la ong ba ki paidbah nong shong shnong jong ka jylla Mizoram baroh ki dei ki Kristan, ha ka por ba ki paidbah jong ka jylla manipur kiba dei ki Meitei ki la wiang ding ia ki spah tylli ki ïingmane ha jylla Manipur,ki jait byn riew Mizo ki pyrshah jur ia kane, ban don bad ka BJP kum ha kane ka por kan ktah jur ia ka parti.
Shillong:Ha ka sngi U Blei ka sngi ha ka jingiakhun ia ka Syed Mushtaq Ali Trophy T20 ba la ialeh ha Jaipur, ka Meghalaya ka la shah rem ha ka Jammu & Kashmir da phra wicket hadien ba ka Meghalaya ka la jied ban tied shuwa bad tied tang 107/4 ia kaba ka J&K ka la lah ban beh ia katei ka thong da kaba pynsah sa 5 over.
Ha kaba sdang ka Meghalaya ka la tied bha ha ka jingianeh paralok hapdeng u Nakul Verma bad u Sylvester Mylliem pdah kiba la iakamai 53 run na ka bynta u wicket uba nyngkong.
U Verma u la kamai 37 na ki 47 bol bad u Mylliempdah 26 na ki 32 bol.
Hadien ka jing hap noh jong u Sylvester u Lerry Sangma u la shimti bad kamai 24 na ki 25 bol.
Ha ka jingbeh thong ka J&K ka la lah ban kot sha katei ka thong tang hapoh ka 15 over da kaba duh tang ar ngut ki wicket.
Uba la ioh ban shim wicket u long u Kilco Marak 1/17 ha ki 2 over bad u Rajesh Bishnoi 1/28 ha ki 4.
Lashai ka sngi ka Meghalaya kan iakhun sa bad ka Haryana.
Katba ha ka lympung jong ka Senior Women’s T20 Trophy ka Meghalaya mynta ka sngi kan iakhun pyrshah ia ka Bengal.
Kaei ka Sunday ne ka sngi U Blei?.
Ka Sunday ne ka Sngi U Blei ka dei ka sngi ba nyngkong jong ka taïew.
Ka dei ruh ka sngi ba ki Khristan ki kynmaw Kyrpang ïa ka sngi jong ka jingmihpat jong U Jisu Khrist.
Ka jingpyrshang ban mane ne ban shakri Blei ha ka sngi U Blei ka wan hadien jong ki Apostols.
Katkum ka Kitap Jingpynpaw na ka lynnong ba nyngkong ka Dkhot ba 10.
ka ong, Nga la long ha u Mynsiem ha ka sngi U Trai bad nga la ïoh sngew na shadien jong nga ïa ka Ktien bajam kum ka Turoi.
Dei u St.Justin Martyrr ha ki snem (100-165 ) century uwei na ki stad philosophers bad uba ngeit ha ka niam Khristan uba la thoh ban pynlong ïa ka sngi U Blei ne ka Sngi U Trai ban mane bad dwai bad ban pule ïa ka Bible ka Old Testament (Hebrew Bible).
ha kane ka sngi bad ban kynmaw ruh ïa ka jingshahshitom U Khrist bad ban ïakhai miet lem bad u.
ne ka Sacrament ka Jingkhawai U Trai.
Dei u Patsha Constantine.1.
unong synshar ka hima Rom ha u snem 321 uba la mynjur bad ai ka jingpynbna ba dei ban sangeh treikam ha kane ka sngi namar ka dei ka sngi U Trai baroh ki jait kam dei ban sangeh ha kane ka sngi hynrei ban shong sngi naduh ki nongrep lyngkha bad ki office sorkar baroh dei ban khang ha kane ka sngi.
Ka jingthmu ka long ban mane ïa U Blei.
Ka sngi u Blei namarkata kam dei ka sngi shongthait tang na bynta jong ki Khristan hynrei baroh ki jaitbynriew ha ka pyrthei bad ki jait niam bapher bapher da kim leit maneblei kum ki Khristan hynrei ki ïoh ka por ban shongthait na ki kam ba ki trei.
Hynrei kaba long kham Kyrpang dei ïa ngi ki Khristan ba ngi ïoh ka lad ban leit Sha ki jaka maneblei Sha ki ïing mane ba ngi la shna khnang ba ngin ïoh ban mane bad ban shakri ïa U Blei.
Hooid ngim lah ban len ba kum ki Khristan ngi da niew kyntang ïa kane ka sngi kum ka sngi bakyrpang ban kynmaw burom ïa ka sngi jong ka jingmihpat jong U Jisu Khrist na ka jingïap.
Hynrei ka Bible ka ai ka mon ba laitluid ïano ba ngin shakri.
U Joshua u ong ha ka Kitap ka jong u,u ong, ," Mynta namarkata to sheptieng ïa U Trai,bad to shakri ïa U ha ka jingjanai bad ka jingshisha.
bad to ihnoh ïa kita ki blei ba ki kpa jong phi ki la ïashakri Sha shilliang kata ka wah bad ha Ijipt, bad to shakri phi ïa U Trai.
Bad lada kam idei ïa phi ban shakri ïa U Trai,to jied phi ha kane ka sngi ïano phin shakri; ïa kita kiba ki kpa jong phi ki la shakri kiba don Sha shilliang kata ka wah lane ïa kita ki Blei ki Amor kiba shong ha kita ki ri jongki, hynrei ma nga bad ka ïing ngin shakri ïa U Trai.
(Joshua.24;14-15).
Khyndiat shaphang kata ka Cherry blossom festival kaba kut ha ka sngi U Trai nga ngam ong eiei hynrei kum ki Khristan lada ngi lada ngi sngewthuh ïa ka jingkordor jong kane ka sngi to ngin rakhe khuid ïa hapoh ka mynsiem jong ngi ym ba ngin thmu ban thaw bad wan rah ka jingklumar ha kane ka sngi ne ha kane ka festival.
Namar kum ki Khristan hi ngi dei ban ai ka jingshakri kaba khuid ïa U Trai U Blei Nongbuh Nongthaw bad ngin kynmaw burom ïa ka jingshahshitom jong U Khrist….
Amen.
Nongpoh: Lai ngut ki heprit na ka shnong Pahamrioh bad kiba dei ki khynnah ba dang hapoh 12 snem, ki la mynsaw bad kiba la hap leit shah sumar sha Nongpoh Civil Hospital, kata ka dei hadien ba ki la shah syllad ha kawei ka kali rit ha ka por ba ki dang iaid lynti, kaba la kham sharud eh na ka surok bah NH-6 Ri Bhoi.
Katei ka jingjia la ong ba ka la jia ha ka por 12 baje eiei mynsngi, ha kaba kitei ki khynnah ki dang iaid lynti, hynrei ha kaba kum katei ka por, wat haba kitei ki heprit ki la ïaid sharud eh na surok, pynban kawei ka kali rit, kaba ym ïohi ia u registration number, ka la leit ban syllad beit ia kitei ki heprit, tad haduh ba uwei u la kham mynsaw jur, hynrei arngut pat ki shu mynsaw malu mala.
Ia kitei ki heprit kiba la mynsaw hadien ba ki la shah syllad ha katei ka kali ba khlem tip, la rah noh mar mar ïa ki sha Civil Hospital Nongpoh, khnang ba kin ïoh ia ka jingsumar kaba biang.
New York:Ha ka jingialam u President jong ka ri United States of America, u Joe Biden, ki nongialam jong ki ri ka pyrthei kum ka Canada, Germany, France,Italy bad United Kingdom ki la pynmih lang ia kawei ka sur kren ban ai ka jingkyrshan ia ka Ri Isreal, ba kan iada ia lade na ki lehnoh Hamas, ha kaba ki la pyntikna ruh ba u Myntri Rangbah jong ka ri Isreal u Banjamin Netayahu, un pynlong da ka jingtohkit haba iadei bad ka Gaza naduh na tynrai.
Kumba long Mynta ka Isreal, ka la iehnoh ia ka jinghiar thma ha ki bynta jong ka Gaza ba synshar da ki hamas, hynrei ka la phai khmat pat sha ki bynta jong ka Syria bad ki bynta jong ka West Bank.
Ka thma ka la neh mynta la 16 sngi bad kane ka Thma ka dei ruh kaba shyrkhei bha na ki san tylli ki jingiakulmar ha Gaza.
Katkum ki khubor ba la pyllait da ka tnad ka koit ka khiah jong ka Palestine kumba 7,414 ngut ki briew ki la iap, kumba 16,000 ngut tam ki la mynsaw bad sa kumba 93 ngut ki briew kiba dei ki Palestine, ki la iap na ka jingkhynra jong ki shipai Isreal ha West Bank.
Katba ki khubor na ki shipai Isreal, ki la ïathuh ba kumba 222 ngut ki briew ki la shah rahbor hadien ka jingiakulmar ka la mih naduh ka 7 tarik Risaw.
Dang ha ka sngi thohdieng ba dang shu dep ki hamas ki la pyllait noh ia ar ngut ki nong Amerika kata ka Judith Tai Ranaan bad ka khun jong ka Natalie, ha kaba ki la ioh lad biang ban don bad kiba ha iing bad iakren ruh lyngba ka phone ia u Joe Biden.
Shillong:U samla Morning Star khongthaw, u samla u ba don bynta kumno ban pynneh pynsah ia ki diengjri bad ban thaw ruh ia ki jingkieng na ki thied jong kine ki diengjri.
Haba ïathuh ia ka jingsdang jong u bah Morningstar, u la ïathuh ba haduh mynta u la iaid ban trei ia kane ka kam la 7 snem lynter, ha kaba u la iaid ia ki shnong ha kylleng ka jylla la sa dei sha Garo,Khasi bad Jaintia ban wad ia ki rukom ba ki long shwa manshwa ki leh ban pynsah ia kine ki dieng.
U ne u samla u la ïathuh ruh katto katne ki jingmyntoi ba ngi ioh na ka jingdon jong kine ki diengjri ka long ba ka pyn pyngngad nangta sa ki jingkieng lyngba ki thid dieng.
Kum uwei na ki samla ba shem phang ha kane ka bynta u la ïathuh ba ha jylla Meghalaya, ki don kumba 100 tylli ki jingkieng ba la pynwandur na ka jri.
U la ong ruh ba u la sumar la bun tylli ki dieng jri, ki don bun jait ki dieng jri kumba 100 jait, kiba don ha jylla Meghalaya pat ki don kum ba 40 jait, hynrei ba khambun hi u dei u Jri bamon.
Ha ka jingshem jong u ne u samla ba ki diengjri ki don ia u ta u ryngkew ne basa kumba iakren, u la ong ba kawei pa kawei ka Shnong ka don la ka jong ka jingngeit, ki ngeit ba ki don kita ki blei ki dken, ha kaba ka Shnong ka hap ainguh aidem shisien shi snem ban ioh ka jingkyrkhu.
U la ong ruh ba ki dieng jri, ki ba la heh ki don beit ka maian, ha kaba u la ong ruh da shondur ka don ka dur ka ba paw bad ka bympaw.
U la ïathuh ruh ba ka jingiaid jong u ban pynneh pynsah ia kine ki dieng jri ka dei beit ba ki briew kin tip ba ka thain Riwar Mihngi, ka dei ka ba bun bha ki dieng jri.
Haba dei bad ka iohkam ka iohjam u ne u samla, u la ong ba ngi dei ban shim ia ka lad ka kabu, haba iadei kumno ban ioh ia ki kam ki jam lyngba ki jingiarap jong ka sorkar kum na ka tnad kam jngoh kai bad kiwei kiwei pat.
Haba iadei pat bad ka komiti ba la thaw da ka raid shabong ban pynneh ia ki riti dustur u Bah Morning star khongthaw, u la ong ba kane ka long ban pynneh ia kiei kiei ba ki longdien ki la buh bad thaw naduh ki lynti iaid kjat ki kor shongthait ki khana pateng hyndai bad bun rukom.
U samla Morning Star, u la ong ruh ba ka por ka la dei ban pynkhie im biang ia ka tem bad put tynrai ha ka thaiñ namar ka la sdang jah rngai noh.
U samla Morning star Khongthaw, u la ïathuh ruh ba ka por jong u, ka kham bun, ba u don sha khlaw ban ia kaba don hapoh shnong.
Shillong:Ka KJCLF ka la pynpaw ba kam don satia ïa kano kano ka jingpyrshah halor ka jingpynlong Tamasa (Cherry Blossom) jong ka Sorkar Jylla kyn thup ha ka sngi U Blei haba khmih lynti ba ka tamasa kan ïaid beit ïaid ryntih.
“Ka KJCLF ka kwah ban pynskhem bad kren shai ba ka Sngi U Blei ka long ka sngi kaba khuid bad kyntang na ka bynta ki riewngeit Khristan bad ki Balang," ong ka kyrwoh na u Rev Dr EH Kharkongor, Secretary KJCLF.Ka Forum ka khmihlynti ba kine ki Tamasa kin ïaid beit ïaid ryntih khlem don kano kano ka jingpyn wit bad jingpynthut, khnang ba kane kan long ruh kaba kyntiew ïa ka jing shongsuk shongsh ngaiñ ha ka Jylla.
katno tarik sa don cheery blossombad haei yn sa donLada ka Sngi Sunday ka kyntang haduh katta katta phi mut kumno pat ia kaba ong U Jisu kadei ia kita kiba mane Blei ban mane ia U haka mynsiem bad kaba shisha.
ka mynsiem ka ialam ia ngi man ka sngi katba dang don mynsiem ngi dei ban mane ia U khlem da niew kyntang tang ia SundayLada ym bitar u Blei kan ym jia ei2 bd lada u sngewsih kamut jingjia ba khyllah kan wan naba ngim tip ia ka plan jong u.
Aizawl:Ka Seng ki samla pule Mizo ba la tip kum ka Mirzo Zirlai Pawl (MZP) ha ka Sngi thohdieng ki la pyn long da ka jingiakhih pyrshah ia kawei ka kyrtong jong ka parti Congress, kaba shong kurim ia u briew u bym dei satia na ka jaitbynriew Mizo bad kaba dei ban ialeh ia ka elekshon sha ka Ïingdorbar Thawaiñ ba hynñiew jong ka Jylla Mizoram.
Ha kane ka jingialang ban pyrshah ia kane ka kyrtong, u nongaiktien jong ka MZP u Ricky Labiakmawia, u la ong ba kin pynsawa jam ia ka jingpyrshah, khnang ba kito ki kynthei kiba ioh lok ia u briew bym dei na ka jaitbynriew Mizo, kim dei ban ioh rung hapoh ïingdorbar thawaiñ jong ka jylla.
Ka seng ki samla pule na Mizoram ka la dep ban mahah lypa ia kino kino ki seng saiñ pyrthei ba kim dei ban ai tiket ia kino kino ki kyrtong, kiba ioh lok da u poiei u bym dei na ka kynhun jaitbynriew jong ki Mizo bad ka seng ka pyntikna ba kum kitei ki long kmie kim dei satia ban sha jied kum ki nongthawaiñ.
Kiba bun na ki seng saiñ pyrthei ki bud ia ka jingbthah, hynrei dei tang ka seng Congress kaba la ialeh pyrshah ia katei ka jing bthah, ngin iada ia ka riti dustur jong ki jaitbynriew Mizo.
Ka parti Congress kaba dei ruh ka ba don ha ka liang pyrshah ka la ai tiket ia ka Meliam L Hrangchal na Lunglei South Constituency ha kaba ka la dep ruh ban thep kyrteng.
Ka Hrangchal ka iathoh shongkurim bad u briew u ba dei na ka kynhun jaitbynriew Gurkha, ha kaba ka la shah kynthoh jur ha ka seng jong ki samla pule ha jylla Mizoram.
Ka parti Congress ka la ai tiket ia ki ar ngut ki longkmie ha ka elekshon ban long ha jylla Mizoram, kawei na kine ka la dei teng ka myntri sorkar barim jong ka jylla Mizoram ka Vanlalawpui Chawngthu, katba ka Hrangchal pat ka dei ka khun jong u symbud myntri rangbah barim u Lalhmingthanga u nongialam saiñ pyrthei ba dang shu iap dang shen, wat la u lok jong ka u dei u Gorkha, hynrei u don pat ka kyrteng Mizo kata u Dipen Zoliana u dei ruh u Kristan bad u Rangbah jong ka balang Baptist Church of Mizoram.
Ka parti Congress ka la ïathuh ba u lok jong ka Hrangchal u dei u ba la shong la sah ha jylla Mizoram, naduh ki snem 1950.
Nongpoh: U Bah ST Rympei, Rangbah shnong ka Lumdaitkhla, Bhoirymbong, u la dawa na ka Kong Purity Phawa, ba ka dei ban panmad na u hapoh 24 kynta, kata ka dei hadien ba ka Kong Purity Phawa, ka la record ha ka por ba ka ïakren bad utei u rangbah shnong bad hadien kata ka la pynphriang ha ki rynsan social media ia ka jingiakren jong u bad katei ka Longkmie, kaba dei ruh ka President jong ka STIEH.Utei u rangbah shnong, u la ong ruh ba lada ka Kong Purity Phawa kam panmad na u hapoh katei ka por ba u la buh, kaba mut ba um banse ban iaid katkum ki kyndon ain, namar ka jingthad jong katei ka Longkmie ïa ka jingiakren jong u bad ka, ka la pynjah burom eh ia u, namar ka la saphriang lut sha baroh ka Ri Khasi Jaintia.
Ym dei ban ai jem ia ki riew kyreit khlem nongrim, i kong Phawa I lah sngew sarong palat.
Ha ka jingshisha kum ka longkmie ba sngew khia, ka la dei ban ia pyrkhat bad ka bor shnong  la dang lah ne em ban leh eiei ym ban kren ia ki nongialam shnong kum ia ki khynnah runar.
Tip rea ka nga tea …haba ha ka record bapli u rangbah shnong ym lait kren raehaba ka record  kumta,, haka juh kapor ki paitbah ki la ioh sngew,, mano badei ka jingkren,,,nga te sngwdei ba kren i phawa,,, ym don kam ban panmapU tymmen sngewheh naba jingbishar ba khatduh ka dei ha din ka jingiap ,u Blei un sa bishar,long kiba iaishah tang shi por ngin im ha ka pyrtheika jingbishar kadei ka jong U Blei hi , kita kiba leh pyrshah ia kaba bha kin ngat ha ka kti jong U.Ka shnong Sderot, ka dei ka shnong rit, kaba don shathie jong ka Israel bad katei ka dei ka shnong, kaba la ioh rung da ki ehrang Hamas, ha kaba ki la pyniap bein, ia ki riewluilui, kiba don ha katei ka shnong jong ka Israel.
Kiba bun ki iing ki sem, ki la paw, da ki dak kuli suda, ki mih ki thliew, kiba ksam ha ki iing ki sem bad sa ki iing ki sem, kiba la ingkhong, na ka jingshah thang ha ki ehrang, ha ka step jong ka 7tarik Risaw 2023, ong ka khubor jong ka The Sun.
Mynta ki nongshong shnong, kiba don 27hajar ngut, ki la phet noh, na katei ka shnong bad ka la kylla long ka shnong, kaba kynjah jar jar haduh ha kine ki sngi.
La iathuh, ba ki dang don ki ehrang Hamas, kiba  riehtngen ialade, ha ki katto katne ki iing briew, ha katei ka shnong bad ki shipai Israel, ki dang thwet bha, ban ioh pyniap lut ia ki.
Ki ehrang Hamas, ki la leit rung sha katei ka shnong, ki thuk thuk bad ki pick up truck, na ka bynta ban pyniap kput, ia kito kiba ki ioh lad ha katei ka step kaba sniewbok.
Tel Aviv: Ka jinghiar thma ka Israeli, ka nang jur, ha ki bynta jong ka Gaza, ha ka step jong ka Lah Sngi U Blei bad nangta, ha ki bynta jong ka Lebanon ba shathie.
Ka jinghiar thma, ka jur bha, ha ki bynta ba shatei bad sha ki jaka pdeng jong ka Gaza.
Ha kawei ka jingjia, la iathuh ba ki la don 30ngut, kiba iap, na ka jingther bom jong ka Israel, ha kawei ka iing shong briew ha Gaza  bad ha ki 24 kynta ba ladep, kiba iap ha Gaza, ki la poi sha ka 266ngut, ha kaba 117ngut, ki dei ki khynnah rit.
Haduh mynta, ki la don 4,600ngut ki briew, kiba la iap, na ka jingkhyrwit ka Israel sha Gaza bad nangta sa 1,400ngut kiba iap ha Israel, ha ka jinghiar thma ki ehrang Hamas.
Hynnin ka miet, ka Syria, ka la leit hiar thma ruh, ia ki kad liengsuin jong ka Damascus bad ka  Aleppo bad katei ka la pyndkoh ia ka jingtreikam jong ki kad liengsuin, ha baroh ar tylli kitei ki jaka.
Shillong: Ka Riwar College Pynursla ka la rakhe ia ka College Week ba mynta u snem 2023, kaba la sdang ha ka 16tarik u Risaw 2023 bad la pynkut noh ia ka ha ka 21tarik u Risaw 2023.
Ha kane ka sngi la pynkut noh ia kane ka College Week ryngkat ka jingdonlang u bah Prestone Tynsong, symbud myntri rangbah ka sorkar Meghalaya, uba long u kongsan, ha ryngkat ka jingsakhi lang jong ka SDO Pynursla Civil Sub – Division, ka Kong E.L.Warjri ryngkat lang u BDO ka Pynursla C&RD Block u Bah L.Kharmon, ki dkhot ka Governing Body, ki dkhot ka sponsoring body, ki Rangbahshnong/Secretary Shnong bad kiwei kiwei ki riew rangbah ka thain Riwar Mihngi.
Ha kane ka sngi u kongsan u la ai ka jingkren kyntu kynpham ia ki samla pule kane ka College ba kin iai long borabor kiba minot bad iaineh ha ka jingpule khnang ban poi sha ka thong.
U bynrap shuhshuh ba dei ban phai khmat sha ka kam tourism namar ka dei ka lad ban ioh kam ioh jam.
Ha kane ka jingkren, u Kongsan u pynpaw ruh ba u thrang ban kyntiew shuh shuh ia kane ka College lyngba ka jingpyniar ia kiwei kiwei pat ki shnat treikam, kata da ka plie ia ka Commerce bad Science stream hapoh kane ka college.
Kumjuh ruh u pynpaw ia ka jingdonkam ban buh ia ki Hostel bad Coaching Centre ha kane ka College, khnang ban pynsuk ia ki samla pule kane ka thaiñ.
Shillong: Ka jingiaseng Samla Balang Presbyterian Daistong ka la buh mawnongrim mynhynnin ka sngi, na ka bynta ban shna ia ka ophis, ha ka jingheh kumba 1020 sq.
feet bad ka jingthmu ka jingiaseng Samla ban tei ia kane ka ophis 3 mala.
U kongsan, u Ma Bankupar Sutnga, Balang Sutnga bad u symbud kongsan, u ma Chiborlang Wahlang Balang Nongsning, hynrei, naba kim ioh lad ban wan ha ka tei ka program, kumta ki aiti ia ka tei ka kam baroh arngut ha u ma Da O Shwa Sutnga na ka Balang Latyrke ban shim ia ka tei ka bynta.
La pyniaid ia ka jingialang da u Chairman Jingiaseng Samla (JS), ma Shwa Patwet, ha shwa ban sdang ia ka jingialang la ioh jingduwai lyngkot da u Tbn.S.Sukhlian, la ioh ia ka jingkren pdiang ia baroh kiba wan sha kane ka prokram, nangta la ioh ia ka jingkren pynshai ia ka jingthmu ka jingiaseng samla ha ka jingiadei bad ka prokram, da u Tbn.H.Papeng, la ioh ia ka jingkyntu na u Rev.S.Langstang badei Pastor inchare ka District Nongkhlieh, bad la ioh ia ka jingkren lyngkot na u Ma Silbinus Sukhlian, uba ong ba ka ophos, ka long ka badonkam ban ioh la ka jong ka jong na ka bynta ban ioh buh ia ki tiar.
U Ma O Shwa Sutnga, uba shim ia ka bytna u kongsan bad symbud kongsan u kyntu ia ki dkhot bad Samla jong ka Balang ba kum ki Samla ba long ka lawei ha ka imlang sahlang dei ban shimkhia ban ia trei lang bad ki nongkitkam bad ban ia tylli khnang ba kano ka no ka jingangnud kan long ka ba jop bad ia ki nongkit kam dei ban long kiba trei hok ia ka kam ban ioh poi sha ka thong, hadien ba u la kren la ioh ban plie ia u mawnongrim.
Nangta la ioh ban sam ia ki memento sha u kongsan bad ki shah khot sngewbha, da u Rev.S Langstang bad i ma Da O Shwa Sutnga, Rangbah Balang.
Hadien kata la ioh ia ka jingkren khublei, da u Secretary Jingiaseng, ma PW Lamare ia baroh ki ba ia poi ai mysiem sha ka prokram.
Shwa ban pynwai ia ka jingialang, u Chairman, u iathuh ba ka balang, ka la ia kut ba kino kino ki seng ne riew shimet ki ba ai sngewbha da ki tiar ne pisa palat ia ka 6000/- shaneng na ka bynta ban tei ia ka ophis, yn buh ia ka kyrteng bad jingai jong ki ha u mot sah jingkymaw jong ka ophis.
Tel Aviv: Ki shipai Israel, ki iathuh, ba ki la ther bom ha ka khrum jong ka iingmane blei ki Muslim, ha West Bank, ha ka Sngi U Blei.
Ka khubor jong ka Israel Defense Forces (IDF), ka iathuh, ba katei ka dei ka phyllaw, ba la ju pyndonkam, da ki ehrang Hamas bad ka kynhun Palestinian Islamic Jihad, ban leit hiar thma sha ki jaka bapher.
Ka jingiap,  haduh mynta ha Gaza Strip, ka la poi sha ka 4,469 ngut, katba ki don 1,400ngut, kiba la iap, ha ka jinghiar thma ki ehrang Hamas sha Israel.
Katei ka jaka, kaba la hiar thma, da ka Israel, ka dei ka  al-Ansar Mosque, ha kaba ka don ruh ka jaka sah ki poiwir lane ka  Jenin refugee camp.
Ki shipai Israel, ki la pyni ruh ia ka thliew kaba rung sha ka jaka rieh jong ki ehrang bad kaba dei ruh, ka jaka, ba ki ju buhrieh ia ki tiar ialeh jongki.
Shillong:Ka madan Iewrynghep, Laitumkhrah ka la poi sha ïing kashari hadien ba ka kong Philamon Mawrie ka la kynnoh ba ka bor shnong ka la shu thombor ban pyndonkam jubor ia katei ka jaka jongka khlem kano kano ka jingbit na ka kum ka trai jaka.
Haba kren mynta ka sngi, ka kong Philamon ka la iathuh ba la bunsien ka la ai jingthoh sha ka bor shnong ba kam dei ban thombor ban pyndonkam ia katei ka jaka khlem ka jingbit na ka trai jaka hynrei kam shym la sngap.
Ka la ai jingthoh sha ka Deputy Commissioner ruh ban pyrshah ia ka jingthmu ban pynlong ia ka tamasa ban kynmaw burom ia u bah Robert G Lyngdoh bam kwai ha duwar u Blei ha ka 23 bad 24 tarik mynta u bnai, kim shym la pan jingbit eiei na ka kum ka trai jaka.
Ka la iathuh ba kiwei ki ju wan ban pan jingbit na ka kum ka trai jaka hynrei ka la kynnoh, ba ka shnong pat ka la iaid lait bad ka la pynpaw ia ka jingsngewsih halor kane.
“Ngi sngewsih halor kane ka jingshah thombor ia ka jaka ha ka dorbar shnong khlem pan jingbit eiei", la ong ka kong Philemon.
Na ka liang u nongiasaid ain u bah VG Kynta u la ong ba ka madan Iewrynghep ka dei jong u Rev.Mon Lyngdoh bad ka kong Shang Mawrie bam kwai ha duwar u Blei, ki long trai ia ka jaka kaba la tip kum lum Mawrie kaba kynthup ia ka madan iewrynghep bad ka hiar pateng sha ksiew, kong Philamon Mawrie.
U la ong ba ha u snem 1935, u Rev.Mon Lyngdoh bad ka kong Shang Mawrie kila ai sngewbha ia ka jaka ba shna ia ka iingmane Presbyterian bad kumjuh ia ka jaka ba tei ia ka skul Laitumkhrah Presbyterian Higher Secondary school, nalor ka jaka ba pynheh ia ka surok kaba dei bynta ka madan iewrynghep, ka sorkar ka la siew bailutksan sha ka kong Philamon Mawrie.
U la ong ba ka Laitumkhrah dorbar kam dei ka trai jong kane ka jaka bad baroh ki briew ki tip ia katei ka madan iewrynghep ba dei jong ka kur Mawrie.
U la ong ba ka dorbar shnong Laitumkhrah ka la kyntait ia ka jinglong trai jong ka kong Philamon Mawrie bad ka jingpynlong ia ki tamasa bad kiwei ki prokram ka la pynsngewsih ia ka trai jaka khlem pan jingbit.
U la ong ba ka Division Bench ka High Court ka la pynmih ia ka hukum kaba shah ia ka kong Philamon ban shna ia ka madan ban pynlong ka jingialehkai, bad teng teng ka trade fair.
Kane ka jingleh ki nongpyniaid shnong ka Laitumkhrah ka la long ka jingpynkhein ia ka hukum ka kashari.
Shillong:Ka jingjia pluh ding ha Thana Road, Khyndai Lad dang shen, ka dei kaba kham niar bha namar ba ka dei kaba jur.
Ha ka jingiakren bad ki nongpynlip ding kiba mareh sha katei ka jaka ha kato ka sngi, ki la iathuh ba mar syntip ki la mareh bran bran sha katei ka jaka ban tem ia ka ding, hynrei namar ba ka jaka ka long kaba khim ka la buh jingeh ia ki ban iaksaid wut wut ban tem ia ka ding bad ka um kam ioh lad bha ban ksam namar ba la don ki bynta ba la tap ka tin.
“Ngi leit sha jaka ba pluh, ym tip ka mala kaba katno bad hadien ba la poi ha katei ka jaka, ka dei ka kamra ba don ka ding bad kam pat tdem haduh katta katta.
Ka jingtrei shitom kam dei tang jong nga hynrei ka kam jong ngi ka long ban iarap bad baroh ngi la don la kajong ka bynta.
Hynrei ka jaka ka long kaba khim bad ka shem jingeh ban iaksaid wut wut.
Ngi kum ki Fire Fighter ngin pyrshang ban iarap", u la ong bad bynrap, “Ki Firefighter ki la khniot ban mih ka um ban pynlip ia ka ding hynrei kam ioh ban ksam bha namar ba tap ka tin na jrong ba khyllem bad kane ka la bam por ban khyllie", la ong uwei u nongpynlip ding".
Ha kajuh ka por, la iathuh ba ka kham shim por ia ka kali kit um ban mareh wut wut namar ba ha thain Khyndai Lad la bun ki kali, kiba shong die madan bad ka kham shim por ba ki briew kin kynriaha.
Ki don 6 kynhun kiba la tem ban pynlip ia ka ding bad ka ding ka kham klang namar ba ka iing ka dei kaba shna da ki dieng hyndai.
Ka jingkhim ka jaka bad ka jingshong dukan madan ka la pynsuki ia ka kali pynlip ding namar ba ka shim por ia ki briew ban kynriah.
“Ka jingeh ha katei ka jaka ka dei namar ba ka khim palat ka jaka ban iaid ki kali kit um bad ki don 6 kynhun kiba la tem ban pynlip ia ka ding bad ka ding ka kham klang namar ba ka iing ka dei kaba shna da ki dieng hyndai.
Ka jingkhim ka jaka bad ka jingshong dukan madan ka la pynsuki ia ka kali pynlip ding namar ba ka shim por ia ki briew ban kynriah", la ong uwei u pulit ka tnad pynlip ding.
Lah ban kdew ba uwei u briew u la khlad ha ka jingpluh ka iing ha katei ka jaka ha ka 14 tarik Risaw 2023.
Ia kane ka iing kaba la kylla dpei, la dei trai u Amit Singhania.
Shillong:Ka seng Hynñiewtrep National Youth Front mynta ka sngi ka 20 Tarik u Risaw 2023 ka la leit ban ïakynduh ïa u Addl Magistrate, u bah Tremi Shadap, hadien ka jongïoh jingujor na u bah Embhahlang Shadap, ha kaba iadei bad ka jingshah khang ka jaka pynïeng kali jong u kaba don ha Bimola, ba kim shah shuh ban ieng Scooty bad kali ha katei ka jaka.
Haba kren sha ki lad pathai khubor, na ka liang u bah Embhahlang Shadap, u la pynpaw ïa ka jingsngew diaw halor ka jingshah khang ka jaka pynïeng kali jong u da kaba ong ba ki pulit ha ka step jong ka 20 Tarik Risaw, ki la wan ban ai da ka hukum, bad khang bad ban buh ruh da ki no parking board ha katei ka jaka, wat haba ki kot ki sla ki jong u ki long kiba biang.
U la ong ruh “Lada ki khang ban ieng kali, ha kane ka jaka, ngan leit shaei namar nga bsa khun na kane ka kam bad nalor kata ruh ba ki khun ki don hapdeng ka jingshitom mynta".
Na ka liang u bah Bless Dkhar, pat u president jong ka HNYF, u la ong ba ka aiñ ka dei ban trei kumjuh ia baroh ym tang ïa uwei bad lada hap ban khang ïa ki jaka ieng beain, ki dei ban khang lut ïa baroh kiba don ha Wahingdoh, Mawkhar ter ter.
U la ong ba haba ïakren bad ka DC, lyngba ka mobile phone, ka la ong ba ka jingkhang ïa kane ka jaka pynïeng kali, ka dei namar ka Puja bad u la ong ruh ba lada ka jingleh Puja ka pynduh ja bad kan ktah ia ka pliang ja jongngi ka bha ban pynduh syndon ia kane ka leh niam bad kumta ka seng kan ym shah da lei lei ruh halor kane.
Ka seng ka la phah ruh ka khubor sha ka sorkar ba ka dei ban weng baroh ia ki jaka ba pynieng kali bad Scooty, namar baroh ki long beain bad ym tang kawei.
Ka seng ka la aipor ruh shitaiew thik bad lada jia ba ka sorkar kam pat leh eiei kan sa jia kaei kaei kaba ym lah ban tip, la bynrap u bah Bless.
Shillong:Ka seng Federation of Khasi Jaintia & Garo Peoples – War Jaintia Circle ka kwah ban pynsngew sha ka sorkar, khamtam ki bor ba dei khmih ia kane ka kam na ka bynta ka jingwan poi u Surok kaba Shillong-Tamabil road, ba kan lah ban ktah ia kane ka hospital lada jia ba kan kynthup ha ka sorbe.
Ha ka jingwan hiar jurip ki heh sorkar lyngba ka jinglamkhmat u local MLA, ma Lahkmen Rymbui, la iohsngew ba na ka liang jong u bad u bah AL Hek myntri ka koit ka khiah, ki la bthah ia u DC bad SDO ban pynbiang ia ka repot kaba shai kdar hapoh shiphew sngi, ban tip la kan don ne em ka jingiaid lyngba kane ka surok lyngba kane ka hospital bad u MLA u la kren pyntikna ruh ba da leilei ruh ym dei ba ki paitbah kin shah ktah ha ka jingioh jingsumar na kane ka PHC.Halor kane ka bynta, bun na ki paitbah ki la pyntip sha ka seng ba ki la don ka jingsngew rit mynsiem namar ioh shah ktah ia ka jingioh jingsumar jong ki haba ki pang ki shitom na kane ka jaka ai jingsumar kaba hajan eh, namarkata ngi kum ka seng kaba trei na ka bynta ka jingbha jingmiat u paitbah, ngi ieng ha ka nongrim ba ka jingai jingsumar ia ki paitbah kam dei ban sangeh satia bad kam dei ban jngai napoh kane ka jaka ba ka don mynta.
Ka seng ka kyrshan pura bad ka ieng ha kajuh ka nongrim, ia ka sur ka Synjuk ki rangbah shnong ba ia ka hospital kam dei ban shah ktah ha ka sorbe ha kane ka jingwan u surok Shillong-Tamabil, namar ki arphew hynniew tylli ki shnong ki shaniah bad ioh jingsumar na kane ka PHC Dawki bad sngewkmen ruh ba ki la pynsngew ba don hi ka lad ban lait na kane ka hospital.
Halor kane ka kam, ka seng ka shaniah ia ka jingstad ki bor ba dei khmih ban leh ia kaba donkam namar ia ka surok ruh ngi donkam tangba ka jaka ai jingsumar ruh ka wan shuwa hakhmat ha ka jingim jong ki paitbah, tangba lada jia ba shah ktah kane ka hospital, ka seng kan nym ailad satia da leilei ruh.
Shillong: Ka jinglong jingman jong ka imlang sahlang bad ka pule puthi ha kane ka juk mynta ka la idonkam ban don ki jingkylla bad jingpynbha ha kiba bun ki liang.
Da kane ka jingiohi bad jingthmu, ka Martin Luther Christian University ka la plie paidbah ia ka School of Social Work lyngba ki kor ki bor online.
Kane ka School kan don saw tylli ki tnat, kata ka tnat Public Health, Family and Child Studies, Community Development, bad ka tnat Mental Health and Well-Being.
Ha kajuh ka por la sdang ruh ia ka Iateilang, kaban long ka tnat wad bniah jong kane ka School.
Ki jingtrei jong kane ka tnat wad bniah kin long da ka jingthmu ban noh synniang sha ka roi ka par jong ka jylla.
Kawei na ki projek jong kane ka tnat wad bniah kan dei ka projek halor ki jaka puta ha Meghalaya bad Nagaland ia kaba yn leh ryngkat bad ka NESFAS.Kane ka School ka don ruh ia ka jingthmu ban trei ryngkat bad ki longiing jong ki khynnah samla ha kawei na ki shnong ha sorbah Shillong ba kham duna ha ka ioh ka kot ryngkat bad ka Faith Foundation, Voluntary Health Association of Meghalaya bad ka REACH Shillong Ministries.
Haba ai jingkren ha kane ka prokram, ka Miriam Samuel, ka HoD jong ka Department of Social Work, Madras Christian College, ka la ai khublei ia ka skulbah MLCU kaba la sdang ia kane ka jingai jinghikai ha ka tnat imlang sahlang kaba long ka tnat pule ba dang shen bha ha ka ri India.
Shuh shuh, ka la ai khublei ruh ia ka MLCU ba ka long kaba lai ha North East kaban ai jinghikai ha kane ka bynta.
Ka Shannon Donna Massar na Faith Foundation haba kren shaphang ki jingiakynduh kam bad ki khynnah ka MLCU, ka la iathuh ba ki khynnah MLCU ki dei kiba tbit bha ha ki jingtrei jong ki bad ka la iaroh ruh ia ka skulbah MLCU na ka bynta ka jingleh shitom jong ka ban pynkhreh ia la ki khynnah na ka bynta ka lawei jong ki.
Ha ka 7th Nailur 2020 ka UHM ka lah ujor sha ka District Council ia ka jingjia ha Trongpleng kat kum ka shithi ba la ioh pdiang ba ka don kaei kaei ba lah mih ka jingjia ha Trongpleng ba la wan leh donbor ki briew ba nabar ba ki la shna thymmai ia ka Shnong Mawpait Trongpleng.
Te halor kata ka Nongrim kat kum ka jingioh jingujor na ka shnong ka seng hi baroh kawei ka lah buh ka jingdawa na ka District Council ba kan pynshai noh.
Hadien ba ka iakren ba u EM I/C Elaka u la kubur bad u la kren shai ba kine kiei kiei baroh ki dei tang ki jingleh donbor jong shimet.
U la ong ruh la bthah ruh ia ka Seng ba kan sngewbha ban kyrpad lem ia u Sordar Shnong ne Rangbah Shnong badei hangno ka thain ba un wan lang shane ryngkat ka Seng ban wanrah ryngkat ka dulir kot pata la ka dei na ka Shnong Tlongpleng la pynskhem ne ai sanad na kano ka Hima namar ba katkum ka jingtip ba ia ka shnong Trongpleng la don ar Hima ba hap hapoh ka shnong Trongpleng kata ka Hima Bhowal bad ka Hima Maharam.
Bad ka Seng ha ka juh ka por ka lah buh ia ki jingdawa hakhmat ka District Council ba la don mano kano ba wan leh jubor hapoh ka Shnong Trongpleng ka Seng kan ym map ia kita ki briew.
Bad lada don mano bano ruh ba kwah ban pynpait pynpra shnong wat leh kumta.
Ki dei ban wan iakren bad ka shnong lypa ym ban leh donbor.
Kum ban shu pynkynmaw ba ia ka shnong Trongpleng la tip naduh hyndai hynthai kum ka shnong Trongpleng.
Da u Publicity Secretary Bah Emdor Buam.
Shillong: Namar ka jingdon kiba ioh jingpang Covid 19, kumta ka   District Magistrate, East Khasi Hills District, mynta ka sngi, ka la rai ban khang dam ia ka iing jong ka kong  C Syiem, Clarin Cottage, Dunn Hill Road, Harisabha, Laban bad nangta ia ka iing jong U B Deb, kaba don ha ka iing jong ka kong AM Rynjah, Madan Laban (Shiliang).
Ha kawei pat ka khubor, ka District Magistrate, East Khasi Hills, ka la weng noh ia ka jingkhang dam ia ki iing jong  U Bipul Bhawan, Jail Road, Matri Nawas Building, Jail Road, Quarter No.A4, A5, A6, A7, A8 bad A9 jong ka  Municipal Quarters, Bishop Cotton Road bad ka iing U  Dr.Lumlang Jyrwa, Oxford Hill.
Ka tnat kam poh iing ka sorkar India, ka la pynbna mynta ka sngi, ba ka jingplie ia ki skul, na bynta ki klas 9 haduh 12, kan long naduh ka 21tarik Nailur 2020.
Katei ka kyndon lane ka Standard Operating Procedures (SOPs), ka dei kaba la pynmih da ka tnat kam poh iing mynta ka sngi.
La bthah ba ha ka jingplie ki skul, dei ban ia shong jngai haduh 6 phut, iwei na iwei pat i khynnah skul bad dei ruh ban ia jngai ha ki kamra jong ki nonghikai, ha ophis, ha ki jaka bam bad kiwei de ki jaka.
Ki jingialehkai ne ki jing ialang, kiba lah ban ia lum briew, ym pat shym la shah satia ia mynta.
Shillong: Ha ka 5 tarik u nailur 2020 ki pulit jong ka Dadenngre Police Station ki la ioh jingtip ba 3 ngut ki briew ki la shah rahbor ha ki briew bym ithuh satia, bad hadien kane ka jingioh jingtip, ki kynhun jong ki pulit hapoh ka jingialam jong u Superintendent of Police ka West Garo Hills, ki la ioh ban pyllait im ia kine ki laingut ha ka miet jong ka 7tarik Nailur  2020 na ka khlaw kaba rben kaba hap hapoh ka Magalpara-Kantanagre bad ki la ioh kem artad ia laingut kiba donkti ha kane ka kam rahbor.
Ha ka jingtalasi, ki pulit ki ioh ban kurup ia kawei ka pistol kaba la shna lade bad la pynngat ia ki ha case hapoh ka Dadenggre Police Station bad ka jingtohkit ka dang iaid shakhmat ban lap ia ka daw halor ka jingdonkti jong ki ban rahbor ia kine ki laingut.
Shillong: U District Magistrate jong ka East Jaintia Hills District ula pynbna micro containment zone ia ka karkhana dewbilat ka Star Cement hadien bala iabit khlam COVID-19 haduh 39 ngut na katei ka karkhana.
Katkum ka khaiphod jong ka tnad ka koit ka khiah jong ka East Jaintia Hills ba ki don haduh 39 ngut kiba la bit khlam COVID-19 ha Star Cement bad ki dei ruh ki high risk contact ne kiba iakynduh bad uba ioh pang nyngkong uba la test COVID-19 positive mynta ka sngi.
Ka tnad ka koit ka khiah kala kyrpad ia u District Magistrate ban pynbna micro containment zone ia kane ka karkhana ban pyndep ia ka contact tracing ia kito kiba iakynduh bad kiba ioh pang COVID-19 kumjuh ban pyndep iaka Antigen test/RTPCR ia baroh ki high risk contact bad ki low risk contact.
U District Magistrate da ka jingkyrpad jong ka tnad ka koit ka khiah ka district ula pynbna micro containment zone ia kane ka kharkhana bad la khang iaka jingrung jingmih klumar sha kane ka kharkhana naduh ka shiteng synia jong ka 8 tarik Nailur (September) 2020 haduh 6 baje mynstep jong ka 11 Nailur 2020.
Ki jaka kiba la khang pyrshah ban rung ban mih ki long ka Old mines office, CMCL School, Hospital, Residential areas, Driver Restroom bad ka Labour Colony.
Shillong: Ka United Democratic Party (UDP) mynta ka sngi ka la ïoh ban pdiang burom ïa ki phew ngut ki nongkyrshan bad kumjuh ki nongkitkam na ki seng saiñ pyrthei kiba don hapoh ka Jylla.
Ïa kine ki nongkyrshan bad ki nongkitkam kiba dei na East Jaiñtia Hills la pdiang sngewbha bad ban pynkup burom da u president ka UDP, u bah Metbah Lyngdoh ha ka jingïalang kaba long ha ka ïingsah jong u MLA ka Shella, u Balajied Synrem.
Kine kiba la shah pynkup burom kidei ki nongkyrshan jong u MLA ka Khliehriat u bah Kyrmen Shylla ha ka ilekshon kaba ladep bad kiba khlem pat pynskhem ïalade kum ki dkhot ba pura kynthup ruh kiwei pat ki nongkitkam na kiwei ki seng saiñ pyrthei.
Kine kiba la wan pynïasoh kum ki dkhot bathymmai ka UDP Khliehriat circle ki don haduh 32 ngut.
Haba ai jingkren u bah Metbah u la ong, ka jingïoh ban ïakynduh bad ki dkhot kiba thymmai ka don ka dor ba khraw bha bad ka long kum ka jingai mynsiem ïa ka seng khamtam eh shuwa ba ka seng kan rakhe ïa ka jingdap 23 snem ha ka 11 tarik mynta u bnai.
“Mynta phi la dei ki nongkitkam bad nongtrei ka party, ym pher phi wan na kino kino ki seng saiñ pyrthei hynrei ngi kyrmen ba phin long ki nongkitkam ba shit rhem ka party," ong u president rangbah ka UDP.Na ka liang u bah Metbah u la ong, “Ki nongïalam rangbah ka UDP ki shim kyrpang ïa phi kum ki riewrangbah namar ka dei hadien ba phi la nujor bad bishar ïa ka jingtreikam u local MLA jong phi ba phi sa wan ban pynïasoh.
"U bah Metbah u la ong ruh ba u MLA jong phi u la leh shibun ki kam hynrei ka don ka jingdkoh bad ka jingthut na ka daw ka khlam COVID-19 watla don ki jingkynthoh ba u MLA jong phi u dang khynnah bad kiwei kiwei bad haba don jingkynnoh ka long kumba ai mynsiem ban ïa trei bha.
Nalorkata, u la ong, ngi na ka party ngi sngewkmen ïa u MLA jong phi bad ha ki san snem ban wan ngin hap ban trei ym dei ban ïalehkai.
U bah Metbah u la ai ruh ka jingïaroh ïa ka jingangnud jong ki ban iarap lem ia kiwei ki Constituency ha Ri lum Jaiñtia kiba kynthup ïa ka West bad East Jaintia Hills.
Ïa ka jingïalang la pynïaid da u general secretary ka UDP bah Jemino Mawthoh bad ki nongïalam kiba la ai jingkren ki kynthup ïa u bah Bindo M Lanong uba long u nongaibuit ka UDP, vice president bah Allantry Dkhar, ki arngut ki myntri sorkar bah Brolding Nongsiej bad bah Kyrmen Shylla bad u CEM ka KHADC bah Titos Chyne bad kiwei kiwei.
Shillong: U bah Ernest Mawrie u President jong ka BJP Meghalaya State Unit mynta ka sngi u la byrngem ia ka  sorkar synrop ka Meghalaya Democratic Party kaba la ialam da ka party NPP, ba lada  kam burom lem ia ka party BJP,  kumta katei ka seng, kan weng noh ialade  na kane ka sorkar MDA.Ha ba ia kren bad ki lad pathai khubor na ka liang u bah Mawrie u la ong ba ban pynshisha ha kane ka jingkynnoh ba ka sorkar MDA kam burom ia ka party BJP ka long ba ha JHADC ka party ka don 3 ngut ki MDC, ia ka Excutive Commitee  la ialam da ka NPP bad la kyrshan da ka UDP, hynrei ia ki MDC jong ka party BJP, la pynshong ha ka liang pyrshah.
U la ong ruh ba kum juh ha GHADC ha ka ba ia ka Excutive Commitee la ialam da ka NPP ha kaba ki MDC jong ka BJP ki don 7 ngut, hynrei ia kine ruh la pynshong ha ka liang pyrshah ha GHADC, kane ka long kaba yn ym lah ban pdiang namar ba ha ka sorkar MDA ki ia don lang.
Haba ia dei bad ka jingpynlong ia ka election ha GHADC, na ka liang jong u bah Ernest Mawrie, u la ong ba un sa leit ban ia kynduh ia u Lat jong ka jylla, ban dawa ba dei ban pynlong ia ka election sha ka iing dorbar jong ka GHADC namar ka por jong kane ka iing dorbar kaba mynta kan kut noh ha ka 15tarik Risaw 2020.
Hynnin ka sngi, ka la don ka jing ia khluit kaba jubor bha hapdeng ki shipai India bad ki shipai China, ha ki bynta jong ka Ladakh, ong ka khubor.
Ki shipai China, ki leit tur sha ka ktem jong ki shipai India, da kaba rah da ki nar, ki sum, ki tiar kiba nep har har bad ki leit da ka jingthmu ban khang ia kawei ka ktem jong ki shipai India ha Mukhpari jong ka  Rezang-La kaba don sha mihngi jong ka Ladakh.
La iathuh ba ki don kumba 50-60 ngut ki shipai China, kiba leit sha katei ka ktm kaba don hajan ka pung Pangong, ha ka por 6 baje janmiet, hynrei la iathuh ba ki shipai India, kim shym la ailad satia ba kin kurup ia katei ka ktem jong ki shipai India.
Kham mynshwa, ha ka 15tarik Jylliew, ki la don 20 ngut ki shipai India, kiba la iap ei, ha katei ka rukom leh riew khlaw ki shipai India, da kaba ki pyndonkam ban bom da ki bom, da ki nar bad ki tiar nep ban iashoh bad ki shipai India.
La iathuh ba ha ka jing ia pyni bor ki shipai China, ki siat kukmba 10 haduh 15 kuli eiei sha suin bad katei ka dei ka jing ia siat, kaba nyngkong ha ki 45 snem ba ladep.
Ka jing ia siat kham mynshwa, ka jia ha u snem 1975.
Ka jingthmu jong ki shipai China, ka dei ban pynmih ia ki shipai India, na u lum  Mukhpari, uba don ha Rezang-La, ong ka khubor bad ka jing pyrshang jong ka PLA, ka la iaid la lai, saw sngi kynthih ban kurup ia katei ka ktem, kaba la bat da ki shipai India.
Ki shipai China, ki kynnoh ba ki shipai India ruh ki siat sha suin, hynrei mynta ka sngi, ka India, ka kyntait ba ka siat kuli ha katei ka jing ia pyni bor, hynnin ka janmiet.
Shillong: U President jong ka BJP Meghalaya State Unit, u bah Ernest Mawrie mynta ka sngi, u la kynnoh ba ka don ka jingbam sap ba shyrkhei ia ka pisa Special Assistant Grant (SAG) ha Jaintia Hills Autonomous District Council bad ha Garo Hills Autonomous District Council bad u la dep ban thoh sha ka tnad pla pisa jong ka sorkar pdeng ban dawa ba dei ban phah tohkit da ka Central Bureau Investigation (CBI).
Ha kaba ia iadei bad ka Khasi Hills Autonomous District Council u bah Ernest Mawrie, u la ong ba ha KHADC ngim don ia ki MDC kiba dei na ka party BJP kumba don ha JHADC bad GHADC, hynrei u la ong ba na ka liang jong ka BJP kin wad da ka Right To Information (RTI) ban lap ba ka KHADC ka pyndon kam hok ia ka pisa Special Assistant Grant (SAG) ka ba ai da ka sorkar pdeng.
Haba kren ha ki lad pathai khubor mynta ka sngi u bah Ernest Mawrie, u la kynnoh ba ka Executive Committee ba la ialam da u bah Thombor Shiwat ha JHADC ka la pyndon kam bakla ia ka pisa ba la ai da ka sorkar pdeng ia kaba la tip kum ka Special Assistant Grant (SAG) ha kaba u khlem  pyntrei ia kane ka pisa ha ki kam pynroi, hynrei u la pyndon kam pynban ha kaba siew ia ka tulop jong ki nongtrei ka ba la kot sha ka T.20 klur tyngka.
Haba ia dei bad ka GHADC u bah Mawrie, u la kynnoh ba ka jingpyndon kam bakla ia ka pisa SAG ka ba la ai da ka sorkar pdeng ka la long kaba sha ba palat bad ia kane ka kam bamsap la lap lyngba ka RTI kaba ki la dep ban pan bad kawei na kine ka long ka jingshna ia ka kawei ka Documentary kaba ki la pynlut haduh T 5 klur tam tyngka,ka jingpynlut ia ka wei na ki jingkieng iaid kjat ka ba don ha Rongtila kaba la kot sha ka 9 lak tam ha kaba la pyni ba ki la dep hynrei ha ka jingleit ban jurip la lap ba kam shem la don kano kano ka jingpyntrei ia ka ne ka jingkieng iaid kjat.
Kawei ka dei ka jaka iaid kjat ha William Point ka ba don hajan ka GHADC kaba ki la pyni ba ki la dep ban shna ia ka ne ka jaka iaid kjat ha ka jinglut kaba la kot sha ka 10 lak tam, hynrei kam shym ladon kano kano ka jingtrei ia katei ka jaka ha kine ki 6 snem bad kiwei kiwei ki kam ruh kiba ka GHADC ka la pyni ba ki la dep, hynrei kam shym long kumta, u la ong.
U la iathuh ruh ba ka SAG ka long ba ka sorkar pdeng ha u snem mang tyngka 2015-16 ka la ai sha ka KHADC T.133.12 klur, sha ka GHADC T.100.71 klur bad sha ka JHADC 33.37 klur.
Ka jingai ia kane ka pisa ka long ban pyntrei ia ki kam pynroi ha kine ki jaka jong ki riewlum.
U la iathuh ba kane ka juh ka jingai pisa ka la wan biang ha u snem 2019, ha kaba nyngkong ka KHADC ka la ioh T.34.87 klur, ka GHADC ka la ioh T.31.40 klur bad ka JHADC ka la ioh T.11.62 klur.
Kane ka long ha ka sien phah kaba nyngkong, ha ka sien phah kaba ar, ka KHADC kala ioh T.15 klur, GHADC, T.13.60 klur bad JHADC ka la ioh T.5.10 klur.
U la kynnoh ruh ba ka EC ha JHADC kaba kynthup ia ki MDC jong ka Party United Democratic Party bad ki MDC jong ka National People Party, hynrei ki khlem kynthup lang ia ki MDC jong ka party BJP kiba don lai ngut, kumjuh ha GHADC ka NPP kaba ialam ia ka Executive Commitee kam shym la kynthup lang ia ki MDC jong ka BJP, wat la ha ka Sorkar MDA ki ia don lang ban thaw ia ka sorkar jylla,u la ong ruh ba kane ka jingleh jong kine ki ar tylli ki party ka long kaei kaei kaba ym lah ban pdiang satia.
U bah Mawrie u la iathuh ruh ba ka jing bamsap ka long halor ka jinglap ba ia ki kyndon baroh la pynkhein da kine ki 2 tylli ki District Council, ha ka ba ia ka jingbit ban pyntrei ia ki kam la soi da ki engineer jong kitei ki 2 tylli ki District Council bad ka jingpyndon kam bakla ia ka pisa ba la mang da ka sorkar pdeng ha ka jaka ban pyntrei ia ki kam pynroi.
Shillong: U myntri ba dei peit ia ka tnad ka koit ka khiah, u Bah A.L Hek u la iathuh ba kiba ioh thymmai ia u khñiang jingpang coronavirus ha ka jylla ki la don haduh 29 ngut.
Ha East Khasi Hills District ki don 25 ngut kiba ioh thymmai ia une u khñiang jingpang bad na kine 5 ngut kidei ki armed forces bad 20 ngut ki riewpaidbah, ha Ri Bhoi District don tang iwei iba dei na ka armed forces, ha South West Garo hills ki don 3 ngut, ha West Garo Hills ki don 13 ngut ha kaba 2 ngut kidei ki armed forces bad 11 ngut ki riewpaidbah.
Kiba la jem na u khñiang jingpang coronavirus mynta ka sngi ki la don 156 ngut.
Na kine 53 ngut ki dei na East Khasi Hills, 3 kidei na Ri-Bhoi, na East Garo Hills ki don 73 ngut, na West Jaintia Hills idon tang iwei bad na West Garo Hills ki don 26 ngut.
Shillong: Ki pulit ka Jylla, ki pyntip ba ka  Malangkhona Out-Post, kaba la khang ha ka 26tarik Nailar 2020, ka la sdang trei kam noh, naduh mynta hi shakhmat.
La pyntip, ba katei ka ktem pulit, ka la sdang biang ia ki kam jongka, kumba ju long.
Shillong: U myntri rangbah ka jylla, u Conrad K.Sangma mynta ka sngi, u la pynbna ba u la aiti ia ka song pisa kaba 6.4 klur na ka bynta ban maramot ban ban pynbha ia ki pipe um barim bad ia ki tyllong sam um ha ka Mawlai constituency.
Ka jingiarap pisa na ka bynta kaba nyngkong la iarap da ka Atal Mission for Rejuvenation and Urban Transformation (AMRUT), kaba dei kaba ju iarap pisa ha ka central scheme jong ka urban development.
“Ki la don ki jingtrei ba radbah bad ki kam kiba dang iaid da ka jingiarap markylliang jong ka sorkar kmie bad ka sorkar jylla ban pynbiang ia ki umbam umdih sha ki paidbah lyngba ki tyllong um kiba khuid lyngba ka Jal Jeevan Mission," ong u Myntri Rangbah ka Jylla, u Conrad K Sangma.
Ki pulit ka West Jaintia Hills, ki la ioh bat ia kawei ka kali Maruti 800, ha   Thlumiwi, kaba hap ha Amlarem Sub-Division bad ki la lap na katei ka kali, ia ki lai ngut ki nong Nigeria bad kitei la antad, ba ki wan na Bangladesh, khlem ki kot ki sla kiba biang.
Ki pulit, ki dang tohkit ia ki lai ngut kitei ki nong Nigeria bad kumjuh ia ki 3 ngut kiwei pat ki trai shnong jong katei ka jaka, namar ba la suba, ba ki dei kiba ialam lynti ia kitei ki nong Nigeria.
Ka Rhea Chakravorty, kaba dei ka samla jong U Sushant Singh Rajput, ba la khlad noh, ka la shah kem mynta ka sngi, ha ka Narcotics Control Bureau.
La leit ialam ia ka sha ki doktor, ba kin peit ia ka koit ka khiah jongka bad yn pyni ruh sha u magistrate, ha ka por 7.30 janmiet, lyngba ka video conferencing.
Ka Rhea, 28, ka kyntait ba ka dih droks.
U hynmen jongu, ka U  Showik Chakraborty, ula shah kem ha ka taiew ba ladep.
Ka NCB, la sngewthuh ba kan dawa na ka kashari, ba kan dang iai bteng ha kti jongka, na ka bynta ban wad jingtip kham bniah, halor ka jing kynnoh, ba ka donkti ha kaba thied droks bad ai ha U Sushant Singh Rajput.
Shillong: Hadien ba ka seng HYC Education cell CEC ha ryngkat ka HYC NEHU unit ka lah bishar bniah da kaba shim jingmut na ki khynnah pule, ki nonghikai bad ki nongtrei ophis iaka rukom treikam jong u Prof Srivastava kum u VC jong ka NEHU, ka seng ka la lap ba une u VC u la leh ia shibun ki kam kiba lah pynhiar arsut ia kane ka skulbah kaba don ha ka jylla.
Kawei na kine ka long ba une u VC um shym la khot ia ka University Court ha ki 4 snem kiba u lah don ha ka skulbah, bad haka sien kaba nyngkong ha kaba u la lum ia kane ka University Court, kaba sngew thamula ka long ba um shim la lah satia ban ai ki jingkhein jingdiah ia ki jing pyndonkam ki jong u ia ka fund kaba u lah ioh na ka sorkar kmie, bad dei na kane ka daw ba bun ki member jong ka University Court, kiba kynthup ia ki MP bapher bapher ka ri kiba long member ha kane ka University.
Ki member jong ka court kum ki nonghikai ki lah pyrshah jur ia kane bad u VC u la hap ban pynsangeh shwa iaka jingialang.
Ka long kaei kaei kaba beain bad ba pyrshah ia ka ain jong ka NEHU ban pass ia kino kino ki budget khlem ka jing mynjur jong ka University Court.
Kaba sngew thamula shuh shuh ruh ka long ba wat tang shisien ruh iaka meeting ne ka jingialang jong ka Board of Research Studies um shym lah khot.
Bad tang namar ka jingleh jong u VC ia kine ki kam shutia ka kyrdang jong u, ka NEHU ka la hiar arsut ha ka Ri hi baroh kawei.
Halor kane ka nongrim, ka Seng HYC Education Cell lem bad ka HYC NEHU unit ka ai jingkyrshan ba pura iaka Joint Action Committee jong ka NEHU ban pyrshah ia kano kano ka jingthmu ban dang extend iaka jingtreikam une u Prof Srivastava ne ban dang appoint biang ia u ha kane ka skul bah.
Horkit hordang ka seng hi ka pyrshah jur ia une u Prof Srivastava bad ka dawa na u Union Minister of Education ban weng noh shi syndon ia une u briew na ka kyrdan VC jong ka NEHU bad ka dawa ruh ba u Chief Minister ka jylla un shimkhia ia kane ka kam.
Ha ka por ba ka pyrthei, ka bitar ia ka khlam corona, hynrei kine ki nong ialehkai ka Germany, ki mih ban ialeh kai lyngkhuit, kum ka dak jong ka jingsngew bitar jongki, ia ka jing ia shna pisa bad kamai spah ha kine ki sngi, na ka ialehkai phutbol.
Ki nongialehkai, ki phong tang ki juti but bad ki muja ialehkai, hynrei ia ki number jongki, ruh ki tah da ka rong, ha u budlum jongki.
La pynlong ia katei ka jingialehkai, da uwei na ki nongdro U  Gerrit Starczewski, 34.
U Gerrit, u ong “Ka phutbol ka don mynta ha ka jingpang bad dei na kata ka daw, ba ngi ia lehkai lyngkhuid mynta ka sngi".
Nongpoh: Hadien ba la kut ka samoi treikam ki nongialam barim, ki nongialam ka RBYF Sengkmie, ki la ioh ban pynskhem ia ki nongkitkam ba thymmai jong Umran Dairy Unit.
Ha kaba pynskhem ia ki nongkitkam ba thymmai ka Umran Dairy Unit, la donlang Devan Warjri, President ka Umsning Circle, u Bah Balakmen Nongbri, General Secretary ka Umsning Circle, nangta kiwei ki nongialam ka RBYF Sengkmie, kiba kynthup ia u Bah P.P Kylla, u Bah R.J Thangkhiew, u Bah Elvis kharbani lem bad kiwei ki riew rangbah jong katei ka thain.
Ki nongkitkam ka RBYF Umran Dairy Unit, ki kynthup ia u Bah Byeson Marbanniang kum u President, nangta u Bah Wansir Lyngdoh kum u Vice-President, u Bah Anjestar Papang General Secretary lem bad ki dkhot hapoh ka Executive Committee.
Ki don  75,809 ngut kiba ioh pang COVID-19 ha India, ha ki 24 kynta ba ladep  bad na kitei ki don  1,133 ngut kiba iap.
Baroh kiba ioh pang, ki la poi mynta sha ka  42,80,422 bad na kitei kiba dang don ha ka jingpang, ki long  8,83,697, katba sa  33,23,951ngut kiba la jem na ka jingpang bad kiba iap baroh ki long 72,775 ngut, ong ka  khubor jong ka Ministry of Health.
Ka jingialehkai PlayerUnknown’s Battlegrounds lane ka PUBG, ka la iap bad kumta, la pynlong ia ka jingleit tep don burom ia ka, da kito kiba ieid thep mynsiem ia katei ka jing ialehkai.
La iohi, ia kito kiba ieid ia katei ka jingialehkai, ba ki rah ha ka krong ia ka dur jong katei ka jing ialehkai, ki phong ialade da ki jain kiba lieh bad ki la pynlong ia ka jingleit on tep don burom ia ka dur jong katei ka jing ialehkai bad ki da thoh bad ia pyrta ruh “Winner winner, chicken dinner".
Ym shym la thoh satia ia ka jaka, ba la pynlong ia ka jingleit on tep ia katei ka jing ialehkai.
Nongpoh: Ka khubor kaba la saphriang halor ka jingshah halor ka jingshah wengkam ia kawei ka Longkmie kaba dei ruh ka Nongtrei ASHA, hynnin ka sngi ki nongialam ka KSU Western Border Area, kaba la ialam da u Samla Receive Pator, President, nangta u samla Lumjingshai Syngkli lem bad kiwei, hynne ka sngi ki la leit ban kynduh ia u Dr.M Mawrie, DMHO ka Ri Bhoi, kata ka long ban kyntu ia utei u DMHO ba um dei ban pdiang ia katei ka jingthmu wengkam da ka shnong Nongsier ia katei ka Longkmie bad kaba dei ka Nongtrei ASHA.Haba iadei bad katei ka jingleit kynduh DMHO, kitei ki nongialam ka KSU, ki la phah ruh da ka jingthoh, kaba long kum ka jingdawa na ki bor ba deipeit jong ka koit ka khiah ba kim dei ban wengkam ia katei ka Longkmie, hynrei ki dei ban buh beit ha ka jaka kaba ka trei kum ka Nongtrei ASHA hapoh ka shnong Nongsier, kaba dei kawei na ki shnong nongkyndong kaba don ha ka thain Jirang ha Ri Bhoi.
Halor katei ka jingshah weng jubor ia katei ka Longkmie kim ka Nongtrei ASHA, u samla Receive Pator, u la ong ba ka seng kam lah ban pdiang halor katei ka jingleh donbor da ki nongialam shnong ka Nongsier.
Utei u nongialam ka KSU, u la ong ruh ba ka daw hi kaba la pynlong ia ki nongialam shnong Nongsier ban weng noh ia katei ka Longkmie kum ka Nongtrei ASHA, ka dei tang na ka daw ba katei ka Longkmie, ka la iarap ia kawei ka samla ba duna dkhot met, kaba la kynnoh ba ka la shah leh beijot haduh ban da armet ha uwei pat u briew na katei hi ka shnong bad uba don ka jingiajan eh bad ki nongialam shnong Nongsier, namar katei ka Nongtrei ASHA tang mar ia tip halor katei ka jingjia, ka la leit ban ialam mar ia katei ka samla sha ka jaka sumar kaba don ha Patharkhmah.
Kumta haba iadei bad katei ka kam kaba la leh da kitei ki nongialam shnong Nongsier, ki nongialam ka KSU, kiba la thmu wengkam ia katei ka Nongtrei ASHA, na ka liang ka seng, ka dawa na u Dr.M Mawrie, ba um dei ban ailad, hynrei ban pynneh beit ia katei ka Longkmie kum ka Nongtrei ASHA bad katno tam ha kaba kum kane ka por, ba ki Nongtrei ASHA, ki la dei kiwei na kiba mih shakhmat ban iakhun pyrshah ia ka khlam COVID-19, u la bynrap.
Nongpoh:Ha ka sngi kaba la pynskhem ia u Bah Pholding Makdoh kum u Acting Sordar ka Raid Madan Kyrdem, kum la bthah da ka KHADC bad u Syiem ka Hima Khyriem, kata hadien ba la shah weng kam noh shipor (Suspend) ia u Bah R.M Dorphang, Sordar barim jong katei ka Raid, ki Rangbah shnong na ki 15 tylli ki shnong kiba hap hapoh katei ka Raid, ki la ong ba ka nongrim kaba hakhmat eh kaba la pynlong ia ka KHADC bad Hima Khyriem, ka dei ba u Bah R.M Dorphang, u la pyndonkam bakla eh ia ka bor bad ba um shym la khein snep shuh ia ki rangbah shnong, ne u la shu leh donbor eh shimet.
Ki nongialam katei ka Raid, kiba kynthup ia u Bah Jibansius Ramshong, u Secretary ka Raid, u Bah Amberlight Masharing, u Bah Aris Ryngkhang, Rangbah Shnong ka Mawnohsynrum lem bad kiwei, ki la pynshai paidbah, ba ka ka Raid ka la hap ban pyntreikam lyngba u Acting Sordar, namar u Sordarr barim jong katei ka Raid, um burom ne niewkor ia ki riti ki dustur jong ka synshar khaddar bad kaba la pynlong ia u ba un shah sloit syndon ia na ka khet Sordar.
Ki la iathuh ruh, ba dei halor ka jingpynkhein da utei u Sordar barim ia ki riti ki dustur bad ka rukom synshar khadar, ka la pynlong ia ki nongialam ka Raid ki la hap ban ujor haduh 3 sien kynthih sha ka KHADC bad sha ka ophis u Syiem ka Hima Khyriem, na ka bynta ban dawa hiar khet ia utei u Sordar bad ban thung Acting noh da uwei.
Shuh shuh, kitei ki nongialam Raid, ki la iathuh ruh ba ha ki por mynshwa ym ju don kata ka jingkynrum kynram hapoh ka Raid, ha kaba kitei ki shnong kiba hap ha katei ka Raid ki shongsuk shongsain khlem kino kino ki huri hura, pynban naduh ba u Bah R.M Dorphang, u la shimti kum u Sordar, ba la mih shibun ki kynrum kynram ha kiba biang ki liang bad kaba la pyndkhoh ruh ha ka synshar khaddar hapoh katei ka Raid.
Haba iadei bad katei ka jingshah pynskhem kum u Acting Sordar, u Bah Makdoh kum u Acting Sirdar ka Raid Madan Kyrdem, u la ong ba ka jingshimti ka jong u ia katei ka khet, ka long hadien ba la aibor ne pynkhamti da ki bor jong ka KHADC bad Syiem ka Hima Khyriem, uba la ong ba u kloi ban pdiang ia kano kano ka jingbthah na kiba halor, la kin pynneh ia u ne kin weng ia u lada ki lap ba u leh ia kaba pyrshah ha kaba pyniaid ia ki Ri Dustur.
Nongpoh: Ki Nongialam ka Raid Madan Kyrdem ha Ri Bhoi, ki la byrngem ban ujor syndon da ka Ejahar ia arngut ki briew, kiba la kynthoh khlem nongrim ha ki Social Media ia ki nongkitkam jong katei ka Raid.
Haba pyntip sha ki Nongthoh khubor, ki nongialam jong katei ka Raid, ki la ong ba ha kine ki sngi ba la dep, ki la don arngut ki briew kiba la ai kyrteng ialade kum Maraid Duia bad Zack Zack, ki la kynthoh shaba palat u pud bad kaba la ktah shikatdei eh ia ka longrynieng jong ki nongialam katei ka Raid.
Halor katei ka jingshah kynthoh khlem nongrim bad kaba la ktah eh ia kitei ki nongialam Raid, na ka liang ki nongialam jong katei ka Raid kin sa ujor da ka Ejahar sha ki Pulit bad kin sa dawa ruh na ki Pulit ba ki dei ban pynlong ia ka jingtohkit, na ka bynta ban iohkem ia kitei ki arngut kiba la kynthoh khlem nongrim.
Shillong:Myn hynnin ka sngi, ka sorkar Jylla, ka la khot ia ka kynhun jong ki riew niam bapher, ban iakren halor ka sobjek jong ka jingplie ia ki iingmane, hynrei ki nong ialam ka Khasi Jaintia Presbyterian Assembly (KJPA), kim shym la leit satia sha katei ka jing iakynduh ba la pynbeit da ka sorkar Jylla.
U Pastor P Hynniewta, uba dei U Pastor rangbah ka KJP Assembly, haba la kylli, da u nongthoh khubor, halor ka jing ialang kaba mynta ka sngi, ula ong “Ym don ba pyntip ia ngi".
Halor ka jing kylli, la ka KJP Assembly, ka don bynta lang ne em bad ka Shillong All Fairth Forum (SAFF), U Pastor, ula ong “Ngim don bynta eiei" hynrei, ula ong shuh shuh “Ki don ki dkhot kiba leit da ka mon sngewbha jongki hi".
Haba la kylli pat, la ka KJPA, ka la mynjur ne em ban plie noh ia ki iingmane ha U Risaw, kumba la ai jingmut, da ka sorkar Jylla, U Pastor, ula ong “Ngam lah ban ong eiei, hap iakren ia kata".
Nongpoh: Ki khynnah pule ka RIST-USTM ki la pynpaw ka jingsngewkmen bad sngewnguh ia ka Kong R.M Kurbah, Deputy Commissioner ka Ri Bhoi District bad kumjuh ruh ia ka Kong D.Kharshiing, Extra Asst Commissioner, namar ka jingshimkhia ka jong ban weng ia ka jingeh ki khynnah pule ha RIST-USTM, kiba la iakynduh jingeh hadien ba ki bor pyniaid jong kitei ki skulbah, ki la thmu ban shim bai Hostel wat ha kaba kum kane ka por ba don ka Lockdown.
Ha ka kyrwoh kaba la phah da ka KSU RIST-USTM Unit, ki la pynpaw ia katei ka jingsngewnguh, namar hadien ka jingujor da kitei ki samla pule, ka DC Ri Bhoi ka la shimkhia bad kaba la pynlong syndon ia kitei ki khynnah pule ha kitei ki jaka, ba ki lait na kaba siew ia ka bai Hostel.
Ki la ai ruh ka jingkhublei ia ki nongialam ka KSU North Khasi Hills District Unit bad kumjuh ia ka Education Cell North Khasi Hills District Unit, namar ka jingleit synran ka jong ki ha ka por ba kitei ki dkhot na katei ka Unit ki leit ban kynduh DC bad kaba la poi sha ka jingjop.
Ka Kur Lyngdoh Nonglyngkien kaba long kawei na ki kur jong ki San Lyngdoh hapoh ka Hima Maharam, South West Khasi Hills District ha ka 7 tarik u Nailur 2020 ka la leit ban ai khublei ia i Kong Isawanda Laloo IAS i ba long i Deputy Commissioner jong ka South West Khasi Hills District ba in sa leit ban shimti noh kum i Deputy Commissioner jong ka East Khasi Hills District.
Na ka liang jong ka Kur ka pynpaw ia ka jingsngewnguh ia i namar ba i dei iba don ia ka mynsiem ban kyntiew ia ki Riti Dustur jong ka Kur ka jait bad ha kajuh ka por ba I long i Ophisar i ba trei shitom bad shimkhia bha ia ka kam ba la bynshet ha i.
Ka Kur ka dap da ka jingsngew bynnud ia i namar i dang don shibun ki kam ban pyndep ha ka ban kyntiew ia ka District ha ki ba bun ki liang.
Ka Kur baroh kawei ka kitbok kitrwiang bad duwai ba u Blei un ai ia i ia ka met kaba shait ba khlaiñ bad khamtam ba un nang ai shuh shuh ka jingshemphang ha i ba in nang lah ban shakri khambha ia ka Ri bad ka jaitbynriew baroh kawei.
Mr Ialamlin Lyngdoh NonglyngkienSecretary, Dorbar KurKur Lyngdoh Nonglyngkien.
Hynnin ka miet, ka la don ka jing ia siat pyntieng hapdeng ki shipai ka India bad ki shipai PLA ka China, hajan ka pung Pangong ha Ladakh, ong ka  khubor.
Ki lad khubor sorkar, ki iathuh ba ki shipai China, ki la siat sha suin sha ka liang jong ki shipai China, ha u pud jong ki ar tylli ki ri, lane ha u  Line of Actual Control (LAC) ha Ladakh.
Ka China, ka kynnoh ba ka dei ka India, kaba sdang ban siat nyngkong bad la iathuh ba ki shipai India, ki la rung sha u pud jong ka China, ha  Bangong Hunan, kaba don sha sepngi jong u pud ka China bad ka India.
Ka jing ia siat hynnin ka miet, ka dei ha ka sien kaba ar, kaba la jia naduh U Nailar 2020, ong ka khubor.
Shillong: U DHS(MI), u Dr Aman War u la iathuh ba haduh mynta ka sngi kiba ioh ia u khniang jingpang COVID-19 ha ka jylla ki la don haduh 1,457 ngut bad na kine, kiba bun tam ki dei ki shynrang.
Haba ai jingkhein halor kiba iohpang ha ka jylla, la iathuh ba ha East Garo Hills ki don 98 ngut bad na kine, 28 ngut ki dei ki kynthei bad 70 ngut ki dei ki shynrang, ha East Jaintia Hils ki don 30 ngut bad na kine 6 ngut ki dei ki kynthei bad 24 ngut ki shynrang, ha East Khasi Hills ki don 948 ngut bad na kine 349 ngut kidei ki kynthei bad 599 ngut ki dei ki shynrang, ha North Garo Hills ki don13 ngut bad na kine 4 ngut kidei ki kynthei bad 9 ngut ki shynrang, ha Ri Bhoi ki don 119 ngut bad na kine 25 ngut kidei ki kynthei bad 94 ngut ki dei ki shynrang, ha South Garo Hills ki don 16 ngut bad na kine 3 ngut ki kynthei bad 13 ngut ki shynrang, ha South West Garo Hills ki don 4 ngut bad na kine 1 I dei I kynthei bad 3 ngut ki shynrang, ha South West Khasi hills I don tang iwei iba dei I kynthei, ha West Garo Hills ki don 186 ngut ba na kine 31 ngut kidei ki kynthei bad 155 ngut kidei ki shynrang, ha West Jaintia Hills ki don 12 ngut bad na kine 7 ngut kidei ki kynthei bad 5 ngut ki shynrang bad ha West Khasi Hills ki don 30 ngut bad na kine 6 ngut ki dei ki kynthei bad 24 ngut ki shynrang.
Haba kheiñ kyllum lang baroh 461 ngut ki dei ki kynthei bad 996 ngut ki shynrang.
Shillong: La pynbna da ki bor District, East Khasi Hills, ban khang dam naduh mynta ka sngi, ia ka iing jong ka Renuka Rai, C/o Ganesh Store, ha pyrshah Income Tax Quarter, Keating Road bad nangta ia ki saw tylli ki iing kiba dei ki jaka jong ki nongtrei ka  Additional Secretariat.
Nangta la rai ruh ban khang dam ia ka iing jong U Binod Khemka, ha Ferndale Apartments, E-107, IGP.Ha kawei pat ka hukum, la rai ban dang iai bteng ka jingkhang dam ia ka iing jong ka  kamra No.101 bad 102, ha iing ka  Dr.Sunita Shylla, kaba ha Wahdienglieng.
Kawei pat ka hukum, ka iathuh ba la weng noh ia ka jingkhang dam ia ka iign jong ka kong   Martian Mawthoh ha Riat Bharat, Malki, Nongshiliang, naduh mynta ka sngi hi.
U Paul u shah ia ki khristan ha Ephesos ba kin bitar, hynrei u khang pat ban leh pop, kum kaba iashoh ia dat, ia pyniap, ia pynhiar kput, ka bym don jingmap shuh…Kine ki sngi jong ka khlam COVID-19 ki dei ki sngi jong ka jingbitar ha kiba bun ki jaka bad bun ki liang.
Dangshen ngi la iohi ia ka jingbitar jong u bah Dmikstar Lyngdoh, New Nongstoin, pyrshah ia ki pastor Presbyterian halor (1)ka jingshongthiah thai khlem trei jong ki, (2) ki shithi dawa ai jingainguh da ka bor.
Ka jingbitar jong u bah Dmikstar ka long kaba shongnia.
Hynrei nga kyrpad bad kyntu ia utei u rangbah ban kiar na ka jingleh pop.
Na ka liang ki pastor presbyterian ruh ki la don kiba la bitar shla ia u bah Dmikstar lyngdoh halor ka khubor ba u la thoh pyrshah ia ki.
Ka jingbitar jong ki pastor ka long kaba dei, namar u bah Dmikstar u la pyndonkam da ki ktien kiba khor.
Kaba kham ima bad sngewshyrkhei ka dei ka jingbitar jong ki pastor ia u Conrad Sangma halor ka jingpynpep noh ia ka jingkhot iakynduh jong u ia ki.
Ïa kata ngi la iohi bad iohsngew ha ka YouTube channel kaba ong, “Bitar ki pastor ka KJP Assembly ba pynsangeh kyrkieh u Conrad ia ka jingialang…"Baroh kiba la peit bad iohsngew ia ka jingkren ki pastor ha ka youtube ki lap ba ki don ki kyntien bym sngewiahap shuh ban kren da ki pastor.
kita ki long (1)"kat ia ka balang presbyterian kaba la palat 7 lakh…" (2)da khot lang bad ia kiwei ki kynhun balang ngim leit shuh…"Ka jingbitar jong ki pastor ia u Conrad ka long kaba dei namar u shu pynsangeh kyndit.
Tangba nga ong ia phi ki pastor ba phin kiar na kaba iashoh, iakynrup marmet… bad u Conrad, namar kata ka long ka pop.
Ma phi ki pastor phi dei ban sngewthuh ba u Conrad Sangma ha katei ka sngi u la long kum uto u Nongsamaria babha (Lk.10:29-37) uba da ka mynsiem isynei ia uba la hap ha ka lanot khop bad mynsaw jur, ba u la hap ban sahmniet ha shiteng lynti, ban iarap.
Ko phi ki pastor, wat pynbor ia u Conrad ban long kum u Lyngdoh bad u Lebi ban shu iaid kiar noh haba la iohi da la ki khmat ia uba la mynsaw.
Kata ka mut ban kiar ia kiba ioh pang covid-19.
Da kane ka khubor, nga u Ex.Pastor, nga kyntu ia phi ki ba dang long pastor, ia phi ki riewpaidbah bad ia phi ki riewsorkar ba phin iaklet noh ia ki jingbakla bad jingbymbiang jongno jongno ruh.
Namar ym don uba biang 100% ne uba sniew 100% hangno hangno ruh.
“To bitar, hynrei wat lehpop, to wat ai ba ka sngi kan sep noh ha ka jingkhih bitar jong phi.
" Amen.
Tel Aviv: Ka Israel, hynnin ka miet, ka la siat pynhap ia ki 200 tylli ki namding jong ka Iran bad ki drone, ha ka jingshah hiar thma jongka, hynnin ka miet.
Ki liengsuin iapom, ki iakhun tyngeh, ban pynhap ia kitei ki namding bad la iathuh ba kawei ka khynnah rit, ka la mynsaw, ha ka jinghap jong u namding bad sa ka ktem shipai, kaba la julor thiaw, na kitei ki namding ka Iran.
Ki shipai Israel Defence Forces (IDF), ki iathuh ba ia kitei ki namding, la ioh ban siat pynhap, ha ki khappud jong katei ka ri.
U nongkren jong ki shipai Israel, U Rear Admiral Daniel Hagari, u iathuh ba ki don khyndiat tylli ki namding, kiba leit hap ha ki bynta ba shathie jong ka Israel.
Ki shipai jong ka England bad ka America ruh, ki la pynhap ia bun bah kitei ki namding, ha khappud jong ka Iraq bad ka Syria, ong ka khubor na Israel.
Katei ka jingsiat namding bad pynher drone jong ka Iran, ka neh haduh 5 kynta antad, ong ki shipai jong ka America.
Shillong 13 Ïaiong: U bah Tarcisious Mawlot uba dei u wei na ki riewrangbah ba iakhun ia ka ilekshon MLA jong u snem 2023 ba dang shu dep shen, mynta ka sngi saitjain ka 13 tarik u Iaïong 2024, u la pynbna paidbah hakhmat ki lad pathai khubor ha Shillong Press club , ha kaba nakaliang jongu u la ong, ba ha kane ka ilekshon MP ban wan mynta ka jingiakawang ktieh kaba la long shaba palat, ha kaba kala wanrah ruh  ia ka jingbudnam ia ka jylla hi baroh kawei.
U la ong, ba katkum ka jingsngewthuh jong u , ba ka kam saiñ hima sima kadei ka kam ban pynbha ym ban ia pynibor huynrei hapdeng kiei kiei la sakhi ruh, ba kam don ka jingburom mar kylliang wat ia ki nongialam balang ki ba la pynsleh da u Blei ruh, ka ba la kylla long pynban ka jingisaitmet.
U bah Mawlot u la ong ruh, ba hapoh ka Ri Khasi baroh u briew u dei u ba ngeit Blei la u dei u khristan ne u bym dei u khristan ruh.
U bah Tarcisious  u la buh ruh ka jingkylli ia ki nongialam bad ia ki paidbah ba balei ki hap ban ia kawang ktieh kawang maw iwei ia iwei bad  hato kane ka rukom ka pyni ia ka rukom khuid shimet.
Nongpoh, 13 Iaiong: Mynta ka sngi ba la don ka jingialang paidbah jong ka Party NPP ha shnong Killing, ka shnong kaba hap ha Jirang Constituency, la iohi ba da ki hajar ngut ki paidbah na ki shnong bapher bapher kiba don ha ki thain Killing, ki la leit ban iashimbynta ha katei ka jingialang bad khamtam eh ban sngap ia ka jingkren jong u Conrad K.Sangma, President rangbah ka Party NPP bad uba dei ruh u Myntri Rangbah ka Sorkar jylla.
Ha katei ka jingialang, nalor u Conrad K.Sangma, la sakhi ruh da ka jingdon u Bah Sosthenes Sohtun, MLA Jirang, u Bah Victor Rani, MDC Jirang u Bah Bajop Pyngrope, MDC ka Rambrai Jyrngam lem bad shibun kiwei pat kiba dei ki nongialam ka Party NPP.Lyngba jong katei ka sngi, ba ka NPP ka la pynlong ia katei ka jingialang, kaba dei ruh ka jingialang ban kanbas Ilekshong ba bynta ia ka Kong Ampareen Lyngdoh, Kyrtong MP na ka NPP, na ka liang ki heh ka NPP, ki la ioh ruh ban pdiang sngewbha ia u Sunmoon R.Marak, u kyrtong ka TMC ha kane ka Ilekshon 2023 ha ryngkat ki nongbud jong u, ki la leit pyniasoh noh sha ka NPP bad ba ai ia ka jingkyrshan kaba pura ia ka Party NPP.Ki nongkren ha katei ka sngi, kiba kynthup ia u Conrad K.Sangma, u Bah Sosthenes Sohtun lem bad kiwei, ki la kyntu ia ki paidbah ha katei ka thain, ba kin ai ka jingkyrshan kaba pura ia ka Kyrtong ka NPP Kong Ampareen Lyngdoh, khnang ba lada jop ka Kong Ampareen Lyngdoh, kaba don ha ka liang Synshar, ba kin sa ioh shibun ia ki kam pynroi bad kiba long ka jingmyntoi ia ki paidbah, ha katei ka thain ha Ri Bhoi bad ha ka jylla hi baroh kawei.
Shillong, 13 Ïaïong:Ha ka Rynsan u Paidbah ne ka Common Platform ba la pynlong da ka Sur U Paidbah ka Bri u Hynñiewtrep bad ka JACBOM baroh ki kyrtong kiba la wan ïashimbynta ki la buh hakhmat ïa 3 tylli ki phang kiba long kiba hakhmat eh kiba la ju ïai dawa da ka jylla manla ka por.
Kane ka Rynsan u Paidbah ka la buh ïa ka phang Pdeng kaba dei, ‘Ka jingkyrsiew thiah kumno ban jied nongmihkhmat sha ka Ïingdorbar Thaw Aiñ Lok Sabha 2024.
Na ki 6 ngut ki kyrtong kiba la shah khot sngewbha, tang 2 ngut kiba lah poi kata ki long u Prof.Lakhon Kma u kyrtong shimet na ka shap ka Shang ki soh, nangta u Bah Peter Challam u Advocate uba la ïoh ïa ka shap na u Mawlynnai, katba ianka RDA la wanmih khmat da u Secretary ka UDP u Dr.Jemino Mawthoh, katba na ka Congress, ka VPP bad NPP ym shym ba la don ba wan mihkhmat ne ïashimbynta.
Ha kane ka Rynsan paidbah ki mat kiba la khluid bha ki jingïatai bad kiba la don ruh ki jingkylli ba kine ki kyrtong kin leh kumno ynda ki la poi sha ka thong ki dei ka CAA, ka ILP bad ka jingpynrung ïa ka Ktien Khasi hapoh ka khyrnit kaba 8 jong ka Riti synshar ka Ri bad kynthup ruh haba ïadei bad ki kam khappud.
Haba ïoh ban kren nyngkong u Prof Lakhon Kma u la ong ba ka daw ba kongsan kaba la pynlong ïa u ban ïakhun ïa kane ka ilekshon ka long ha ki 13 tylli ki nongrim bad katto katne na kitei u ong ba lada kum u MP u kwah ba baroh naduh nongkyndong haduh sor dei ban ïakiew ïasan lang.
Nangta ban kyntiew ïa ki skul khamtam ki Skul sorkar haba yn pynleit jingmut bha ha ki Skill Development, kumno ban pynbha ïa ki PHC, CHC khamtam ha ki thaiñ nongkyndong.
U la kren halor ka ïohkam ïohjam khamtam ha ki kam Sorkar Pdeng ba ki trai ri trai muluk kidei ban ïoh bad ban wanrah ïa ki karkhana kum ki pharmaceutical industry, food industry bad kiwei ban aikam ïa ki samla bad kiwei kiwei.
Katba u Bah Peter Challam u kyrtong shimet u Advocate uba ïeng na ka shap u Mawlynnai u la ong ba ka jingthmu ba kongsan eh ka long ban ïada ïa ka jaitbynriew ba la rit paid da kaba wanrah ïa ka ILP kaba khlaiñ bha ki bniat, ban long ka sur u paidbah, ban ïatreilang bad ki paidbah ha kino kino ki kam ba donkam bad ban peit pyrman ïa ki kam ka sorkar kaba synshar khnang ba kan ym don ka jingshah ñion beiñ ki rit paid.
Katba u Dr Jemino Mawthoh uba la mihkhmat ha ka jaka u kyrtong ka RDA u Bah Robertjune Kharjahrin u la ong ba ka kynhun ka la dep pynmih ïa ki kular ilekshon ne ka manifesto kaba don haduh 23 tylli ki mat bad ka CAA, ILP bad Ktien Khasi ki lah dep don lypa bad kidei kiba hakhmat eh.
U la ong ka jingmih ka RDA ka long ban wanrah ïa ka jingïatylli ki seng riewlum ym tang ha jylla hynrei wat ha thaiñ shatei lammihngi khnang ba ka sur kine ki thaiñ kan paw bad ïohsngew da kaba khlaiñ sha ka Sorkar Pdeng bad da kaba thaw ruh da ka Legislators Forum of North East.
Ha kane ka Common Platform lah bun kiba ïashimbynta ha ki jingkylli khamtam haba ïadei bad ka Instrument of Accession bad kiwei ha kaba na ka liang ki kyrtong bad ba la mihkhmat ki la jubab ïa baroh ki jingkylli.
La pynïaid ïa ka jingïalang da u Chairman u Bah R Thabah bad la long Moderator da u Bah Kyrmen Uriah da ka jingdonlang u chairman ka Joint Action Committee on Border of Meghalaya (JACBOM) bad ïa kane ka prokram la pynlong ha Khasi National Dorbar Hall Mawkhar Shillong.
Shillong:Ka Meghalaya Human Rights Commission (MHRC) kaba dei ka kynhun ba peit ia ka hok long briew manbriew ha jylla Meghalaya, ka la shim da ka Sou-motu haba iadei bad ka jing shah pyniap jong ki nongbylla sngi balang ha ka 10 tarik ïaiong 2024 ha nongbah Shillong.
Ka Commission ka la phah jingthoh ruh sha u Director General of Police (DGP) jong ka jylla Meghalaya, ba un phah ia ka jingiohlum jingtip haba iadei bad ka jingtohkit ia kane ka jingjia hapoh jong ka 15 sngi.
Ka jingshim jingtohkit jong ka MHRC, ka dei, hadien ba uwei u bar jylla u la khlad noh hadien ba u la shah bom shah tied ha ki briew kiba kah ia ka durkhmat bad phong da ki mask , ha kaba ki la hiar bad thombor kynsan kynsan ia kitei ki bar jylla, katba ki dang don hapdeng ka jingtrei ha kawei ka iing kaba don ha Malai Mawroh Umsohkhlur Block -3, ha ki khyndiat sngi ba ladep.
Jatah:U President ka HSPDP East Khasi Hills u bah Martle N Mukhim, u la ther tyngeh ia kiba iasaid ban ai jait sha u shynrang, namar ba kane kan long ka jingsain dur kaba pynkylla khongpong ia ka riti dustur kaba la sain dur u longshwa manshwa.
Haba kren ha ka jingialang ialap elekshon ia u kyrtong ka Regional Democratic Alliance (RDA), u bah Robertjune Kharjahrin mynhynnin ka sngi ha Jatah, ka thain Mawkynrew, u bah Martle uba dei ruh u MDC ka Mawkynrew, u la ong ba ka jingshim jait sha u shynrang tang katno pateng la kulmar ka pyrthei bad kan wanrah ia ka jingsang ia ka jaitbynriew kumba ong ka ktien dkhar, ulta phulta.
U la ong ba u mynbarim, shwa ban ai jait sha ka kynthei, u la pynshad sha ka shaman ban pynshong nongrim bad u la shuit la shor halor kata.
Haba ther ia ka jingdawa u President ka Voice of the People Party (VPP) u bah Ardent Miller Basaiawmoit ia ka artikil 371, u bah Martle u la ong ba jingmutdur ka long kumba beh ia ka thapbalieh, katba nang beh nang her.
U la ong ba ka artikil 371 ka long ka jingphoh sniew sha rngai, ban pynduh ia ka District Council.
Ha kajuh ka por, u la ong ba dei tang haba ioh ia u MP na seng riewlum ba ka jaitbynriew ka paw ha Delhi ym ha ki seng ri thor bad dei na kane ka daw ba ka UDP bad ka HSPDP ki la iatreilang.
U la kynthah ia kiba ong ba u MP ka seng riewlum un leh aiu, hynrei ki dei ban tip ba u bah Joy Nichols Roy u la wanrah ia ka District Council, u Prof.GG Swells u la iasaid ban ioh ia ka jylla Meghalaya ryngkat kiwei ki nongialam katba ki nongialam ka seng ri thor ka Congress ki pyrshah ha katei ka por.
Ka jaitbynriew Khasi ka don tang 22 lak ngut eiei, bad la wan u dkhar na Assam tang 40 lak, shaei ka jaitbynriew bad u la ong ba wat khmih lynti ba ka Congress kan ai ia ka Inner Line Permit (ILP) namar ba ki pyrkhat ia ki para rithor hynrei ia ka jaitbynriew Khasi, dei tang u Khasi na ka seng riewlum hi uban ialeh ban dawa, ym da kiwei kiba shu wan ban ialam bakla.
Ban iada ia ka jaitbynriew, ban khmih lynti ba u dkhar u kling ba un iada, lada hap sa ka patlun ruh yn ym ioh.
U la ong ba ka Congress lei mynta ka kyrshan ia ka jingshongkha para shynrang para kynthei, ka bym lah shuh ban batai bad don ka kynhun kaba iakhun ban leh ia kane haduh mynta.
ym Don nia shuh.
Jatah:U MDC barim ka Nongkrem u bah Edar Nongbri ula ong ba u hap ban mih noh na ka seng Voice of the People Party (VPP) namar ba ka rukom pyrkhat bad jinglong sarong jong u President jongka, u bah Ardent M Basaiawmoit, ban ym khein briew ia kiwei pat.
U bah Edar uba la rai ban kyrshan noh ia u kyrtong ki seng riewlum, Regional Democratic Alliance (RDA) u bah Robertjune Kharjahrin, ula ialap elekshon ha ka jingialang ha Jatah ha kane ka sngi Palei.
U bah Edar u la ong ba ha ka por ba u leit ban iasyllok ia u bah Ardent ban iatreilang bad ki seng riewlum bad ki riew rangbah kiba shemphang, u la kyntait mardor, bad hangne u la lap ba u bah Ardent u don ka mynsiem sngew khyllew ba kat ma u, ym don shuh bad dei tang ka party kaba ialam ma u, kaba bit tam.
“Nga dang mut ba ka VPP kaba lung, nga khmih lynti ba u bah Ardent un don kajuh ka mynsiem ban iatreilang bad ki para seng riewlum, nga la leit ban iasyllok hynrei um pdiang bad dei na kane ka nongrim ula mih noh na ka VPP.Ka daw ka jingieh noh jong nga ia ka VPP, namar nga lap ia ka daw jong u bah Ardent u don ka mynsiem sngew khyllew ba kat ma nga ym don shuh, ba ka party dei tang ha ka jingialam jong nga kaba bit tam, haba ai jingmut ban iatreilang bad ki riew rangbah kiba shemphang, hynrei um treh dei halor kane ka nongrim ba nga sa mih noh na ka VPP, ban ai ka jingkyrshan ia ka RDA", la ong u bah Edar.
U la ong ba ha kine ki sngi la ioh sngew ba lada ka VPP ka ioh ia ka jingjop, kan pynduh noh ia ka district council, hynrei dei ban kynmaw ba lada duh ka district council ka jingsynshar bad ka riti dustur kan jah noh.
U bah Edar u la kynthah ruh ba kat u nongialam un shim jait sha lade, un pynkylla ia ka jait kumba la buh u longshwa manshwa, ka long kaba bakla bad kaba shibun.
“Ha kine ki sngi la ioh sngew ba lada ioh ia ka jingjop yn pynduh noh ia ka district council, kynmaw paidbah namar lada duh ka district council ka jingsynshar jong ngi kan jah noh.
Kat u nongialam un shim jait sha lade, un pynkylla ia ka jait kumba la buh u longshwa manshwa, kane ka long kaba bakla.
U ong ba ia ka VPP la wan buh u Blei, hato ia kiwei kim dei ba buh u Blei.
Ula kren khuid ba baroh kiba tuh, kiba pop bad na kane, ngam shaniah ha ka jingialam u bah Ardent bad nga wan phai biang sha ka party riewlum kaba shisha, ka UDP bad HSPDP ha ka RDA", la ong u bah Eadr bad u la bynrap, “Nga kynmaw ha ka jingialang ha Smit, u Late BB Lyngdoh ula ong wat ju ai wait da u khynnah khyllun, ioh kum pom ialade bad kane ka long kaba im shisha mynta ha kine ki sngi ha ka jingialam jong u bah Ardent".
Shuh shuh u la ong ba ki la kam ba ia ka VPP la wan buh u Blei, hato ia kiwei kim dei ba buh u Blei.
Ula kren khuid ba baroh kiba tuh, kiba pop bad dei na kane, ka pyllong ia u bah Edar ban duh ka jingshaniah ha ka jingialam u bah Ardent bad ula rai ban leit phai biang sha ka party riewlum kaba shisha, ka UDP bad HSPDP ha ka RDA.U la pynkynmaw ia ka jingkren jong u nongialam ka jaitbynriew u bah BB Lyngdoh (bam kwai ha duwar u Blei) ha ka jingialang ha Smit, uba la ong wat ju ai wait ha u khynnah khyllun, ioh kum pom ialade bad kane ka long kaba im shisha mynta ha kine ki sngi ha ka jingialam jong u bah Ardent.
Haba ong ban ym khih jingmut haba iohi ia ki jingbun briew ha ki jingialang ka VPP, u bah Edar u la ong ba haba peit ha social media, la iohi ia ka jingshlei jong ki paidbah ha ki jingialang ka VPP hynrei u kynmaw ba ha ka por ba u ialeh MDC ha kato ka por, u la jop ia ka elekshon watla um ju don briew ha ka por ba u pyllong ia ka jingialang.
U la ong ba katkum ka histori, dei tang ki MP na seng riewlum kiba la wanrah burom ia ka jaitbynriew kum u Babu Jeebon, u Prof.GG Swells.
u sniang u sngewtynnad ban kyrsum bad ki para sniang bad kane ka pyni une u dang khynnah ka jingmut jingpyrkhat.
in iatrei lang bad ka UDP- HSPDP kaba iatrei bad ka BJP-NPP.Une u briew u shu kren lamwir kum ba ioh jingpang prestone.
U briew u ba lah dei ban shongthait kum u nongialam politik u lah dei ban shu ai mynsiem, ym ban dang kwah ialam.
Ka don ka por ia kiei kiei baroh.
u LA kwah long chairman ne u thlimLa mih u kiang nangbah ba ar bah arden khla wait ka ri to nang iai im slem khun dap shynrang imei khnang ba ka ri kan sa ioh laitluid biang sa shisien.
Shillong: Ka Voice of the People Party (VPP) kum ka seng kaba burom ïa ka Riti Synshar jong ka Ri bad ïa ki nongrim jong ki aiñ ki kanun ka pynrem jur ïa ka jingpynïap im im peit peit ïa uwei u nongbylla ha Mawlai Mawroh ha kine ki sngi ba la dep.
“Mano mano ym don hok ban shim jyndat ïa ka mynsiem jongno jongno.
Ka hok ban im ka dei ka hok longbriew manbriew jong uwei pa uwei u briew la u dei na kano kano ka jaitbynriew, ka jait ne ka niam bad ïa kane ka hok la pynskhem ha ki aiñ satlak ka pyrthei bad ka Ri," ong u Nongaiktien u Bah Batskhem Myrboh.
U la ong, “Ngi kyntu namarkata ïa ka Sorkar Jylla ban shim ïa ki lad ki lynti ban pynthikna ba ka aiñ ka dei ban treikam bad ba kiba donkti kin ïoh ïa ka jingpynshitom katkum ki kyndon.
"“Kane ka jingjia ka la pynjah burom shibun eh ïa kane ka jylla jong ngi kaba la bna nam namar ki kam pynkheiñ aiñ bad ki kam bamsap ba la leh da kito kiba don ha ka bor," ong u Bah Batskhem MyrbohNongaiktien ka VPP.Shillong:Ka paidbah ka Mawlai konstitwensi mynhynnin ka sngi ki la iatuid sha ka jingialang ialap elekshon ka NPP, hadien ba ka Voice of the People Party (VPP) ka la sar lin ha ka elekshon MLA ba dang shu dep.
Ha kane ka jingialap elekshon kaba long ha Mawlai Phud muri, la don ka kyrtong ka kong Ampareen Lyngdoh, u President ka NPP Meghalaya bah Prestone Tynsong nalor u MDC bah Teiborlang Pathaw bad kiwei.
Haba kren ha kane ka jingialap elekshon, ka kong Ampareen ka la ong ba kan ym leit sha Delhi ban bam soh ot, hynrei kan ieng ban iasaid ia ki mat ka jaitbynriew.
Ka jingwan ki paidbah byllien ban sngap ia ka jingialang ka la pynshong shit bha ha kane ka jingialang kaba la ju shim kum ka ktem ba khlain jong ka VPP.Ka Kong Ampareen ka la khot lang ruh ia kiwei kiwei ki seng sain pyrthei ba kin ai ia ka jingkyrshan ia ka, kum ka longkmie ba kan long ka MP na ka jaitbynriew kaba ai jait na ka kmie.
“Nga khot nga wer ia kiwei kiwei ki party, ka UDP, ka VPP, ka HSPDP, ka Congress, sngewbha ai ia ka jingkyrshan ia nga ha kane ka kynti, ban pyni ia ka jingiatylli ka jaitbynriew", la ong ka Ampareen.
Ha ki ri kiba shai kiba don ki nongialam kiba shemphang ki buh ia ki mat (agenda) ha khmat duh ia ki kam pule puthi kaba pynroi pynsan ia ka bor pyrkhat pyrdain kaba tip ryngkat ia ka tipbriew, tiphok, tipblei (moral value) khnang ban sei ia ki sap ki phong lyngba ki skul bad ki kolej, ki skul bah da ka jingbtin lynti bad ka jingialam ki nonghikai ki pynmih ia ki riewkhraw pyrkhat, ki riewstad, ki nongialam sain pyrkhat, ki saiantist, engineer, doctor, professor, technologist bad kiwei kiwe na ka bynta ka bha ka miat ka long briew ka manbriew ha ka imlang ka sahlang hangne ha sla pyrthei.
Ban pynurlong ia katei ka phang ngi donkam ia ki nonghikai kiba tbit kiba aiti hok ha ki kyrdan ki bapher bapher ha ki jaka pule kaba la long ka thymmei ban sei ia ki riewstad ki riewkhraw pyrkhat kiba la long kum ka umpohliew ba ai jingstad bad ka jingshemphang khnang ba ngin ieng ha la ki kjat.
Halor kane ka phang u Prof.GG Swell, MP haba kren ha ka snem 1986 halor ka Education Policy ba thymmai u la ban jur ba ka ri ka dei ban niewkor ia ka pule ka puthi namar sha lyndet ka Black Board ki donkam ia ki nonghikai ba biang nadong shadong khnang ban ai ia ka jingstad ka jingtip ba nylla ha ki khynnah bad u la buh ka jingkylli.
“Hato ngi khring ia ki nonghikai ba shisha lyngba ka jingsiew kaba dei hok? Bad phim lah ban ioh ia ki nonghikai ba shisha lymda phi tyrwa ia ka tulop kaba iahap kyrdan ryngkat ki lad ki kabu kiba donkam kum ki briew.
(“People have to be educated, you can’t get the right type of teacher unless you offer them the proper salary").
Ha ka 5 tarik Nailur ka dei ka sngikha jong u Dr.S Radhakrishnan u riewkhraw pyrkhat ba dei ruh u President ka ri India ba ar, ka ri India ka ju rakhe ia kane ka sngi ban burom ia ki nonghikai (Teacher Day) bad ka sorkar Meghalaya bad India ki ju pynmih ia ki jingthoh da ka phareng kaba ong, “Manificient buildings and equipment are no substitute for great teacher.
The kind of education that we provide for our youth of men and women we secure as teacher.
A teacher is a committed man, committed to faith in future of man, in the future of humanity in the future of this country and the world.
Teachers according to our tradition, have been sovereign over themselves and servant of people.
A true teachers must also ba a seeker.
The advancement of knowledge is as essential as the diffusion of it" Dr.Radhakrishnan.
Watla ka Meghalaya ka la dei ka pdeng ka jingnang jingstad ha kane ka thain Mihngi, khamtam ka sor Shillong kaba la Pawnam naduh ki por Assam Province, hynrei ka sorkar Meghalaya ha kine ki 38 snem kam shym lah ban kyntiew ia ka kyrdan ka pule ka puthi bad kumjuh ia ka kyrdan ki nonghikai bapher bapher bad ia ki skul bad kolej, hynrei bun na ki skul/ kolej sorkar, Deficit ki dei ba la tei naduh ki por ka Assam bad lehse dei na kane ka daw ba ha ka snem 1994 ka la mih ka khubor ha u Rupang ba la hiar ka jingstad namar ba rit tulop ki nonghikai ha Meghalaya.
Shuh shuh ka la ong ba kim lah ban ioh ia ki nonghikai kiba tbit ha ka science, mathematics bad kiwei kiwei ki subjek bad la shu hap hikai hi da ki nonghikai ki bym dei na katei ka subjek bad ia ka Hindi la pynlong compulsory, hynrei ym shym don ka jingmang pisa na ka bynta ki nonghikai Hindi bad ia ka skul.
Hynrei haduh mynta 2010 kumba la paw la mih bun ki jingeh ha ka liang ka pule ka puthi kaba la ktah ia ka jylla bad kane kan ialam shano ia ka lawei jong ka pule ka puthi ha ka jylla? Lehse ki nongsynshar sorkar, ki management ne Governing body ki leh klet ban buddien tikna ban pyntreihok ia ka kaiphod ka Kothari Commission bad kiwei ki komiti ban kyntiew kyrdan ia ka pule ka puthi, naduh ka Primary, Secondary, Kolei bad Skulbah bad ruh ban kyntiew kyrdan ia ki nonghikai bapher bapher ha ka imlang ka sahlang bad ban ai ka jinghikai ia ki ban pyntbit shuh shuh (professional training) bad ban saindur katkum ka National Education Policy.
Shuh shuh ka sorkar India ka la pynmih ki skhim bapher bapher halor ka phang ban kyntiew ia ka pule puthi ba kynthup ia ka mang tyngka (func) na ka liang ka Tribal Ministry ban kyntiew ia ka pule ka puthi ha ki skul ha ki jaka riewlum North East kaba la mang T.16 Klur na ka bynta ka skul ba don jaka sah (residential school) ha ki jaka rilum kaba la pyllait ha u Naitung 2010.
kumta ka shong ha ka jingstad ka sorkar jylla kumno ki wad lad ban pyndonkam hok ia ki skhim bapher kaba la pyllait da ka sorkar India ban kyntiew ia ka pule puthi.
Haba ki minister ialade ki dang rit ka kyrdan pule kin ym khuslai wat lada ki skul sorkar kin hiar sha trai duh ruh.
Jatah:U President ka UDP u bah Metbah Lyngdoh, mynhynnin ka sngi, u la ong ba la don ka jingkynnoh ia ki nong ialam ki seng riewlum ba ki iapait iapra, hynrei mynta ki la iatylli lang kawei kumba la angnud u paidbah ban sei ia u kyrtong monlang, u bah Robertjune Kharjahrin ha ka shap ka Bom ha kane ka elekshon MP.U la ong ba myn shwa, ka don ka jingduna, hynrei ha kane ka kynti, ki la jubab kumba kwah u paidbah ban long kawei, namar ba kam kwah shuh ban iapharia ia u paidbah namar ba u paidbah u don bad ki seng riewlum ha ki snem ba la leit haduh kine ki sngi.
Haba ialap elek shon ia u kyrtong ka RDA ha Jatah ka Mawkynrew mynta ka sngi, u bah Metbah u la ong ba ki paidbah kim dei ban jied MP ban ioh skhim, hynrei u MP u dei na bynta ban iasaid ia ki mat ka jaitbynriew.
U la ong ba lada peit ia ka jingioh vote ha ki elekshon ba la dep, ki paidbah ki ieid ia ki seng riewlum hynrei namar ka jingiapait, la ioh ei kiwei ki party nongwei.
U la ong ba ha ki por ba la dep, la don ka jingkhylliap ia ki lama ia ki party kiba rim ban thaw ia kaba thymmai, hynrei kam poi shano shano bad ka la dei ia ki paidbah ban pynskhem ia ka RDA ban pynjop ia u kyrtong jongka, u bah Robertjune Kharjahrin ha kane ka elekshon MP.Ula kyntu ia ki paidbah ban jied ialade bad ban burom ia kiwei ban iada ia ka jaitbynriew kaba don 22 lak ngut eiei namar ba dei tang ki trai kiban iada ialade ym ban khmih lynti na kiwei pat.
Ula ong ba lada duh noh ia ka riti dustur, ka khyndew ka shyiap, ka jaitbynriew ka la duh noh, bad dei na kane ka daw, ba la jied ia u MP ban iasaid ban iada ia ka jaitbynriew na ki jingma.
Shillong 12 Ïaiong: Haka ba nyngkong , baroh ngi tip ba ka jaitbynriew Hynñiewtrep ka long kaba don ka akor ka burom kaba la saiñdur da ki longshwa manshwa.
Ha kine ki sngi ki ba la leit, shwa ba ngin shim ia ka rai ban jied ia ki nongmihkhmat Jong  ngi sha ka iingdorbar thaw ain Parliament , la don ki riew shimet ha ki social media kiba la pyndonkam da ki ktien khor ktien sih ban kynthoh bad pynsngewsih ia kiwei pat ki briew da ki jingthoh bad jingkren Jong ki.
Kane ka la ktah shi katdei eh ia ka imlang sahlang bad ia ka burom ka jaitbynriew.
La don ruh ha kine ki khyndiat sngi kumba ngi la iohi ba ki don ki riew shimet bad ki riew shim kabu kiba la pyndik ia ka imlang ka sahlang da kaba pyndik ia ki jingialang Jong ki seng saiñ hima kaba la poi sha ka jingmynsaw ruh.
Hooid ka por election ka long kaba shong shit, hynrei ngi hap ban ia shongshit da nang.
Ngi na ka liang ka Students’ Wing ka HITO ngi sngew ban ong ba ki paidbah ki dei ban kiar na Kum kine ki jingleh kiba ktah ia ka shong suk shongsain Jong ka imlang ka sahlang.
Ngi kyntu ia ki political party ba ki dei ban teh lakam ia ki dkhot Jong ki khnang ban lait na kino kino ki jingjia kiba sngewsih.
Ki dei ruh ban ujor pyrshah ia kino kino ki briew kiba shim kabu ban pyndonkam bakla ia ka kyrteng Jong kino kino ki party khnang ban lait na ki jingjia ba thamula.
Ngi kyrpad ia ki paidlang ka bri u Hynñiewtrep ba kin long kiba don akor don burom Kum ha kine ki por.
Lada don ki riewshimet ne ki briew kiba dang iai bteng ha Kum kine ki kam kiba pynthut ia ka imlang ka sahlang bad kiba pynmih ki jingthoh jingtar lane ki video khlem akor kiba pynlong pynsngewsih ia kiwei pat ha ka rynsan social media, ngi na ka liang ka Students wing ka HITO ngim banse ban shim ia ka rai ban ujor pyrshah ia Kum kine ki jait briew bad ki riew shimet.
Ngi na ka liang ki samla pule kiba dang heh dang san ngi kuntu ia baroh ki political party ba haba ki ialap election ba kin kren ia ki issue kiba ktah ia ka jaitbynriew bad ia ki mat Jong ki, ym ban shu ia kynthoh para maki.
Naduh ba sdang kane ka jingialap election, ngim shim lah iohi ia uwei ne kawei u ne ka kyrtong ki ban kren janai ia ki issue hynrei ngi la shu iohi tang ia ki jingkynthoh.
Kane ka la pynklumar jingmut shi katdei eh ia ngi ki khun samla namar ha ka jingiohi jong ngi ka por election ka la shu long tang ka por kynthoh ym shuh ka por ban kren ia ki mat ki issue kiba ktah ia ka jaitbynriew.
Ngi kyrpad ia ki political party ba kin kiar na kaba kynthoh para maki hynrei ba ki dei ban ia tylli para maki ba kin peitngor ia ki mat ki jingdonkam ka jaitbynriew khnang ban wanrah ia ka jingiatylli hapdeng u paid ka bri u Hynñiewtrep, ym ban pyn pharia ia ka jaitbynriew da kaba kynthoh para maphi.
Kan ym mih kano kano ka jingbha lynba ki jingkynthoh hynrei Kum kine ki jait kam kin lam man sha ka jingjot jingpra ka jaitbynriew.
Ngi dei ban kynmaw ba kaei kaei baroh ka sdang na rympei iing bad haba kam don ka jingiatylli, ka iing ka sem ka pra.
Kumjuh ruh ka long ia ka jaitbynriew,haba ngim don ka jingiatylli ka jaitbynriew Jong ngi ka don hapdeng ka jingma ioh ba hakawei ka sngi ki kyntien u myllung ka ri , u Soso Tham, kin wan urlong bad ngin long tang ki nongtong um Jong kiwei.
Kum u briew ubym don shuh ia mynta, ha kano-kano ka Seng Sain Pyrthei, hadien ba ki nongialam bathymmai ka UDP, ki khlem khot shuh ia nga bad ia ki katto-katne ki paralok barim, kynthei bad shynrang jong ka Seng UDP, sha ka jingialang kut snem, General Council kaba la dep dang shen, ngi la long kiba laitluid ban kren bad ban kyrshan kat ia uba ngi sngew mon.
Sngew synei ha kawei ka liang ba ki ‘draibar’ bathymmai ka UDP, kin sa iohi hi ia kaei kaban sa jia ia u bapli u kyrtong uba thymmai kham palat ban ia ki, shano un poi, khamtam lei ba la nang pynskhem shuh da i Bah Paul Lyngdoh, ba u Bah Robert June Kharjahrin jong ki, u dei u ‘Kulai lam byr-iong’ (dark horse), uba lah ban pynkyndit ia kito kiba khein kai, ba u lah ban jop ei ‘jamuroin’ (khlem poi pyrkhat).
Hynrei ka jingmut jong ka ktien ‘jamuroin’ khamtam ka ‘ dark horse’, ka mut ba u lah ban jop ei, lane u lah ruh ban ‘sah ei shadien’.
Katba ki 6 ngut ki ‘kandi-date’ bapli kiba iakhun, ki iai shitrhem ha ka jingkyrmen bad jing ‘Nerbos’ ruh (jingsyier) tip, kan long kumno-yn poi shano, ki 15 lak ngut ki nongjied te imat ki la kham shai mynta, ba imat ki 3 ngut shakhmat, kin long hi i Kong Ampareen Lyngdoh (NPP)- (da kata burom shuwa ia i longkmie marwei), Bah Vincent Pala (Congress) bad Dr.Ricky Syngkon (VPP).
Ki 3 ngut imat kiban hap iaksaid, kin long hapdeng u Bah Robert June Kharjahrin (UDP), Dr.Lakhon Kma (IND) bad u Bah Peter Shallam, (IND).
Ka Itynnat bha ka kynhun ki ‘Kandi-date’ mynta ka kynti, namar 2 ngut kiba la kdew shakhmat ki dei kiba la jop bad long MP bad MLA imat mar-mar 4-4 sien.
Katba kine ki 4 ngut kiba shadien, 2 ki doctor kot bad 2 ki plidar iasaid ain, ki dei kiban dang iamad thymmai, ban kynjoh syndon ia u Bnai (MP) sha Lok Sabha, haba tang ia ki shuki Sordar, Rangbah shnong ha District Council ruh kim pat ju iohmad.
Imat ha kane ka madan iasaid ‘thma-ktien’ ruh, kitei 2 ngut shakhmat, i Kong, i Bah bad uwei pat u bathymmai na ka thup ki 4 ngut, u Dr.Ricky Synkon ka kynhun ‘PRAH’, kin iaknieh ban long Nyngkong, Ba-ar, Balai.
Kiwei pat ki 3 ngut, Dr.Lakhon Kma bad 2 ngut ki nongiasaid Ain, u Bah Robert June Kharjahrin bad Bah Peter Shallam, imat kin iaknieh hi para ma ki ia ka thup Basaw, Basan bad Bakhatduh, katkum ki khubor na ki sawlyer, kumjuh ruh na ki khubor ‘khlieng-tyngab’.
Ka Seng BJP Pat?Kane ka Seng BJP kaba don 2 ngut ki MLA ha kane ka Shillong Parliamentary Constituency, kam shym pynieng ‘kandidate’ mynta, bad ym tip shano kitei ki MLA, Bah A.L.Hek bad Bah Shanbor Shullai ki bthah ia ki paid jong ki, hynrei ki iatrei bad ialong Minister lang ha ka Sorkar u Chief Minster Conrad Sangma jong ka Seng NPP, ha kaba ka seng UDP ruh ka don lang hi, nalor kiwei pat.
U Bah Charles Pyngrope MLA ka AITC (Trinamul) ruh ula pynbna ban kyrshan ia ka kynhun NPP.Ha kine ki sngi, kat shaba iohsngew, ha ki jingialang paidbah, baroh-baroh ki seng ki ban bad tied bha ia kita ki ain UCC (Uniform Civil Code) ka CAA (Citizenship Amendment Act) bad kum kine, ia kiba ka seng BJP u Modi ka pynlong ain ha ri India.
Nalor kitei, bun kiba la ther ia ka Seng NPP ba ka kyrshan bad iatrei lang bad ka BJP u Modi Prime Minister.
Ki nongialam UDP, ba la rim bad kiwei ruh jong kitei ki por, ki tip bha ba wat ka APHLC barim jong u B.B.Lyngdoh, S.D.D Nichols Roy bad kiwei ki rangbah jong kitei ki snem, ki iatrei lang bad ka Congress ka Indira Gandhi ha kitei ki snem, ym ba ki leit pyniasoh ialade, hynrei kum ka sorkar jylla hapoh ka ri India, ki dei ban iatrei lang bad ka sorkar kmie ha Delhi.
Ka long kumta ruh ha Nagaland, Mizoram lane hawei-hawei ruh.
Hynrei la pynshai man ka por da ki nongialam ka Sorkar Meghalaya, kynthup ia u Chief Minister Conrad bad Dy.CM Bah P.Tynsong ba ia ka ain CAA, la pyllait ia ka Meghalaya na katei ka ain.
Kumjuh ruh ia ka UCC (Uniform Civil Code), la kyntait da ki bor sorkar.
Ia ka Ain UCC lei (ka Unified Code of Conduct), ka ain sorkar Delhi u Modi, kaba dei ka ‘Thup ki Ain kyllum’ hapoh ka Art 44 jong ka constitution ka ri India, ia kaba la pynrung jubor dang shen ha Manipur, ma ngi ha KHADC, ngi la kyntait madan ia ka da ka Ing Dorbar baroh kawei, kaba la kyrshan da baroh ki MDC ia ka Resolution jong nga ha ka 27.6.23.
Ha Manipur, la riam da kane ka UCC bad la pynkylla riewlum ia ki riewthor Meitei, ba kin ioh khyndew, ki kam ki jam bad kiwei ki hok, ia kaba la leh da ka Manipur High Court ha u snem 2023.
Ia kane la pyrshah lut da baroh.
Tad haduh u bnai February 2024, ka High Court Manipur hi, kaba la shah tynrah na kylleng, ka la pynduh hi noh ia katei ka hukum jong ka.
Ka Ain Svamitva jong ka sorkar u Modi, kaba la mut ban riam ia ngi ha u snem 2021, ban pynrung ia ki nongwei sha kumba 7000 tylli ki shnong sha kylleng ki shnong ka ri Khasi, ba kin sah ban thew ia ki pud ki sam na ka bynta 5 snem tam, ia kaba nga la thoh bunsien, la iarap ia ngi ban pyllait da u Chief Minister Conrad Sangma, uba la phah sha ngi ka KHADC ia katei ka Ain kaba wan na Delhi, ia kaba u lah ban leh hi dalade, da kaba phah sha ki DC, ki BDO, ki SP, ki pulit bad kiwei ki tnat sorkar.
Ynda ngi la iohi ia ki jingma bashyrkhei, ngi la kyntait ia katei ka Ain ha ka por ba long CEM u Bah Titos Chyne bad la pynphai kylla sha ka sorkar jylla u Conrad Sangma, uba la pynphai kylla sha Delhi bad ka jah artad jar.
Kine ki dei ki bynta kaba ki MP bad ki MLA ha ka sorkar kin iatrei lang barabor.
Lada ki paidbah ki sngewthuh ia kine ki bynta, tang katta kan biang bad kan shngain.
Nongpoh, 12 Iaiong: Kawei ka longiing kaba duk eh hapoh ka shnong Umsarang, ka la ioh iing thymmai, kata ka dei hadien ba mynta ka sngi ki dkhot ka Federation of Khasi Jaintia & Garo People, Umling Circle, ki la leit ban aiti noh ia kawei ka ïing kaba ki la pynshna sngewbha ia kawei ka longkmie, kaba don 5 ngut ki khun bad kaba la im ha ka jingjynjar, namar ba kim don ia ka ïing kaba bit ba biang na bynta ban shong ban sah hapdeng shikhun shu kti.
Ia katei ka iing, kaba la pynshna da ka FKJGP, ka dei jong ka Kong Martina Shadap, ha kaba la leit ban aiti sha katei ka longkmie da u Bah Luistar Lyngdoh, President ka FKJGP NKHD, haryngkat ka jingdon u Bah Marshal Diengdoh, Vice-president FKJGP Ri Bhoi, u Bah Banroy Wahlang, President ka FKJGP Umling Circle lem bad kiwei ki dkhot ka seng.
Haba iadei katei ka jinglah ki dkhot ka Seng Umling Circle, ban pynshna bha ia katei ka iing, katei ka Longkmie, ka la pynpaw ia ka jingsngewnguh kaba khraw eh, namar kum ka longkmie ba duk bad kaba la ju shong ju sah ha ka iing kaba jot ba pei, hynrei mynta pat la ioh da ka iing kaba bha bad kaba janaiHalor katei ka jinglah ki dkhot ka Seng ban pynshna iing ia katei ka Longkmie ba duk, u Bah Luistar Lyngdoh, u la ai ka jingiaroh kaba khraw eh ia ki dkhot ka seng, kiba la ialeh shitom ban pynshna ïing sha katei ka longkmie, kaba la long kum kawei na ki nuksa babha ha ka imlang sahlang.
Nongpoh: Laingut ki MLA na ka Party NPP, kiba kynthup ia u Bah Sosthenes Sohtun, MLA Jirang, nangta u Rakkan A.Sangma, MLA ka Rongara Siju bad u Thomas A.Sangma, MLA ka North Tura, mynta ka sngi ki la hiar sha ka shnong Pillangkata bad Ampher, ki shnong kiba hap ha Jirang Constitunecy, ban ialap ia ka Ilekshon MP na bynta ka Kong Ampareen Lyngdoh, kaba dei ka Kyrtong MP na ka Party NPP.Kitei ki MLA ka NPP, nyngkong ki la lah ban leit iashimbynta ban ialap Ilekshon ha shnong Ampher 12mer bad haba la kut katei ka jaka, ki la leit pat ban pynlong jingialang ha shnong Pillangkata, kaba dei ka shnong khappud bad kaba dang hap ha Jirang Constituency.
Lyngba kitei ki artylli ki jingialang, na ka liang kitei ki 3 ngut ki MLA ka NPP, ki la ioh ban ai jingkren sha ki paidbah , da kaba kyntu ruh ia ki paidbah ba ha kane ka kynti kaba mynta ba ki dei ban ai ka jingkyrshan kaba tyngeh ia ka Kong Ampareen Lyngdoh, kaba dei ka Kyrtong MP na ka NPP.Ha kitei ki jingialang, ka la ai mynsiem eh ia kitei ki MLA ka NPP, namar ka jingwan ki paidbah ban kyrshan ia ka NPP bad khamtam eh ban pynjop ia ka Kyrtong ka NPP ha kane ka Ilekshon MP ka ban sa long shen.
Nongpoh: Ki nongialam shnong jong ka shnong Sohkyndur ha Ri Bhoi, ki la pynrem jur ia ki riew runar, kiba la leit ban kawang maw dusmon ia ka iing jong ka Kong Macdalyne S.Mawlong, MDC Umsning bad kaba don ia ka iingshong iingsah hapoh katei ka shnong Sohkyndur.
Ka jingpynrem jong ka Dorbar Shnong Sohkyndur ia ki riew runar kiba la donkti ha katei ka kam, ka dei hadien ba hynnin ka janmiet ha ka por 6 baje eiei, ha kaba la don ki runar kiba la wan da kawei ka kali rit, ha kaba ynda ki la poi hajan ka iingsah jong katei ka MDC Umsning, ki la kawang bad kaba la pynpait ruh ia ki it hapoh katei ka iing.
U Bah Stensil Mawlong, Rangbah shnong Sohkyndur ha ryngkat ki dkhot ka Executive Committee, haba kren sha ki lad pathaikhubor, u la ong ba kum ki nongialam shnong ki da pynrem jur ia katei ka jingjia, namar kaba kum katei ka jingjia ka ktah ia ka shongsuk shongsain ha shnong ha thaw bad kaba wanrah jingsyier ruh ia ki paidbah ha shnong.
U la ong ruh ba kum ka shnong kam don kano kano ka jingshah liang ia kino kino ki political party bad bad kaba ailad beit ia kino kino ki Party ki kwah ban pynlong jingialang ha shnong, hynrei lada jia pat kum kitei ki jingjia hapoh ka iingsah jong ka MDC bad kaba dei ruh ha ka por ba dang don ka jingialang hapdeng ki nongialam ka NPP Umsning Constituency, ka ktah eh ia ka shnong ka thaw bad ia ki paidbah ha shnong hi baroh kawei.
Kumta na ka liang ka shnong, nangne shakhmat ka maham pyrshah ia kino kino kiba wan ban pynkulmar ha shnong bad kaba ktah ia ka shongsuk shongsain ki paidbah, namarkata na ka liang ka shnong kan sa pynlong ruh ia ka jingpeitngor, khnang ba kiba kum kitei ki jingjia kin nym jia shuh nangne shakhmat bad lada ka shnong ka lap kan sa aiti beit sha ki briew ka ain ba kin leh ia kaba donkam, u la bynrap.
Shillong: Ha kaba kut jong ka jinglehkai, hynnin ka sngi jong ka lympung Shillong Premier League 2023, ka Ryntih SC ka la kiew biang sha ka kyrdan kaba saw hadien ba ka la lah ban pynliem noh ia ka Nangkiew Irat SC da 3-1 ba la ialeh ha SSA Stadium Polo.
Ha ka kylla step, ka Nangkiew Irat ka la ioh ban lamkhmat shuwa ia ka jinglehkai da ka jingioh pynkhih jar nyngkong u Banshanlang Nongdhar ha ka minit kaba 16 bad lehse lah ban ong ba kane ka kylla ka la dei tang jong ka Nangkiew ha ka jingioh thep kol.
Hynrei haba la sdang ka kylla miet ka Ryntih ka la shim ia kane ka kylla ban khyllie ia la ka jinglehkai da ka kol kaba nyngkong jong u Banehskhem Khongsdam ha ka minit kaba 55 bud sa u Andy Mawthoh ha ka 73 minit bad kaba lai la thep da u K Lalrosanga ha ka 83 minit.
SC hynrei da ka jingiapher ha ka jingioh kol da +6 na ka +1.
Ka Nangkiew Irat pat ka dang neh ha ka kyrdan kaba hynniew kaba ieng lang bad ka Nongthymmai da 3 poin.
Ka kol kaba nyngkong ka la long da ka jingpyllait bakla ia ka bol kaba la leit beit beit sha ka kjat jong u Banshan uba la hap ban iakhun tang bad u Frolicson Dkhar uba la ap ia la ka jar bad da ka jingpynkiew ia ka bol sha kyndong jong ka jar u Banshan u la ioh da kaba suk ban thep ia ka kol jong u.
Ka la shim por ia ka Ryntih tang kumba 10 minit hadien ba la lah ban pyniaryngkat noh ia ka jinglehkai da ka jingai bol jong u Andy sha u Banehskhem uba la pyntyllun ia ka bol beit beit sha pyrshah u nongap ka Nangkiew bad rung jlang shapoh ka jar ba la ap da u Rihoklang Khongjoh.
Ka kol kaba lai jong ka Ryntih ka la long da ka kornar kick ba la thep da u Lalrosanga.
Ka jingiakhun kaba bud jong ka SPL 2023 kan long mynta ka sngi hapdeng ka Nongthymmai SC pyrshah ia ka Mawlai SC naduh ka 3 baje janmiet.
Kolkata:U MP jong ka parti BJP u Khagen Murmu, u ba long ruh u kyrtong jong ka BJP na North Malda Constituency jong ka jylla West Bengal, u la shah kynthoh jur hadien ba la ioh ban shondur ba u la doh na ki ngab jong kawei ka longkmie katba u dang leit ban ialap elekshon.
Kane ka jingjia ka la jia ha ka sngi nyngkong, katba une u kyrtong jong ka parti BJP u dang leit ban ialap Elekshon ha shnong Srihipur kaba hap hapoh ka constituency jong u, ka dur ba u Murmu u doh ia kane ka kynthei ka la saphriang sted bha ha ki rynsan Social Media.
Ka Trinamool Congress ha ka dur ba ka la share ha ka rynsan X, ka la thoh ba ka parti BJP kam niewburom satia ia ki longkmie kiba don bynta ha ka saiñ hima sima.
“Lada phim lah ban ngeit ia kaei ba phi iohi, ngin pynshai sha phi, ba u ne u dei u MP jong ka BJP u Khagen Murmu u ba la doh ia ka kynthei ha ka jingleit ialap Elekshon, ha ka parti BJP ki don ki nongialam kiba jrongkti ia ki kynthei,ki nongialehkai ialympat bad ki nongrwai kiba thaw ia ki jingrwai ba kheiñ poh ia ki kynthei Bengali, kine ki dei kiba haïing ha sem jong u Narendra Modi kiba don bynta ha ka Nari ka Samman, pyrkhat kaei ba kin leh lada ki wan ha ka bor", la thoh da ka parti TMC.U President jong ka TMC ha Malda u la pynremjur ia kane ka jingjia ba ka long pyrshah ia ka kolshor jong ki Bengali, u la buh jingkylli ruh balei ba kum kine ki don haba leit ban pan ia ki vote, kaei ka jingmut jong ka BJP lada ki jop.
Na ka liang jong u Murmu u la pynshai ba ka jingdoh ka long beit ba u shim ia ki kynthei ki long kum ki khun.
Kam don ka jing pher ban dohieid ia ki khun, kane ka dei ka jing ia sylla bymdon nongrim,la ong u kyrtong BJP.U la iathuh ruh ba un sa buh jingujor haba iadei bad kane ka jingpynbudnam jong ka parti TMC lyngba kine ki dur ba u doh ia kine ki kynthei,ka parti bad ki briew ki la shah thad pynbudnam na kine ki dur.
Kam don satia kaba pher lada u briew u doh ia ka kynthei kum ka khun, kaei ka jingeh, kito kiba pynsaphriang ia kum kine ki dur ha ki rynsan social media ki dei kiba don jingmut kaba sniew.
“U Murmu u ieid ia nga kum ka khun, imei bad ipa ruh ki don lang ha ka por ba shon ia kane ka dur", la ïathuh kane ka kynthei.
Shillong:Ka kynhun ki nongiasaid ain ka Meghalaya High Court Bar Association ki la pynrem jur ia ki katto katne ki runar kiba la phah shithi byrngem ia ki ar ngut ki nongiasaid ain, ban leh eiei lada ki dang bteng ban iasaid ia ki briew jongki.
Ha ka kyrwoh kaba la pyllait, u President ka Bar Association, u S.Chakrawarty bad u Secretary general u bah N.G.Shylla, haba pynrem jur ia kane ka jingjia, ki la ong ba kane ka jingleh ban shim wat ban shim ia ka jingim jongki, ka dei ka bym lah ban pdiang namar ym tang ba ka dei ka jingpynkhein ia ka hok, hynrei ka dei ka jingleh riew khlaw ha kane ka juk shai.
Ha ka shithi, la ong ba kine ki runar ki la song lang ruh ar tylli ki kuli.
Ka Bar Association ka la rai da kawei ka sur ban pynrem jur ia kane ka jingleh bad ban iai don ha syndah jong kine ki nongiasaid ha kum kane ka por ba ki iakynduh ia ka jingtynjuh.
Shillong 11 Iaiong: U bah Prestone Tyndong u ba dei ruh u State President jong ka Nationals People Party (NPP) u la ther tyngeh ia ki nongialam jong ka Voice of The People Party (VPP) ha ka jingialam u bah Ardent da kaba ong, ba ki nongialam ka VPP haba ki kren paidbah ha ki jingialang ki kynnoh beit ba baroh ki party kidei kiba pop bad hok tang ka party Prah.
U la pynpaw ruh ka jingbym sngewiahap halor ka jingpyrta khlehbiej ki nongkyrshan ka VPP  wat ha iingmane Blei, ha ka jaka ban ong ha u Blei hynrei ki ong pynban ha u Prah.
Ia kine ki kyntien u bah Prestone u la kren paidbah ha ka jingialang ialap ilekshon jong ka party NPP ha Wahiajer kaba hap hapoh ka West Jaiñtia Hills, nakanynta ban khot ban wer ia ki paidbah ban pynjop donburom ia ka kyrtong jong ki,ka kong Ampareen Lyngdoh.
U bah Prestone u la ruh, ba ka party ba la ialam khmat da u bah Ardent haba ki leit ialap ilekshon kim don ia ka mad lane ka Agenda bad ka mad ba ki wan ha ki paidbah kalong, ba dei tang mangi u ba hok bad kalong kaba sngewtynnad bad jingsngewskuin.
Shuh shuh u la ong, ba ki shu kynnoh beit ba kitei kina tuh lane katei kaba tuh, lada riewspah u tei ba tuh bad ia kiba duk ki ong hei phikir namar u dei u nongtuh , kaba mut ban duk ruh ymlong ban riewspah than ruh ymlong bad kaba ling eh mynta dei tang u PrahPrah, kata kadei ka jingeh.
Kumta u bah pRestone u la kyntu ia ki paidbah ba kin sngewbha ban kin sngewhha ban da phikir bha namar uno uno u briew, kano kano ka briew lane kano kano ka party , kano kano ka sengñiam ki seng baroh katha dei, kina ong ba dei tang mangi kiba hok kala lait lypa.
Shillong: Ka Bharatiya Janata Party (BJP)-East Jaiñtia Hills ha ka sngi Balang, ka la rai ban ai ka jingkyrshan ba pura ïa ka kyrtong ka NPP kong Ampareen Lyngdoh ha kane ka ilekshon Lok Sabha ban long la 19 tarik ïaïong.
ïa kane ka rai la shim ha ka jingïalang jong ka party ba long ha Community Hall, Khliehriat West, East Jaiñtia Hills hapoh ka jingïalam jong u District President Bah Commanderful Sana.
U Bah Sana u pyntip ba ïa kane ka rai la shim halor ka jingbthah jong u Myntri Rangbah Duh, Narendra Modi bad ba ka dei ruh na ka bynta ka bha ka miat jong ka District, ka Jylla bad ka Ri.
Ha kane ka jingïalang, la pdiang sngewbha ruh ïa ki dkhot ba thymmai jong ka party da u National Council Member Bah David Kharsati bad u President barim ka BJP Meghalaya, Bah Shibun Lyngdoh.
Ka jingwan seng karkhana shna dewbilat kiba nabar jylla nabar ri ha kane ka jylla, ka la pynlong ia ka Mawmluh Cherra Cement Limited (MCCL) ba kan hiar ka jingpynmih dewbilat bad ka la don ka jingsyier ba lah ban shah kyrdep noh ha ka sorkar jylla, kumba ka la leh ia ka Meghalaya Electronic Development Corporation (MEDC) kaba la seng ha ka snem 1983 lyngba u Dr.Sethna jong ka Skulbah NEHU ryngkat u Chairman bah Upstar Kharlukhi, MLA kaba la kyntiew shaphrang ia kane ka karkhana MEDC kiba la pynmih 3 million tylli ki Tantalum Capacitors bad ka MEDC ka la ieng ha la ki kjat bad ka la ioh ia ka jingiaroh ba ka la lah ban pynmih ia kitei ki tiar electronic kiba bha (good quality) bad ba rem dor na ka bynta ka Communication ba la pyndonkam da ki shipai ryngkew/ duriaw bad na suin bad ka la lah ban pyniaid iew bha bad la shalan shaba (export) namar ba ka MEDC ka la long ka karkhana kaba bha tam ha ri India kaba iaryngkat kyrdan bad ka karkhana ba don ha Hyderabad.
Ka MEDC ha kane ka rukom ka la ioh ruh ia ka Foreign Technology kaba bha bad ka la don ka jingtrei minot da ki Engineer Khasi ryngkat 80 ngut ki nongtrei riewlum trai jylla kiba tbit.
Kumta baroh ki la iaroh ia ka MEDC, hynrei don na kiba nabar kiba la jawdud ban ioh ia kane ka karkhana bad ka jingbym ioh ia kane ka karkhana bad ka jingbym iohi jngai ki nongsynshar sorkar ban shimkhia ban saindur bha ia kane ka karkhana kaba la shu ieh tang ha ki Chairman bad ki Management kiba wan ban pyniaid shipor arpor ki bym don ka sap ka phong kum ki Enterpreneur ba minot bad tista ban ioh ban shim ia ki order (ki kam) ban shna kaba lah pyniaid iew kumba ju leh, hynrei la don pynban kiba la ka jingmut ban die lilam ia kane ka karkhana, hynrei ka la don ka jingpyrshah na ki seng, ki nongtrei bad ki seng bhalang bad kumta na ki liang ki heh ki hain bad ka sorkar ka khlem shimkhia, kumta ka MEDC ka la sdang duh nong bad ka sorkar ha ki snem 2005-06 ka la pyndam noh ia kane ka karkhana MEDC.Lehse ka la treikam ki buitpoh ki kynhun jawdud.
Haba phai biang sha ka MCCL ha Sohra kaba la seng naduh ki bor sorkar Assam kaba la nangkiew ka rukom pynmih dewbilat hadien ba la ioh Meghalaya kaba la nang aikam aijam ha ka MCCL bad ka la nang thawkam thawjam ia kiwei kiwei (indirect employment) ha kaba ka kot sorkar Meghalaya Basic Facts 1985 ka la kdew ba ka MCCL ka la nangkiew bad nangheh namar ka la lah ban pynmih 930 tonne ki dewbilat shisngi bad ha ka khubor ha ka snem 1994 la ong ba ka jingpynmih ka la long 142000 m t ba la trei da 680 ngut ki nongtrei ka MCCL kaba la pynioh nong (profit) da ki spah klur tyngka naduh ba la shimti ka Meghalaya bad ka la kyntiew ia ka ioh ka kot ka jylla namar ba ki pyndonkam ia ki dewbilat MCCL kiba la shalan ruh shabar ka jylla bad haduh ki snem 200-01 la shem bad iai iaid iew namar ha kine ki snem dang don tang ka Jaintia Cement kaba la pyniaid iew lang.
hynrei hadien kine ki snem mar ia mih ki karkhana kompeni shimet ba wan nabar la shem ba la sdang mih ka jingthut kaba la pyndkoh ia ka jingpynmih dewbilat ka MCCL bad la ai daw ba la sniew ki tiar bad ki bor ba halor kim kloi ban pynbha ne maramot (repair) bad la shu ai daw kumne kumtai khlem da leh ia kaba donkam.
Kumta kane ka la wanrah ia ka jingeh ia ka MCCL bad ia ki paid ba donkam ia ka dewbilat MCCL.Ha ka snem 2003 ka la paw ba u Chairman jong ka MCCL u la ong, “Ban pynthymmai ia ka MCCL ka ban pynmih kumba 600 ton shi sngi ki dewbilat bad kane ka projek thymmai ka jinglut kan long T.62 klur ka ban sdang ha u Jylliew khnang ban pyndep ha u Lber 2007 bad ka UCO Bank ka la sanction (mang) T.37.36 klur bad ia kaba tam yn bei da ka MCCL.Ha ka snem 2005 u Myntri Rangbah (MR) u la plie ia u maw nongrim na ka bynta katei ka kam Modernisation bad la kular ban pyllait T.15 klur khnang ba ka MCCL kan ioh ban shim ia ka ram na ka United Commercial Bank.
Ha u Naitung 2006 u MR ba thymmai u la ong ba ka sorkar kan pynthymmai bad pynheh noh ia ka karkhana, hynrei ha ka snem 2007 ka la pynpaw ha ki khubor ba baroh ki jingeh ki la mih namar ka jingleh kyrkieh ki nongpyniaid barim ka MCCL naduh u Chairman Z Sangma bad kiwei kiwei kiba la soi ia ka kontrak ban pynthymmai ia ka karkhana khlem da ioh pisa na ka sorkar jylla bad kane ka la pynpaw ba kam don kano kano ka jingsngewthuh bad ka jingiatreilang hapdeng ka sorkar MDA namar ka jingkular kam shym la urlong satia haba kut u snem 2007 (Nohprah) namar ba ka sorkar ka khlem ai ia ka T.15 klur ba la kular ban ai jingiarap na ka T.60 klur kaba dei ka jinglut na ka bynta ka jingpynbha kaba la kular ha u 2005.
ha ka snem 2007 ka MCCL ka la ong ba haduh u Nailur 07 ka dang pynioh nong (profit making) kaba dang lah ban siew ia ki tulop T.1 klur ia 600 ngut ki nongtrei shibnai shibnai lada ki pynbha thymmai ia ki mashin ka lah ban pynmih na ka 500 tonnes sha ka 1200 ton shi sngi.
Ha u Naitung 2010 u MR Dr.Mukul Sangma u la leit jngoh ia ka MCCL bad u la bynniaw ba suki ban pynthymmai ia ka MCCL bad u la ai jingmut ban thung da ka Independent Evaluation Team (IET) ha kane ka karkhana khnang ban kyntiew ia ka MCCL bad ka MCCL ka la pan T.
