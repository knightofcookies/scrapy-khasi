C ka la pynliem noh ïa ka Bright Women Junior da 4 la 0.
Ka phainal ha ka liang ki shynrang jong ka Mawryngkneng Block, ka Umphyrnai SC ka la lah ban pynliem noh ïa ka Pomlahier SC da 4 la 3.
Bad haba phai pat ha ka liang jong ki kynthei ka Mission Sports Club ka la pynliem noh ïa ka GUPSM da 1 la 0.
Ha ka phainal  jong ka Mawkynrew Block (shynrang) ka Mawkynrew SC ka la lah ban pynliem noh ïa ka Jongksha SC da 1 la 0.
Bad haba phai pat ha ka liang jong ki kynthei, ka Kharrang G.C ka la pynliem noh ïa ka Umsning SC da 2 la 0.
Ka jingïakhun phainal ha ka liang ki shynrang na ka bynta ka Mawpat Block, ka Young Age ka la lah ban pynliem noh ïa ka Mawpat SC da 6 la 6.
Ka jingïalehkai phutbol phainal jong ka Khatarshnong Block (Shynrang), ka Laitlyngkot GRCA ka la lah ban pynliem noh ïa ka JS Memorial School da 3 la 0.
Bad haba phai pat ha ka liang jong ki kynthei, ka Laitlyngkot GRC ka la pynliem noh ïa ka Dieng Kynthong LP School da 7 la 0.
Ka jingïalehkai phutbol phainal ha ka liang ki shynrang jong ka Mawsynram Block ka Mawlongbna SC ka la lah ban pynliem noh ïa ka Nongtrai SC da 4 la 0.
Bad haba phai pat ha ka liang jong ki kynthei ka JJM Nichols Roy Mawsynram ka la pynliem noh ïa ka St.Francis School Mawsynram da 1 la 0.
Ha ka jingïakhun phainal ha ka liang ki shynrang jong ka Mawphlang Block ka Them Rangskhen Area Coaching Camp ka la lah ban pynliem noh ïa ka Mawphlang da 1 la 0.
Ka jingïalehkai phainal ha ka liang ki shynrang jong ka Sohiong Block ka Krang ka la lah ban pynliem noh ïa ka Little Kickers-B da 1 la 0.
Bad haba phai pat ha ka liang jong ki kynthei ka Umpohliew Jingtip ka la pynliem noh ïa ka Krang da 3 la 0.
Bad ka jingïalehkai phainal ha ka liang ki shynrang na ka bynta ka Mylliem Block, ka Rangdajied United FC ka la lah ban pynliem noh ïa ka Madan Iing Syiem FC da 4 la 2.
Bad haba phai pat ha ka liang jong ki kynthei ka PFR Football Academy ka la pynliem noh ïa ka JNS Grassroot Center da 3 la 1.
Ka Shillong Lajong Football Club ka la shah liem noh ha ka United Sports Club Kolkata da 2 la 1 ha ka jingïalehkai kaba la long hapoh madan Kalyani Stadium, West Bengal jong ka lympung ïalehkai Hero 2nd Division I-League 2022-23.
Ka Shillong Lajong FC ka la ïoh ïa ka 1kol lyngba u Everbrightson Sana Mylliempdah uba la ïoh ban thep ïa ka kol ha ka minit kaba 59 jong ka kylla miet.
Katba ki nongïalehkai jong ka United Sports Club Kolkata kiba la ïoh ban thep ïa ki ar kol ki long u Amit Chakraborty uba la thep ïa ka kol kaba nyngktha ka minit kaba 23 jong ka kylla step bad u Amit Tudu uba la ïoh ban thep ïa ka kol kaba ar ha ka minit kaba 79 jong ka kylla miet.
Kum ban shu pynkynmaw, ka jingïakhun jong ka Lajong pyrshah ïa ka Kolkata ha ka 14 Ïaiong ka la kut noh ha ka jingïakhaid, kata da 1-1 kaba dei ruh ka jingïakhun ha Polo Shillong.
Ka United Sports Club Kolkata kaba la khur ïa ki lai poiñ  mynta ka sngi ka la kiew ruh ha ka kyrdan ba nyngkong jong ka Group B katba ka Lajong ka la hiar ha ka kyrdan ba ar da ka jingïoh 10 poiñ na ki 5 sien ba ki la dep ban ïakhun.
Ka kynhun ïalehkai jong ka Shillong Lajong FC hapoh ka jingpynïaid jong u Bah Bobby Nongbet ka la bujli 4 ngut ki rangïalehkai (substitute), kata u Hamedamanbha Wahlang uba la mih bujli ha ka jaka jong u Chanmitre Thma ha ka minit kaba 71, u Amon Lepcha uba la mih bujli ha ka jaka jong u Baby Sunday Marngar ha ka minit kaba 80, u Ïohborlang Lyngdoh Lyngkhoi uba la mih bujli ha ka jaka jong u Atlanson Kharmaw ha ka minit kaba 80 bad u Wadajied Kynsai Ryngkhlem u la mih bujli ha ka jaka jong u Ronaldkydon Lyngdoh Nonglait ha ka minit kaba 83 jong ka kylla miet.
Ka jingïalehkai kaba bud na bynta ka Lajong kan long ha ka 29 tarik Ïaiong ha kaba kan sa ïalehkai pyrshah ïa ka East Bengal FC Reserve hapoh ka madan ïalehkai jong ka MFA Turf, Polo Ground ha ka por 2 baje mynsngi.
La pynhap pyrda noh mynta ka sngi ka 24 tarik Ïaiong ïa ka lympung ïalehkai chess ba la tip kum ka ‘All India Public Sector Chess Tournament 2023’ kaba la sdang naduh ka 22 tarik Ïaiong hapoh Pinewood Hotel, Shillong.
Ha kane ka sngi pynhap pyrda, la wan ban pynshngaiñ da u BDR Tiwari IAS  Assistant Commissioner bad Secretary sha u Governor ka jylla Meghalaya kum u kongsan, Gian Batra General Secretary All India Public Sector Sports Control Board, Rishi Kant Bangwal Airport Director Shillong, Puranjan Das Chief General Manager State Convention Centre, Bah K.M, Warji, President Chess Association of India bad President Meghalaya Chess Association, bad u Bah K.Pajat General Secretary MCA, Rijied Katrai Publicity Secretary MCA, Th.
B.Singh Chief Arbiter.
Ïa kane ka lympung ïalehkai chess la pynïaid da ka All India Public Sector Sports Control Board ha ryngkat ka jingïatreilang lang bad ka Meghalaya Chess Association.
Ka All India Public Sector Sports Control Board ka la pynlong ïa kane ka lympung ïalehkai chess ha kaba 10 tylli ki kynhun ïalehkai bad 58 ngut na ki tnat treikam bapher bapher jong ka sorkar ki la wan ban ïashim bynta ha kane ka tournament.
Ka Life Insurance Corporation of India ka la khur ïa ka nam lahduh ha kane ka lympung.
Ka kynhun ïalehkai jong ka Reserve Bank Of India ka la long ka runners up bad ka kynhun jong ka Bank of Baroda ka la long ka 2nd runners up.
Ïa ka nam Best player jong ka Board-A la khur da u Sri Ram Jha katba ïa ka nam Best player jong ka Board-B la khur da u Matta Vinay Kumar, ïa ka nam Best player jong ka Board-C la khur da ka Kiran Manisha Mohanty, ïa ka nam Best player jong ka Board-D la khur da ka Swati Ghate bad ïa ka nam Best player jong ka Board-E ka khur da u Mahender Marri.
La sam ruh ïa ki prais ba kyrpang (special prizes) sha ka kynhun jong ki nongïalehkai kiba dang khie dang san ha kane ka jingïalehkai chess, kata sha ka Mazagon Douck Shipbuilders Ltd, Garden Reach Shipbuilders and Engg Ltd bad ka Central warehousing Corporation.
Ka Umkor Urksew Pynursla Sports Club (Uup SC) kaba long kawei na ki klob ba lah rim jong ka thaiñ Riwar Mihngi Pynursla kaba don ïa ka shlem treikam jong ka ha Pynursla kaba pynïaid ruh ïa ka lympung ba la tip kum ka Iv Uup Invitation Football Tounament 2023 kan sa plie pyrda noh ïa kane ka lympung ha kaba ka jingïalehkai kaba sdang mynta ka sngi kan long hapdeng ka Iewduh SC pyrshah ïa ka Nongrim Hills SC kaba na Shillong ha ka por 3baje janmiet hapoh madan UUP SC Ground Urksew.
U Bah Titosstarwell Chyne, u Chief Executive Member (CEM) ka Khasi Hills Autonomous District Council (KHADC) u la ïathuh ba ki laitylli ki District Council kin sa pan jingkheiñ jingdiah ka ba beit thik pa thik na ka Sorkar jylla halor ka bhah na ka khajna ka ba ju ïoh na ka minor Mineral, major mineral bad ka khajna na ka Motor Vehicle Tax.
Ha ba kren sha ki ladpathai khubor, hadien ka jingïalang jong ki laitylli ki District Council ka ba kynthup ïa ka KHADC, ka JHADC bad ka GHADC, u Bah Titosstarwell Chyne u la ong, ha ka ne ka jingïalang la ïakren halor ka pla tyngka jong ki laitylli ki District Council ki ba dei ban ïoh na ka Sorkar jylla.
“Kane ka bhah ka kynthup na ka jinglum khajna na u minor mineral, major mineral bad Motor Vehicle Tax, kaba ki District Council ki ju ïoh na ka sorkar jylla hynrei kim tip katno ka jingkheiñ ka ba ki dei ban bhah pisa sha ki, namar kumba ka long mynta hi ka Sorkar ka ju ai kyllum ïa kane ka pisa,  kumta ngi kyntu ïa ka sorkar jylla ba kan dei ban ai da ka jingkheiñ ka ba biang halor kane", u la ong.
U la bynrap shuh shuh, “Ngi kwah ruh ban kyntu ïa ka sorkar jylla ba kan pynïoh kham bun ka pisa na ki skhim na ka bynta ki lai tylli ki District Council, ki ba kynthup kum ïa ka plan skhim bad kiwei kiwei ki jingïarap pisa".
U Bah Titos u la ong ruh ba ha kane ka jingïalang la ïakren ruh halor ka jingpynslem jong ka sorkar ban pynlait ïa ka pisa ka ba wan na ka 15th Finance Commission  ka ba ju ïoh na ka Sorkar Pdeng bad ban pynlait ruh ïa ka pisa ha ka por ba biang namar ba sahkut lut ki kam pynroi".
U la ïathuh, “Ki lai tylli ki District Council ki khlem ïoh shuh ruh ïa ka song pisa ka ba dei na ka Untied Skhim, jong u snem 2021 haduh u snem 2023 bad kane ka long na ka jingpan ka sorkar pdeng ïa ka UC, bad ka jingpynslem ki District Council ban ai ka long namar ngim ïoh ïa ka pisa ha ka por ba biang, kumta ngim lah ban pynbiang por ïa ka UC".
U Bah Titos u la kdew ruh ba ki District Council ki pyrshah jur ruh ïa ka jingthmu ban pyntreikam ïa ka Swamitav Skhim da ka sorkar pdeng namar ba ka rukom bat khyndew ha ka jylla ka long ka ba pher na ki wei ki jylla bad ka jylla ka don la ka jong ka riti  dustur bad ka rukom bat khyndew.
“Ki Council, kin sa dawa noh ruh ïa ka sorkar ban pynkhamti biang sha ki ïa ka bor ba kin lah ban ai Schedules Tribe Certificate.
Ka ba ïa kane la knieh noh da ka sorkar.
Halor ka PRC ki District Council kin sa dawa ba ki bor ditrict ki dei ban ïoh jingbit shwa na ki ADC shwa ba kin pynlait ïaka PRC", u la bynrap.
Ka party Trinamool Congress  (TMC) Sohïong konstiwensi ha ka 24 tarik Ïaïong 2023 ka la pynrem jur ïa u kyrtong ka National People’s Party (NPP) u Bah Samlin Malngiang halor ka jingkren tohmet jong u, ïa ki nongïalam niam da kaba ong ba ki long tang ki nongbatai ym ki nongleh.
Lah ban kdew ba ha kine ki sngi, ka video ka la saphriang ha ki rynsan Social Media ba u kyrtong ka NPP, u Bah Samlin Malniang ula kren tohmet ïaki nongïalam niam.
Haba kren sha ki lad pathai khubor u kyrtong jong ka TMC Sohïong, u Bah Stoding Thabah u la ong ba kum ka party kam sngewïahap ïa kane ka jingkren tohmet une u kyrtong ka NPP ïa ki nongïalam niam.
U la kynnoh ruh ba une u kyrtong ka NPP kumno u ong ba ki nongïalam niam, haba sma bang ki jyntah ki klet noh ban duwai.
U la ong ba haba ïalap elekshon ka ju don ka jingïatyngkhuh bad ki nongïalam niam, ki Balang bad ki seng hima sima hynrei ym ïahap pat ban shu kren tohmet ïa ki.
Ha kawei pat, ha kaba ïadei bad ka elekshon ha katei ka konstiwensi u Bah Stoding u la ong ba ka la donkam ka jingkylla bad u don ka jingkyrmen ba ki paidbah ka Sohiong kidei kiba stad bad shemphang, ki la ïohi kumno ha kine ki 5 snem ba la leit.
Ha kaba ïadei bad ka khubor ba hadien ka elekshon na ka liang ka TMC kan leit pynïasoh bad ka Bhartiya Janata Party (BJP), u Bah Sothing u la ong ba kam long kumta kumba la mih ki khubor hamsaïa.
“Phi la ïohi ka jingpynshai na u MLA barim ka Umroi konstitwensi u Bah George B.Lyngdoh hynrei ka jingktah hi nga tharai namar ba kam pat dei kaba shisha hynrei ka long tang ban pynthame ïa ka party TMC".
Lah ban kdew ba u Bah George u la kyntait ïa ki khubor hamsaïa ba ka la don ka jingïasngewthuh jingmut lypa ba ki kyrtong ka seng kin don ha ka seng tang haduh ba la kut ka elekshon bad ba kin pynïasoh noh bad ka Bharatiya Janata Party (BJP) hadien ka elekshon.
SHILLONGKa KSU Laitumkhrah Unit ha ryngkat ka Team Revolution Mma kin pynlong ïa ka Maitshaphrang Fight Night lane ka Meghalaya Cage Fight (MCF) ha ka 19 tarik u Jymmang 2023 ha Anton Hall ka ban sdang naduh 3 baje shajrong.
Hadien ba ka KSU ka ïohi ba ki samla Khasi ki don sap bha ha kine ki jinglehkai kumba ju sakhi mynshwa ba ka Jaidbynriew ka pynmih ki khlur kum ka Kong Linza Syiem, Bah Torak Kharpran bad kiwei kiwei.
Kumta, kum shi bynta ban kyntiew ïa ka jingïalehkai MMA ka KSU Laitumkhrah Unit kan kyrshan ïa ka Club Team Revolution MMA ha kane ka sienjam.
Ka seng ka kyrpad ruh ïa ki samla Khasi ba kin wan ban ïashim bynta shitrhem bad kumjuh ruh ïa ki paidbah ban ai ka jingkyrshan ba pura kaba long ruh shi bynta ban pyllait ïa ki samla na ki jingdih ba kyrni bad ruh ba kin ïoh ka met kaba shait ba khlaiñ.
Na ka bynta ki jingtip ba kham bniah ha kaba ïadei bad kane, lah ban phun ha u 6009388536.
Ka jylla jong ngi mynta ka sngi ka la ïoh ïa ka khubor kaba sngewtynnad hadien ba lai ngut ki rang kynsai ba ïashim bynta ha ka mareh marathon ki la ïoh ban khur takma ha ka jingïakob mareh jong ka Guwahati Half Marathon kaba la long hapoh nongbah Guwahati mynta ka sngi ka 10 tarik Ïaïong 2023 kaba la sdang na ka khyrdop jong ka Nehru Stadium.
U Daniel Wahlang u la ïoh ban khur ïa ka takma ksiar hadien ba u la ïa shim bynta ha ka mens 6km race, katba u Sainkupar Jyrwa u la wan ha ka kyrdan ba lai bad khur ïa ka takma rnong ha kane ka juh ka jingmareh.
Haba ngi phai pat sha ka jingïamareh mens 21km half marathon, u Wolbetstar Ramsiej u la wan ha ka kyrdan kaba ar bad khur ïa ka takma rupa.
Ka phang pdeng jong kane ka jingïakob mareh marathon ka long ‘Run for Zero Hunger’ bad kane ka jingïakob mareh marathon la pynïaid da ka kynhun ki khynnah pule jong ka IIT Guwahati kum shi bynta jong ka jingrakhe ïa ka annual techno management fest.
Ha kane ka jingïakob mareh marathon la wan ban ïa shim bynta da kumba 2,500 tam ki paidbah kiba na kylleng sawdong jong ka ri India.
Haba phai sha ki nongjop ha kane ka jingïamareh ha ki bynta bapher bapher, ha ka 21km na ka liang ki shynrang, ki nongjop ki long u Korie James Kipleting uba la wan ha ka kyrdan kaba nyngkong, u Wolbetstar Ramsiej uba la wan ha ka kyrdan kaba ar bad u Pawan Kumar Singh uba la wan ha ka kyrdan kaba lai.
Katba na ka liang ki kynthei pat, ki long ka Renu Singh kaba la wan ha ka kyrdan kaba nyngkong, ka Sanghamita Mahata kaba la wan ha ka kyrdan kaba ar bad ka Shyamali Singh kaba la wan ha ka kyrdan kaba lai.
Haba phai pat sha ka jingïamareh kaba 6km, na ka liang ki shynrang u Daniel Wahlang u la wan ha ka kyrdan kaba nyngkong, u Mehdi Hassan uba la wan ha ka kyrdan kaba ar bad u Sainkupar Jyrwa uba la wan ha ka kyrdan kaba lai.
Bad na ka liang ki kynthei pat,  ka Pahi Kept ka la wan ha ka kyrdan kaba nyngkong, ka Sabina Rai ka la wan ha ka kyrdan kaba ar bad ka Sangria Terrapin ka la wan ha ka kyrdan kaba lai.
U Myntri ba dei peit ïa ka tnad Ri Dohkha u Bah A.L Hek mynta ka sngi u la ïathuh ba na ka liang ka tnad kan buh haduh 8 tylli ki jaka ri dohkha ha baroh ki district jong ka jylla bad ha kajuh ka por yn khring ïa ki nongwan jngohkai na kylleng ki jaka jong ka Ri bad ka pyrthei hi baroh kawei.
Haba kren sha ki lad pathai khubor u Bah Hek u la ïathuh kumba long mynta ka jylla ka shaniah tylli kumba 80 percent ki dohkha nabar jylla bad tang 20 percent ba ka jylla ka lah ban pynmih dohkha napoh ka jylla.
“Ngan buh baroh ki jingtip jong nga kiba nga la ïoh kylleng kylleng bad ban ïohi ba ka jylla jong ngi kan long kum kawei ka jylla kaba lah ban pynmih hi na lade ïa ka dohkha", la ong u Bah HekU la ong ba naduh ba u la shimti kum u myntri ka tnad Ri Dohkha u la lum ka jingïalang ha ki katto katne ki thaiñ nongkyndong bad ki nongshong shnong, u la ai nuksa kum ka Wahloi kadei kawei kaba don ha Umroi konstitwensi, ha Ri Bhoi District ka jaka ba itynnad sha shilliang ka surok National Highway, kadei kawei ban pynlong kum ka jaka ri dohkha.
Nalor kine ki don ha Garo Hills bad kiwei kiwei de ki jaka.
U la ong ba na ka liang jong u, u la kyntu ïa ki heh ophisar ban pyndep noh ïa ka Detailed Project Report (DPR) ban thaw ym tang ïa ki jaka ri dohkha hynrei kan long kum ka jaka jngohkai pyrthei.
Haba kylli halor ka Aqua Culture Mission ba la pyllait ha u 2012, ka thong jong ka ban pynbun ïa ki jingpynmih dohkha hapoh ka jylla, hynrei kane ka projek kam long kaba jop, namar ka jylla ka dang shaniah kumba 80 percent ki dohkha nabar jylla, u Bah Hek haba jubab ïa kane u la ong, “Ngam ong ba 100 percent ka long ka jingjop hynrei katno katne percent ba ka la long kaba jop.
Kumta ngi hap ban bteng ïa kaba ngi la jop ban pynbun shuh shuh bad kane kan long kaba riewsphah ha ka jingpynmih dohkha haduh kumba 80-90 percent".
Haba kylli katno ka jinglut na ka bynta ban shna ïa kane ka jaka Ri Dohkha, u Bah Hek u la ong ba ka estimate cost ïa kine ki jaka Ri Dohkha, ka long katkum ki jaka na kawei ka jaka sha kawei bad ruh ka shong ha ka jingheh jong ka Wah bad ka jingheh jong ka jaka.
“Mynta ngim lah ban ong ba katno ka jinglut na ka bynta ban shna ïa kane ka jaka Ri Dohkha, tad haduh ba ngin da pyllong ïa ka survey halor kine ki jaka.
Na ka liang jong ngi, ngi la phah ka jingtyrwa sha ka tnad ri dohkha jong ka sorkar pdeng bad kajuh ka jingtyrwa sha ka tnad Ministry Of Tribal Affairs (MOTA)".
Haba kylli lano yn pyndep ïa kane ka jingshna ïa ka jaka ri dohkha, u Bah Hek u la ong ba ïa kata ym lah ban ong hynrei ha ka sngi ba ïoh ïa ka mang tyngka bad ha ka sngi ban pynkhreh ïa ka jingpyntreikam bad tang hangta un sa lah ban jubab.
Haba kylli la un rah ne em ha ka jingïalang ki myntri ïa kane ka projek kam long kaba jop, u Bah Hek u la ong, “Ngam ong ba kamdei kaba jop hynrei ki don kiba ngi la jop bad ki don kiba ngim pat lah ban poi ha ka thong, namar ka shong ha ki projek kaba ki bteng ban ai sha ki nongrep".
Ha kaba ïadei bad ka jingïalang bad ki heh ophisar jong ka tnad ri dohkha, u Bah Hek u la ong ba ïa kane ka projek kan ïaid beit shakhmat.
Haba kylli ba hadien ba kane ka projek kan ïai bteng, hato katno yn lah ban pynthikna ba kine ki pung dohkha kimdei ban pyllong ka jingïakop khwai dohkha U Bah Hek u la ong, “Ïathuh ïanga nyngkong, kaei kaba bakla ba ki pung dohkha ban pyllong ïa ka jingïakop dohkha.
Mynta ki pynmih dohkha 10 ton bad pyllong ka jingïakop khwai dohkha bad kumba lashai ki theh kumba 20 ton ter ter.
Kumta ka jingïakop khwai dohkha kam dei ka ïakhalai".
Ka Shillong Lajong Football Club ka la lah ban pynliem noh ïa ka Diamond Rock FC da 1 la 0 kol ha ka jingïalehkai kaba la long hapoh Mulna Stadium Balaghat, Madhya Pradesh jong ka lympung Hero 2nd division I-League 2022-23.
U rangïalehkai ba tbit jong ka Shillong Lajong FC uba la lah ban thep ïa ka shi kol u long u Hardy Cliff Nongbri uba la ïoh ïa ka kabu ksiar ban thep ïa ka kol ha ka minit kaba 68 jong ka kylla miet bad pynlah syndon ïa ka kynhun ban khur ïa ka lai poiñ mynta ka sngi.
Kane ka kynhun hapoh ka jingïalam Jong u Bah Bobby Lyngdoh Nongbet (head coach) ka la pynmih lai ngut ki substitute ha kaba u Wadajied Kynsai Ryngkhlem u la mih bujli ha jaka jong u Pursunep ha ka minit kaba 79, u Ronaldkydon Lyngdoh Nonglait u la mih bujli ha jaka jong u Hardy Cliff Nongbri ha ka minit kaba 89, bad u Pynche-la-i Tyngkan u la mih bujli ha jaka jong u Wadajied Kynsai Ryngkhlem ha ka minit kaba 90+5.
Da kane ka jingjop ka Shillong Lajong FC ka la lah ban kamai 6 poiñ bad ka la don ha ka kyrdan kaba nyngkong jong ka Group-B bud sa ka United da 4 poiñ, East Bengal da 1 poiñ bad ka Diamond Rock kaba khlem pat lah ban kamai wat tang shi poiñ ruh.
Ka jingïalehkai kaba bud na bynta ka Lajong kan long ha ka 14 tarik Ïaïong ha kaba kan sa ïalehkai pyrshah ïa ka United Sports Club hapoh ka madan MFA Turf, Polo Ground Shillong (Third Ground) ha ka por 2 baje nohphai sngi bad kumban shu kdew, ha ka jingshisha la buh ban pynlong ïa kane ka jingïakhun hapoh ka madan ïalehkai jong ka SSA Stadium 1st ground tangba na ka daw ba kane ka madan ïalehkai ka dang don ha ka jingpyntrei pynbna ka dang ïaid shakhmat mynta, kumta la rah noh ïa kane ka jingïalehkai ban long hapoh madan MFA Turf, Polo Ground Shillong.
Ka PFR Football Academy ka la shah pynliem noh ha ka Maiani da 2 la 1 kol ha ka jingïalehkai semi phainal jong ka lympung ATPA Shield Football Tournament kaba lah long ha Jorhat.
Ha kane ka jingïakhun kine ki ar kynhun ka kynhun ïalehkai jong ka Maiani ka la ïoh ban pynkhih jar nyngkong, bad ka la lah ban thep ïa kine ki ar kol na bynta ka kynhun ha ka kylla step bad ha ka kylla miet ka PFR ka ka ïoh ban pynphai ïa ka shi kol ha kane ka jingïalehkai pyrshah ïa ka Maiani.
U Samlang Rympei u rangïalehkai jong ka PFR u la ïoh ban khur ïa ka nam player of the Match ha kane ka jingïalehkai.
Haba ngi ïa phai pat sha ka jingïalehkai kaba la long ha shuwa jong kane ka jingïalehkai semi phainal ba ka PFR kan ïoh ban rung sha ka semiphainal, ka la don ka jingïalehkai myn ha ka 5 tarik Ïaïong ha kaba ka PFR ka la lah ban pynliem noh ïa ka Global Football Club da 2 la 0 kol ha ka jingïalehkai Quarter phainal jong ka ATPA Shield Football Tournament kaba lah long ha Jorhat.
Ïa ki 2 goal jong ka PFR Football Academy la ïoh ban thep da u Fairming bad u Max.
Ïa kane ka lympung la pynïaid da ka Jorhat District Sports Association kaba la long ha Jorhat Assam.
ng.
Ka kynhun ïalehkai jong ka Sputnik ka la khur ïa ka nam lahduh jong ka lympung ïalehkai jong ka Shillong Cricket League Super Division 2022-23 hadien ba kne ka kynhun ïalehkai ka la lah ban pynliem noh ïa ka Rangkynsai SC da 34 ron ha ka jingïalehkai phainal.
Ka Sputnik hadien ba ka la jop ïa ka jingkawang toss, ka la kam ban tied nyngkong ha kaba ka la lah ban kamai 215/7 ha ki 40 over, ha kaba u Amiangshu Sen u la kamai 71 ron na ki 83 bol.
U Tarique Siddique u la ïoh 31 ron na ki 32 bol bad u nongïalehkai jong ka Rangkynsai u Rahul Shah u la ïoh 2/41, u Rohit Rai u la ïoh 1/33.
Hadien ba la dei sa ka pali ban tied sa ka Rangkynsai SC, u Kishan Lyngdoh u la lah ban kamai 91 ron na ki 85 bol, u Chaman Push u la ïoh 25 ron na ki 40 bol bad kane ka kynhun ka la lah ban kamai tang da 181 bad hap lut ki wiket tang hapoh ki 37.2 over.
U Md Nafees Siddique u la ïoh 4/26 bad u Aryan Bora 4/30.
U MD nafees Siddique u la khur ïa ka nam man of the match hadien ha u la ïoh ban khur 4 wiket bad u Swarajeet Das u la khur ïa ka nam ïalehkai Player of the Series hadien ba u la lah ban kamai 190 ron ban khur 5 tylli ki wiket ha kane ka lympung ïalehkai jong ka Shillong Cricket League Super Division 2022-23.
U President ka Federation of Khasi Jaiñtia and Garo People (FKJGP) u Bah Dundee Khongsit u la ong ba hadien ka jingpynmih ka hukum da ka Iingbishar Meghalaya High Court halor ka Roster System na ka liang ka seng kam shym shong kli kti hynrei ka la leit  bad ka la leit ban ïakynduh ïa u Chairman ka Meghalaya Public Service Commission (MPSC) u la ong ba hap pyndonkam katkum ka kyndon treikam jong ka aiñ.
Haba kren sha ki lad pathai khubor u Bah Dundee u la ong “Kumno phin bishar biang ïa ka Reservation Policy  namar katkum ka aiñ jong ka sorkar pdeng, ka bhah na ka bynta ki paidbah kam lah ban tam ïa ka 50 percent.
Ngi lei ngi donbok ba 80 percent la ai bhah sha ngi ki paid ka jylla Meghalaya, kumta ai kan sah kumba ka long, wat nym pynkylla ïa ka, ïoh ngin duh noh na kane ka 80 percent", la ong u Bah Dundee.
Halor kane jingpynmih hukum ka Iingbishar Meghalaya High Court mynshem snem ka la bthah ïa ka sorkar jylla ban pyntreikam ïa ka Roster System naduh ka por ba ka Reservation Policy ka la treikam, “Kum ka seng ngi khlem shong kli kti hynrei ngi la kynduh ïa u Chairman jong ka  Meghalaya Public Service Commission (MPSC) ban ïoh jingshai shuh shuh halor kane ka mat".
U Bah Dundee u la ïathuh ba katkum ka jingïakren bad ki heh ophisar, la pyntip ba ki don katto katne ban pynbiang ha kine ki snem ba la leit, kata ban thung ïa ki kam ba dang thylli namar ka jingduna jong ki nongwad kam na kiwei ki kyrdanHalor ka jingphai shadien jong ka Roser System, ka seng FKJGP ka la ong.
“Kaei kaba la dep la dep ha ki por ba la leit, ngim donkam shuh ban phai biang lane bishar biang namar kane kan long ka jingeh na ka bynta ka sorkar jylla bad kumjuh ïa ki paidbah.
Une u nongïalam ka seng  FKJGP u la ong ba ka seng ka ieh ha ka jingïalam jong ki nongïalam bad u don ka jingkyrmen kaba skhem ïa kito ki nongthaw aiñ ka jylla kiba la rah ïa kane ka mat ban ïakren bad ban pynthikna ba kan nym ktah halor ka jingïadei hapdeng ki Khasi-Jaiñtia bad Garo.
U la ong, “Donkam ïa ki ban wanrah ka jingïasngewthuh halor kane ka Roster System".
Ka Ïing Bishar ba ha khlieh duh jong ka ri, ka Supreme Court ha ka 10 tarik Ïaïong ka la ïathuh ba kan don ka jingbishar ha kaba ïadei bad ka mukotduma ïasoi soskular pynbeit pud hapdeng ka Meghalaya bad Assam ban pynkut noh ïa ka jingïakajia pud hapdeng jong kitei ki artylli ki jylla bamarjan.
Ka Ïing Bishar Supreme Court Bench kaba kynthup ïa u nongbishar ba ha khlieh duh, u Chief Justice jong ka ri India, u D.Y.Chandrachud bad ïa kiwei ki arngut ki nongbishar, kata u nongbishar P.S.Narasimha bad u nongbishar JB Pardiwala, ka la ong ba ka jingbishar ïa ka ne ka mukotduma yn shim ha u Naitung mynta u snem.
Ka Division Bench jong ka Ïing Bishar Supreme Court ka la ong, “Ïa kane ka kam ngi rah sha u ‘Naitung".
Ka Sorkar Meghalaya ka la buh ïa ka jingkyrpad jong ka hakhmat jong ka Ïing Bishar Supreme Court ban pyrshah ïa ka hukum jong ka Ïing Bishar Meghalaya High Court, kaba la pynsangeh ïa ka jingïasoi soskular pynbeit pud hapdeng ka Meghalaya bad Assam.
Ka Ïing Bishar Meghalaya High Court ha ka 8 tarik u Nohprah, 2022, ka la pynsangeh shipor ïa ka jingpyntreikam ïa ka jingïasoi soskular pynbeit pud hapdeng ka Assam bad Meghalaya.
Ïa kane ka jingïasoi soskular pynbeit pud la soi da u Myntri Rangbah ka Meghalaya, u Conrad K.Sangma bad u Myntri Rangbah jong ka Assam, u Himanta Biswa Sarma ban ïa pynbeit ïa ka jingïakajia pud hapdeng jong kine ki artylli ki jylla, kaba la neh mynta la bun bun snem, ha ki hynriew tylli ki jaka ba don ka jingïakam pud hapdengka Meghalaya bad Assam.
Ka Sorkar Meghalaya haba ka la tied ïa ki jingkhang jong ka Ïing Bishar Supreme Court pyyrshah ïa ka hukum jong ka Ïing Bishar High Court, ka la ong ka jingïapynbeit pud pynbeit sam lane ka jingïakylliang jaka hapdeng jong kine ki artylli ki jylla, ka dei ka kam saiñ hima sima bad kane ka hap beit ha ka jingpeit jingjngoh jong ka Sorkar.
U Myntri Rangbah ka Meghalaya, u Conrad K.Sangma bad u Myntri Rangbah ka Assam, u Himanta Biswa Sarma ha ka snem ba la dep ki la ïasoi ïa ka soskular pynbeit pud ha ki hynriew tylli ki jaka ba kine ki artylli ki jylla ki ïa kam longtrai ïa kitei ki jaka khappud ha ki khadar tylli ki shnong ki thaw, kiba la wanrah ïa ki jingïakynad hapdeng jong kine ki artylli ki jylla.
Ha ka 29 tarik u Lber, 2022, kine ki arngut ki Myntri Rangbah jong ki ar jylla, kata u Conrad K.Sangma bad u Himanta Biswa Sarma ki la ïasoi ïa ka soskular pynbeit pud hakhmat jong u Myntri kam poh ïing jong ka ri India, u Amit Shah.
Kane ka jingïasoi soskular hapdeng jong kine ki artylli ki jylla, haduh 844.9 Sq.
Km shilynter jong u pud u sam hapdeng jong ka Meghalaya bad ka Assam.
Kine ki artylli ki jylla bamarjan kim shym la lah ban ïapynbeit ïa u pud u sam mynta la 50 snem.
Hynrei, dei tang mynta katno ba ka sorkar jylla ka la pyrshang ban pynbeit ïa kane ka jingeh.
Ka Meghalaya la dkhat na ka Sorkar Assam ba kan long ka jylla bapura ha u snem 1972.
Ka Meghalaya kam shym la treh ban mynjur ïa ka Assam Regorganization Act-1971 bad kane ka la ïalam sha ka jingïakajia pud hapdeng ka Meghalaya bad Assam.
U Lat ka jylla u Phagu Chauhan ha ka 10 tarik Ïaïong u la sakhi lang ïa ka jingrakhe ïa ka Shad Suk Mynsiem ha madan Weiking, Jaïaw.
Ha kane ka sngi la donlang u Symbud Myntri Rangbah ka jylla u Bah Prestone Tynsong, u MLA ka Mawlai u Bah Brightstarwell Marbaniang, u MLA barim ka Sohïong u Bah Samlin Malngiang bad kiwei.
Ka Shad Suk Mynsiem kaba lai sngi, kaba la sdang naduh ka 8 tarik ka la poi noh sha kaba kut ha kane ka sngi bad ka jingwan shim bynta shitrhem jong ki shynrang bad kynthei ha kane ka jingshad ainguh ka la nang pynphuh pynphieng shuh shuh ïa kane ka tamasa.
U Symbud Myntri Rangbah ka jylla u Bah Prestone Tynsong u la ong ban ïatai halor ka Roster System kam donkam ban pynlong ïa ka dorbar kyrpang hynrei ka sorkar kan rah ïa kane ka mat ha ka jingïalang jong ki kynhun myntri bad ka lah ruh ban khot ïa ka All Party Meeting.
Ha ba kren sha ki lad pathai khubor u Bah Tynsong u la ong ,“Halor ka rai jong ka High Court ka ba dang shu ai shen halor ka Roster System, nga tharai ba ngim donkam ban pynlong ïa ka dorbar kyrpang hynrei ynda u Myntri Rangbah ka jylla u Conrad K Sangma u la wanphai sha Shillong ngin sa rah ïa kane ka mat ha ka jingïalang ki kynhun myntri bad ha ka jingïalang ka MDA bad ngin lah ruh ban pynlong ïa ka All Party Meeting ban ïakren bad ïatai halor ka ne ka mat".
Halor ka jingrai ka High Court ba kan shong ha ka sorkar ba kan pyntreikam naduh u snem aiu ïa ka Roster System, u  la ong “Ha ka por ba ka High Court ka la bthah ïa ka sorkar ba ka dei ban pyntreikam ïa ka Roster Sytem ka la bthah ban pyntreikam naduh 1972, naduh ba la pyntreikam ïa ka Reservation Policy, halor kane ka sorkar MDA-I ka la dep ruh ban phah da ka jingthoh sha ka ïingbishar".
U la bynrap “Hynrei namar ba ka ïingbishar ka la ai biang ka jingbthah ba thymmai ka sorkar kan sa ïakren ïa kane ha ka jingïalang jong ki kynhun myntri, ha ka jingïalang ka MDA bad ngi lah ruh ban khot da ka jingïalang jong baroh ki seng saiñpyrthei".
U Bah Tynsong u la kdew, “Ka dei ka jingshisha ba ïa ka Roster System ymka Meghalaya bad Assam.
Ka Sorkar Meghalaya haba ka la tied ïa ki jingkhang jong ka Ïing Bishar Supreme Court pyyrshah ïa ka hukum jong ka Ïing Bishar High Court, ka la ong ka jingïapynbeit pud pynbeit sam lane ka jingïakylliang jaka hapdeng jong kine ki artylli ki jylla, ka dei ka kam saiñ hima sima bad kane ka hap beit ha ka jingpeit jingjngoh jong ka Sorkar.
U Myntri Rangbah ka Meghalaya, u Conrad K.Sangma bad u Myntri Rangbah ka Assam, u Himanta Biswa Sarma ha ka snem ba la dep ki la ïasoi ïa ka soskular pynbeit pud ha ki hynriew tylli ki jaka ba kine ki artylli ki jylla ki ïa kam longtrai ïa kitei ki jaka khappud ha ki khadar tylli ki shnong ki thaw, kiba la wanrah ïa ki jingïakynad hapdeng jong kine ki artylli ki jylla.
Ha ka 29 tarik u Lber, 2022, kine ki arngut ki Myntri Rangbah jong ki ar jylla, kata u Conrad K.Sangma bad u Himanta Biswa Sarma ki la ïasoi ïa ka soskular pynbeit pud hakhmat jong u Myntri kam poh ïing jong ka ri India, u Amit Shah.
Kane ka jingïasoi soskular hapdeng jong kine ki artylli ki jylla, haduh 844.9 Sq.
Km shilynter jong u pud u sam hapdeng jong ka Meghalaya bad ka Assam.
Kine ki artylli ki jylla bamarjan kim shym la lah ban ïapynbeit ïa u pud u sam mynta la 50 snem.
Hynrei, dei tang mynta katno ba ka sorkar jylla ka la pyrshang ban pynbeit ïa kane ka jingeh.
Ka Meghalaya la dkhat na ka Sorkar Assam ba kan long ka jylla bapura ha u snem 1972.
Ka Meghalaya kam shym la treh ban mynjur ïa ka Assam Regorganization Act-1971 bad kane ka la ïalam sha ka jingïakajia pud hapdeng ka Meghalaya bad Assam.
Shi taïew hadien ka jingtwa khyndew ha ka bynta jong ka surok bah Shillong-Dawki (National Highway – 40), ha kaba kawei ka kali ka la shah lynthem ha ki maw baheh bad shah khynñiat sha riat ha kaba ki ar ngut ki nongshong kali ki la duh ei ïa la ki mynsiem, la ïohi ba tang khyndiat ngut ki nongtrei ki dang trei ha ka sngi Saitjaiñ ban pynkhuid ïa ki synrum kiba dang sah hadien ka jingtwa khyndew ha Rngaiñ.
Kane ka jingjia ka la pynshisha ïa ka jingmaham jong ka jingthoh harud surok, kaba ong, “Heavy landslide-prone area ahead go slow," lane ban ïaid suki namar ka jaka shakhmat ka dei kaba ju jia ka jingtwa khyndew.
Kumba san kilometer eiei na kane ka jaka, ar tylli ki longïing ha ka shnong Wahlyngkhat ki dang don hapdeng ka jingkyndit halor kaei kaba la jia ha ka janmiet jong ka 14 tarik Ïaïong.
“Ha kato ka step, u la mih na Mawsynram bad ngam shym lah ïoh ban ïakren bad u baroh shisngi.
Hadien ha kato ka janmiet, ki paramarjan jong ngi ki la ïathuh ïa ngi shaphang kane ka jingjia," la ong ka Kong Ribayana Khongshut, ka kurim jong u Bah Seiborlang Jaktung, 42 snem ka rta, u rangbah shnong jong kane ka shnong bad uwei na kiba la khlad noh ha kane ka jingjia.
“Nga la shim ïa la u khun bad ngi la leit sha kato ka jaka.
Haba nga la ïohi ïa ka jingjur ka jingtwa khyndew, nga la tip ba un ym lah ban lait im," ka la ong, katba ka dang thum ïa u khun ba dang lai snem ka rta.
Hadien ka jingkhlad noh u kurim jong ka, ka Kong Ribayana, kaba dei kaba shong ïing, ka la leit sah noh bad ka kmie jong ka ryngkat bad u khun jong ka.
Haba ïathuh ïa ka khyllipmat kaba khatduh kaba u khun jong ki u la lah ban pynlut bad u kpa, ka Kong Ribayana ka la ong, “U khun jong nga u la ïam namar ba u kwah ban leit lang bad u kpa jong u, hynrei u (Bah Seiborlang) u la pynsangeh ïa u da kaba ong ba u leit jingleit sha jngai.
U la ong ïa u khun, ‘Ngan wan shaw ïa phi’ bad u la leit noh.
"Ha kajuh ka por, sha kawei pat ka liang jong ka shnong sha shiliang jong ka surok bah kaba ïaid lyngba ïa ka shnong, ki dkhot jong kawei pat ka longïing ki dang pyntngen ïa ka kurim jong uwei pat u rangbah, u Bah Krejunlang Khongjirem ba la ju khot ieid u Bah Jun, uba la khlad noh ha kane ka jingjia, uba la ieh shadien ïa ka lok, kaba don hapdeng ka jingshitom, bad saw ngut ki khun.
“Ka sien ba khatduh ba nga la ïakren bad u ha ka phone, u la ong ba ki la poi ha Laitlyngkot bad nga la ong ïa u ban wanrah dud na ka bynta ki khun ïa kaba u la ong hooid bad u la buh noh ïa ka phone.
Tang katto katne por, i bahaïing i la phone bad ïathuh ba ka don ka khubor kaba sniew halor u lok jong nga," la ong ka lok u Bah Jun, ka Kong Anibahun Khongwet.
Ka Kong Anibahun ka don hapdeng ka jingshah sumar la lai snem tam, bad kam lah ban ïaid sharum shaneng khlem don nongbud.
Lai ngut na ki khun jong ka ki dang pule ha ki skul ha Pynursla bad ha Langkyrdem, bad mynta khlem u kurim jong ka, ka long kaba eh ban kyrshan skul ïa ki khun.
“Ngam tip shuh kumno ban pyndap pynbiang na ka bynta jong ki.
Mano ban kyrshan skul ïa ki?" ka la ong.
Katba baroh ar ki longïing ki dang don hapdeng ka jingsngewsih na kaei kaba la jia ïa kiba ieid ba thoiñ jong ki, ka daw jong kane ka jingjia katkum ka jingong jong ki, ka dei kaba thaw da u briew (man-made).
Ka Kong Anibahun ka la kylli, “Kumno kan don ka jingtwa khyndew haba ka khlem don ka jingslap bad ka erïong?"Uwei na ki bahaïing u la ong, “Ka dei ka jingtrei torti ki kontraktor.
Ki tih ïa ka khyndew na shapoh, dei na kata ka daw ba ki maw baheh kiba don ha jrong lum ki la hap shapoh.
"Ki nongshong shnong ha kane ka shnong ki la suba ba kiba pyntrei ïa ka jingpynheh ïa ka surok ki la ïohi lypa ïa ka jingma kaba ap hakhmat.
Ka Kong Ribayana ka la ong, “Katto katne sngi hashwa kane ka jingjia, ym shym la don kino kino ki nongtrei bad ki mashin ha katei ka jaka, kaba pyni shai ba ki la tip lypa ba kane kan jia hynrei kim shym la pyntip ïa ki paidbah kumba ki ju leh.
"Ki nongshong shnong kane ka shnong ki la ïthuh ba man ka por lada ka kompani kaba pyntrei ka ïohi ïa ka jingma kaba ap ki ju pyntip ïa ki nongleit nongwan, hynrei kim shym la leh ïa kata ha kane ka kynti.
Don ruh ki katto katne kiba la ong ba ka kompani ka la leit noh na kane ka jaka kumba ar bnai mynshwa hynrei ki kontraktor ki bteng ïa ka jingtrei haduh katto katne sngi shwa ban jia kane ka jingjia.
Kumba ka long mynta, ka long kaba eh ïa ki ar ngut ki kurim jong kine ki rangbah kiba la khlad ban kamai kajih.
Kawei na ki ka la hap ban shaniah ha ka kmie jong ka kaba la tymmen bad kawei pat ka dang pyrshang wad ki lad ki lynti ban kyrshan skul ïa la ki khun katba ha kajuh ka por ka hap ban sumar ïa ka jingshitom jong ka.
Kine ki longïing ki la ïathuh ruh ba ym don na ki bor bahalor, u MLA ka thaiñ lane ka kompani ba pyntrei ïa ka surok kiba la wan jngoh ïa ki naduh ba kine ki rangbah ki la khlad noh.
“Ngi don tang ki bahaïing bad ki paramarjan kiba wan ban ai mynsiem ïa ngi," la ong ka Kong Ribayana Khongshut.
Ka la don ka case ba la ujor halor ka jingjia ba sngewsih, hynrei ki ar tylli ki longïing kin sa rai halor kane ka mat.
Ha kajuh ka por, kine ki longïing ki kyrpad ïa ka jingkyrshan na ka liang ki bor pynïaid.
Ka Kong Ribayana ka la ong, “Ngi donkam jingïarap.
Nga don ïa u khun ba nga hap ban pynbiang bad mynta ngan hap ban shaniah tang ha i Mei tang katba i don".
Ha kawei pat ka liang, ka Kong Anibahun ka la ong, “Nga kwah ba kin pyntrei ïa katei ka jingshna da ka jingphikir lym kumta kan ap jingma ïa baroh, khamtam mynta ba la sdang ka aïom lyïur.
Ngam kwah ba kane kajuh ka jingjia kan dang jia ïa kiwei pat.
".
U Chief Executive Member (CEM) ka Jaiñtia Hills Autonomous District Council (JHADC) u Ma Thombor Shiwat, u la kynnoh ba ka jingthmu ka Karbi Anglong Autonomous Council (KAAC), ban buh ïa ka khyrdop khrong khajna hapoh ka Shnong Khanduli ka dei ba ka don jingthmu ban pynthud ïa ka jingpynbeit ïa u pud u sam hapdeng ka jylla Assam bad Meghalaya.
Ha ba kren sha kilad pathai khubor, u bah shiwat u la ong ba  “ngi dang kyrmen ba ka jingkhot u Deputy Commissioner ka  West Jaiñtia Hills  ïa ka Deputy Commissioner ka West Karbi Anglong,  ban don ka jingïakren ka long ban don ka jingshong suk shong shngaiñ ha ki ne ki thaiñ  kat ba ym pat lah ban pynïaid ïa ka jingpynbeit u pud u sam hapdeng ka Assam bad Meghalaya hynrei kalong pynban kum ka jingwan aiding  ïa ki nongshong shnong ha Khanduli da ka jingkam, ïa ka ne ka jaka ba ka hap ha Assam".
“Ka JHADC ka pynshisha ba ka Khanduli ka dei ka ba hap hapoh ka jingpeit ka JHADC, namar  ka don ïa u rangbah shnong, ka dang ïoh sanat na ka District Council bad ka don ïa ki kot ki pata ki ba biang kat kum ka jingithuh bad aibor ïa ka District Council; bad ngi ieng skhem ba ka Khanduli ka hap hapoh Meghalaya", u la bynrap.
“Nga pynrem jur ïa ka jingthmu, ka DC ka West Karbi Anglong  ,namar ba  ka kam ïa ka Khanduli  bad ngi la don ka jingïapynbeit ban don ka jingïakren hapdeng ki MDC ka KAAC bad ka JHADC ha kato ka sngi ba jia ka to ak jingjia hynrei ki khlem wan hynrei ngi  ieng ha ka nongrim ba ka dei ka ba hap hapoh Meghalaya"la ong u CEM.U Ma Shiwat u la ong ruh “Halor ka jingbuh khyrdop ka KAAC, mynno mynno  kam ju don hynrei kyndit kynsan ki la shu wan buh ïa ka khyrdop  sha poh ka shnong bad ka la dei hi ba ka mih ka jingbitar jong ki nongshong shnong ka Khanduli bad ngi pynrem jur ïa ka jingleh donbor jong ki".
U la bynrap “Lashai ka sngi  ngin shong ïa ka jingïalang ki Regional Committee ban ïakren halor ka jingpynbeit ïa u pud u sam.
Ngim lah ban ong kaei ka jingthmu ka Assam hynrei  ngi la ju ïakren ban pynneh pynsah ïa ka status quo ban don ka suk ka saiñ hynrei hapdeng kane ki dang pyni ïa ki kam lehbor ka ba imat ki kwah ban don ka jingïakajia  ka jingïaumsnam ban shim kabu ïa ka kam pynbeit upud u sam".
“Man ka por hi ngi ju pynsngew sha ki nongïalam sorkar ha ka ba ïadei bad kane ka bynta bad ka sorkar ruh ka  la ju shim khia, dei na kane ka daw  ba ki la thung da ka Regional Committee , hynrei ka jingwanbuh ïa kane ka khyrdop ngim tip balei kiwan buh ïa kane bad kaei ka jingmut sha lyndet"u la ong.
U myntri ba khmih ïa ka tnad lum khajna, u Bah Kyrmen Shylla u la ong ba ka bynta jong ka kam Ri-Dohkha ka lah ban ai ka jingnoh synñiang sha ka jylla lada shim ïa ka lynti ban pynsuk bad wanrah hapoh ka kyndon jong ka aiñ.
Haba kren sha ki lad pathai khubor, u Bah Kyrmen u la ong ba watla ka kam khwai dohkha ka long tang ka jingsngewtynnad lane kata ka jingpynbyrngia kai pyngngad ba la shim da ki paidbah na nongkyndong, hynrei lada shim ïa ka kum ka kam ïakhalai, ka lah ban shah ot khajna bad la wanrah hapoh ka kyndon jong ka aiñ lada ka sorkar ka pyrkhat ban leh kumta.
“Ka kam khwai dohkha kadei kawei kaba ki paidbah ki la leh naduh ki por mynbarim, hynrei haba phai sha ka kam ïakhalai, nga lah ban ong ba kadei ban long katkum ki kyndon jong ka aiñ bad kaba pyllong ba kin shah ot khajna", la ong u Bah Kyrmen.
Ha kaba ïadei bad ka jingbun ka pisa ha ki kam ïakop khwai dohkha bad la ka sorkar ka don jingtip ei ei haor kane, u Bah Kyrmen u la ong ba lada ki nongpyllong ïa kato ka jingïakop khwai dohkha, ki ïoh ka khajna, ki ruh ki donkam ban synñiang lang sha ka pla tyngka jong ka jylla.
“Man ba ki paidbah ki pyllong ïa ka jingïakop khwai dohkha, ki la ïohnong bha, kumta kimdei ban sngew ei ei ban siew ïa ka khajna sha ka sorkar jylla khnang ban pynthikna ba kane ka jingleh jong ki ka long ka katkum ka aiñ.
Tang shu pynrung hapoh ki kyndon jong ka aiñ ki la shah ot khajna beit", la ong u Bah Kyrmen.
U Kyrtong ka Bharatiya Janata Party (BJP) na Sohïong Konstitwensi u Bah Seraph Eric Kharbuki, u la pynpaw ba ka jingmih jong u ban ïakhun ïa ka ilekshon sha ka ïingdorbar thaw aiñ ka dei namar ka Sohïong Konstitwensi ka dei kaba don shibun ki jingduna ha bun ki liang.
Haba kren bad ki nongthoh khubor ha  Shillong Press Club, u Bah Kharbuki u la kren halor ka jingkwah jong kiwei pat ki seng saiñpyrthei ban ïatreilang bad ka BJP.“Phi la ïohi ba baroh ki seng ki wan ban ïatreilang bad ka BJP, la ki dei ki  NPP, UDP bad ki wei, hapoh Sohïong ki briew ki kham peit  ïa ka BJP kaba lam khmat ïa ka sorkar kmie," u la ong.
U la bynrap ba ki briew kim dei ban tieng shuh ïa ka BJP, namar baroh ki la wan ksoh sha ka, ki dei ban sngewthuh ba kam don jingktah bad pynjop syndon ïa ka BJP.U  la ong ruh ba, ha ka jingïaid lynti jong u, u kyntu ïa ki paidbah ba ki dei ban kyrshan beit ïa u, uba don jingïadei ba jan bad ka sorkar pdeng bad ïa kito ki wei kiba hap ban wan ïatreilang bad ka.
U la ïathuh ba ka jingmih jong u ka long namar ka synshar ka khadar ha ka jylla bad khamtam eh ha Sohïong u shem ba ki don shibun ki jingduna, la ka dei ha ka rep ka riang, ka ïoh ka kot, ka pule ka puthi, ki  lynti ki syngkien bad kiwei.
“Ki MLA ha kine ki snem ba la dep ki la leh bha, hynrei u ïohi ba un dang lah ban leh bha shuh shuh ban ïa kaei kaba ki la leh," u la ong.
U Bah Kharbuki u la bynrap da kaba ong, “Ha Sohïong ki pynmih ïa ki nongmihkhmat kiba dei ki nongsam skhim, ym ïa ki nongmihkhmat kiban thaw aiñ.
"Kum u Samla uba la pyndep ïa ka jingpule ïa ka aiñ, u shim kane ka lad ka kabu ban mih sha khmat ban leit sha ka ïingdorbar thawaiñ da ka jingkyrshan jong ki paidbah ka Sohïong ban leit kum u nong thaw aiñ, bad ha ryngkat bad ka jingwan rah ïa ki skhim kiba pher bapher.
“Ka thong ka jong nga lada nga jop, ka long ban wan rah ïa ka ophis ka rep ka riang ha ki  thaiñ Lum Diengïei, ban wan rah ïa ka degree College ha ka thaiñ Lum Diengïei namar ha ka Sohïong ka la don ka wei, ka ban long artylli," u la ong.
Shuh shuh u la ïathuh ruh ba lada u jop, un wanrah  ïa ka State Bank of India bad ruh ïa ka Meghalaya Cooperative Apex Bank ka wei ha  Lum Diengïei bad ha Sohïong ba ki nongrep kin lah ban shim ram bad ban pynkhlaiñ ïa ka rep ka riang bad ruh ha ka khaïi ka pateng.
U la kular ruh ba lada u ïoh ka jingjop, un pynïoh ïa ki street light na ka bynta ki shnong ki thaw, ban wan rah ruh ïa ka residential school hapoh ka constituency, kaba ym don kam ban siew bai skul, namar la pynbiang da ka sorkar pdeng.
Ban kyntiew  ïa ka kam ïalehkai, u Bah Kharbuki u la kular ban wan rah artylli ki mini stadium, ban kyntiew ïa ki kam jngohkai pyrthei ha ka constituency namar kine ki dei ki lad ban kyntiew ïa ka ïoh ka kot.
U la kular ruh ban wan rah ïa ka mang pisa sha ka shnong lyngba ki corpus Fund khamtam na ka bynta ki shnong Nongkyndong, ban ai jingïarap ïa ki shnong ki don kam jingïarap la ka dei ha ka por ba ïap briew ne ki wei kiwei ki jingdonkam.
U MLA ka North Shillong u Bah Adelbert Nongrum, u la kynnoh ba ka jingpyntrei-kam mardor ïa ka roster system ka ba ïaid shadien ka dei tang ka jingshim kabu jong ki seng saiñpyrthei  ha ka sorkar Meghalaya Democratic Alliance (MDA-I) ban ïoh jingmyntoi na ka bynta ka election 2023 ka ba dang shu dep shen.
Haba ïakren bad u Kynjatshai, u Bah Adelbert Nongrum u la ong ba ka rai jong ka ïingbishar halor ka Roster System, ka pynpaw shai ba ka Legislative bad ka Executive ka tlot namar ha kiba bun bynta hap ban tuklar beit da ka ïingbishar.
“Na ka liang u President ka VPP, u Bah Ardent Miller Basaiawmoit,  u la rah hapoh ka Ïingdorbar halor kane ka mat hynrei ka shu kut noh ba namar kim kwah ban ailad bad na ka liang u General Secretary ka VPP, u la dep ban thoh sha ka Sorkar ban dawa ïa ka dorbar kyrpang ban ïoh ban ïatai halor kane ka mat"u la ong.
U la bynrap shuh shuh ba “halor ka jingpyntreikam mardor ïa ka roster system, ki kynhun myntri ha ka sorkar MDA -I, ki dei tang ki ñiang kohnguh, ki ba la shu sngap da ka sngap, hynrei ki la dei ban kyntu ïa ka sorkar ban pynpaw paidbah ïa kane ka kam namar ba ka donkam ïa ki paidbah ba kin tip ïa ka jingthmu ka sorkar halor ka jingshna ïa kano kano ka policy".
U Bah Nongrum u la ong ba  “Kum ki nongmihkhmat kim lah ban shu ïaid lyndet na u paidbah khamtam kane ka mat ka dei bad ki khun samla, ha ka ba ïadei bad ka ïoh kam ïoh jam, bad pule puthi bad kane ka dei ka dkhot ha ka Reservation Policy hi ka ba la donkam ïa ka jingpynthymmai".
“Kane ka sorkar mynta, ka dei ban kohnguh ïa ka sur u paidbah, bad kumba ka long mynta, ïa ka bhah kam bhah jam ha ka jylla la shim na ka article 16 clause (vi) ka ba la kren halor ka ïohkam ïoh jam, hynrei ka khlem kren halor ka Academic hynrei ka jingkylli hangne ka long ba kumno ki pynïasoh lang ïa ka bhah ha ka pule puthi bad ka bhah ïohkam ïohjam kane ka donkam ïa jingpynbeit mardor ïa kane khnang ban ym don kano kano ka jingleh shilliang hapdeng ki jaitbynriew Khasi Jaiñtia bad Garo".
Haba kylli u la ong “Ha kano kano ka aiñ ka ba la pdiang ka dei ban ïaid shakhmat ym shadien hynrei kane ka jingpynïaid ïa ka Roster System ka dei tang ka jinglong ñiang kohnguh ki para MLA ha ka sorkar MDA-I bad ka jingpyntreikam mardor ïa ka Roster system sha ki snem shadien da kaba ong ba ka ïingbishar ka la kyntu, khlem bishar ka dei tang ka jingshim kabu na ka bynta ka election 2023".
U la bynrap shuh shuh ba “Ki kynhun myntri ruh balei ki sngap halor kane ka rai bad balei ki shah ïa u Conrad K Sangma ban pyntreikam ïa kane khlem da pynpaw paidbah kane ka paw shai ba ka dei tang ka jingshim kabu na ka bynta ka election 2023".
U Myntri  ba dei peit ïa ka tnad kam pohïing ha ka jylla u ba long ruh u Symbud Myntri Rangbah, u Bah Prestone Tynsong, u la ong ba ha ka ba ïadei bad ka jingtehlakam ïa ka jingtih bad ka jingkhaïi dewïong beaiñ, ki pulit ha ka jylla ki long ki ba biang palat.
“Ki pulit ha ka jylla ki long ki ba la biang nadong shadong ban tehlakam ïa baroh ki kam beaiñ ha ka jylla hynrei lada don ki pulit ki ba trei baroh 24 kynta ruh, ki kam sniew ki ju jia bad phim tip lano u nongtuh un wan ha ka ïing jongphi", la ong u Bah Prestone haba kren sha ki lad pathai khubor.
“Hynrei ka tnad  kan shimkhia ban pynthikna ba ka jingtih bad ka jingkhaïi dewïong dei ban pynsangeh mardor la ka long kumno kumno ruh", u la bynrap.
Halor ka Central Industrial Security Forces (CISF) u Bah Prestone u la ong ba “Kane ruh ka dei ka rai  jong ka High Court  hynrei  kumba nga ong ba ka tnad pulit ha ka jylla ka long ka ba la bit la biang bha ban tehlakam ïa kum kine ki kam beaiñ  ki ba don ha ka jylla".
Ha ba kylli ba hato ka Sorkar kan ujor pyrshah ïa kane, u la ong ba “Ngam lah ban ong eiei mynta halor kane, hynrei ïa ka jingthoh ladep ban phah na ka Ministry of Home affair, sha kane ka orgasation, ha kaba ki la ïoh ruh ïa ka jubab ba ki duna briew ban ai".2018, Oh! Ki lama syntiew lotus ki la kaweh na Khyndai Lad haduh Raj Bhavan jan Nanpalok.
U wei u parad u la ieng hajan jongnga bad u la kylli la jop BJP ne para? La batai Em, la wer ar tang ïoh kyrshan pisa na Delhi.
Imat u la hun um tip ba ki arngut BJP kin nym ioh jingieit jingshaniah na u Modi kumba ïoh u Conrad Sangma bad ki Riewieid ri Jaidbynriew.
Ka Congress ba heh mandate ka la jawdud tangba yn leh kumno ba ym don party rit paid ban kyrshan.
U Governor te hap peit majority.
La dei ban puson bha la ka 3 Lama ba isih Congress ka la palat u pud ieit Ri ieit Jaidbynriew.
Ka ïa CAB ka dang shu sdang, hynrei u Chief Minister Conrad Sangma u tip ba kam bha.
Ka CAB ka mut Citizenship Amendment Bill.
Ka bill kan ïada ïa ki niam Hindu, Sikh, Buddhist, Jain, Parsee bad Kristan.
Lada don iwei na kine ba shah leh beiñ, ka bill CAB kan sa ïada.
Kat kum ka Constitution ka ri India don I wei i niam heh paid ba khlem jer, bad it’s dei Muslim.
Bad Khristan la jer khadduh eh bad lada peit ka national TV bym riej, phin sa plie wang I jingshemphang ba ïa kyrteng Khristan lah ban kren jam tang ha Kerala bad Meghalaya.
Ym long te hawei pat ki jylla.
Lada jer Kristan lait na Meghalaya bad Kerala, te u paidbah hangto te un pyrshah,pra pum.
Don ba la thoh ha ka Shillong Times ha ki 2019 ba la pynksan da u khasi jongngi, u nonghikai NEHU ba ki Khristan ha Bangladesh ki shah lehbeiñ.
Ym banse te ban hap pynshai namar ba lada tip ka President ka Bangladesh, ka Hasina Begum kan sa bitar bad ki paid Khristan kin don ha jingma kaba khraw.
Balei, to tip ba ka Synod Presbyterian ka buh ki pastor ban leit por don Synod ne Presbytery ha Bangladesh haba ki Khasi bad Pnar bad Bengali Khristan ki lum lang.
Donbok ka Shillong Times ka la pdiang ia ka rejoinder, lym kumta ka President Hasina Begum kan sa sngewsih bad bitar.
Bad duhnong ki paid Khristan.
U Conrad Sangma lem bad lok NPP na Assam u la kynduh iu Home Minister Amit Shah Bad Prime Minister Modi bun bun sien.
U sangeh noh ynda mih headline “The Duo firm on CAB “, mut “Ki AR ki Ieng thik ha CAB “.
Bad markhmat bad ki AR (Duo) te kyiuh phi.
U Conrad Sangma ha khmat ki AR te kyiuh phi.
Ka la dei ka session khaduh ha Delhi bad Lok Sabha bad Rajya Sabha shwa 2019 MP elekshon.
Ka Rajya Sabha ka don majority ki opposition.
U Conrad Sangma u la her sha Delhi ban sngap hei ïing jong u.
Ka BJP ka tip ba lada rah ha session kan rem da voice vote.
Bad ban rem da voice vote ka kham jah burom ban ïa ba rem da Lapse.
Lapse mut ba ym don por shuh.
Te la table 5 minit shwa tied baje.
La lapse.
Te la pulom CAB da Lapse.
I Conrad Sangma i la kynthih sha sad bad kmen bad ynda poi Shillong la pynkup burom ïa u da ka MDA bad paid ïeit ri bym tip politik.
Lur mano ioh burom mano (Phawar Aesop).
La pynlong elekshon MP 2019- 2024.
Ka para ka jong u Conrad Sangma ka la jop ïa u Dr.Mukul Sangma.
Ka NPP ha Lok Sabha i don tniak I wei hapdeng 540 ki dkhot.
Eh te ban ioh MoS ne Minister Khynnah.
Te u Conrad Sangma u la bthah ïa ka para ban kyrshan ban rah CAB mut bill sha CAA mut Act.
I la kyrshan CAA hu session tlang 2019.
Baroh kito ki jingarsap CAB CAA la paw tyngkreiñ tang kwah MoS.U Modi u kham stad shibun mo iu Conrad Sangma bad shano phi yn ai minister , u 300 ngut BJP phi tharai un mynjur.
Shwa kine ki jingarsap, por elekshon, u la ïalam iu Rajnath Singh sha Convent Katholik ban kanbas ha Lucknow ha ka jingkhluit ha ka sngi U Blei, ba tieng ioh rem.
U Rajnath Singh u la long Union Minister of Defence hadien ba u la jop.
Ki paidbah Khasi Jaiñtia kim bna ba u kanbas iu BJP.Bad ym dei rukom phi ban leit canvas ha ïing niam,namar kan kyrtoh te hadien.
Ki Riewieid ri Jaidbynriew ki don ha ka rngai ka jingkwah synshar.
Ym don ki paidbah ban ai jingsneng da ka vote.
Bad u Conrad Sangma u nang long kham paka BJP ban iu Sanbor Shullai bad iu AL Hek.
Ka Khasi Author Society KAS ka da thrang ïa 8th schedule.
U paidbah ruh shoh tyndep um tip mut aiu 8th schedule.
Lada ioh 8th schedule te ynnai khmih lynti iei kren Assembly, namar ka ruling la bulldozed du Conrad Sangma bun syngkhor ha Assembly Rim.
Hynrei lada ïa Khasi la recognise ki khun ki jongngi kin ioh kam da ki lak ha translation, sain board ter ter, ki cartoon ha jaka jngoh kai khamtam ha ki wah ,kshaid ba ju bam briew (Bun ki nongjngohkai ki la iap).
Por wan u Home Minister Amit Shah, ka KAS ka la don jingkyrmen ban ioh pynsngew ïa jingkwah.
Shish phi une u Conrad Sangma u la kit sha Sohra ban thung dieng.
Um bna ba ha mawshun ym long thung dieng namar ka um kam neh.
Ki social media bapli ki khot ïa u principal kolej.
Thamula phi u bthah ïa baroh kum manga ba hikai saian hana pynkylla kot saian sha Khasi.
Um tip ba Bengallee kaba riewspah kyntien (Vocabulary) lah ban kylla tang haduh Matrik.
Ki social media ki dei ban buh jingkylli iu Amit Shah kumno mo ki Bodo kiba kham duna kot sla jingthoh ban ïa Khasi ki la ioh 7 ne 8 snem mynshuwa.
Imat hap pyrthuh Iu Bodo mo.
U MP Khasi Jaintia jongngi, u ma V.Pala u la rah ha Parliament.
U Minister ba dei bad 8th schedule um treh wat ban debate.
Ka NPP ruh khlem ïarap ne kam don.
U Conrad Sangma u la kop ba u MP Rajya Sabha jong u un sa wanrah ka 8th schedule.
Jler jler jler iu paidbah.
Kine ki MP shu sieh lut tang bai bsa phi ha nongbah.
Shong ha ïing dang ioh kunai.
NPP tniak I wei ban bsa standard Delhi te lut lut ka seng ka dang ka NPP.Lada shong beit ha ïing te dang kunai phi.
Ka ILP ruh kumjuh.
Ki RiewIeid ri sngap beit.
Mynta lei wan sa i rel u Conrad Sangma te khlem ILP, sa pyrkhat ma phi.
Ha rel shong beit ha painkhana 200 km, te uei ban kem.
Tangba ILP dei ban buh ki briew bahok bad shlur.
Ki University ki donkam interaction bad bar jylla ne ri.
Lada don ka Saiantis NE Experts Xenophobia(Jingisih Shrai) yn sa duh nong mangi.
Ka UPA hu 2010 ka la ai Central Agriculture University ïa North East ha RiBhoi.
Mawnongrim ruh la sieh.
Hu 2018, 2019 ki khynnah thrang leit CAU ki la hylla shano CAU.Ki pressure group kynnoh sorkar jylla bad ter ter.
Ym long shuh ban shu peit kai, u ex Principal Secretary ka Meghalaya u H Chenkenthang ba dei khmih ïa Agriculture por UPA, u la thoh ha Shillong Times kumno duh.
U thoh “The Planning, Finance and Personnel were afraid of scientists and technocrats influx.
This thus threw the spanner unto the establishment of the CAU “.
Khasi “Ka Planning, Finance bad Personnel ki tieng ïa jingrung ki saiantis bad ki briew technical nabar sha CAU.Te kane ka la long u mawjynthut ia ka CAU “.
(Nga kunai ine i jingthoh).
Ïoh ei Manipur.
Join sa Nagaland.
Ngi la sniew nusib ym dei na ki pressure group hynrei na sketeriat!.
U Prime Minister u thrang ban pynpule Hindi ïa ka ri baroh kawei.
Mynta ha Tamil Nadu bad Kerala ka don ka jingpyrshah kaba jur bha.
U Amit Shah u la ngiat pule Hindi ha Meghalaya.
Une u Conrad Sangma u la pdiang bad sniewduh, u la thmu ban pynrung ha MBOSE haduh klas 10.
Ka Hindi ha MBOSE bad ïalade ki khun shabar te ki khun ki jongngi ym don kam leit skul shuh.
Bad u la bieij hana yn ioh employment.
Ioh mano me, sa wan dkhar na UP.Ym banse ban byrngem ha Shillong Times da kaba kiew ïinglieh ïingsaw.
U la sngap jar.
U Conrad Sangma u dei ban tip ba ha elite school kum Loreto bad Pinemount te long.
Ha skul duk thoh dak hap draw kum artist, pass Matrik te la tymmen phi.
Haduh mynta, bun ki briew thoh cheque dang thoh Rs.
Mano nang draw.
Bad lada isih English Isih lut balei social distancing, covid hesitancy, 95 micron mask, vaccine, oxygen cylinder, middle seat in aircraft ter ter.
Por Anti Cow Slaughter act u Assam, ngi la shitom ban ïoh bam doh masi.
Ki MBA ne Meghalaya Butchers Association ki la shitom bha bad pan Jingïarap na u Conrad Sangma.
Um patiaw.
Ki masi ba pei I border poi lut sha Bangladesh.
Bam dohsniang ba ïoh bam na restaurants, kshong 12 inchi te ïoh pang phi.
Na Riatsamthiah ba die niangkhasi roh thang du kdait te biang bha tang ba surok dheng kali, kat poi ïing te la sma phi.
Ym banse bam du Nuterala.
Bad ashar sohpieng Vanarasi bad beb ne sohmyngken khnai, thing ngai.
Imat lada pyrshang da A 4 paper ruh syriem Nuterala.
Tang por ba mih 12 ngut na ka seng Congress ban ïasnoh bad AITMC u la kyndit thret.
Ha kato ka janmiet u la bthah ïa ka para jong u ka Agatha Sangma (Kaba u la hukum ban kyrshan Dec 2019) ban pyrshah CAA bad Palm oil plantation.
Ym don te kine ki Riewieid ri Riewieid Jaidbynriew ki nongïalam ban kyndit bynriew.
Palm oil plantation ki parari ki dei ban tip, kam ïadei ha South East Asia.
Na NEHU la thoh pyrshah, hynrei haba long JCB bad ka jingailad kine ki nongïalam Riewieid jaitbynriew, ym lah leh ei ei.
Ha Indonesia don ki jaid shrieh ba la sdang duh jaid da jingailad palm oil plantation.
Don ruh ki company heh saipan ba la beh ki trai shnong.
Ha ka join AITMC ki 12 ngut, u Conrad Sangma u la phla ba ka CAA kan sa pynjot ïa ka Meghalaya.
Bad ka palm oil plantations ka long kaba sniew.
Te blow hot blow cold ne bamja khluit teng teng ja daithah teng teng, te ma bha phi.
Bad ha ka 23 tarik u Iaiong 2023, ki RSS ki la ioh jingshlur lyngba kane ka sorkar ba kynthup 10 ngut UDP (1 Match fixing) 2 ki Sing ban iaid proseshon.
Ynnai peit news National TV ban tip ki leh aiu ïa ki skul khristan ha Karnataka, ba ki shoh iu Father Headmaster ba pharep ba u dang shah ban ai rah pocket Baibl sha skul.
U la khang la arsnem, hynrei shwa elekshon te kynroi beit.
Jingisynei por interview NDTV phi.
U la ïathuh kane ïa anchor “Madam, ngam shah rah Baibl la 2 snem kynthih.
Mynne ki la wan bad pharep ba nga dang shah.
U ong ruh ba mynta don ki briew ba wan shanga kiba kwah long Katholik da mon lajong.
Ngam pynshlur shuh te namar nga tieng phi ioh shah kynnoh pynbor bad nga syier “.
Kane kein ki RSS, Hindutva ki khot “Forced Conversion “.
Por Christmas ki Assam ki la sdang yn niew ki ïing mane.
Ha wei pat jylla (Jharkhand) pynpait ki statue ka Mari bad Jisu.
Ym don ban tem na centre.
U Conrad Sangma um kren.
Bad u pastor RG Laloo bad u Tymmen Basan Dr Nongkhlaw ki lah shah pynwit ha ki Pulit Bihar.
Bad ki nongïalam ki jongngi ki kheiñ kam kai ïa kane.
Hey nongïalam pule kot khubor all India ym dei tang kot khubor phareng Local.
Ne peit NDTV, Aljazeera, BBC ban nym tap eit miaw.
Balei ki RSS ki la nud haduh Katne ka long ba U Prah hei jingpyrshang ban pynlaitim ïa ka ri Khasi Jaintia baieit ka jongngi u la score tang 25 percent wat la ki briew Khasi Jaiñtia ki la tip bad iohi ïa ka them ka syrngiew ka jingiap.
Lah ban dei freebies da shisnem shiteng shwa model code of conduct, ne long pop phi ban thep shawei haba la ai pisa ne blanket ne trei Alzheimer ne Dementia ne roh AR.Bad ki nongïalam ba thmu ban pynlaitim ïa ka jylla Khasi Jaiñtia kim don pisa ban ther, ne don pat wat lada ki don kin nym pynpoh ïalade ban hiar haduh kane ka kyrdan poh.
Bad kane ka la pynshlur ïa u bah Paul Lyngdoh UDP ban kop ïa u bah Arden “Hey U Prah tang 4, kumno lah ban tuklar Roster, ngi 11 ngut “.
Bad yn kyndit Bynriew Mynta te la slem palat.
Bad to pynkhreh kyrkait ki bniat lada dang pura 32 tylli.
What is one man’s meat is another man’s poison ne kaei kaba long bam uwei ka long ka bih Iu wei pat.
Ia ka doh dang lah te ban bam noh da doh blang, dohsniang Khasi Laitlyngkot (doh syiar khasi rem palat, broiler ym bang) ne Nuterala Wat lada long kum kot sada.
HYNREI lada ktah ïa ka jingngeit niam Te ka ri ka jongngi kan iap da kaba iap shisha.
U Conrad Sangma u la da Iohmon palat nadong shadong.
Bad u la ryngkang palat ka bor synshar.
Ym don pat te ban Iathuhlypa ka Lawei tangba kine ki sngi ki long ki sngi bakhadduh.
Ki thma bad jumai bad ki nemsniew, ki la dep jia.
Ki tiarthma ki ri ki long obsolete (duh bor) shi taiew hadien ba kha(China,Bilat,Israel,NATO,Russia).
Ki briew saian shna dawai bad vaccine ban pynim iu khunbynriew ki duh thiah duh dem.
Ha ka juh ka por ngi da kham sngewtynnad ban peit ia ki shipai badeng medal shi kilo ha march past , ki tank, ki missile ba thew sha sahit bneng.
Ngim kwah ban peit lada parade ki Nurse covid doctor ne doctor without border.
Ne ki nongpynduh ïa ki social Injustice kum Martin Luther King Junior Lord William Bentinck (uba pynduh ïa Satti (Ka Khasaw ka hap kynthih ha ka lawar ding ba la thang Iu lok).
Lehnohei ka Kitap Isaiah 2:4 “Bad un bishar hapdeng ki Jaidbynriew, bad un sneng shibun ki kynja bynriew :te kin shoh phar lyngkor ka waitlam, bad ïa ki wait tari, ïa ki sum ka jaidbynriew kan ym rah ka waitlam ban ïaleh ïa ka jaidbynriew ,LYMNE KIM HIKAI IALEHTHMA SHUH." U ei ban poi pyrkhat ban ïohi March past RSS?!.
U nongïasaid aiñ ba paw ka jylla, u Advocate V.G Kynta mynta ka sngi ka 25 tarik u Ïaïong, 2023  ula pynbna ba u lah iehkam noh kum u dkhot ka Bharatiya Janata Party (BJP) Meghalaya.
Haba kren sha ki lad pathai khubor u Bah Vivek ula ong ba kane ka jingmih jong u na ka seng BJP, kadei namar ba naduh ka sngi ba u la rung haduh mynta, kane ka seng kam pat bate kam ne khot ïa u ban don bynta ha kano kano ka jingïalang ne ha kano kano ka jingïashim rai haba ïadei bad ki kam jong ka seng.
Lah ban pynkynmaw ba u Bah Vivek u la pynïasoh ïalade bad ka BJP ha u bnai Naiwieng jong u snem 2022.
Ha ka shithi iehnoh kam ba la phah sha u nongïalam ka seng BJP hapoh ka jylla, u Bah Ernest Mawrie, u Bah  Vivek u la ong ba u la pynïasoh bad ka seng BJP da ka jingkyrmen ban leh ei ei na bynta ki paidbah ka jylla, hynrei na ka liang ka seng kam shym la pyntynrong ha u ïa kano kano ka lyngkor ban shimkhia lang.
U Bah Vivek u la ong ba kane la jingleh lyndet ka BJP ïa u, ka pyni shai ba ka seng ka ibeiñ ïa u bad ïa ki kam ba u leh khamtam namar ba u dei u nongïasaid aiñ bad u ba long ruh u briew u ba kren bha ïa ki mat ba ktah ïaka bha ka miat ki paidbah jong ka jylla baroh kawei.
U Bah Vivek u la ong ruh ba ym kwah ban long tang kum ka ryngien, hynrei kum u briew u ba sngewtynnad ban tynruh ding.
Shuh shuh u la ong ba haduh mynta um pat shym la ïoh ka jubab na ka liang u Bah Ernest Mawrie.
Ka jingialehkai phutbol jong ka lympung ialehkai phutbol kaba paw bha ha ki thain ri war mihngi Pynursla kaba la tip kum ka Iv Uup Invitation Football Tounament 2023 ka la sdang mynta ka sngi ka 25 tarik Ïaiong 2023.
Ia kane ka lympung la pyniaid da ka Umkor Urksew Pynursla Sports Club (UUP SC) kaba long kawei na ki klob ba lah rim jong ka thaiñ Riwar Mihngi Pynursla kaba don ia ka shlem treikam jong ka ha Pynursla.
Ha kane ka sngi plie pyrda, ka Iewduh SC ka la iakhun pyrshah ia ka Nongrim Hills SC kaba na Shillong ki la ialehkai hapoh madan UUP SC Ground Urksew.
Ha kane ka jingialehkai kine ki ar kynhun ha kane ka sngi, ka Iewduh Sports Club ka la lah ban pynliem noh ia ka Nongrim Hills Sports Club da 3 la 1.
Ha kane ka sngi la wan ban pynshngain lang da u Bah Vincent Marbaniang uba dei ruh u dkhot ba la rangbah bad u Treasurer barim jong ka UUP SC kum u kongsan, ki dkhot ba la rim jong kane ka seng bad ki dkhot EC jong ka klob.
Ka shlem treikam jong ka District Sport Officer (DSO) ka West Khasi Hills District, hynne ka sngi kala sdang ban pynlong ïa ka lympung kynjatbol ki heprit kiba hapoh ka 12 snem ïa kaba la tip ruh kum ka Chief Minister Under-12 District Level Open Football Tournament 2023.
Haba phai sha katei ka sngi sdang ha ka jingïalehkai play off jong ki khynnah kynthei ka Shallang Block kala ïoh ban khur ïa ka jingjop da kaba pynliem noh da 4 kol la 0 ïa ka Rimuliang Block kumta lyngba kane ka jingjop ka Shallang Block kala ïoh ban rung sha semi final ha ka liang ki kynthei.
Shuh shuh ha ka jingïalehkai play off jong ki shynrang ka Mawshynrut kala pynliem noh da 8 kol la 0 ïa ka Rambrai Block ha ka jingïalehkai pyrshah ha katei ka juh ka sngi kaba la long ha ka madan NDSA Nongpyndeng bad lyngba kane ka jingjop ka Mawshynrut Block ha ka liang ki shynrang kala ioh ban rung sha ka semi final.
Haba phai pat sha ka jingïalehkai semi final kaba nyngkong ha ka liang ki kynthei ka Mawshynrut kala ïoh ban khur ïa ka jingjop hadien ba kala lah ban pynliem noh ïa ka Rambrai Block da 4 kol la 0, kumta da kane ka jingjop ka Mawshynrut kala ioh ban rung sha ka final ha ka liang ki kynthei ha katei ka lympung.
Ka Umsning Town Durbar kan sa pynlong ïa ka Carnival Fest 2023 kaba lai sngi ka ban long hapoh madan Umsning Market Ground naduh ka 27 haduh ka 29 tarik Ïaiong 2023.
Kane ka carnival fest la pynlong kum shi bynta ban noh synniang sha ka skul Umsning Town Durbar Secondary School.
Ha ka sngi 29 tarik kan don ka jingïalehkai Open to all Football Penalty Shootout ka ban sdang naduh ka por 10baje mynstep.
Ka bai rung ha kane ka jingïalehkai ïa kynjat penalty ka long 1,500 tyngka kawei ka kynhun ïalehkai.
Ka kynhun ïalehkai kaba rah ïa ka nam lahduh ha kane ka jingïalehkai kynjat bol penalty kan rah ïa ka song khusnam kaba long 40,000 hajar tyngka, bad ka kynhun ïalehkai kaba long ka Runners Up kan rah ïa ka song khusnam kaba long 10,000 tyngka.
Kino kino ki kynhun kiba kwah ban ïa shim bynta ha kane ka jngïalehkai penalty kin phun ha kine ki nombar 6009337989, 8787748558.
Kin don ruh kiwei kiwei ki jingpynbyrngia ha kane ka tamasa ka ban long naduh ka 27 tarik kum ka Dancing Competition, Housie Bumper, Children Amusement Corners (Bouncer & Trampoline Jump), Khasi Indigenous Foods & Drinks, DJ Night na ki nongtem Nongpiur kiba paw bad kiwei kiwei de.
Ka Jowai ka la ïoh ïa ka kabu ksiar ban plie pyrda ïa ka lympung ïalehkai jong ka bynta kaba lai jong ka Meghalaya State League ka ban sa sdang naduh ka 12 tarik Jymmang hapoh Kiang Nangbah Stadium.
Ïa kane ka lympung la buh ban sdang ha ka 5 tarik hynrei mynta ka kynti pat la pynkynriah noh ïa ka tarik ban sdang ïa kane ka lympung sha ka 12 tarik hadien ba ka synjuk jong ka Meghalaya Football Association ha shuwa jong une u bnai ka la pynbna ba kan sa sdang ha ka 5 tarik Jymmang.
Ka kynhun ïalehkai kaba rah ïa ka nam lahduh ha kane ka lympung ïalehkai jong ka 3rd Edition Meghalaya State League kin khur ïa ka song khusnam kaba long 5 lak tyngka bad ka kynhun ïalehkai kaba long ka runners-up kan rah ïa ka song khusnam kaba long 3 lak tyngka.
Ki kynhun ïalehkai ki ban ïashim bynta ha kane ka lympung ïalehkai jong ka MSL ki don 25 tylli, ha kaba ha ka Jowai Zone ki don hynniew tylli ki klob ïalehkai, bad ka Shillong zone, Maw-kyrwat zone bad ka Tura zone ki don mar hynriew tylli ki Klob ïalehkai.
Ka jingïalehkai kaba nyngkong ha katei ka sngi plie pyrda ïa kane ka lympung ïalehkai kan long hapdeng ka 7 Wasa United pyrshah ïa ka Rangdajied United Football Club.
Ka jingïalap ilekshon ha Sohïong ka dei ka wei kaba shong shit bha, bad lada phai ha kine ki khyndiat sngi ba la dep ka ktien ka thylliej kaba ki kren la i kumba kam idei shuh ka jingïalap ilekhson ban ai jingshakri na ka bynta u paidbah.
Na ka liang u kyrtong ka HSPDP u Bah Sandondor Ryntathiang haba kren halor ki jingkynthoh kiba bun hapdeng u wei u kyrtong pyrshah ïa u wei pat u la ong, “Ki nia ki jutang la i poh dor haduh kata ban sngap, teng teng kala ikumba ka dei ka jingpynsngewbha ïano re ïano, da kaba pynksan bad pynrem ruh.
"“Ka jingïabeiñ ïakhoh uwei ïa uwei pat ka long haduh kata kata ha kaba ka jingïakren kam ilong shuh kum ka jingïalap ilekshon ban shakri paidbah," u la ong.
Na ka liang u Bah Sandondor u la kyntu ïa ki nong Sohïong ban ym ngop ïa kine ki nia ki ban pynïashrut bad  pynïapaid ïa pra ïa ki.
Haba ïadei bad ka vote sngew synei kaba u kyrtong jong ka seng UDP u ju kren na ka por sha ka por, u samla Sandondor u la ong ki Nong Sohïong kim jied ïa u nongmihkhmat da ka jingshah pynbiej.
“Phi tharai ba ka vote sngew synei kan lah mo ban pynjop ïa u kyrtong ha ka ilekshon? Hato phi kwah ba ki nong Sohïong ki jong ngi  kin ïam bad kin thep ïa ka vote sha phi? Da lei lei ki nong Sohïong kin ym ngop da lei lei ruh,"Haba ïadei bad ka jingtrei kam ka pisa, na ka liang u Bah Sandondor u la ong ba ka pisa ka ïaid, hynrei u don ka jingkyrmen ba ki paidbah kin ym ngop ïa kata bad kin ym ai ïa ka vote sha kito kiba shu thied ïa ki.
U la bynrap da kaba ong, “Ka don ka jingkren ba ong  ïa ka pisa te ïa pdiang ïa ka vote te ha u sing.
"Shuh shuh u kyrtong ka HSPDP u la bynrap da kaba ong, “Lada ngi dang shongshit bad pyndonkam ïa ki kyntien ki ban pynpharia iwei ïa iwei, lada ngi dang bunkam ban ïa beiñ para kyrtong, nga la ilehraiñ, kiwei ki jaidbynriew  ki la nangkiew, ngi pat ngi dang ïaleh ïa kine ki kam  kiba pohjait pohrati.
"U la bynrap shuh shuh da kaba ong ba ha ka jingshisha ngi la dei ban hikai ïa ki paidbah khnang ba ka long dien ka jong ngi kan skhem.
Hato ka National People Party (NPP) kan ïoh ka lad ban synshar marwei ïa ka jylla? Kane ka jingkylli ka mih namar ba na ka liang u Symbud Myntri Rangbah ka jylla, u Bah Prestone Tynsong u ai ksai ba hadien ka 6 tarik terter kan sa don ka jingkylla ha ka saiñpyrthei ha ka jylla.
Haba kylli ïa kane ha ka 25 tarik Ïaïong u la ong “Ngam lah ban kren ne ïathuh eiei mynta hynrei ïa kane phin sa ïohi tang da la wan ka 6 tarik lane ka 7 tarik terter ïa kaei kata ka jingkylla ha ka saiñpyrthei".
Lada shu kdew ka jingkylla ka ba u Bah Prestone u kam ba kan sa don ka lah ban long na ka jingwan pynïasoh ki wei ki MLA na kiwei ki seng saiñpyrthei ki ba lah ban pynkiew ïa ka jingdon ki MLA ha ka NPP, ka ba mynta ki don 26 ngut ki MLA.Kawei ka jingkylla kaba la khmih lynti ka lah ruh ban long  lada ka NPP ka ïoh ïa ka jingjop na Sohïong Konstitwensi, lyngba u kyrtong jong ka, u Bah Samlin Malngiang, u ba long ruh u MLA barim kane ka thaiñ bad ka sngi ban jied nongmihkhmat kan long ha ka 10 tarik Jymmang.
Haba kylli halor u kyrtong ka NPP na Sohïong Konstitwensi, u la ong “U kyrtong jong ngi, u dei u ba biang tam bad ka jingïakhun hi kan dei hapdeng u kyrtong jong ngi, ka UDP bad Congress bad ngin ïatreishitom haduh ka 10 tarik u Jymmang bad nga shaniah skhem ba ngin jop".
Haba kylli kane ka jylla hato kan dei na ki MLA ki ba lah ban pynïasoh sha ka NPP u la ong, “Ngam lah ban jubab ïa kata mynta,  hynrei hap ban ap ïa ka 6 tarik la da phi kwah tip".
Lada ka jingmih khubor ha ki taïew ba la dep halor  ka jingpynïasoh jong ki MLA ka PDF sha ka NPP kan urlong, bad lada ka NPP kan ïoh jingjop ïa ka election na Sohïong Konstitwensi, kan long ka jingmyntoi ka ba khraw ïa ka NPP.U Symbud Myntri Rangbah ka Jylla u Bah Prestone Tynsong, u la pynshai ba kam don ka jingshah pynmynsaw ne shah shoh ïa ki ar ngut ki nongïalam ka Balang Presbyterian kita u Pastor RG Laloo bad Tymmen Basan T Nongkhlaw kiba la leit jngoh  ïa ka Mission ha Bihar.
Na ka liang u Bah Tynsong haba kren bad ki nongthoh khubor u la pynshai ïa halor kane namar ki don kiba pynphriang ïa ki khubor lamler ha social media ba kitei ki arngut ki nongïalam ki la shah ktah kti bad pynmynsaw.
“Mar sien ïoh jingtip halor kane, na ka liang ka jong u, u la wat jingtip bad  btah ïa u DGP ban ïakren bad u DGP ka Jylla Bihar halor kane ka jingjia, bad ban tip ï aka jingshisha," u la ong.
U Symbud Myntri Rangbah u la ong ba hadien ba la wad jingtip kaba tikna na ka liang ka Sorkar Jylla bad lyngba ka jingïakren jong u DGP ka Jylla bad u Chief Secretary ka Jylla bad ki bor Sorkar ha Bihar, ka dei ka jingjia kaba dei tang ka jingïapyni nia ha ka por ba kitei ki ar ngut ki leit sha kawei ka jaka kaba kham pajieh na nongbah Patna ban leit peit ïa ka Mission kaba don sha kathie ka jaka.
U la bynrap ruh da kaba ong ba hadien ba ki bor sorkar ki la shim khia, ka la don ka                             jingïasngewthuh jingmut  bad kam shym la don kano kano ka jingjia  kumba la mih ha ki Social Media.
“ Nga pynshai ïa kane namar nga tieng ïoh don kiba shim kabu bad kan don ka jingsngewthuh bakla ha ka jylla jong ngi, nga pynshia ba ki paidbah kin sngewthuh bad ïa kine ki ar ngut la synran da ki pulit bad ki don ha lynti ban leit sha Kad lieng suiñ ban wan phainoh sha ka jylla," u la ïathuh.
Haba ïadei bad ka jingong ba ki rah ïa kine ki ar ngut sha Thanad , na ka liang u Bah Prestone u la ïathuh ba ka don ka jing sngewthuh bakla, bad ka bha shibun ba ki  leit sha thanad ban lait na kino kino ki jingjia ban ïa mynsaw, bad kiei kiei baroh ki la ïa pynbeit hapoh thana.
Haba kylli kaei ka daw kaba pynlong ban mih kata jingïapyni nia, u Bah Prestone u la ong ba ïa kata ym lah ban batai namar ym pat ïoh ka jingtip kaba bniah, bad dei tad ynda la wan kitei ki nongïalam kin sa batai kham bha.
U la ong ba ruh kitei ki nongïalam niam ki la don ha kad liengsuiñ bad kin wanphai noh sha Shillong, bad ym dei ban don ka jingkhuslai ne pynphriang khubor bakla haba ïadei bad kane.
Ka jingïalehkai phutbol jong ka lympung Chief minister under 12 Open Football Tournament na bynta ki khynnah shynrang bad kynthei jong ka Namdong Block ka la poi noh sha kaba kut.
Ka jingïalehkai phut-bol ha ka liang ki shynrang ka Namdong SC ‘A’ ka la pynliem noh ïa ka Moosachram da 4 la 0.
Haba phai pat sha ka jingïalehkai phainal ha ka liang jong ki kynthei ka Moosachram Government LP School ka la pynliem noh ïa ka Krasslibert English School da 3 la 0 lyngba ka tie breaker.
Baroh 2 tylli ki jingïalehkai ki long kiba itynnad bad kiba pyn-shongshit ïa kiba wan ban sakhi ïa kane ka jingïakhun.
Watla kidei tang ki khynnah kiba hapoh 12 snem hynrei ka jingïalehkai ka la ïasyriem bad kiba la kham san namar ka buit bad ka sap ba ki pyni.
Ha kane ka sngi la wan ban ïadon ryngkat da u Bah P.Ksoo Assistant Rangbah shnong Namdong,  D.Lyngdoh, MDC Namdong, B.Sungoh President sports club Namdong, K.Passah DSO West Jaintia hills district, bad Bah Ioannis Kyndait.
U Symbud Myntri rangbah ka jylla,  u Bah Prestone Tynsong, u ba peit ruh ïa ka tnad PWD ha ka sorkar jylla u la ong ba ym pat ïoh jingtip eiei halor ka jingpynthud ki sengbhalang ïa ka jingpyntrei ïa ka surok Shillong Dawki.
Lah ban kdew hangne ba ha kaba ïadei bad ka surok Shillong Dawki ka High Court ka la bthah ïa ka sorkar ban shim khia ban tehlakam ïa ki sengbhalang kiba la pynthud bad pynslem ban lah ban pyndep ïa kane ka surok.
“Halor ka surok Shillong-Dawki, ka jingpyntrei ka sah teng, ym tang na ki sengbhalang hynrei  ka dei ruh na ki trai jaka ki ba ngi donkam ban ïakren bad pynkohnguh ïa ki namar ba ka rukom bat ïa ki jaka puta ka kham pher ha ka jylla kumta ngi donkam ban ïoh ka jingmynjur jong ki".
U la bynrap “Hynrei ki sengbhalang ruh ki dei ban sngewthuh ïa kane ba kane ka surok ka dei ka ba donkam tam na ka bynta ban kyntiew ïa ka ïoh ka kot, ka kam jngoh kai pyrthei ha ka ba ngi donkam ban pyndep noh kham kloi ïa kane".
U Bah Prestone u la ong ba “Haduh mynta ngim pat ïoh kano kano ka jingujor halor  ba don ki sengbahlang ki ba pynthud ïa ka jingpyntrei ïa kane ka surok hynrei lada don kum kata ka sorkar kan sa shim khia lada ka ïoh ïa ka jingujor na ki ne ki company ki ba pyntrei ïa kane ka surok".
Lah ban kdew hangne ba ka jingpyntrei ïa ka surok Shillong –Dawki mynta ka la ïaid shaitshait, lait noh tang ha ki katto katne ki bynta ki ba ka kam la hap ban pynsangeh na ki ba bun ki daw.
U MLA ka Mylliem Konsittwensi, u ba long ruh u nongaiktien jong ka Congress u Bah Ronnie V Lyngdoh, u la ong halor ka Roster System, kan bha ba ka sorkar kan rah bad pynbeit ha ka jingïalang ki kynhun myntri ym hapoh ka ïingdorbar thawaiñ.
Ha ba kren bad u Kynjatshaiu Bah Ronnie u la ong ba ka jingbthah ka High Court halor ka roster system ka long ba la phah ban bishar lang hapoh ka Legislative bad Executive kumta kan bha ban ailad shwa ïa ka sorkar ba kan shim bad pynbeit ïa kane.
“Lada peit ïa ka jingbthah jong ka High Court ka long ba ka la bthah lang ïa ka Legislative bad Executive, ka la buh lang ïa kine baroh ar tylli bad lada ka buh tang Legislative ka dei ban ïa rai tang hapoh ka  ïingdorbar thawaiñ", u la ong.
U la bynrap “Ka jingkren u Bah Prestone ba halor kane ka mat yn sa ïakren ha ka jingïalang ki kynhun myntri, te la dei ban ailad shwa ïa ki ba kin ba kin dang ïa pyrkhat bad lada ka sorkar kam lah ban wanrah ïa kane ngin sa ïa pyrkhat pat kumno ban shim ïa ka sienjam".
Halor ka Reservation Policy, “Ngin hap ban ïa pyrkhat bha namar ba ki khun samla na ka jaitbynriew Hynñiewtrep lane  jaitbynriew Garo ki kwah ïa ka kam ka jam bad lada ngi kum ki nongïalam ngi bakla kan wanrah ïa ka jingïapher jingmut hapdeng kine ki ar jaitbynriew ki ba don ha ka juh ka jylla".
U la bynrap shuh shuh, “Ngin hap pyrkhat bha namar ba ka jylla ka donkam ïa ki briew ki ba la biang ka jingpule ka jingnang jingstad ba kin shong kin trei na ka bynta ka jingroi ka par ha ka jylla bad lada ka sorkar ka bakla, kan wan ka por ba ki khun samla ki ba la biang ka jingnang jingstad kin hap ban mih noh na ka jylla ban wad ïa ki kam ki jam bad kane kan duhnong ka jylla jong ngi".
“Ïa ka reservation Policy la pyntreikam la slem bha bad ïa kane kam shem don ka jingpyrshang ban pynkylla hynrei mynta ka kynti haba ki la shim ngin ïa treilang khlem da buh ïa ka jingmyntoi politik bad ngin ïa treilang khlem da noh shiliang ïa kawei ka jaitbynriew", u la bynrap.
U nongïalam ka party Congress, u ba long ruh u MLA ka Mylliem Konstitwensi, u bah Ronnie V Lyngdoh u la pynrem jur halor ka jingshah thombor uwei u pastor bad u tymmen basan na ka balang Presbytarian ha ka jylla Bihar.
Lah ban kdew hangne ba u Pastor Reuben G Laloo bad u Tymmen basan jong ka Balang Presbyterian, ha ka 11 tarik u ïaiong, ki la shah thombor ha ki riewsniew, ha ka por ba ki dang thmu ban leit ban ïa kynduh ïa ki missionaries ha ka jylla Bihar.
U Bah Lyngdoh u la ong ba “Uwei u pastor bad uwei u Tymmen basan ki shah rah ha police station Bihar, bad kane ka jia namar  ba ngi dei na ka niam khristan, ka Ri aiu ka ba ngi don mynta lada phim dei na ka balang ba hehpaid ym long shuh ban ïaid ban ieng ban phla la ka jingngeit".
“Kat kum ka Riti shynshar  jong ka Ri India, ha  ka article (25) ka ba la ai laitluid ban bud ïa kano kano ka jingngeit, ban pynsaphriang ïa ka jingngeit jong ngi, bad  mano ba thaw ïa kane ? ka dei ka Congress ka ba la ïakhun ïa ka jinglaitluid mynta ngi don kata ka jinglaitluid? lada don ka seng ka ba burom ïa ka khynhun niam ka dei ka Congress"ka la ong.
“Lada don kano kano ka seng ka ba lah ban leh pyrshah ïa ka BJP, kan dei ka Congress ka ba long ka national party ka ba don ha baroh kawei ka Ri India" u la bynrap.
U bah Lyngdoh u la ong ruh ba “ka BJP ka tieng ïa ka Congress haduh ba la poi u pud ba kin pynduh ïa ka jinglong member of parliament (MP) u nongïalam ka Congress Rahul Gandhi ,bad lada kim tieng balei ki pynduh haba u kren ïa ka jingshisha ïa ka jingbakla ka sorkar BJP".
“Kane kam ïapher shuh kum ka Ri Communist, lada ïa u nongmihkhmat ba la jied da u paidbah ym shah shuh ban kren ïa u hapoh ka parliament bad ka jingsheptieng jong ki, ka la poi haduh u pud ba kin pynduh ïa ka dkhot ka Parliament"u la bynrap.
Ha kawei pat ka liang, ka Khasi Jaiñtia Church Leader Forum (KJCLF) mynta ka sngi ka la pynrem jur ïa jingjia ban pyrshah ïa ki arngut ki ki nongïalam niam jong ka balang Presbyterian Laitumkhrah, u Pastor Reuben G Laloo bad u Tymmen basan T Nongkhlaw, ki la shah pyndik ha ki riew shim kabu katba ki dang don ha ka lynti ban leit sha ka lyngkha trei jong ka balang ka ba don ha Bihar ha ka 11 tarik Ïaïong 2023.
Lah ban kdew ba katkum ba la ïoh jingtip, kine ki arngut ki rangbah naongïalam niam ki la mad ïa ka jingbitar jong ki paidbah bad hadien katto katne la ïalam noh ïa ki sha thanad jong kawei na ki Police Station kaba don ha katei ka jaka.
La lah ban pynjai jai noh ïa kane ka jingbym sngewthuh jingmut lyngba ki bor ba dei khmih jong ka jylla Bihar hadien ka jingshimkhia na ka liang u Myntri Rangbah ka jylla u Conrad K Sangma.
Na ka liang ki bahaïing hasem jong kine ki rangbah ki la pyntip ba kin sa mih na ka nongbah Patna mynta ka sngi bad kin sa poi ha ka nongbah Shillong ha ka 12 tarik laïong 2023.
Na ka liang u Myntri Rangbah ka jylla, u Conrad K Sangma u la ong ba u pynrem ïa kane ka jingjia ba la jia ha Bihar ha kaba ki rangbah niam jong ka Balang Presbyterian ki la shah pyndik bad shah khang lynti ha ki riewrunar.
Kumta u la kyntu ïa ki pulit ka jylla Meghalaya ban snoh kti bad ki pulit na Bihar kiba la ai jingïarap ïa kine ki rangbah khnang ban buddien ban ujor FIR pyrshah ïa kine ki runar.
Arsngi shwa ïa kane u myntri rangbah duh ka Ri u Narendra Modi u la leit ban jngoh ïa ka jaka mane ha ka Easter Sunday bad na ka liang kane ka kynhun ki nonïalam niam ki la kyrpad ïa ka bro ba halor ka Ri India ban peit ba ka jingshong shngaiñ hapoh kane ka imlang ka sahlang.
Ha kine ki sngi kiba mynta, ka jingïabet ïa ka thoh ka pule, kaba ngi ong ka Education  ka long kaba ishyrkhei      haduh katta katta.
Kane ka long namarba ka la don kane ka jingsngew-thuh ba khlem maka pleng, kata khlem ka thoh ka pule kaba biang, yn ym lah ban kiew shaphrang  ha kane ka juk kaba mynta.
Kane ka lah ban long ba imat ba baroh baroh ki la ïa sngewthuh, ba ka thoh ka pule ka dei u shabi jong ka lawei baphyrnai jong ka jingim jong ngi.
Dei kane ka jingsngewthuh kaba pynlong ïa ki khynnah skul, ki samla pule College bad University ban khreh kot dohiap ban pass bha ïa ki jingpule jong ki.
Ki samla pule kiba la sngewthuh ïa kane, ki la nang jam shaphrang.
Hynrei, aiu keiñ ngin leh na ka bynta kito ki samla pule kiba ym pat sngewthuh ïa kane? Kawei kaba ngi lah ban leh, ka long ban pynsngewthuh ïa ki bad ban pynshlur lem ruh ïa ki ba ka thoh ka pule, ka dei ka ïap bad ka im ka jong ki hi.
Dei ban mai ïa ki khun ba kim khreh kot ne ba ki leh sting ïa ki jingpule.
Hynrei, ym dei pat ban tim ïa ki da ki kyntien dumok, “Ki khun ksew aiu kiba kum kine kiba jaituh khreh kot".
“Kum pha, kum me, ka bha ba pha ïa beij bad sah klass".
Kine ki kyntien pynduh mynsiem kim dei da lei lei ruh ban mih na ka shyntur ki kmie ki kpa jong ngi.
Lada ngi kren kum ïa kine ki jait kyntien, ngi pynngeit ïa ki khun jong ngi ba ki long ki khun kiba biej.
Kane ka pynlong ïa ki ban ngeit ba ïa ki la kha ban long kiba jaituh.
Dei ban pynsngewthuh ïa ki ïa ka jingkordor jong ka thoh ka pule, kaba long ka jingim na ka bynta ka lawei jong ki hi.
Dei ban pynshlur ïa ki ban smat ïa ki jingpule ba kin long heh long haiñ ha ka jingim ka jong ki.
Ki kyntien dumok bad kyntien pynduh  mynsiem, ki rung ha ki jingmut jingpyrkhat, ki rung ha ki jingsngew, kiba ki ong ha ka jingpule Psycho-logy ki thwei jingsngew bajyl-liew duh ne kita ki Sub Cons-ciousness.
Ki khynnah skul bad ki samla pule kiba shah tim shah mai kumne, kin ym lah ban kiew ha ki jingpule.
Kane ka long namarba la pynngeit ba la kha ïa ki ban long kiba biej bathem.
Hynrei, dei ban pynshlur ïa ki da kaba ong man la ka sngi, “Khun la kha ïa phi ban long heh long haiñ.
“Khun phi long ka lane uba stad".
“Khun la kha ïa phi ban phin ïuh kjat ha u bnai".
Kine ki kyntien kin pynlong ïa kine ki khun jong ngi ban sngew ba ki dei shisha kita ki khun kiba stad bad kiba proh jabieng.
Kine ki kyntien kin ai mynsiem ïa ki ban khreh kot bun kynta ha ka shi sngi.
Dei ruh ban pynsngew ha ki, ba kim dei ban khreh da kaba pynbor dalade hynrei da ka mon sngewbha ba ki sngewthuh ba ki  dei ban ïoh ïa ka jingjop.
U nongaiktien ka Voice of the People Party (VPP) haba kren bad ki lad pathai khubor ha ka 11 tarik u Ïaïong, u la kren halor ka jingdarap jot jong ka sorkar mynshwa da  kaba pyndonkam da ka hukum ka ïingbishar halor ka jingpyntreikam ïa ka Roster System, hynrei ka hukum  ba dangshen jong ka ïingbishar ka la pynpaw shai ïa kiei kiei baroh bad u la pynpaw ruh ba ka seng ka kloi ban pdiang ïa ka jingai jingmut jong u symbud myntri rangbah, u Bah Prestone Tynsong ban don da ka jingïalang jong baroh ki seng sainpyrthei.
Haba kren bad ki nongthoh khubor, u Dr.Batskhem Myrboh u la ong ba ka jingkwah jong ki hi ka long kaba shai, ba ki dawa na ka sorkar ban don ka dorbar kyrpang ban ïakren halor kane ka Roster System, namar ha kaba nyngkong hi ka sorkar ka la kynnoh ïa ka ïingbishar ba donburom ka Meghalaya High Court halor ka jingpyntreikam ïa ka Roster System.
Hynrei halor kane ka hukum ba dang shen jong ka High Court, la ïohi ba ka sorkar kam lah shuh ban buhrieh ïalade hapoh ka hukum jong ka ïingbishar.
Na ka liang ka party u la ong ba ka long kaba shai ba ki kwah ban ïakren ïa kane ha Assembly bad ki lah dep ai ruh da ka jingthoh bad mynta kin ap ban ïoh ïa ka jingthoh na ka sorkar.
Haba kylli halor ka jingong jong u Symbud Myntri Rangbah, u Bah Prestone Tynsong ba kam long kaba donkam ban don da ka dorbar kyrpang hynrei tang da ka jingïalang ka kynhun myntri bad ka jingïalang ki seng saiñpyrthei baroh ka la biang, na ka liang u Dr.Batskhem u la ong, “Na ka liang jong ngi, lada lah ban pynbeit ïa kane ka jingeh tang lyngba ka jingïakren bad ka sorkar kamdon kaei kaei kaba ki pyrshah, hynrei lada ymlah ban pynbeit ïa kane ka jingeh ha ka jingïakren bad lada ka sorkar kam wanrah da ka dorbar kyrpang, ngim don da kawei pat ka lad, hynrei tang ban leit sha u paidbah".
“Kumba ngi la ong mynshwa, ba ngin pynlong ka jingïalang paidbah ha kylleng ki jaka ha ka jylla ban ai jingpynshai ïa ki paidbah halor kane ka mat bad ban ïoh ka jingkyrshan na ki paidbah halor kane ka mat kaba kongsan".
U la ong ruh ba ki  long kiba kloi ban ïakren bad ka sorkar ka dei ban sngewthuh ruh ban pyntreikam ïa ka Roster System ha ka rukom kaba dei bad ymtang kata dei ban pynbeit ruh ïa ka Reservation Policy katkum kane ka jinglong kaba mynta, bad u la ong ba ka seng ka la kdew ruh ba kane ka Reservation Policy kaba mynta kam long katkum ka jingbun briew bad ka ïaid lait ruh ïa  ki briew kiba don jingduna lane kita ki People With Disability (PWD).
U Symbud Myntri Rangbah ka jylla u Bah Prestone Tynsong, u ba long ruh u Chairman ka High Level Committee (HLC) u la ong ba ka sorkar kan ym kynran dien ban pynurlong ïa ka  jingpynkynriah ïa jaitbynriew Harijan ki ba sah ha Them Ïew Mawlong.
Haba kren sha ki lad pathai khubor, u Bah Prestone u la ong ba, “Ha ba nga la long kum u Chairman ka Committee, ngi la ai jingmut ïa ka Sorkar ba dei ban don ka jingpynkynriah noh ïa ki jaitbynriew Harijan na kane ka jaka, bad ka Sorkar kumjuh  ki kynhun myntri ki la pdiang ïa kane kumta kan sa urlong beit ka jingpynkynriah ïa ki".
U Bah Prestone u la ïathuh ba ki nongïalam ka Harijan Panchayat Committee (HPC), ki la phah da ka shithi sha ka sorkar ba kim treh ban pdiang ïa ka blueprint kaba la tyrwa da ka sorkar.
Kumta ha ka ba ïadei bad kane ka sorkar ka la phah sha u Advocate General ka jylla, ban bishar bha halor kane bad tang la dep ka sorkar kan sa shim ïa ka sienjam ha kaba ïadei bad kane.
Kumba ka long mynta hi hadien ba ki nongïalam ka Harijan Panchayat Committee (HPC) ki la kyntait ïa ka blueprint jong ka sorkar ha kaba ïa dei bad ka jingpynkynriah ïa ki 342 longïing na Them Ïew Mawlong sha Bishop Cotton Road.
Hynrei na ka liang u Bah Prestone, u Chairman ka HLC u la kren shai, ba ka sorkar kan pynïaid shakhmat ïa kane ka jingtyrwa, namar ba ka dei ka ba la biang, bad kumjuh ka sorkar kan sa pynurlong ïa ka jingpynkynriah ïa ki jaitbynriew Harijan na kane ka jaka.
Ka Sorkar jong ka Japan ka la ong ba ka don ka jingthmu ban pynduna ia ka jingpynmih ia ki Chip kiba ka shalan sha bar ri.
Kane ka jingthmu jong ka Japan ka la mih hadien ba ka America bad kum juh ruh ka Netherlands ki la pynduna ia ka jingpynmih ia ki Chip ba ki shalan sha kiwei ki ri jong ka pyrthei.
Kane ka jingpynduna ia ka jingpynmih ia ki Chip kan kynthup ia ka jingpynmih duna ia ki 23 tylli ki jait tiar Semiconductor.
Ki Semiconductors ki long ki jait tiar kiba la ju pyndonkam ha baroh ki jait tiar, naduh ki Mobile Phone haduh ki tiar ba pyndonkam ki shipai.
Ka America bad ka China ki don hapdeng ka jingiashrut ha kaba ia dei bad ka jingpynmih ia kine ki jait tair.
Ka China ka la pynpaw ia ka jingbym sngewtynnah jong ka halor ka jingleh donbor jong ka America ha kaba pynmih ia kine ki tiar bad pyrshang ban shalam tang sha ki ri ba ka sngewmon.
Kane Japang ka la ong ba kane ka jingthmu ban pynmih duna ia kine ki Chip ba ka shalang sha kiwei ki ri jong ka pyrthei, kam don ka jingiadei eie eiei bad kata ka jingleh jong ka America.
Kane ka jngleh jong ka Japan ka long beit shimet nambar ba ka tieng ba kane ka jingshalam bun palat ia ki Chip sha kiwei par ki ri, ka buh jingma.
Kane ka long ba katei ki rib a thied ia kine ki Chip ki pyndonkam na ka bynta ki jingdon kam jong ki shipai.
Ka Japan ka la ong ba kane ka jingleh jong ka, ka long ban wanrah ia ka jingsuk ha pyrthei.
Ka Japan ka la ong ba shuwa ban kan leh ia kane, kan hap ban pan jingmut shuwa na ki paidbah, la kin mynjur lane kin ym mynjur namarba ka thmun ban sdang noh naduh u Naitung mynta ka snem.
U Myntri ba dei peit ia ki kam khaii pateng jong ka jong ka Japan, u Yasutoshi Nishimura u la iathuh ia ki nongthoh kot khubor ba ka Japan kam don kano kano ka jingiadei bad ka jingleh jong ka America, kaba la sdang ban pynduna ia ka jingdie ia kine ki Chip sha kiwei pat ki ri jong ka pyrthei.
“Lada ka jingthied ia kine ki Chip ka long beit tang na ka bynta jong ka jingdonkam jong ki paidbah, ngi kloi ban die ia ki.
Lada kane ka jingthied ka long na ka bynta ka jingpyndonkam jong ki shipai ngin ym die ia ki", la ong u Yasutoshi Nishimura.
Kane ka jingpynbna jong ka Japan ka long kaba don jingmut namarba, u Myntri ki kam bar ri jong ka Japan, u Yoshimasa Hayashi un sa leit ia kynduh un sa leit jngoh ia ka China.
U Hayashi un leit ia kynduh ia u Myntri ki kam bar ri jong ka China, u Chinese counterpart Qin.
Ki khubor ki iathuh ba ka jingiakynduh jong kine ki heh Sorkar jong kine ki ar tylli ki ri, ka long beit ban wanrah ia ka jingiadei kaba kham jan hapdeng jong kine ki artylli ki ri.
Ka kynhun ïalehkai Muaythai na ka “King of Martial Arts Muaythai Association of Meghalaya (MTAM) ha ka jingïakynduh bad ki lad pathai khubor mynta ka sngi ka 12 tarik Ïaïong ka la pynbna  ba 4 ngut ki khynnah ïalehkai jong ka kin sa mih ban leit ïalehkai sha ka lympung ïalehkai “Senior Men & Women IFMA WORLD Championship of Muaythai, ka ban sa long ha nongbah Bangkok, jong ka ri Thailand naduh ka 4 tarik haduh ka 13 tarik Jymmang 2023.
Kane ka kynhun ka don hynriew ngut baroh ha kaba saw ngut ki dei ki nongïalehkai bad ar ngut ki dei ki rephree bad ki nongbishar, ki long kumne harum:1.
Lapynshai Syiemlieh (48kg)2.
Pynnehbor Mylliemngap (48kg).3.
Edilbert Ryndongsngi (85kg).4.
Skhemborlang Marwein (51kg).5.
Angelus Sun (coach & judges).6.
Pynsuklang Sumer (coach & judges).
Ki khynnah ïalehkai ki ban leit ïa shim bynta sha ka “Seniors Men & Women IFMA WORLD Championship Muaythai" ka ban sdang naduh ka 4 tarik haduh ka 13 tarik Jymmang sha Bangkok, Thailand, ki dei kiba la dep ban shah jied hadien ba ki lah jop ha ka jingïalehkai jong ka lympung National Muay Thai Championship kaba lah long ha Shriramati Kojti Roa Power indoor Stadium Dewas Madya Pradesh kaba lah long naduh ka 16 haduh ka 22 Jylliew 2022.
Kum ban shu pynkynmaw kane ka kynhun ha une u snem ba lah leit ka synjuk jong ka Muay Thai Assocution of Meghalaya ka la leit ban ia shim bynta na ka synjuk jong ka United Muaythai Association India, IFMA World Championship Muay Thai kaba lah long naduh ka 26 tarik Jymmang haduh ka 4 tarik Jylliew ha Abu Dhabi UAE.Ki ar ngut ki khynnah ïalehkai kiba la mihkhmat ïa ka ri na ka jylla Meghalaya u Pynnehhor Mylliemngap uba la ïalehkai ha ka senior elite 48kg u la khur ia ka takma rnong, U Blaseibok Kharbuli uba la ialehkai ha ka 40 Kg u la jop ia ka takma rnong.
Sa arngut ki khynnah ïalehkai jong kane ka synjuk kiba la leit ban ïa shim bynta sha ka IFMA Muaythai Youth World Championship kaba lah long naduh ka 19 haduh ka 21 tarik Nailar 2022 ha Kuala Lumpur Malaysia, ha kane kine ki arngut ki khynnah na ka jylla ka Mary Christin Wriang kaba la ïalehkai ha ka 30kg category ka la khur iïa ka takma rupa bad ka Alphona Zinia Wriang kaba la iïalehkai ha ka 36kg ka la khur ïa ka takma rnong.
Ka Muay Thai Association of Meghalaya (MTAM) ka la ai khublei ïa u myntri rangbah ka jylla u Conrad K Sangma, bad ka tnat sports bad youth affairs kaba la ai jingiarap ïa ki khynnah ïalehkai jong kane ka synjuk ki ban leit ïa shim bynta sha ka IFMA World Championship Muay Thai ha Bangkok Thailand.
U nongaiktien ka Congress uba dei ruh u MLA jong ka Mylliem Konstitwensi, u bah Ronnie V Lyngdoh u la pynpaw ïa ka jingkyrmen ka ba khraw ban ïoh ïa ka jingjop ha ka elekshon ha Sohïong Konstitwensi, da ka ba kdew ba ka vote sngewsynei kan ym treikam na ka bynta ka United Democratic People (UDP) namar ka jingthok jong ka ïa u paidbah.
Ha ba kren bad u Kynjatshaiu bah Ronnie V Lyngdoh, u la ong ba ka Congress ka la dep ban pynkhreh ïa ka elekshon  ha Sohïong naduh ka general elekshon  hynrei ka long noh ka ba sniewbok ba uwei na ki paralok kyrtong, u bah HDR Lyngdoh u la khlad noh na ka pyrthei shitaïew shwa ka elekshon  hynrei ka Congress ka la dep  pynkhreh bad mynta ruh ka la long ba la pynkhreh na ka bynta ka elekshon.
Haba kylli u la ong, “Kiba bun ki daw ba pynlong ïa ka Congress ba kan khmih lynti ban jop na Sohïong Konstitwensu, bad ka vote sngewsynei kan ym lah ban ai jingjop ïa ka UDP namar ba shwa ka elekshon  ka UDP ka la kynnoh bad kynthoh ïa ka NPP bad saitkhuid ruh ba  kam don bynta eiei ha kine ki  jingshah kynnoh ka NPP".
U la bynrap shuh shuh, “Kiba bun ki jingshahkynnoh ka UDP ka ju thetkti ïalade bad pynpaw ba kim don bynta eiei ha ka jingleh ka NPP bad kin ym ïa treilang lang shuh  hynrei tang mar ïa pynbna resol ha ka 2 tarik tang shisngi hadien, kata ha ka 3 tarik ki la ïatreilang".
U la ong shuh shuh ba “Ka Congress kan sa ïoh ïa ka jingkyrshan ba pura, namar ba ka ïeng ha ka nongrim  ka ba skhem ban peit ïa ka synshar khadar kan long ka ba khuid ka ba suba ka bym don kano kano ka jingleh shiliang".
Lah ban kdew hangne ba ka elekshon  na ka bynta ka Sohïong Konstitwensi, kan long ha ka 10 tarik u bnai Jymmang 2023 bad ka jingñiew ïa ka vote kan long ha ka 13 tarik u Jymmang 2023.
Ha ka jingïakynduh ki lad pathai khubor bad ki nongkitkam jong ka Shillong Sports Association mynta ka sngi ka 12 tarik Ïaiong 2023 hapoh ka ophis treikam jong ka SSA ha kaba la ïadon bynta lang u Bah S.S Rapthap General Secretary SSA, Bah Bishar Warkhyllew member tournament committee, Bah Dister Marbaniang, Bah D.Nongbri Assistant Secretary SSA.Ha kaba ïadei bad ka inter klob transfer kaba la sdang naduh ka 3 tarik bad kan kut ha ka 15 tarik Ïaiong.
Ha ka jingiakren bad u Bah D.Nongbri u la ïathuh ba ki plaïar ïalehkai kiba la dep ban wan ban transfer na ki klob ïalehkai kiba rim sha ki klob ïalehkai kiba thymmai haduh mynta ka sngi ki long 52 ngut.
U la ïathuh ruh ba mynta ki la sdang shuwa da ki grassroot level league jong ki khynnah ha ka U-10 bad U-14 kiba dang ïaid shaid shaid mynta.
U la ïathuh ruh ba hadien ba la kut kine ki lympung ïalehkai jong ki hep kiba rit ha ki grassroot kin sa sdang sa ka lympung ïalehkai jong ki kynthei ka senior womens kaba la thmu ban pynlong mynta u bnai  Ïaiong.
Ha u bnai Jymmang ka SSA kan sa sdang ban pynlong noh ïa ka lympung ïalehkai jong ka 4th division, 3rd division ha u bnai Jylliew, 2nd division ha u bnai Naitung, 1st division ha u bnai Nailar bad ïa ka Shillong Premier League la buh ban pynlong ha ki taiew ba ar ba lai jong u bnai nailur.
Ka Synjuk ka la ïthuh ruh ba mynta u snem ka don ia ka jingthmu ban pynlong ia ka Meghalaya Invitation Football Tournament bad ka jingma-ramot ïa ka madan 1st ground mynta ka kam ka dang ïaid shaid shaid bad ka association ka kyrmen ba kine ki lympung ïalehkai yn ioh ban pynlong hapoh madan 1st ground.
U Bah Nongbri u la ïathuh ruh ba la kot haduh 91 tylli ki klob ïalehkai naduh 4th division haduh ka SPL kiba la pynïasoh bad kane ka synjuk khlem pat ïa buh jingkheiñ ïa ki kynhun ïalehkai ha ka grassroot level bad ki kynhun ïalehkai jong ki kynthei bad lada buh jingkheiñ ïa kita baroh kan poi ïa ka 120 tylli ki klob ïalehkai kiba la pynïasoh ïalade bad ka synjuk.
U Bah Nongbri u la bynrap shuh shuh ruh ba hadien ba ka Tournament Committee ka lah dep ban shong jingïalang ha kine ki khyndiat sngi kiba la dep.
Ka committee ka la shim ïa ka rai ba na ka bynta ka jingmyntoi jong ki kynhun ïalehkai kiba ïalehkai ha ka Shillong Premier League bad kan long ruh ka jingmyntoi ïa kiwei pat ki klob ïalehkai kiba ïalehkai ha ki division bapher bapher hadien ka lympung ïalehkai jong ki ka la dep.
Ki kynhun ïalehkai kiba don ha ka Shillong Premier League ki lah ban shim ram ïa ki nongialehkai na ki kynhun ïalehkai kiba don bad ki klob ha ka 1st, 2nd, 3rd bad 4th division shipor ba kin ïoh ban ïalehkai ha ka Shillong Premier League.
Mynta u snem ki phra tylli ki Klub ïalehkai kiba don ha ka SPL kin sa lah ban soi san ngut ki khynnah ïalehkai lyngba ka ram na ki Klub  ïalehkai ha ki league ba shapoh.
Haduh mynta ka kynti ki nongïalehkai ha ki por kiba lah dep kim lah ban leit ïalehkai sha kiwei pat ki league ha ka por ba dang ïaid ka samoi ïalehkai.
Mynta ka kynti ka SSA ka la ïohi ba don bun ki khynnah ïalehkai kiba tbit kiba ïalehkai ha ki league ba shapoh bad dei na kata ka nongrim ba ka SSA ka la shim ïaka rai ban plie lad plie lynti ïa ki nongïalehkai ba kin ioh bynta lem ban ïalehkai ha ki league kiba heh lyngba kane ka ram.
U la ïathuh ruh ba ka jingpynrung kyrteng ïa ki plaïar  kan long beit thik kumba la thoh hapoh ka phorm bad mynta u snem ka synjuk ka la rai ha kaba ïadei bad ki kynhun ïalehkai kiba ïalehkai ha ka Shillong Premier League ba kan don ka jingpynrung kyrteng kaba khatduh ba ka synjuk kan shah ïa ki kynhun ïalehkai shuwa ba kin ïakhun ïa ka second leg ha kaba yn shah sa san ngut ki nongïalehkai ban pynrung ha ka jingïalehkai jong ka 1st leg ha kaba ki klob ïalehkai ki lah ban wanrah ïa ki nongïalehkai na ki inter-distrik, na kiwei ki jylla bad wat ia ki nongialehkai na shabar ri ruh kumjuh lyngba ka ram.
ïa mynta ka bai pynrung kyrteng jong u plaïar uba ïasoh na kawei ka klob sha kawei ka klob ïalehkai kaba la pynïasoh bad ka SSA ka long 600 tyngka uwei u briew bad ki plaïar kiba pynrung kyrteng hadien ka late registration ka long 1200 tyngka uwei u briew.
U Bah Nongbri u la ïathuh ruh ba ka SSA mynta ka lah dap 100 snem tam bad lyngba ka jingpynlong ïa kine ki jingïalehkai grassroot ka kyntiew ïa ki khynnah kiba dang khie dang san, bad dangshen ruh ka kynhun ïalehkai jong ka jylla kaba la lah ban poi shaduh ka phainal jong ka Santosh Trophy ruh ki dei ki soh jong ka SSA bad kiba mih ruh na ki grassroot level jong ka.
Ka Synjuk ka la ong ba ka don ïa ka jingkyrmen ba lada lah ban pyndep kloi ban maramot ïa ka madan 1st Ground jong ka SSA yn sa lah ban pynlong iïa ka lympung ïalehkai jong ka SPL hapoh ka SSA Stadium bad ka Meghalaya Invitation Football Tournament kaba  khlem la ïoh ban pynlong shuh ïa kane ka lympung iïalehkai naduh u snem 2016.
Ka la pynpaw ruh ba kan sa pynlong ïa ka jingpynkup burom ïa ki khynnah ïalehkai jong ka jylla kiba la ïashim bynta ha ka Santosh Trophy ba kan pynkup burom kat ha la i bor ba ka don.
Ha kane ka sngi la ïadon lem ruh i Bah Ricky Marshall Synnah, uba long u rephree ba lah slem bha jong ka SSA ha kaba u la ïathuh ba ka SSA ka la ïatreilang lang bad ka Shillong Referees Society, ha ka ban pynlong iïa ka Clinic kaba ar sngi ha kine ki taiew ba lah dep ha kaba 110 ngut ki rephree ki la wan ban ïa shim bynta.
Ha kane ka clinic la don ki jingai jinghikai ha ka liang ka theory bad practical ha  ki kyndon jong ka jingpyniïaid ïa ki jingïalehkai bad ka fitness jong ki rephree ruh yn sa pynlong shen ha kine ki sngi ki ban wan.
Ka Sacred Heart Football Academy ka la pynliem noh ïa ka Them Rangskhen A.C.C da 3 la 0 lyngba ka walkover hadien ba ka Them Rangskhen ka khlem shym la lah ban wan mih ban ïalehkai ha kane ka sngi ha ka jingïakhun kaba la long mynta ka nohphai sngi ha ka lympung ïalehkai UNDER-10 ( Boys) Football league 2023 ba la pynlong da ka Shillong Sports Association hapoh madan 2nd ground polo.
Ka Sacred Heart Football Academy ka la khur ïa ki lai poiñ hadien ba ka la pynliem noh ïa ka Them Rangskhen A.C.C ha ka jingialehkai kaba la long mynta ka sngi.
Ka jingïalehkai kaba bud kan long lashai ka sngi ka 13 tarik Ïaïong kan long hapdeng ka Nangkiew Irat Sports Club pyrshah ïa ka Mawreng Sports Club ha ka por 4:15 nohphai sngi hapoh madan 2nd ground polo.
Ka jingïakhun phainal jong ka Second Division ha pdeng Ka Photjaud-Rangthong Sports Club ka Mawkyrwat Sports  Association mynta ka sngi ka la long shisha kaba itynnad ha kaba ka Photjaud Rangthong kala oh rah ia ka nam lahduh hadien ba ka la pynliem noh da 1 – 0 kol  ïa ka Mawkyrwat S.A.Ia kane ka jing ïalehkai kynjatbol la pynïaid da ka Football Committee jong ka Mawkyrwat District Sports Association (MDSA) ha madan Artificial Turf, South West Khasi Hills District, Mawkyrwat.
Haka jing ïalehkai jong ka kyllastep, ka Photjaud-Rangthong Sports Club ka la ïoh ban thep shi kol pyrshah ïa ka Mawkyrwat Sports Association ba la thep da u Sylvanus Syiemlieh ha ka minit kaba 16.
Nangta haba wan phai biang ha ka jingïalehkai jong ka kyllamiet, ka jingïalehkai kaba kham itynnad shuh shuh ha kaba ka Mawkyrwat SA ka la sdang ban khun tyngeh ban ïoh ban pynphai ïa ka shi kol hynrei wat hapdeng ki jingtrei shitom jong ka Mawkyrwat SA na ka liang ka Photjaud-Rangthong SC ruh kam shym la ai lad ba ka bol kan poi hapoh ka kol tad haduh ba kut jong ka jingïalehkai na ka liang ka Mawkyrwat SA kam shym la lah ban pynphai ïa ka shi kol ha kaba ka la pynlong ïa ka Photjaud-Rangthong SC ban tam noh da 1 – 0 kol.
Ha kane ka sngi na ka  liang ka MDSA ka la ïoh ban sam ïa ki khunsam ryngkat ki medal sha baroh ki kynhun bad kyrpang ïa ka Mawthynrew Youth Sports Club kaba la jop ha ka Third Division kaba la ïoh rah ïa ka khusnam ryngkat ka song pisa kaba T.20/- hajar katba ka Photjaud-Rangthong SC kaba la jop ha ka Second Division ka la rah ïa ka khusnam ryngkat ka song pisa kaba T.30/- hajar.
Ha kaba pynkut ïa kane ka lympung u bah Renikton Lyngdoh Tongkhar, MLA ka Mawkyrwat Constituency kum u kongsan haba kren ha ka jingïalang ba lyngkot u la pynpaw ka jingaikhublei na ka bynta ka Mawkyrwat District Sports Association kaba la ïoh ban pynlong biang ïa kane ka lympung kaba dei ruh ka wat kaba khadduh ne ka final ha kaba ki saw tylli ki kynhun ki la mih sha madan ban pyni ïa ki sap ba ki jinglah jong ki ba ki poi ha kane ka bynta.
Namarkata, u la ai mynsiem ïa baroh ki kynhun ba kin sa ïalehkai bha khnang ba ka kynhun jong ki kan poi sha ka thong jong ka jingjop.
Ha kajuh ka por u la kyntu ruh ïa ki ‘rangïalehkai ba kin kiar na ki jingdih ba pynbuaid kiba long ka daw jong ka jingpyntroiñ ïa ka met jong ki ha ki kam ïalehkai pynban ki dei ban pynmlien ïa lade ha ki jingkilanmet khnang ba ka met jong ki kan long khlaiñ.
kiba la ïadonlang ki long u bah T.Marweiñ uba dei u Treasure ka MDSA, u bah P.Wanniang, General Secretary ka MDSA uba la ai jingkren lem ruh bad kiwei de ki ‘riew rangbah bad ki paidbah riew ieit phutbol kiba long ki nongkyrshan ïa la ki jong ki kynhun.
Ka Muay Thai Association of Meghalaya (MTAM) kan sa pynlong ïa ka lympung ïalehkai jong ka bynta kaba lai jong ka  3rd Meghalaya state Sub-Junior, Junior & Senior Muay thai championship and pro fight ka ban long ha ka 14 haduh 15 tarik mynta u bnai Ïaïong 2023 hapoh Sai training Centre Nehu.
Ka synjuk ka khmih lynti ba ki khynnah ïalehkai ki lah ban wan ïa shim bynta sha kane ka lympung ïalehkai la kumno kumno kumba 200 ngut tam ki khynnah ïalehkai kin wan ban ïa shim bynta.
Ha kane ka lympung ïalehkai yn don ruh haduh 12 ngut ki nongbishar ki ban pynïaid ia ki jingïalehkai ha kane ka lympung ïakob ïa shoh.
Ki nongïalehkai kiba khur jingjop ha kane ka tournament ha ki jingïalehkai bapher bapher  kin sa shah jied na bynta ban leit mihkhmat ïa ka jylla sha ka lympung ïalehkai National ka ban pynlong da ka United Muay Thai Association of India ka ban sdang naduh ka 26 haduh ka 31 Jymmang 2023 ha Chennai.
Bad kine ki khynnah kiba qualify ban jop na ka jingïakhun ka ban long ha Chennai kin sa long kiba qualified ban leit mihkhmat pat ïa ka ri India  naduh ki youth haduh ki senior ha ka liang jong ki khynnah shynrang bad kynthei ba kin leit ïa shim bynta sha ka lympung ïalehkai International shabar ri.
Ka jingtih bad khaïi be-aiñ ïa u dewïong la ïohi ba ka don na ki jingjia kiba ju jia na ka por sha ka por, kum ka jinghap jong ka krem dewïong bad ruh ka jingkylla jong ki trok dewïong ha kylleng ki jaka.
Na ka liang u Symbud Myntri Rangbah ka sorkar jylla U Bah Prestone Tynsong haba ïakren bad ki lad pathai khubor ba kumno ka sorkar kan teh lakam ïa ka jingkhaïi be-aiñ ïa u dewïong ha ka jylla u la ong, “Haba ïadei bad u dewïong be-aiñ ngi la bthah ban sngeh, bad mano mano kiba kit ïa u dewïong be-aiñ kin sa shah bat bad kin shah pynshitom.
"U la bynrap ruh da kaba ong ba kane ka dei ka nongrim kaba u ïeng haduh mynta.
Kum ban shu pynkynmaw ha kine ki khyndiat sngi kawei ka trok kit dewïong  kala kylla khongpong ha ka wei ka riat ha ki thaiñ Umling, kane ka trok kadei kaba mih na ki thaiñ West Khasi hills bad thmu ban pynpoi ïa une u dewïong sha Byrnihat da kaba kiar ban ïaid lyngba ka surok bah.
Haba jubab ïa ka jingkylli halor ka jingaipor ka sorkar ïa ka Harijaan Panchayat Committee ban aijubab halor ka blue print, u Symbud Myntri Rangbah ka jylla u la ong, “ïa kane u Symbud Myntri Rangbha uba dei peit ïa ka tnat Pynroi sor u Bah Sniawbhalang Dhar u dei uba peit, hynrei na ka liang ka sorkar ka la pyntikna ban pyndep ïa kane ka kam bad ban shong jingïalang bad ka HPC hapoh jong une u bnai.
U la bynrap ruh da kaba ong, ba mynta ki dang bunkam bad kane ka G20  bad ki la bun kam lut baroh baroh.
“Tang shu wan u Symbud Myntri Rangbah u ba dei peit ïa ka tnat pynroi sor, kin sa buh ïa ka tarik ban ïatai halor kane," u la ong.
Shuh shuh u la bynrap ruh da kaba ong ba ha kane ka jingïalang kin sa batai ïa ka jingthmu ba ka sorkar ka ïeng bad ruh ban sngap na ki kaei kaba ki don ban ong.
“Ngam pat tip eiei namar ïa ka jingpyntip dei ban phah sha ka tnad pynroi sor bad ngam tip la ki la pyntip ne em," ong u Bah Pretone.
Ka jylla Assam sa shisien ka la wan ban tur biang shapoh ka jaka jong ka jylla Meghalaya da kaba shna ïa ka surok naduh Umkhyrni, Assam shaduh thaiñ khappud lyngba ka shnong Khatshala-Psiar jong ka West Jaiñtia Hills District.
Ka jingshna ïa kane ka surok ka la pyllong ïa ki bor pynïaid district ka West Jaintia Hills District ban leit hiar ban peit ïa kane ka jingshna ha katei ka shnong.
Ha kane ka jingleit jngoh la donlang u Executive Magistrate u W K Kharbuki ba la synran lang da u DSP u AJ Sangma, u BDO ka Laskein u Bah B Niang bad ki pulit ban jurip ïa kane ka jingshna surok da ka jylla Assam.
Haba la poi ha katei ka jaka ha Riat Kyn-o bad ha Iurim Biam lyngba ka thaiñ khappud jong ka shnong Khatkasla Psiar, u Bah Kharbuki bad ka kynhun ki la ïohi da la ki jong ki khmat, ba ki nongtrei da ka JCB ki la tih ïa ki khyndew na ka bynta ban shna surok ha kane ka jaka.
Ha kaba ïadei bad kane u Bah Kharbuki u la ong ba u kontraktor ïa kane ka surok udei u Khasi na jylla Meghalaya.
U la ïathuh ba une u kontraktor u la ong ba kane ka jingtrei ïa kane ka surok kadei naduh ka Umkhyrmi shaduh to Khatkasla kaba long kumba 10 kilometer.
U la bynrap ba une u kontraktor u la kam ba ïa kane ka jingshna ïa kane ka surok kadei kaba la bei tyngka da ka sorkar pdeng.
Kumba la bthah na ki bor ba halor, u Bah Kharbuki u la pynsangeh noh ïa kane ka jingpynshna ïa kane ka surok bad la bthah ïa kine ki nongtrei ban sdang trei tad ynda la ïoh ka jingshai kaba biang.
Ki  riew shemphang, ka leit ka wan ki ïathuh ïa ngi ba ki surok Meghalaya kim ïa pher na ka jinglong jong ka Wahbah Bramaputra.
Uwei u Myntri jong ka Meghalaya uba la khlad noh u la ïathuh ba ka long kaba eh haduh katta katta ban ïaleh ban ïada ïa ka jingshlei um ha ki Lum Ackik jong ka Garo Hills.
Haba la kylli na u ïa kaei ka daw, u la ïathuh ba ha ka por lyiur, haba shlei ka Wahbah Bramaputra, baroh ki wahrit bad wahbah jong ka Garo Hills ki shu lang lut hajuh bad pynlong ïa ka jingshlei um kaba shyrkhei kaba haduh katta katta.
Ha kane ka jingshlei, da ki lak ngut ki paidbah ki shah ktah man la ka snem.
Haba shlei ka Wahbah Bramaputra, kine ki wah jong ka Garo Hills kim ïoh lad ban ïatuid lang bad ka Wahbah Bramaputra.
Kaei kaba pynlong ïa ki, ka long, ha ka jaka ban beh ïa la ka jong ka thong da kaba noh shaid shaid shabathem, hynrei ki hap ban kyrtiang dien na ka daw jong ka jingkah lynti jong ka wahbah.
Ynda la hiar ha Wahbah Bramaputra, kine ki wahrit bad ki wahbah jong ka Garo Hills ruh ki sa sdang ban ïa hiar lang.
Haba peit ïa ka jinglong jingman jong ka Surokbah ha Shillong, lah ban ong ba kam ïapher na ka jinglong jong ka Wahbah Bramaputra.
Kane ka long namarba shisien ba la khapngiah ka surokbah Shillong naduh Mawblei haduh Mawlai Kawshela, baroh ki surok rit bad kito ki surok kiba kham heh ruh ki la shu sangeh la ka sangeh tden.
Lada khapngiah ha ka Surokbah Shillong, ki surok kiba kham heh kum ka Surok Upper Shillong, Demsieñiong, Jaiaw bad ki surok kyndong jong ka Mawlai ruh ki la shu ïa sangeh la ka sangeh lang.
Kane ka jingdheng kali ka mih na ka daw jong ka jingdheng kali ha surokbah Shillong.
Ka jingplie ïa ka Shilong Bye-pass kaba na Umroi sha Mawryngkneng, ka la pynsuk ïa ka jingiaid jong ki kali bad ki trok bad iarap shibun ban pynlait ïa ka jingkhapngiah jong ka Sorkar Shillong.
Hynrei, haba peit na ka jingthied kali naduh u peon bad u mali kaba man la ka sngi, imat ka jingdheng kali kan ïaibteng hi kumne ha kiwei ki sngi bad ki snem.
Bun kiba ong ba kan kham kloi ka iaid kjat ban ia kaba shong kali ha Shillong.
Kham mynshuwa, ka jingïaid jong ki kali ha ka surokbah naduh Malki Point, Don Bosco, Laitumkhrah bad Nongthymmai ka long tang haka por leit skul hapdeng 8.00 baje mynstep bad 10.30 baje mynstep ka long kum ba ïaid ka mattah.
Hynrei, mynta ka jingkhapngiah kali ka long baroh sawdong jong ka Sor Shillong bad ka long ruh baroh shi sngi.
Ha kaba ïadei bad kane ka jingdheng kali, ki don kiba ong ba dei ban ym shah shuh ïa ka jingïaid kali na shiliang sha shiliang jong ka surok, khnang ba kane kan ïarap ïa ka jingïaid khlem sangeh jong ki kali.
La don bun ki jingai jingmut bad na ka liang jong ki pulit ruh ki la leh la ka bynta ban pynlait ïa ka jingkhapngiah kali ha Shillong.
Kane ka jingeh ka mih namarba baroh baroh ki la shu ïa tuid lut sha sor.
Ka Sorkar ka dei ban don ki aiñ ki ban tehlakam ïa ka jingpynkhapngiah ïa ka sor.
Dei ban don ki aiñ sor bad ki jingsaiñdur ïa ka sor na kawei ka por sha kawei pat.
Wat lada ka Sor ka don lut ki tnad ki ban peit ia kane ka jingeh, hynrei, ym shym la iohi pat ban don pat kine ki jingkylla ban pynlong ia kane sor kaba lait na ki jingeh.
Ka Sorkar ha kine ki san snem ba la dep, ka la pyrshang ban pynheh ia ki surok jong ka Sor Shillong katba lah eiei.
Ka Sorkar Meghalaya Democratic Alliance-I ka la don ka jingthmu ban shna katto katne ïa ki jaka pynieng kali ha Shillong.
Hynrei, kam shym la lah ban pynurlong ïa kane ka jingthmu namarba wan noh ka election.
Ka Sor MDA-II, kaba dei hi ka juh ka Sorkar kaba mynshuwa, ka lah ban pynim bad pynurlong ïa kane ka jingthmu, khnang ba kane kan ïarap ban pynduna ka jingdheng ha Shillong.
Hynrei, ka thong jong ka Sorkar ka dei ban long noh kaba kham heh, ka jingpynlut kaba kham heh bad ban pynduna ïa ka jingeh jong ki nongshong jong ka Sor Shillong kiba don mynta la jan san lak ki nongshong shnong.
Ka kynhun ïalehkai kaba nangne napoh ka jylla ka jong ngi kaba la paw bha ha ki jingïalehkai phutbol ha ka ri baroh kawei, ka Shillong Lajong Football Club kan sa pyndep ïa ka jingïakhun kaba 3 mynta ka sngi ka 14 tarik Ïaiong 2023 hapoh nongbah Shillong.
Kane ka jingïalehkai jong kane ka kynhun kan long pyrshah ïa ka kynhun ïalehkai kaba napoh nongbah Kolkata ka United Sports Club ha kaba kine ki ar kynhun kin ïakhun ha ka lympung jong ka 2nd division I-League 2023-23 na bynta ban ïa knieh ban ïoh ban rung sha ka lympung ïalehkai jong ka Hero I-League.
Kane ka jingïalehkai kine ki ar kynhun kan long hapoh madan 3rd ground MFA Turf Polo Ground Shillong ka ban sdang ha ka por 2baje mynsngi.
Ka kynhun ïalehkai jong ka Shillong Lajong ka khot ka wer ïa ki paidbah ieid phutbol kiba ju ai jingkyrshan ïa kane ka klob na ka por sha ka por ba kin wan ban ïa mih shakhmat ban wan ai mynsiem ïa ka kynhun ha kane ka jingïalehkai ba ka kynhun kan ïohi mynsiem ban lah ban ïalehkai bha.
Na ka liang jong ka klob ruh ka la pynkhreh ban buh da ki jaka shong ba shipor na bynta ki paidbah kiba wan ban peitkai ïa kane ka jingïalehkai bad kan don ruh ka jinglum ïa ka bai rung na bynta kiba wan ban peitkai ïa kane ka jingïalehkai ha kaba ka dor ka long 80 bad 100 tyngka.
Ka Shillong Lajong ka lah dep ban jop artylli ki jingïalehkai shabar ïing ha kaba ka la pynliem ïa ka East Bengal Reserve da 1 la 0 bad ïa ka Diamond Rock da 1 la 0 bad kyrmen lyngba kane ka jingïakhun ha la ïing kin ïoh ïa ka jingjop kaba don burom ka ban pynkmen ruh ïa ki paidbah kiba wan ban ai ka jingkyrshan.
Ki jingïaleh ba dang sah jong ka Lajong mynta hapoh kane ka lympung ïalehkai jong ka 2nd division League kan long pyrshah ïa ka Diamond Rock, kaba dei ruh ka jingïakhun kaba ar ha la ïing ha ka 19 tarik, pyrshah ïa ka United Sports Club ha ka 24 tarik bad kan sa wanphai biang sha la ïing ha kaba kan sa ïalehkai pyrshah ïa ka East Bengal Reserve ha ka 29 tarik Ïaiong 2023.
Ka Five Star Football Club Lyngngai kaba long ka synjuk nangne napoh East Khasi Hills District kan sa pynlong ïa ka jingïalehkai phutbol trial  ha ka 15 tarik Ïaiong 2023, por 7 baje mynstep hapoh Madan Lyngngai Lyngkhoi.
Ka jingthmu jong ka Five Star Football Club Lyngngai ban pynlong kane ka jingpyrshang na bynta ban jied ïa ki khynnah ïalehkai ban mihkhmat ïa ka Klob Five Star FC.Ki rangïalehkai kiba kwah ban ïashim bynta ha kane ka phutbol trial ki dei ban wanrah ïa la ki jong ki tiar ïalehkai.
Ha kaba ïadei bad kane ka program, kiba kwah ïa ka jingtip ba kham bniah ki lah ban phun ha une u nombar 9856281505.
Katto katne sngi hadien ba ar ngut ki nongïalam niam na Shillong ki la shah khang lynti ha Bihar katba ki dang don ha ka lynti ban leit sha ka lyngkha trei jong ka Balang, ka Hynñiewtrep Youth Council (HYC) ka la dawa na ka tnad ki kam pohïing ka sorkar pdeng ban pynthikna ïa ka jingshngaiñ jong ki kynhun niam bapher bapher ha kylleng ka Ri.
Ka HYC ka la ong ba kane ka jingjia ka long ka bym lah ban pdiang bad ka seng ka la kyntu ruh ïa ka sorkar Meghalaya ban buddien ïa kane ka jingjia ryngkat ka jylla Bihar khnang ban pynthikna ba ki riew runar kiba donkti ha kane ka jingjia kin shah pynshitom katkum ka aiñ.
Haba kren sha ki lad pathai khubor ha ka 13 tarik Ïaïong, u President ka HYC u Bah Robertjune Kharjahrin u la ong, “Ka riti synshar khadar ka Ri India ka shah ïa kino kino ki nongïalam niam ban leit na ka bynta ki kam niam.
Ha ka jylla jong ngi, ngi don ka jingshong suk hapdeng ki jait niam baroh bad ngi kyrmen ba ïa kane kajuh ka mynsiem jong ka jingburom ïa baroh ki jait niam la pdiang ha kiwei pat ki bynta jong ka Ri.
"Shuh shuh, ka HYC ka la kyrpad ruh ïa ki nongshong shnong ka jylla ban ym leh eiei khlem da tip lut ïa ka jingjia naduh sdang haduh kut.
“Teng teng haba jia ki jingjia kum kine, ngi ju leh khluit khlem da tip ïa ka jingjia naduh sdang haduh kut, bad teng teng la ju pynheh ruh ïa ka jingjia," u la bynrap.
Kut noh ka Annual School Sports Meet jong ka Seven Sister Secondary School Mawmitnah South West Khasi Hills District ha kaba u Bah Edilbert Iawphniaw u la long kum u  kongsan ha ryngkat ka jingïadonlang u Bah Staising Khartbteng, Sub-Inspector of School hapoh ka ophis jong ka Sub Divisional of School Education Officer (SDSEO) uba dei u symbud kongsan bad uba la shim ïa ka salute na ka bynta ka March Pass jong ki khynnah skul ha ryngkat ka jingsynran lang da ka Headmistress, ka kong Mancyfull Lyngdoh.
Ha kane ka sngi ka Red House ka la long ka lah duh naduh napdeng ki 4 tylli ki house ba la pynlong ïa kane ka jingïalehkai ha madan jong ka Mawsaw Sports & Cultural Club, South West Khasi Hills District.
Naka liang u Bah Edilbert Iawphniaw haba kren ha ka jingïalang, u la pynpaw ka jingkhublei na ka bynta ki nongpynïaid skul kata naduh ki nonghikai kiba la ïoh ban pynlong ïa kane ka jingïalehkai na ka bynta ki khynnah skul ha kaba ka la long kawei na ki lad ba kum ki khynnah skul kin ïoh ban sei bad pyni ïa la ki sap ki phong ba ki ki don.
U la ong ruh ba kum ki khynnah skul kim dei ban pynleh noh ei ïa ka por jong ki ha ki kam ki bym ler kam hynrei ki ban long kiba minit thop bad peit sha ka thong ha ki jingpule khnang ba ka lawei jong ki kan long kaba phyrnai.
U Bah Staising Khartbteng, Sub-Inspector of School hapoh ka ophis jong ka Sub Divisional of School Education Officer (SDSEO) uba dei u symbud kongsan ha ka jingkren jong u la ong ba ka sorkar ka pynrung ïa ki jingïalehkai ha ki skul, ka long kum shibynta ba ki khynnah skul kin long mlien ha ki kam kilanmet ka wanrah ruh ka jingproh ha ka jingmut jingpyrkhat, kin ïoh ruh ka met kaba shait ba khlaiñ bad ba khiah krat bad ka pyllait ruh ïa ki na ki jingmlien kiba sniew khamtam ha ki jingdih kiba pynbuaid.
Kumta kum ki khynnah skul ki dei ban long borabor ki khynnah kiba pyndonkam hok ïa ki sap ki phong ba ki ki don la ha kano kano ka bynta jong ka jingim jong ki.
“Ki khynnah skul kim dei ban ailad ba ka jingjaituh kan shongkulai ha ki, kiar na ki jingdih kiba pynbuaid kiba lah ban ktah ïa ka koit ka khiah bad ka bor jingmut jingpyrkhat, kiar na ka shongkha khynnah kaba lah ban ktah ban pynkut noh shiteng lynti ïa ki jingpule jong ki, kiar na kaba pynlut por than bad ki bor jong ka internet lyngba ki mobile jong ki", ong u Bah Staising u la ban ruh da kaba ong ba kum ki khynnah skul ki dei ban phiah ïa ka por ha la ki jong ki jong ki bynta.
Ha kane ka sngi la ïoh ka jingkren lyngkot na u Bah Kimland Kharlyngïong, Secretary Managing Committee jong ka Seven Sisters Secondary School, Mawmitbah bad ka jingshad na ki khynnah jong ka Lower Primary Section.
La ïoh ruh ban sam ïa ki khusnam sha ki khynnah kiba la ïoh ïa ka nam lahduh kata ha ka Sub Junior Girls la ïoh da ka Youbansheba Iawphniaw na ka Yellow House, Junior Girls sha ka Prettymerry Myrthong na ka Red House, Senior Girls sha ka Merysha Myrthong na ka Yellow House bad Senior Boys sha u Lamphrang Lyngkhoi jong ka Blue House.
Nangta, ha ka 800 meter jong ki kynthei ba nyngkong ka Bansaralin Iawphniaw, ba ar ka Youbansheba Iawphniaw bad ba lai ka Prettymary Myrthong bad jong ki khynnah shynrang pat u Happystar Lyngkhoi ba wan ba nyngkong, u Wingstar Iawphniaw uba ar bad u Olban Iawphniaw uba lai.
Ki nongjop ha ka jingmareh 400m jong ki nonghikai kynthei ki long ka Phailinda Lyngdoh Marshilong ba nyngkong, ka Mancyfull Lyngdoh Sangriang ba ar bad ka Dishalin L.Sangriang ba lai.
Ha kaba ïadei bad ka jingïoh ki poiñ na baroh ki jingïalehkai ka Red House ka ïoh haduh 90 poiñ, ka Green House ka ïoh 78, ka Blue House ka ïoh 76 bad ka Yellow House pat ka ïoh 71 poiñ.
U Myntri ka tnad pule puthi ba dei na ka seng National People’s Party (NPP), u Rakkam A Sangma, ha ka 13 tarik Ïaïong u la pynpaw ïa ka jingsngew skhem ba ka seng NPP kan ïoh ïa ka jingjop ha ka elekshon Lok Sabha na Shillong bad ruh na Tura ha kaba ka seng ka la khlaiñ lupa.
U Sangma u la ong ba ha u snem 2024, ka Shillong kan ïoh ïa u MP u ba thymmai u ban dei na ka seng NPP.“Nga la sngew thikna 100 per cen", u la ong.
Haba kylli kaei kaba pynlong ïa u ban sngew skhem halor ka jingjop ka NPP,u Sangma u la ong, “ Ka NPP ka dei ka seng national bad phi la ïohi ïa ka rukom treikam ka sorkar MDA 1 ha ki san snem ba la dep bad ka jingdon ki MLA ha kane ka kynti ka pynpaw ïa ka jingieid bad ka jingshaniah jong ki paidbah ïa ka NPP."Shuh shuh, u la bynrap ba ka NPP ka dei ka seng kaba biang ban mihkhmat na ka bynta ka thaiñ shatei lam mihngi ha ka Ïing dorbar thaw aiñ ka ri.
Kumban shu pynkynmaw, u President ka Meghalaya Pradesh Congress Committee (MPCC), u Bah Vincent H Pala u long u nongmihkhmat ka Shillong katba ka nongïalam ka NPP, ka Agatha K Sangma pat ka dei ka nongmihkhmat ka tura ha Lok Sabha.
Ka ïew ïadïe ïathied rangïalehkai jong ki klob ïalehkai phutbol ka dang ïaid shaid  shaid shakhmat mynta ban pynkhreh shwa ban sdang ki lympung bapher bapher mynta ka aïom.
Kane ka jiangïasoi rangïalehkai ki klob ïalehkai ha ki lympung ïalehkai naduh ka Shillong Premier League haduh 4th division ka dang ïaid shakhmat mynta naduh ba la sdang ha ka 3 tarik bad ka ban sa poi sha kaba kut noh lashai ka sngi ka 15 tarik Ïaïong.
Ka synjuk ka la iahuh ba haduh ka janmïaet jong ka 13 tarik Ïaïong haduh 110 ngut kïa rangïalehkai ki la wan ban mih shapoh ka ophis treikam jong ka SSA ban soi pyndep ïa la ki kyrteng hadien ba ki la ïasoh bad kiwei pat ki klob ïalehkai.
Kaba kham sngewtynnad shuh shuh ban tip ka long ba ka tournament committee jong ka Synjuk hadien ba ka la dep ban shong jingïalang ha kine ki khyndiat sngi ba la dep, ka la pynmih ïa ka jingpyntip kaba lah ban plie lad plie lynti ïa ki khynnah ïalehkai kiba ïalehki naduh ka 1st division haduh ka 4th division.
Kane ka rai ka long ba mynta u snem ki klob ïalehkai kiba don hapoh ka Shillong Premier League ki lah ban shim ram (loan) ïa ki rangïalehkai kïaba tbit kiba ïalehkai ha ki lympung ba shapoh naduh ka 1st division haduh ka 4th division.
Kane ka jingshim rai jong ka SSA, la ïthuh ba haduh san ngut ki rangïalehkai ki klob SPL ki lah ban shim loan.
Ha kaba ki lah ban wanrah ïa ki nongïalehkai na kylleng ki distrik, na shabar ka jylla bad wat na shabar ri ruh kumjuh bad ka jingsiew kaba long 1200 tyngka ïa ka late registration fee.
Kane ka rai ka la wan hadien ba la don ki khynnah ïalehkai kiba tbiat kiba ïalehkai ha ki lympung bapher bapher ki shu shong ïing noh hadien ba kut ka samoi ïalehkai jong ka league, kumta lyngba kane ka rai kaba ka SSA ka la shim mynta, kine ki klob ïalehkai ki lah ban soi ïa kine ki nongïalehki kiba tbit ban mihkhmat ïa ka kynhun ha ka SPL lyngba ka ram (loan) khnang ba kine ki nongïalehkai kiba donsap ki lah ban pyni ïa la ka jingtbit ïalehki jong ki khnang ba kan lah ban kyntiew ïa ka sap ïalehki kaba kine ki khynnah ki don bad kan long ruh ka jingplie lad ïa ki nongïalehkai ban shah jied ha ki klob kiba heh ha ka ri namar lyngba ka jinglah ban ïlehkai bha ka SPL ruh kin ïoh ïa ka kabu ban ïalehkai ha kiwei ki lympung ba paw jong ka ri kiba kynthup ïa ka ISL bad kiwei kiwei kynthup ruh ban mih khmat ia ka kynhun jong ri sha ka pyrthei (international).
Ka jingpynïasoh jong ar ngut ki MLA na ka seng saiñ pyrthei People’s Democratic Front (PDF), u Bah Banteidor Lyngdoh na Mawkynrew bad u Bah Gavin Mylliem na Sohra, bad ka sorkar ïa kaba la ïalam da ka seng National People’s Party (NPP) ka la paw ryngkew ha ka por ba ki seng saiñ pyrthei ki dang bunkam ban pynkhreh na bynta ka elekshon kaban long ha Sohïong ha ka 10 tarik Jymmang 2023.
Haba kylli shaphang kane na u Bah Banteidor Lyngdoh bad u Bah Gavin Mylliem , ki la kyntait ban kren sha ki lad pathai khubor.
Shuh shuh, ka tyllong NPP ka la pynthikna ba ki ar ngut ki nongïalam kin sa pynïasoh bad ka seng NPP ha ki khyndiat sngi, ha shwa ha elekshon jong ka Sohïong Konstitwensi, watla ïa ka tarik yn sa pynthikna.
Ka tyllong na ka NPP ka la pyntip ruh ba ki ba bun ki nongïalam rangbah jong ka seng PDF ki la dep ban pynïasoh sha ka seng NPP naduh myn shem snem, da kaba bynrap ruh ba marsyn synrop kine ar ngut ki MLA bad ka sorkar jylla, ki nongïalam ba dang sah jong ka PDF ruh kin sa bud lang nadien.
Lada ki ar ngut ki MLA jong ka PDF kin pynïasoh bad ka NPP, ka shuki kaba don ha ka liang u Conrad Sangma hapoh ka jingïalam ka seng NPP kan kiew sha ka 28 na ka 26.
Ka Mawreng Sports Club ka la pynliem noh ïa ka Nangkiew Irat Sports Club da 6 la 0 ha ka jingïakhun kaba la long mynta ka nohphai sngi ka 13 Ïaiong ha ka lympung ïalehkai Under-10 ( Boys) Football league 2023 ba la pynlong da ka Shillong Sports Association (SSA) hapoh madan 2nd ground polo.
Ka jingïalehkai ka long kaba lah shiliang bad la sakhi na ka rukom thep kol bad khamtam ka jinglah ka Mawreng ban pynshad ïa ki nongïalehkai ka Nangkiew da kaba khanglad ruh ïa ki ban pynphai wat tang shikol ruh ha katei ka jingïakhun.
Ka Mawreng Sports Club ka la khur ïa ki lai poiñ hadien ba ka la pynliem noh ïa ka Nangkiew Irat Sports Club ha ka jingïalehkai kaba la long mynta ka sngi.
Ka jingïalehkai mynta ka sngi ka 14 tarik Ïaiong kan long hapdeng ka Mawkriah Sports Club pyrshah ïa ka Pay For Right Football Academy ha ka por 4:15 nohphai sngi hapoh madan 2nd ground polo.
Ka Achik Conscious Holistic Integrated Krima (ACHIK) mynta ka sngi ka la pyneh triang halor ka jingdawa ban pyntreikam ïa u snem ot kyrteng (cut-off-year) ïa ka Roster System ha jylla ka dei ban sdang naduh u snem 1972, da ka ba byrngem ruh ban pynlong ïa ka jingïakhih lada don ka jingleh bym hok.
Ha ka dorkhas bala phah sha u Symbud Myntri Rangbah ka Jylla u bah  Prestone Tynsong, ka ACHIK ka la kdew ba ka seng kan ieng na ka bynta ka bha ka miat jong ki paid Achik.
“Ka ieng ha ka nongrim ba kam dei ban don ka jingïapein bad u snem ot kyrteng bad ka seng ka dawa ban pyntreikam naduh  u snem 1972 kum u  snem ot kyrteng jong ka Roster System ka Job ReservationPolicy,  kaba dei ka rukom treikam ka ban pynbiang tarajur ïa ka jingleh bym hok ïa ki paid Achik" la ong ha ka kyrwoh.
“Lada mih ka jingleh bym hok ïa ki paid Achik, ka seng kan shim ïa ka lynti jong ka jingïakhih kynthup ki jingïaid paidbah  ki ban pynlong kat kum ki kyndon jong ka Riti Synshar ka Ri" la maham ka seng.
Ka ACHIK ka la pyntip ruh ba  kala sdang ïa ka jingïalap paidbah ha kylleng ki jaka ka Ri-lum Garo halor kane ka bynta,Na ka liang ka ACHIK kala byrngem ruh ban leit ujor  sha ka Iingkashari Supreme Court, lada mih ka jingleh bym hok ïa ki paid Achik ha ka jingshim rai da ka kynhun myntri lane ha ka All Party Meeting halor ka Roster System.
Halor ka jingdawa ban wanrah ïa ka Winter Capital ha Tura ka  ACHIK kala kyntu ruh ïa u Symbud Myntri Rangbah ka jylla u bah Tynsong ba u dei ban tuklar lem.
Ka Khasi Students Union (KSU) jong ki lai unit kata ka Mynriang Unit, ka Nonghali Unit bad Diengpasoh Unit ha ryngkat ka jingïatreilang bad ki seng longkmie Diengpasoh bad ka jingsynran lang ki nongkitkam ka KSU Mawryngkneng Circle, ha ka 29 tarik Lber ki la leit hiar ban jurip ïa ka PHC Diengpasoh hadien ba ki paidbah ki la wan ud ba PHC kam biang ha ka jingpyntreikam ïa kane ka jaka sumar.
Na ka liang ki paidbah ki la ud ba kane ka jaka ai jingsumar kam shym la don ïa ki nongtrei kiba biang ha kaba ka duna naduh ki doktor, ki nongtrei, kam don ïa ka kali kit nongpang, wat ka building kam biang ha kaba ki nongpang bad ki nongtrei ki hap ban shong ha kajuh ka kamra.
Ha ka jingleit jurip ka seng, ka la ïoh jingtip katkum ka jingïathuh ki nongtrei kane ka jaka ai jingsumar  ba ki nongtrei ki ju pyndonkam da ka kali auto haduh mynta kaba ki shu shim wai bad ka sorkar hi ka siew bai wai ïa kane ka kali.
Kumta ka seng ka la ong, “Ngi pynpaw ka jingsngew lynngoh haba ngi tip ba kat ka PHC kam don ka ambulance bad ka shu wai tang da ka kali shimet".
Kumta ka seng ka la buh jingkylli ba mano ban bah khlieh lada jia eiei ïa kito ki nongpang ba phah kit da kane ka kali khamtam ïa ki longkmie ba armet.
Ka seng ka la kyntu ruh ïa ki doktor bad ki nongtrei ba kin shim khia ïa ka kam bad ka la ong ruh, “Haoid kum ka seng ngim ong ba bym biang ki Nongtrei hynrei ngi kyntu ba dei ban ai jingshakri kaba biang na ka bynta ki jingdonkam ki paidbah.
"Shuh shuh, ka Seng ka kyntu ruh ïa baroh ki paidbah ba lada ki lap ïa kino kino ki jingeh, ki dei ban wan ban ïa kynduh ïa ki bad ka la kular ruh ban ai ïa ka jingïatrei lang bad kane ka PHC khnang ban kyntiew shuh shuh ïa ka.
Ha kawei pat ka liang ka Seng ka la ong ba kam tuklar ïa ka kam jong no jong no ne ban wohdong ïano re ïano ha ka PHC hynrei ka jingleit jurip jong ka ka long ban lap ïa ka jingshisha bad ban sngewthuh ïa ki jingeh ki Nongtrei hapoh kane ka PHC.Ka Seng ka kyrpad ruh ïa ki bor bahalor bad ïa ka Sorkar bad ruh ïa ki nongmih khmat ban phai khmat ïa ki jingdonkam ka PHC, khnang ban kyntiew ïa ka jingai jingshakri jong ka.
Ka kynhun jong ki seng bapher bapher na kylleng ka East Garo Hills, ha ka 30 tarik Lber ki la pynpaw ka jingkyrshan ïa ka rai ka ïingkashari (High Court) Meghalaya, kaba la bthah ïa ka sorkar jylla ban pyntreikam ïa ka Roster System ha ka bhah kam bhah jam.
Kine ki seng ki kynthup ïa ka Garo Students Union, ka Federation of A’chik Freedom, ka All India Garo Union, ka All A’chik Youth Federation, ka Williamnagar Govt College Students Union bad ka Sumo Pick-Up & Auto Association na Williamnagar, East Garo Hills.
Kine ki seng ki la maham ruh ba kane ka mat ka long kaba don ka jingktah kumta kano kano ka sienjam ka ban shim halor kane la dei ban ïoh ka jingkyrshan na baroh ki jaitbynriew ha ka jylla.
“Naduh ba la ïoh la ka jong ka jylla, ka jingbym don ka rukom bhah kam bhah jam kum ka roster system ka la ktah ïa ka jingmih khmat ki katto katne ki jaitbynriew ha ka jylla khamtam ka jaitbynriew Garo.
Ka rukom bhah kam bhah jam ka bym ïaryngkat ka paw shai ha ki kam bapher bapher khamtam ha ki ophis Directorate ha ka jylla, ha kaba ym ju ïohi ïa ki nongtrei Garo.
La ju ïohi ha ki katto katne ki tnad ba na ka 100, tang 10 ki dei na Garo.
Wat hapdeng kine ki jingbym ïaid beit bad ki jingkulmar ha ka bhah kam bhah jam ha ki kam bapher bapher ha ki por ba la leit, ngi bat ïa ka jingburom markylliang ïa kiwei ki jaitbynriew ha ka jylla bad ngi la buh ka jingshaniah ha ka rai jong ka ïingkashari ka jylla," la ong ki seng.
Ki la bynrap ruh ba ha kane ka por kin ym ai lad ïa kino kino ki sienjam kiba noh shiliang ha kane ka bynta.
“Ngi ruh ngi long kiba la kloi ban mih sha surok lada lah ban pynbeit ïa kiei kiei ha surok, kumba u Bah Ardent Miller Basaiawmoit u la ong ha ka jingkren jong u," la maham ki seng na Garo Hills.
Ki la kyntu ruh ba khnang ban lait na kino kino ki jingbym ïaid beit ha ka bhah kam bhah jam, la dei ban bat ï ka roster system bad ha kajuh ka por ki la kyntu ruh ïa ki nongshong shnong baroh jong ka jylla ban burom markylliang iwei ïa iwei khamtam ha kaba ïadei bad ki mat kiba don jingktah kum ka bhah kam bhah jam.
Ki nongïalam ka Meghalaya Pradesh Congress Committee (MPCC) ki la ong ka jingbym lah ban lehbha ha kane ka ilekshon ba la dep ka dei na ka daw ba ki nongmihkhmat kiba dei na ka seng ki la phet noh na ka Congress.
“Ngi don tang khyndiat ka por ban pynbiang bad ban ithuh ïa u kyrtong u ba don ka jingkyrmen ban jop.
Ka Vote jong ka seng ka la pra," ong u Congress Legislature Party (CLP) u Bah Ronnie V.Lyngdoh.
Hynrei na la liang u Bah Lyngdoh u la ong ba lada ki peit bniah bha ha Khasi-Jaiñtia Hills, ka National People’s Party (NPP) ka la shah kyntait , namar ki ïoh tang phra ngut na ki 36 tylli ki constituency.
“Lada phi kylli ïa kane ka jingkylli, phi lah ban kylli ruh na ka NPP namar ki la shah kyntait da ki paidbah jong ka rilum Khasi-Jaiñtia," ong u MLA ka Mylliem.
Na ka liang une u nongïalam ka CLP u la pynpaw ruh da kaba ong ba na ki kato katne ki kyrtong ka seng kiba rem ruh ki rem tang khyndiat.
Lah ban pynkynmaw hangne ba ka Congress ha u snem 2021 ka la pra ha kaba na ki 17 ngut ki MLA ka seng, 12 ngut na ki  Nongmihkhmat kiba la ïalam da u Dr Mukul Sangma ki la pynïasoh noh sha ka All India Trinamool Congress bad na ki san ngut ki wei pat , lai ngut ki la ïakhun na ka tiket jong ka NPP bad arngut ki la ïakhun na ka United Democratic Party.
Hadien ka ilekshon 2023, Ka Congress ka la jop san ngut, saw ngut na rilum Khasi-Jaiñtia bad marwei na rilum Garo.
Ka Joint Action Committee (JAC) Nartiang – Khanduli Circle, ha ka 30 tarik Lber ka la pynlong ïa ka jingïaid paidbah ha ka shnong Mynsngat ban pynrem ïa ka jingshah rahbor bad jingshah pynïap jong u Bah Pynkhreh Surong ba dei u nongñiah trok pik-up na ka shnong Mynsngat ha West Jaiñtia Hills.
Ka JAC ka la dawa ba dei ban set along shi junom ïa baroh lai ngut kiba suba donkti ha kane ka kam ba kynthup ïa u Meban Talang ba dei u para trai jong u I Love You Talang, u Jimmy Kyndait na ka shnong Moorap bad u Sambun Dkhar ba dei na ka shnong Mynsngat.
Ha kane ka sngi, na ka liang ki kmie kpa jong kine ki ba suba donkti, ki la ai jingkren lang ha kane ka jingïalang pynrem.
“Nga sngewlehraiñ ba ki dei ki khun jong nga.
Ngam don jingïadei eiei shuh bad ki.
Ka ïing ka sem jong nga hi baroh lang ka la rai ba ka sorkar ka dei ban rai pynïap noh ïa u ym ban shu shet along," la ong u kpa jong u Meban Talang, uwei na kiba la kynnoh donkti ha ka jingshah pynïap u Bah Pynkhreh Surong, uba dei u nongñiah trok pik-up na ka shnong Mynsngat ha West Jaiñtia Hills.
Ha kawei pat ka liang, ka kmie jong u Sambun Dkhar, uwei na ki ba la kynnoh donkti ha kane ka jingpynïap, ka la kren ha ka jingïalang ryngkat ki ummat, ka la ong, “Ym don kano kano ka kmie kaba kwah ïa la u khun ban long u riew runar ne u nongpynïap briew, bad ngam shym la pynheh pynsan ïa u khun jong nga ban long uba kum une u riew runar.
Nga kwah ba ka aiñ kan pynshitom ïa u da kaba set along ïa u baroh shi jingim.
"Lah ban pynkynmaw ba kine ki lai ngut ba suba donkti ki la rahbor ïa u Bah Pynkhreh Surong ryngkat ka kali jong u ha kaba hadien kane ki la pynïap syndon ïa u.
Hadien ka jingïalang ki paidbah ki la thang ruh ïa ka dur jong kine ki lai ngut ba suba donkti ban pynïap ïa u Bah Pynkhreh Surong.
U Symbud Myntri Rangbah ka jylla ba peit ïa ka tnad kam pohiing u Bah Prestone Tynsong u la ong ba khnang ban tehlakam ïa ka jingpynkhein ïa ki kyndon aiñ kali hapoh ka nongbah bad ka jylla hi baroh kawei, ki pulit ka jylla ki la pynkylla ïa ka rukom peit pyrman na kaba ju shaniah tylli ha ka jingtrei u briew sha ka juk stad tekknoloji.
“Ka tnad pulit ka la pyntreikam da ka juk stad tekknoloji ba la tip kum ka e-Challan Digital Traffic Solution ban pynsuk ban peit ïa ka jingpynkheiñ ïa ka aiñ kali bad la buh ruh da u kot kudi nar (Drone Control Room) ha East Khasi Hills bad ha West Garo Hills.
Kane ka long ban peit pyrman ïa ka leit ka wan khamtam ha kato ka por ba jur ka jingdheng kali", la ong u Bah Prestone haba jubab ïa ka jingkylli na u MLA ka Mylliem u Bah Ronnie V Lyngdoh hapoh ka ïing dorbar ha ka sngi Baar ba la dep.
Ha kaba ïadei bad ka jingjur ka jingdheng kali ha Upper Shillong, u Bah Prestone u la ong ba ka jingdheng kali ha kane ka jaka ka long kaba jur namar ka dang don ruh ka jingtrei ban pynheh ïa ka surok.
Hynrei watla katta na ka liang ka tnad Shillong Traffic Police (STP) ka la trei tyngeh ban pynthikna ba ki kali baroh kin ïoh ban ïaid ban ïeng da kaba suk khamtam ha ka por ka jingjur ka jingdheng kali.
U la pyntip ba ka jingpynbeit ïa ki kali naduh ka MES Point (Rilbong) shaduh 7 mer Upper Shillong, kaba hap hapoh jong ka Lumdiengjri traffic branch.
Kane ka tnad ka uwei u Inspector, 5 ngut ki Sub-Inspectors, 5 ngut ki Head Constables bad 38 shipai langrut (Constable).
Kine ki heh jong kane ka tnad kidei bynta ban peit ha MES Point (Rilbong), ki bynta jong ka Lai-mer (3rd Mile) Upper Shillong bad 7 mer (Mile) Upper Shillong bad ki sdang ban trei ïa la ka jong ka kamram naduh ka 7 baje mynstep haduh 9 baje mynmiet bad kane ruh ka shong ha ki khep ba jur ka jingdheng kali.
Shuh shuh u Bah Prestone u la ong ba ka jingpynïaid jong ka tnad Traffic ha kine ki 3 tylli ki jaka ba jur ka jingdheng kali, ki heh pulit jong ka Lumdiengjri Traffic ki hap ban peit bad pynïaid ruh ïa ki kali bad ban pyllait na ka jingkhapngiah bad ruh ban pynthikna ïa ki kali ba kin ïoh ban ïaid beit ha ka rukom kaba dei.
U la ong ruh ba ki nongïarap jong ki Flying Squad la pynïarap bad pyndonkam ban weng bad pynkylluid ïa ki jingkhapngiah bad jingdheng kali ha kine ki jaka.
Shongkun ka jingïalehkai Basketball ‘North East 3×3 Challenge 2023’ kaba ai ruh ïa ka jingtip bad ka jinghikai shaphang ka jingpang HIV AID hangne hapoh nongbah Shillong kaba la pynlong ha ka 25 bad 26 Lber ha ïing skul St Anthony’s Higher Secondary School Indoor Basketball Court, Shillong.
La pynkut ïa kane ka lympung ha ka rukom kaba itynnad bad kaba jop ha ka jingïatreilang bad ka Meghalaya AIDS Control Society Shillong, Meghalaya.
Ha kane ka lympung ïalehkai 3×3 basketball tournament la wan ban ïashim bynta da ki kynhun ïalehkai kiba na kylleng jong ka thaiñ shatei lam mihngi kiba kynthup ïa ka Assam, Manipur, Nagaland, Arunachal Pradesh bad ka Meghalaya.
La wan ïashim bynta lang ruh da ki nongïalehkai na ka jylla Uttar Pradesh bad West Bengal.
Ïa ka jingïalehkai phainal la ïoh ban pynlong hangne hapoh nongbah Shillong hadien ba la dep ban pynlong ïa ki district qualifiers hapoh Tura, Jowai bad Nongstoin.
Ka thong jong kane ka lympung ïalehkai ka long ban pynsaphrïang ïa ka jingtip halor ka jingïalehkai basketball ha ka rukom ba la pynbeit hapdeng 3 ngut (3×3 format), bad ban pynsaphriang ruh ïa ka jingtip shaphang ka jingpang HIV bad AIDS lyngba ki jingïalehkai sports.
Ka Meghalaya AIDS Control Society ka la buh ruh ïa ka kali kaba pyndep ïa ki test (mobile testing van) kaba la ai ei ban test ïa ka jingpang HIV sha baroh ki briew kiba la wan ban sakhi ïa kane ka jingïalehkai.
Nalor jong ka jingïalehkai basketball la don ruh ka ‘Cosplay Competition’ bad ka ‘30 seconds of fame talent show’.
