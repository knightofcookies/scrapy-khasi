Uwei u nongdie kachori ha Aligarh jong ka Jylla Uttar Pradesh, ula pynkyndit ia ki bor pyniaid jong ka tnat lum khajna.
Katei ka dukan, ka dei kaba la tip, da ka kyrteng ‘Mukesh Kachori’, ka dei ka dukan kaba ki bang bha ki paidbah ban leit bam bad u trai jong katei ka dukan, u die ia ki kachori bad ki samosa naduh dang step phyrngab, haduh ban da dum ngir ka bneng, ha kaba ki nongthied kim ju kut satia baroh shisngi.
La iathuh ba ha kine ki sngi, ki briew jong ka tnat lum khajna, ki la bud dien bha bad ki lap ba U Mukesh, u kamai hapdeng ka T.60lak haduh ka T.1klur ha ka shisnem shisnem bad mynta ki la ai notis ia u, namar ba um shym pynrung kyrteng ia katei ka dukan jongu ha ka GST bad ba um ju siew khajna satia.
“Ngam ju tip ia kine kiei kiei.
Nga la pyniaid ia kane ka dukan la 12 snem kynthih bad ym ju don ba iathuh ianga ia kine ki kyndon bad ngi dei ki nong bylla kiba rit ba ria, kiba die kachori bad samosa, na ka bynta ban ioh jakpoh ialade" ong u Mukesh.
U dkhot jong ka  State Intelligence Bureau (SIB), uba tohkit halor katei ka jingjia, u kam ba U Mukesh, ula iathuh ia ki jingshisha baroh, naduh ka mar ba u thied, ka umphniang bam, ka lyer shet bad kiwei ki jingdonkam ban shet ia kitei ki jingshet ar jait.
La bthah mynta ia U Mukesh, ba un don ia u number GST bad ba un siew khajna, na ka bynta shisnem kynthih.
Ki 16 tylli ki shnong na ki ar-tylli ki thain ha Ri Bhoi, hynnin ka sngi Saitjain ki la iamih paidbah ban pynkhuid ia ki ar-tylli ki Wah ha Ri Bhoi, kata kaba kynthup ia ka Wah Umran bad ka Wah Umlew kaba don ha ki thain Nongtraw.
Haba iadei bad ka jingpynkhuid ia ka Wah Umran, ka long shisha kaba sngewtynnad ban tip ba ki 8 tylli ki shnong kiba don marjan bad katei ka Wah, ki la iamih paidbah ban pynkhuid ia ki jaboh jabain kiba don hapoh jong katei ka Wah.
Ka la long kumjuh ia ka Wah Umlew, ha kaba ki 8 tylli ki shnong kiba don ha ka thain Nongtraw bad kiba don hajan jong katei ka Wah, kaba don harud ka Suroh Shillong By-Pass, ki la iamih paidbah ban pynkhuid ia katei ka Wah, kaba dei ruh kawei na ki Wah ha Ri Bhoi, kaba don bunjait ki Dohkha Dohpnat bad kaba khring ruh ia ki nongwan shang pyrthei.
Haba kren sha ki lad pathai Khubor, ka Kong Belty Syiemlieh, Presient ka Synroplang Umran River, ka la ong ba ka nongrim hi kaba la pynlong ia ki ban iamih paidbah na ka bynta ban pynkhuid ia ki jaboh ha katei ka Wah, ka dei hadien ba kim lah shah shuh ban iohi ia ka jingjaboh ha katei ka Wah bad dei na kata ka daw kaba la pynlong ba ialum bad mih paidbah ban pynkhuid ia ka.
Hadien ba la dep ban pynkhuid ha kiba bun jaka, ka Kong Belty ka la ong ba nangne shakhmat kin sa peitngor bha halor ki kam pynjaboh hapoh jong katei ka Wah bad lada lap kin sa leh katkum ki kyndon Ain.
Katba na ka liang u President ka Wah Umlew River Protection Committee, u Bah Braveman Nongrum, u la pynpaw ia ka jingsngewkhia halor ka jingjaboh hapoh katei ka Wah bad halor katei ka jingjaboh, u la kynnoh beit beit sha ki nongleit kai sngewbha kiba la pynjaboh ia katei ka Wah, da kaba bret kulmar ia ki jaboh jabain.
Utei u ruh nongialam u la pynpaw ia kajuh ka sur bad kata ka long ban maham jur ia ki nongleit kai sngewbha sha katei ka Wah ba kim dei ban pynjaboh lane ban bret pathar ia ki jaboh jabain, hynrei lada lap ia kiba leh pyrshah ka Komiti kan sa leh ia kaba donkam baroh, u la bynrap.
MM ThaiangJowai: Jylliew Ki Sister Missionary Sister Mary Help of Christan ( MSMHC) lane ki Sister ka Maria ka Nongiarap ki Khristan Mooralong Convent Jowai, ki la pynlong ia ka jingiaseng duwai  kaba heh ha Convent Hall ban kynmaw burom ia ka sngi khlad kaba 41, u Bishop Stephan Ferrando SDB, u Nongseng (Founder) jong ki ha kane ka 16 tarik mynta u bnai.
La nangpynkhraw ia kane ka jingiaseng kynmaw burom da ka jingiadon lang u Most.Rev.Victor Lyngdoh, Bishop ka Jylla niam Jowai, u Phadar Hilarius Lamare Parish Priest ka shnat niam Jowai, uba long ruh u Vicar General ka Jylla niam Jowai bad ki para bangeit jong ka CMC Tyndowapung- Mookyrdup Jowai.
Ha kane ka jingiaseng duwai kynmaw burom shwa ban sdang ia ka jingiaseng la ioh ia ka jingkren maitphang( introduction) shaphang u (L) Bishop Stephan Ferrando SDB da ka Sister Magdaline Sohtun kaba la batai bnai shaphang ka jingim jong u Bishop Stephan Ferrando.
U Bishop Victor haba kren ha kane ka sngi u la pynpaw ka jingkmen ka bakhraw haba u la lah ban iaioh bynta lang ha kane ka sngi kynmaw burom ia ka sngi khlad kaba 41 jong u Bidshop Stephen Ferrando, u Bishop uba ar jong ka Jylla niam Shillong, u Missionary u bakhraw ka nam bad u Nongseng jong ki Sister Missionary Sister Mary Help of Christian( MSMHC).
Nangta u  Bishop Victor, u ong ba u ithuh bha ia u Bishop Stphan Ferrando bad ialade u la iohpdiang ia ka Communion kaba nyngkong na kti u Bishop Stephan Ferrando.
Haba kren shaphang u Bishop Stephan Ferrando, u Bishop Victor u ong ka jingbha, ka jingriewblei, ka jingjemnud bad ka jingshakri jong u ia u Blei bad iala ki para briew, ka Balang Salonsar ka burom, ka pyrto bad la kyntiew burom ia u ba un kynjoh sha ka kyrdan riewkhuid.
U Bishop u pynkut ia ka jingkren jong u da kaba kyntu ia baroh ban duwai ha u Blei ba u Bishop Stephen Ferrando un ioh shen ia ka nam riewkhuid.
Ha kane ka sngi la ioh ruh ia ka jingkren kaba sngewtynnat na ka kong Julia Ryngkhlem.
Kumban shu pynkynmaw ia u Bishop Stephen Ferrando la kha ha ka 28th Sep 1895 ha ka shnong Rossiglione,u dei u khun jong u Augustino Ferrando bad ka Josephine Silvi.
U la pyniasoh ialade ha ka jingiasyllok jong ki Selesian  jong u Don Bosco, kum u novices ha ka 15th Septh 1912.
Na ka daw ka thma bah pyrthei kaba nyngkong, ka sorkar Italy ka la khot ia baroh ki khun ki samla jong ka ri ba kin ia snohktilang bad ia don bynta ha ka thma.
U Ferrando um lah lait na kane ka jingkhot ka sorkar.
U la rung ha ka kynhun ki shipai bad kum  u samla uba shlur, uba khlain u la shah jied kum uwei na ki nongialam ka kynhun shipai.
U la neh ha ka jinglong shipai 4 snem kynthih.
Ka jingshlur bad ka jingkhlain jong u kum u nongialam ka sorkar Italy ka la pynkup burom ia u da kaba ka ai ia u ka khusnam, silver Medal.
Ha kine ki snem jong ka jingialeh bad jingiakhun ba shyrkhei, u la duwai jur ruh ba kine ki snem kin kut noh, khnang ba un lah ban leit phai sha seminary ban pynkhreh ialade ban long u Missionery u ban leit pynphriang ia ka Khubor babha u Jisu Khrist sha kiwei pat ka ri khamtam eh sha ki Ri Mishon.
La pynkyntang lyndohsohblei ia u ha ka 18th March 1923 bad u la ioh ia ka shithi na  u rector u Fr Philip Rinaldi ban long u nongialam bad nongpeit nong sumar ia ki novices sha Assam, ka bynta ba shatei lammihngi jong ka Ri India.
Ha ka 23th Dec 1923 u la iuhkjat ia ka Shillong bad u.
kumba 10 snem eiei ula long u novices master bad ha ka 10th Dec 1934 ula shah pynkyntang ban long u Bishop ba nyngkong ka Krishnagar.
Kum u Bishop ula shim ia ka motto jong u “U Aposol jong u Khrist".
Hadien 1 snem u la shah pynkyriah noh sha Shillong kum u  Bishop ka Shillong u ban peit ia ka North East baroh kawei bad ula trei haduh 34 snem kynthih ha Shillong,Ha ka jingshem jong u bad ka jingiohi jong u ia ka jingkynjar jong ki briew ka jingduk, ka jingpang ka jingshitom jong ki briew khamtam lei lei ki riew kynthei ki khynnah ka la pynlong ia u ba un seng ki riewniam ki kynthei ia kiba la tip kum ki sister ka “Maria Nongiarap ki Khristan" lane Missionary Sister Mary Help of Christians( MSMHC) ha ka 24 Oct 1942 ha Guwahati.
U la long  u Bishop uba duwai barabor  uba sngewrit, uba kohnguh bad uba jemnud uba iaishah, u bahok, u bakhraw ka jingngeit, ka jingkyrmen bad ka jingieit.
U don ka jingieit ba kyrpang ia ka IaIukharist bad ka Sakrament ba khuid tam ka duwan bad u don ka jingieit kaba khraw ia ka Maria Theisotti bad ia u Don Bosco kiwei ki Riewkhuid bad u don ka jingieit kab akyrpang ia ki kynthei bad ka jingkohnguh haduh jingiap.
U la shongthait ha u snem 1969 ba du la phah noh ia u sha Italy ka shnong la jong.
Um kwah ban leit hynrei u hap ban kohnguh bad u la ong ia kine ki kyntien “Ynda nga iap nga kwah ba kisyieng jong nga yn tep ha Shillo  ha Ri Khasi Pnar" ha ka 20th June 1978 u la khlad noh ha ka nongbha Genova mynta ula don 41 snem ka jingkhlad noh jong u.
Shillong: Ha ka jingwan jngoh jong ka Finance  commission ka ba khad san ha Meghalaya, u Chairman ka Commision u N.K Singh u la ong ba ka Meghalaya ka don shibun ki jingeh bad ki jingmyntoi ki ba lah ban pynkiew ia ka ioh ka kot jong ka jylla.
Bun kieikiei ba ka sorkar ka la wan rah ban kyntiew ia ka ioh ka kot ka jylla ki lawan rah shibun ki jingthung ki bym donkam ai dawai ki ba ki lah ban rep.
Ka jylla Meghalaya ka long kawei na ka ri ka ba biang ka um na ka daw ka jingioh ia u slap ha kaba ka Aqua  mission kan long kaba seisoh bhaBad ka don ruh ia ka mariang kaba itynnad ha kaba lah ban pynkiew ia ka kam jngoh kai pyrthei ha kaban wan rah ia ka jingkiew ha ka ioh ka kotBan iarap ban kyntiew ia la ioh ka kot ha Meghalaya donkam ban pynbha ia ki surok bad ban wanrah ia ka kad liengsuin ka ba hehbad ka biang lut ki tiar pura kat kum ka juk mynta.
“Ngi donkam ruh ban pynbun ia ki Hotel ym tang ha nongbah Shillong hynrei ha ki markhap ka Sor shillong.
Ban kyntiew ia ka rep ka riang ha ka Organic farming kum u shynrai, u sying bad rep ia ki syntiew dieng.
Ngi donkam ban pynbha ym tang ia ka sor Shillong hynrei ia ki Shnong sha Nongkyndong ruh khnang ba kin ioh shibun ki jingmyntoi".
Na ka liang ka Commision ka la kular ba kan ai ka kti ka mon kti ka diang ban kyntiew ia ka ioh ka kot jong ka Jylla Meghalaya.
Shillong: Hynnin ka miet, ka jingkieng siej ba pawnam kaba shna ha wah umru (wahrew), ha Wahkhen kaba ban leit sha u Mawryngkhang u syiem ki maw, ka la shah rah ha ka umsaw na ka jingther u slap.
Kane ka jingkieng ka dei kawei na kiba heh tam, napdeng kiba bun bah ki jingkieng ha kane ka jaka ba la shna da ki dkhot ka Tourism Promoters Trekking Society (TPTS).
Hynrei ban nym wanrah ka jingthut ia ki nongwan kai, ki dkhot ka Society mynta ka sngi, kila iamih khrui ban leit shna biang bad moramot khlem kano kano ka jingthnum haduh ba la lah ban pynbiang ban iaid ki nongwankai.
Kumba ka long mynta man ka sngi ki nongwankai napoh ka jylla, nabar jylla bad nabar ri, kila wan ban jngoh ban wan iaid ha ki jingkieng siej kiba don bun tylli ha kane ka jaka shwa ban poi sha u Mawryngkhang.
Ha u Kyllalyngkot 2019 ki don 731 ngut kiba wan jngoh, ha u Rymphang 754, ha Lber ki don 714 ngut, ha u Iaiong ki don 563 bad ha une u Jymmang kiba wan kai ki don 392.
Ha kajuh ka por, ka Society ka kyntu ia ka sorkar kumjuh ia u Deputy Commissioner ka East khasi hills, ka tnad Tourism bad kiwei ki tnad sorkar ba kin ai jingiarap na ka bynta ban pynbha ia kane ka jaka jngohkai kumba ka sorkar ka phaikhmat bha ban kyntiew ia ki kam jngohkai pyrthei ha ka jylla.
U wei u samla uba la tip kyrteng kum u Kornelius Khardewsaw 25 snem na ka shnong Mawshong Khyndew u la ngat noh ha ka kti jong ki pulit halor ka jingdon kti ban khaïi drok hapoh ïew Nongstoiñ.
Ia u tei u samla la ioh ban bat nyngkong da ki VDP bad ki bor pyniaid shnong hadien ba ki la suba jur ba u lah ban dei u nongkhaïi drok bad hadien ba kila ioh ban bat ki la pyntip ruh sha ki pulit ba dei peit ia ki kam drok ha Nongstoiñ.
Ki pulit hadien ba poi ha ki la pynlong ruh ia ka jingkhynra ha katei ka jaka bala ioh ban bat ia u tei u samla bad kila talasi ruh ia u ha kaba kila lap ruh ia u drok powder u bala suba ba u lah ban dei u Heroin haduh 13.66 grams.
Hadien ba ki pulit ki la lah ban pyndep lut katkum ki kyndon jong ka NDPS, ki la rah noh ia u tei u briew ban pynlong ia ka jingtohkit bniah bad ha ka jingtohkit u tei u Kohdeng u la phla ruh ba dei u ba khaïi ia kitei ki drok bad u ba dih ruh ialade ha kajuh ka por.
Ki pulit ki la register ruh ia ka case katkum ka case number 37(4)19 U/s 21(b)/27  NDPS Act bad la kem noh ia u Kohdeng bad ka jingtohkit halor katei ka bynta ka dang iaid shakhmat.
Shillong:Mynta ka sngi ka 25 tarik u Jylliew 2019 ka Environment Committee jong ka Legislative Assembly ka la hiar jurip ia ka dam Mawphlang.
Ia kane ka Committee la ialam khmat da u Bah H M Shangpliang, MLA, ka Miani Shira, MLA bad U Bah Renington Thongkhar ryng kat bad ki ophisar jong ka tnad Environment.
Haba ki la leit peit ia ka Jawahar Navodaya Vidyalaya (JNV)ki la lap ba ki jaka pyllait jaboh kim shem la trei kam bha bad ki jaboh baroh ka tuid sha ka dam Mawphlang kaba long ka jaka ring um jong ki nong Shillong baroh.
Na ka liang ka Environment  Committee ka la khot ban pynlong ia ka jingialang ba kyrkieh bad kine ki nong pyniaid kane ka jaka pule JNV bad ki la ai por ruh ia ka haduh 28 tarik u Jylliew ba kin pynbha ia ka, hynrei kin ym shah ban pynlong skul.
Ha kane ka jing jurip ia ka jaka pynkhuid um u Bah HM Shangpliang  u MLA ka Mawsynram u la ong ba ka rukom pynkhuid ia ka um ka la dei ban pyndomkam noh da ki rukom thymmai ka juk mynta  ban pynkhuid ia ka um.
La mudui ha Supreme Court, da u nongialam ba rangbah jong ka seng BJP, U Ashwini Kumar Upadhyay, ha kaba u dawa ba ym dei ban pyntrei kam ia ka ain inner line permit (ilp) sha ki jaka ba thymmai bad u kwah ruh ba ka kashari, kan bthah ia ka sorkar Nagaland, ba kam dei ban leh satia kumta, hynrei ba dei ruh ban weng noh ia katei ka ain shi syndon.
Ka jing mudui jong U  Ashwini Kumar Upadhyay, ka long ba dei ban iada ia ka jingim, ka jing laitluid, ka ioh ka kot bad kiwei pat ki hok jong ki jaitbynriew, ki bym dei satia ki Naga, ha ka kad bah jong ka Dimapur, da kaba khanglad ia ka ain ilp.
Katei ka jing mudui, ka kwah ba baroh ki nong India, ki dei ban don ia ka hok ban iaid laitluid ha kylleng ka Ri bad ban pyntrei kam ia ka  Sections 2, 3 bad 4 jong ka Bengal Eastern Frontier Regulation, 1873, kaba ai bor ia ki Jylla, ba kin pdiang bad ka ain ILP, kam dei ban khanglad ia ki nong India, namar ba ka long kaba pyrshah ia ki artikel 14, 15, 19 bad 21 jong ka riti synshar ri.
La ong shuh shuh ba ki don bun bah ki bym dei ki jaitbynriew Naga, kiba don dukan, kudam bad kiwei kiba long ruh ki nong shongwai, kin shah ktah jur lyngba katei ka ain.
“Ki Gujaratis, Rajasthanis, Biharis, Jharkhandis, Bengalis, Gorkhas, Bodos, Dimasas, Karbis, ki Garo bad kiwei, ki la shah pynngat ba ki dei ki bar Jylla, kaba long kum ka jingsngew iapher jaitbynriew".
Katei ka jing mudui, ka ong ba ka sorkar kam dei ban pynshlur ban pyntreikam ia ka ain ILP, hynrei ka dei ban peit ba ki trai shnong, kim dei ban shah khanglad ha ki briew kiba nabar, ha ka trei ka ktah bad ka leit ka wan, ka kamai kajih.
“Ki don bun bah ki nongkhaii, kiba hap ban ieh ia la ki jong ki kam jongki bad ban mih noh na Dimapur bad kumta ka Dimapur, kam lah ban long, ba ka dei ka jaka ba kyrpang tang ia ki Naga, namar ba mynshwa kam pat ju long satia kumta" ong shuh katei ka jing mudui.
“Ha ka por ba ka Nagaland, ka ioh ia ka Jylla ba pura, ka Dimapur, ka de hapoh ka Assam bad la weng noh ia ka na ka jinglong trai jong ka Jylla Nagaland bad na ki kyndon treikam jong ka Sixth Schedule bad ym shym la tip, ba naduh mynno la kynthup biang ia ka ha u pud ka Jylla Nagaland".
La ong shuh shuh, ba lada baroh ki jylla jong ka thain shatei lam mihngi, ki shim ia kane ka rukom pyrkhat, kumta ka jinglong trai jong ki nongshong shnong, kan shah ialam bakla bad ka hok jinglong trai shnong, kan nym larkam eiei satia, ong shuh katei ka jing mudui, ha kaba yn shong bishar naduh U Naitung, ha ka kashari, kaba yn khlieh da U  Chief Justice ka India, U Ranjan Gogoi.
Josper S DuraKha ruh ym pat kha ia ka District Council, kata ha ka snem 1951, ia ka ‘area’jong ka “United Khasi-Jaintia Hills Autonomous District" la pynrit pynban da kaba dkhat noh na ka ia kata ka bynta ba ki khot ka Block I bad Block II ha ka por ba long Chief Minister u Bishnuram Medhi ha Assam.
Ha ngi ki longdien, ka la long ka jingsngew lyngngoh haba ngi la tip ba ym don satia ki riew rangbah ka Jaintia Hills kiba la nud ban kren ne ujor pyrshah ia ka sorkar Assam halor katei ka jingknieh bym dei jong ka ia kitei ki jaka jong ngi.
Ha kito ki snem mynba ngi la ioh ia la ka jong ka jylla (Meghalaya) ka Chandrachud Boundary ba ar ngut hapoh ka jingialam u Y.V Chandrachud ka la kyntiat ia ki jingdawa bad ki nia ba la pynieng da ka Meghalaya  ha ki kam ba iadei bad ki khapud hapdeng ka Assam bad ka Meghalaya.
Katkum ka Rai katei ka Commission ngi la duh ia ki Block I bad Block II ha Jaintia Hills bad ki jaka jong ki Hima Khasi, kum ka Desh Dooreah, Nongwah, Mawtamur, Bokia para, Borduwar, Langpih, Nongriangsi-Nonglang.
Katkum ki kyndon jong ka Commission, kano kano ka rai jong ka, kan nym lah ban teh ia kano kano ka mamla, la dei ka Assam ne ka Meghalaya.
Ka long kumta, hynrei ka rai na ka Commission ka don la ka bor.
Kumta ngi iohi, ka Assam ka don ha ka kyrdan kaba kham bha.
Kumba ngi ia tip baroh, ia ka Meghalaya la pynlong da ka Act jong ka Parliament ha ka 1971 ia kaba la tip kum ka North Eastern Re-Organisation Act, na ki ar tylli ki District ka Assam, kata ka Khasi Jaintia bad Garo Hills Districts bad ki pud kiba la don ha kata ka por ha kaba la pynrung ia ka Act da ka Parliament.
Na ka liang jong ka Assam kam don ka jingpyrshah kaba kumno kumno ha kaba shim noh ia kine ki ar tylli ki District ban pynlong ia ka State bathymmai jong ka Meghalaya.
Na ka liang jong ngi ha Meghalaya kam don ka jingujor kaba kumno kumno ha kaba iadei bad ki pud ki sam kumba la kdew ha katei ka Re-Organisation Act, 1971.
Haba ka long kumne ha kata ka por, khlem da ia ong ne khnium ei ei na baroh ar liang la na Assam ne Meghalaya halor kane ka kam, ka paw ba kam don ka jingiakajia pud hapdeng kine ki ar jylla.
Bad ka long pynban ba katei ka Re-Organisation Act, 1971 ka la pynskhem bad la transfer ia ka Block I bad Block II na ka Jaintia Hills na ka bynta ban pynlong ia ka District thymmai jong ka Mikir Hills (Karbi Anglong) ryngkat bad kiwei ki jaka jong ka District Nowgong bad ka District Sibsagar.
Ka Government of India, lada ka sngewdei, ka lah ban transfer biang ia ka Block I bad Block II sha ka Jaintia Hills District jong ka Meghalaya da kaba amend ia katei ka Re-Organisation Act, 1971.
Haba shu ong kumta, sngew kumba ka long ka kam kaba jem, hynrei ynda poi sha ka jingleh ia ka kam, ka kylla long pynban ka jingeh tabam (a hard nut to crack) watla ka long kaba shisha ba uno uno ha Meghalaya um don ka bor ka iktiar ban ai ei katto katne spah bad hajar kilometre ka khyndew Meghalaya sha Assam, lait noh tang ka Parliament of India.
Hynrei mano ba lah ban pynngeit ia ka sorkar India ba kan rah ia kane ka kam sha Parliament, ka long ka jingkylli kaba rem dor bha.
Khamtam kumba ka long mynta, ka Assam ka don ka sorkar BJP, katba ha Meghalaya pat ka don ka sorkar NPP Plus.
Bad ia ka Shillong Parliamentary Seat ruh la mihkhmat pynban da u MP ka seng Congress.
Ka long sha lyndet ka jingmutdur ba ka sorkar Assam kan pynkhih ne kyntu ia ka sorkar India (BJP) ban rah ia ka kam pynbeit ia u pud u sam hapdeng jong ka bad ka Meghalaya ha floor jong ka Parliament, namar da kata ka jingshu-kbum khop ia la ka shyntur halor kane ka kam, kan wan ka jingioh nong bad jingmyntoi sha ka.
Kan ioh lad ban nang kyntur bad tur pud sha Meghalaya kumba la ka ju mlien ban leh.
Lada ka sorkar Meghalaya ka kyrpad bad kyntu ia ka sorkar India ba kan tuklar ia ka kam kajia pud hapdeng jong ka bad ka Assam, ka sorkar India kan ym treh ban pynbeit da ma ka.
Ka lah ban shu kyntu ia ki ar jylla ba kin ia pynbeit hi ma ki ia kane ka kam ha ka lynti kaba suk ba sain kum shi para jylla North East.
Ka long kaba shisha ba ngi donkam eh ia ka jingiadei kaba bha bad ki briew ka Assam.
Ngi don ka jingiadei kam kaba bun bad ki.
La jan man ka sngi ngi ia leit ia wan markylliang.
Ka jinglong jong ka hapdeng jong ngi kiba ia shong iasah markhap.
HYNREI kata kam mut pat ba ka sorkar Meghalaya jong ngi kam shu ai mon ba ka sorkar Assam kan shu wan knieh jubor ia ka pliang ja pliang jyntah na ki briew jong ngi kiba shong syndah bad ka (Assam).
Bad ngin duh shibun bha ka khyndew jong ngi lada ka sorkar jong ngi kan shu shong tipsngi bad shong syiad tang ha nongbah Shillong khlem da pynsuh ia la ki khmat sha ki kyndong kynshrot jong ka jylla.
Kam lah ban long ba ka Map ka Meghalaya kan wan long kum ka dur jong u nod (Zero).
Lada ki trai kim tei ia ka iing, kiwei lei kin shu peitkai bad rkhie bein, kan long tang ka jingsneng tymmen?Ban ong ba ki sorkar Meghalaya lyngba ki snem kiba la leit noh ter-shi-ter kim shym la leh ei ei halor jong kane ka kam kajia pud ba da Assam, ka long kaba bakla.
Ngi tip ba halor kane ka phang, ki sorkar jong ngi ki la pynlut shibun ka por ban poi sha ka jingpyndep noh ia kane ka kam.
Hynrei dei ka sorkar Assam, da ki buit shalai bad jingkhwan myntoi jong ka, kaba la pynsahteng ia ka kam pynbeitpud pynbeit sam, namar da kata ka buit buhteng bad pynslem jong ka, kan nang ioh lad ban kyntur pud shapoh Meghalaya.
Tang ka sorkar Meghalaya marwei kan ym lah ban leh eiei ia kane ka kam.
Ka kam ka dei ka jong ki arliang mamla.
Bad namar ka jingleh tud eh da ka sorkar Assam ha kaba iadei bad kane ka kam, la sngewdei ba ka sorkar Meghalaya jong ngi kan pyndonkam stet da ki buit ki lad kumno ban pynjia long noh da ki jing iatyngkhuh mar met (Border Clashes) bad ki pulit Assam ha khappud.
Bad kane ka dei ban wan hadien ba ka sorkar jong ngi ka la dep iathir ia thain jingmut bha bin-pa-bin (thread bare discussion) hapdeng ki para dkhot jong ka.
Nga ngeit ba bun ki para-ri ki dang ia kynmaw ia kaei kaba la jia ha Merapani hapdeng ki pulit Assam bad ki Pulit Nagaland ha ki snem kiba mynshuwa.
Ka jingkhlain kam shong ha ka jingbun paid.
Lada ka sorkar Meghalaya jong ngi ka shem ba katei ka plan ka long pynban ka ban buh jingeh ia ki briew jong ngi kiba shong ba sah ha khappud Assam ne ba kan long pynban ka jingpynhuri hura ia ka jylla hi, ka don sa kawei pat ka plan, kum ka jingai jingmut, kata ka long (haba la poi ha ka lyngngoh bad kynduh Mawsiang) ba ka sorkar jong ngi dei ban ai mon laitluid ia ka sorkar Assam ba kan thung ki mawpud ha ki jaka khappud ha kano kano ka jaka ba ka mon hapoh Meghalaya.
Dei da kata ka mynsiem kylluid bad jinglehsbun na ka sorkar jong ngi ba lah ban thied ia ka jingiashong suk shong sain hapdeng ki briew ka Meghalaya bad Assam.
Hato kaei shuh kaba tam nalor ka jingiabha iamiat hapdeng para briew? Bad ngin iai sah hi ki nongshong shnong jong ka Ri India baiar bad bakhraw.
Ka dulir pyndem-wait (the Instrument of surrender) ka long shisha kaba kthang, hynrei haba la poi ha ka kut-lad, ka long pynban ka dawai bad ka bor kaba lah ban pynkhiah bad rat dyngkong ia ki jingpang ktha shadem na kiba bun bah ki briew.
Kut Tang ka Jing pynheh kubor ha social media ka Kam bym ju leh.
Ngim shym sngew pyrshah eiei, haba ki khang ki nongot doh ia ka jingdie doh masi ha ki khyndiat sngi ba ladep, namar ba ki don ia ka jingmut kaba beit, kaba khuid bad kata ka long ba ki kwah ban ioh ia ka dohmet shalade, lane ban ai da kaba kyntait sha ki nongkhaii masi sha Bangladesh (lada ym lah ban khang noh shi syndon ruh).
dei tang katta, ki kwah ruh ban rai ma ki, ia ka dor die bad ba kim dei ban rai ki nongdie tuh sha Bangladesh.
Hynrei kam dei shisha kaba suk, namar ba mangi ki nongthied doh ruh, ngi ju kwah hi, ia ka doh kaba bha, kaba ibang, namar ngi la dep siew pisa katba kum ka jingbuh dor ki nongdie, hynrei ngi ju lap, ba ynda la don ha ka jingthew tarajur, ka ju long ka jingmlien ki nongdie, ba lada phi pan shi kilo, kin ot na kaba phi mut shiteng kilo eiei bad kaba sah nangta, kin peit shadiang shamon ban wad ia ki dohtam bad kin pyndap ia katei ka shi kilo.
Katei ka dei ka buit jong u nongdie, lada ia ka masi kaba la pyniap bad mynta lada dei ia kaba dang im ruh kumjuh bad katei ka dei ka bynta jong ka synshar, ha kaba ain kaba la dawa da ki nongdie doh masi, ka iapher, na kaei kaba ki pyn treikam, sa ki nongkhaii tuh masi.
Mynta ka la mih ka jing iakren, ba ki nongdie doh masi, haba ki leit talasi ia ki masi kiba kit sha Bangladesh, hynrei ki shah kynnoh ba ki leit dawa pisa bad ki kylla nonglute bad katei ka dei ka ain jong kine ki sngi.
Ki nongdie doh masi, ki don shibun ki jingmut, na ka bynta ban iai bteng ia ka jing sangeh die doh, nangta ban kynriah ia ka iew na Khanapara sha Byrnihat bad lehse ki don ruh sa shibun kiwei pat ki jingmut jing pyrkhat, hynrei kaba tieng ka long ba ioh lehse, kin shah ngiat pynban shadien pa shadien bad ba ka jingmut jing pyrkhat jongki, ka lah ban nym trei kam satia.
Ka seng ki nongdie doh, kam dei ka seng niam lane kam dei ruh ka sengbhalang, hynrei ka dei ka seng jong ki nongkhaii bad lada u nong ot doh, u iai bteng ban sangeh da ki bnai, kumta un hap ban phai sha ka die dohsniang, doh syiar lane wat ban khaii masi lem noh ialade sha Bangladesh bad ngi dei ban sngewthuh ba ka khaii tuh, kam dei kaba suk ban pynduh, ha kaba wat ki BSF ruh kim lah.
[rms].
Jowai: U CEM JHADC, u ma Thombor Shiwat haba kren sha ki nongialam ki lai seng kiba kynthup ia ka Fight Againts Curruption Team (FACT), Hynñiewtrep  Youth Council (HYC-JHD) bad ka Hynniewtrep Natioanal Youth Front  (HNYF-WJZ), myn hynnin ka sngi, u la ong ba u la shim khia ia kane kam, ha kaba ka EC jong u kaba mynta ka la thaw ia ka Administrative Enquiry Committee (AEC), ba la khlieh da u Judge ka Council u J.Khyriam, kaba dang iaid  lynti mynta la shi taiew ban tokit bniah halor ka rukom thung kam ia ki 56ngut hapoh ka Council bad kane ka jingtohkit jong ka Inquiry Committee kan iaid sa kumba lai taiew ei ei ban pyndep ia kane ka jingtohkit kat kum ka por ba la buh da k EC  hapoh 30 sngi.
Ula ong ruh ba hadien ba la ioh ia ka kaiphod, yn sa bishar kane kam ban weng noh shwa ia kitei ki 56 ngut kiba la thung sop sop da ka EC ba rim u ma Madonbai bad khot thymmai biang ia ka Advertisment ne jingpynbna paidbah kat kum ki kyndon aiñ jong ka Council.
Ki nongialam ki lai seng, kiba kynthup ia U Executive Secretary, FACT u Diamond Dhar, President HNYF Howniwot Sutong bad General Secretary  ka HYC u Roming Star Lamare, ki la ong ba katkum ka jingiaid lynti jong   kitei ki lai tylli ki seng iaka Budget jong ka Council 2018-2019, la lap ba  don tang 7 tylli ki post ba dang thymmai kiba la sanction ha ka budget,   kita ki long 2 tylli haka CWD bad san tylli pat hapoh ka Education   Department.
Ka Council Service rule 1981, Rule 9,  ka kdew shai ruh ba ka   EC ka lah ban thaw ia ki post kiba long permanent ne temporary kiba hapoh   ka budget Estimate jong ka Council.
Ha ka dorkhas, la kdew ruh ba kat kum ka rule 11 jong ka Council, Service rule 1981, ba ka jingthung kam kan long beit da ka jingpynbnapaidbah ne Advertisement kumjuh ruh ka jingialeh ia ki Competitive Exam bad  ka Personal Interview, na ka bynta ban thung kam ia ki nongtrei Grade-IV,  hynrei katkum ka jinglap jong ki lai seng katei ka EC barim ka la pynkhein   ia kane ka aiñ jong ka Council.
Shillong: Ki Samla wad kam kiba la ai kyrteng ialade kum ki nongwadkam ha ka sorkar Jylla, ki don 31,614 ngut.
La shem ba ha East Khasi Hills  ki don 2123 ngut kiba la ai kyrteng naduh ka 1tarik Kyllalyngkot 2018 haduh ka 31tarik Nohprah 2018, bad haba khein lang ia ki bym pat iohkam na East Khasi hills, ki don 9314 ngut.
Ha Sohra Sub Division kiba ai kyrteng ha ka shisnem jong u snem 2018, ki don 130 ngut bad ki, ki bympat iohkam baroh ki don 679 ngut.
Ha West Khasi Hills ha u snem 2018, ki don 300 ngut kiba pynrung kyrteng bad  ki bympat iohkam baroh ki don 4175 ngut.
Ha Sub Division Mairang ki don 103 ngut bad ki ki bympat iohkam baroh kidon 1610 ngut.
Ha West Jaintia Hills, tang ha u snem 2018, ki don 568 ngut kiba pynrung kyrteng bad ki bympat iohkam baroh ki don 7382 ngut.
Ha East Jaintia Hills ki don 236 ngut bad ki ki bympat iohkam baroh ki don3083  ngut.
Ha Ribhoi ki don 109 kiba pynrung kyrteng ha u snem 2018 bad ki bympat iohkam baroh ki don 2030 ngut.
Ha South Garo Hills ki don 31  ngut kiba pynrung kyrteng ha u snem 2018 bad ki ki bym pat iohkam baroh ki don 2030 ngut.
Ha East Garo Hills ki don 33 ngut bad ki ki bympat iohkam baroh ki don 712 ngut.
Ha North Garo Hills ki don 32 ngut bad ki bympat iohkam baroh ki don 529 ngut.
Ha West Garo Hills ki don 90 ngut bad ki bympat iohkam baroh ki don 712 ngut.
Ha South West Garo Hills ki don 18 ngut bad ki ki bympat iohkam baroh kidon 642 ngut.
Ha South West Khasi Hills ki don 147 ngut bad ki bympat iohkam baroh ki don 521 ngut.
Baroh kawei ka jylla kiba la pynrung kyrteng wad kam naduh ka 1tarik Kyllalyngkot 2018 haduh ka 31 tarik Nohprah 2018 ki don baroh khoit 3920 bad ki kynthei ki don 2357 ngut bad ki shynrang ki don 1563 ngut.
Nangta ki bympat ioh kam ba dang don ha ka rejistar jong ka Employment Exchange, haduh ka 31tarik Nohprah 2018 ki long 31614 ha kaba ki kynthei ki don 17826 bad ki shynrang ki don 13788.
Halor katei ka jingkhein haneng, la iohi ba  ki kynthei ki tam bun ban iaki shynrang ha kaba wad kam.
Khliehriat: Ka seng Meghalaya People’s United Front, Khliehriat Circle  hapoh  ka jingialam U President jong ka u ma Kyrshan Blah bad ka la leit buh da ka dorkhas ha ka ophis jong ka MeECL Moowakhu Khliehriat Distribution Division kaba hap hapoh East Jaintia ban dawa ban bujli noh ia u wei u Transformer ba la sniew hapoh ka shnong Khliehriat East,East Jaintia Hills.
Katkum ka jingtip jong ka seng u tei u Transformer ula sniew naduh ka  16tarik mynta u bnai bad katei ka la pynthut lut ia ka kam ka jam jong u paidbah khamtam ha kane ka juk mynta, ha kaba ki paidbah ki shaniah la jan baroh ki jaitkam na ka bording bad khamtam ruh ka eksamin shiteng snem jong ki khynnah skul ruh ka la nang hajan.
Shillong:  U MLA ka Mawphlang u bah SK Sunn ula pynher shithi sha u Myntri rangbah ka jylla, u Conrad K Sangma halor ka jingsahkut ka skhim sam um ha Shillong katba kajuh ka skhim la dep pyntrei shaid shaid sha Ampati.
“Ka New Shillong Township Water Supply Project bad ka Greater Ampati Water Supply project ha South West Garo Hills, kajuh ka skhim, ka iapher u diengkot ka jingthew tarajur’, la ong u bah Sunn.
Ia ka New Shillong Township Water Supply Project la mang ha ka 2014 ha ka jinglut kaba long T.321.28 klur katba ia ka Greater Ampati Water Supply project la mang ha ka 2013 ha ka jingmang kaba 139.73 klur.
Ia kine ki projek la mang na ka Special Plan Assistance (SPA) hynrei kaba lyngngoh ka long ba ia ka projek ha Ampati la iaid shaid shaid ban pyntreikam hynrei kaba hangne ha nongbah Shillong, ka la sahkut sah khlem pat puh wat tang shi mohkhiew ruh.
U MLA ka Mawphlang u la ong ba ia ka New Shillong Township Water Supply Project bad ka Greater Ampati Water Supply project la aiti ia ka kam sha ki kontraktor ha ka 8 tarik Naiwieng, 2016, ha kaba ia ki paip um la dep thied.
“Sngew babe ba ia ka kam na ka bynta ka New Shillong Township Water Supply Project ym pat shym la sdang haduh kine ki sngi katba ia ka Greater Ampati Water Supply project la dep shaid shaid.
Kane ka rukom leh shiliang ka sorkar ban pyntreikam ia ka projek, ka long kaba hap ban buh ka jingkylli jur ia ka sorkar’, la ong u bah SK Sunn.
Lah ban kdew ba u MLA ka Mawphlang u la rah ia kane ka mat ha ka ing dorbar ruh ha ki snem ba la dep.
Katkum ka jingong u MLA ka Mawphlang, ka sorkar ka la buh thong ban ai um ia ki 10 tylli ki shnong ba hap ha ka New Shillong Township Water Supply Project ban pynpoi um ba kynthup ia ka Mawdiangdiang, Umroh, Mawlong, Diengiong, Umsawli, Mawkasiang, Madansaisiej, Mawpdang, Siejiong, bad ka Tynring.
Halor kane, u bah Sunn u la kyntu ia u myntri rangbah ka jylla ba un kiar na kaba leh shiliang ban pyntreikam ia ka skhim, bad ban pyntreikam noh ia ka na ka bynta ka jingmyntoi ki paidbah.
Shillong:  Ki samla wadkam ha ka jylla katkum ki kyrdan jongki, ha ka por ba ki leit ai kyrteng bad kitei ki ki don 172 ngut, kiba pule ha ka klas X, kiba leit ai kyrteng naduh ka 1tarik Kyllalyngot 2018 haduh ka 31tarik Nohprah 2018, bad kitei ki kyrdan, kiba sah khlem pat iohkam ki don baroh 6311 ngut haduh ka 31 tarik Nohprah 2018.
Ki don 769 ngut ha ka klas XI bad  XII, kiba pynrung kyrteng thymmai, naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 13526 ngut haduh ka 31 tarik Nohprah 2018.
K i don 363 ngut ha ka kyrdan Graduate Arts, kiba pynrung kyrteng  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 4404 ngut haduh ka 31 tarik Nohprah 2018.
K i don 102 ngut ha ka kyrdan Graduate science, kiba pynrung kyrteng   naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 661 ngut haduh ka 31 tarik Nohprah 2018.
Ki don 101 ngut ha ka kyrdan Graduate commerce, kiba pynrung kyrteng  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 788 ngut haduh ka 31 tarik Nohprah 2018 bad ki don 48 ngut ha ka kyrdan Graduate Engineering  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 314 ngut haduh ka 31 tarik Nohprah 2018.
Ki don 6 ngut ha ka kyrdan Graduate Medicines  naduh ka 1tarik Kyllalyngot 2018 haduh ka 31tarik Nohprah 2018, bad kiba sah khlem pat iohkam ki don baroh 75 ngut haduh ka 31 tarik Nohprah 2018.
Ki don 2 ngut haka kyrdan Graduate Agriculture  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 34 ngut haduh ka 31 tarik Nohprah 2018.
Ki don 4 ngut ha ka kyrdan Graduate Law  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 22 ngut haduh ka 31 tarik Nohprah 2018.
Ki don 10 ngut haka kyrdan Graduate Education  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 96 ngut haduh ka 31 tarik Nohprah 2018.
Bad ha  kiwei pat ki kyrdan kyllum ki don 51 naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 417 ngut haduh ka 31 tarik Nohprah 2018.
Ki don 56 ngut haka kyrdan Post  Graduate Arts  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 574 ngut haduh ka 31 tarik Nohprah 2018.
Ki don 22 ngut haka kyrdan Post  Graduate Science  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 321 ngut haduh ka 31 tarik Nohprah 2018.
Ki don 15 ngut haka kyrdan Post  Graduate Commerce  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 99 ngut haduh ka 31 tarik Nohprah 2018.
Ki don 5 ngut ha ka kyrdan Post  Graduate Engineering  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 18 ngut haduh ka 31 tarik Nohprah 2018.
Ki don 0 ngut ha ka kyrdan Post  Graduate Medicines  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 7 ngut haduh ka 31 tarik Nohprah 2018.
Ki don 0 ngut haka kyrdan Post  Graduate Arts  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 25 ngut haduh ka 31 tarik Nohprah 2018.
Ki don 0 ngut haka kyrdan Post  Graduate Law   naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 5 ngut haduh ka 31 tarik Nohprah 2018.
Ki don 1 ngut haka kyrdan Post  Graduate Education  naduh ka 1tarik Kyllalyngkot 2018 haduh ka 31tarik Nohprah 2018, bad ki ba sah khlem pat iohkam ki don baroh 9 ngut haduh ka 31 tarik Nohprah 2018.
Ki wei pat ki kyrdan kyllum ki don 23 ngut  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 300 ngut haduh ka 31 tarik Nohprah 2018.
Ki Diploma Engineering ki don 31ngut  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 419 ngut haduh ka 31 tarik Nohprah 2018.
Ki Diploma kyllum   ki don 17ngut   naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 543 ngut haduh ka 31 tarik Nohprah 2018.
Kiwei pat ki kyrdan kyllum ki don 13 ngut  naduh ka 1tarik Kyllalyngot 2018 haduh ka 31tarik Nohprah 2018, bad ki ba sah khlem pat iohkam ki don baroh 164 ngut haduh ka 31 tarik Nohprah 2018.
Bad ka jingkhein baroh khoit jong ki ba la pynrung kyrteng naduh ka 1tarik Kyllalyngkot 2018 haduh ka 31tarik Nohprah 2018 1811 bad ki bym shym iohkam haduh ka 31 tarik Nohprah 2018 ki don 29132 ngut.
Shillong: Ki paidbah ka shnong Nohwet ki la weng noh ia ki mar ba buh halor ka jingkieng jri ban pyllait ia ka jingkieng na ka jingban ki maw bad ban ailad ba kan san bha.
Kane ka jingkieng jri kaba la 200 snem antad ka dei ba la shna bad pynwandur ki tymmen mynshwa.
Ha ki snem ba la dep, ki briew ki buh ia kine ki maw ban iuhkjat nalor ka jingkieng jri hynrei kine ki maw kila la ktah ia ka diengjri bad ka pynsniew ia ki bad halor kane, la weng noh ia kine ki maw.
La ia mih paidbah ha ka 22 tarik Jylliew 2019,  ha kaba ki nongshong shnong hapoh ka jingialam u rangbah shnong u bah Bose Swell Khongthohrem, kila iamih lang ban weng ia kine ki maw.
Ha jaka kine ki maw, ba buh da ki dieng sohphan ba la khleh da ka khyndew, ban pynsan ia ki tynrai ka diengjri ba kan ioh ban bam ia ki.
Najrong, la tap da ki dieng kwai khnang ban ailad ia ki briew ban iaid khlem da donkam ban iuh da ka kjat ha ki tynrai diengjri.
Ka shnong Nohwet, ka don shaphang shathie ka Riwar ka East Khasi Hills District.
Ia kane ka jingshna ia kane ka jingkieng, ka long ruh shi bynta ban pynkhuid shnong bad la iashim bynta ruh ki nongwankai ha kane ka sngi ha kane ka jingiapynkhuid.
La thung ruh ia ki dieng jri hapoh ka jingbatai jong u bah Drunkwell Khongkrom,bah  Lahshwa Khongsni, bah Koneda Khongtiang, bah Orin Tham bad bah Kumarbha Khongknaw  kiba kham tip bha ia kane.
Kane ka long ka kyrwoh na ka Meghalaya Basin Development Authority (MBDA), ka sorkar jylla.
Shillong: U myntri rangbah ka jylla u Conrad K Sangma mynta ka sngi u la iakynduh ia u myntri ka sorkar pdeng ba dei peit ia ki kam shna surok u  Nitin Gadkari bad u la aiti ruh ia ka dorkhas ban shna surok ha ka jylla Meghalaya.
La kdew  ba ka jylla Meghalaya haduh mynta ka dang don 2354 tylli ki shnong kiba khlem pat don surok.
Ha kane ka dorkhas la thoh shai ba ki shnong kiba la ioh surok ki long tang 3672 tylli, la shim ia ka jingdon ki surok ha ka jylla ka dang long tang 10736.76 Km ha ka jylla baroh kawei bad lada shim ha man ka shispah kilometer, ka jingdon ki surok ka dang long tang 47.76 sq km.
Ha kane ka dorkhas u myntri rangbah ka jylla u la buh ruh ia ki skhim kiba thymmai kiba don kam na ka bynta ban pynheh ia ki kum ka surok na Umtyngar sha Sella, na Weiloi sha Balat, na Umsning sha Mawhati ban mih sha Assam ia kaba la tip kum ka Jagi Road bad kiwei kiwei dei ki surok.
U myntri rangbah u batai ruh ha kaba iadei bad ki surok kiba la dep ban pyndep bad kiba dang pyntrei mynta ha ka jylla baroh kawei.
Ha kane ka jingiakynduh na ka liang jong u myntri ka sorkar pdeng u la shah skhor ia ka jingkren u myntri rangbah ka sorkar jylla.
Shillong: Ha ka jingjia ba sngew synei ki ar ngut ki briew ki la duhei la ka jingim ha ka jingjia takhuh kali ha shnong Dollongre ha ri lum Garo sepngi mynshi sngi, ha ka ka  janmiet por 6baje , haba ka arshaka ba ki shong ka leit tynrah ia ka kali kit umphniang.
Ka khubor pulit ka iathuh ba katei ka ar shaka ka thmu ban leit sha phang Tura, katba ka kali kit umphniang pat ka thmu ban leit sha Assam ha kaba ka jingjia ka da long kaba i shyrkhei rem haduh ba katei ka arshaka ka la shat bret jngai nangtei, hynrei ki ar ngut ki la iap hangta hi.
Ia kine ki lanot la tip kyrteng da Sengson M Sangma  40 snem ka rta bad u Anseng Sangma 36 snem  naka shnong  Mukdangra jongka  Damalgre PS ha  SWGH.Mar ia jia,u nongniah bad u nongbud jong ka kali kit umphniang, ki la phet noh na katei ka jaka.
Shillong:  Ka Shnong Umsyiem, kaba hap hapoh ka Pynursla Civil Sub Division, ka la pyn thymmai ia ki nongkitkam jong katei ka Shnong, ha ka dorbar kaba la pynlong ha ka Sngi Saitjain ba ladep.
Ha katei ka dorbar, la jied ia U bah  Sanjeev Kongwang, kum U Rangbah Shnong ba thymmai, katba U Bah Armstrong Kongwang, Bah Williamson Kongwang bad bah Augustine Kongwang, kum ki Assistant Rangbah Shnong.
Nangta la jied ia U bah Kyrshanbor Lamin, kum u Secretary, bah Joshuwa Kongwang bad U bah  Armstrong Kongwang kum U Treasurer nalor kiwei pat.
Jowai:  Kum shi bynta ban rakhe ia ka International Day Against Drugs abuse and illicit trafficking lane ka shi ban ialeh pyrshah ia ka jingdih bad die drugs ha shi tyllup ka pyrthei ka tnad Pulit ha East Jaintia Hills ka la pynlong ia ki ar tylli ki prokram ban ai jinghikai bad ban pynsngewthuh paidbah halor ka jingshyrkhei u Drugs.
Ha kane ka sngi Thohdieng ba la dep, ka tnad Pulit EJH ka la pynlong ia katei ka jingpynsngewthuh ha Dkhiah West Presbyterian Secondary School bad mynta ka sngi pat ka la pynlong ha Khliehriat Higher Secondary School.
Da ki spah ngut ki khynnah skul na ki skul bapher bapher ki la wan ban ia shim bynta ha katei ka jingrakhe ia katei ka sngi ha ryngkat ki heh pulit bad kumjuh ki nonghikai.
I District Child Protection Officer, East Jaintia Hills, T Kyndiah, u Dr.J Nongtdu uba dei peit ia ka OST Centre ha Khliehriat, ka  Programme Manager, MCSWA, R Biam ki la long ki nongkren halor ki mat bapher bapher halor ka jingeh kiba wanrah da u drugs naduh na iing haduh ha ka imlang ka sahlang.
Ki dkhot jong ka East Jaintia Hills Anti-Narcotics Task Force ruh ki la iadonlang ha katei ka program,.
Shillong: Kum shi bynta ban kynmaw ia u nongseng bad prat lynti ia ka thoh ka tar ha Ri Khasi-Jaintia kata u Rev Thomas Jones uba long u Kpa jong Ka Khasi Alphabet  myn ha ka sngi saitjain 22 Jylliew, ka Tyrna Elaka Welfare Society Shillong ka la pynlong ia ka Friendly Match football Tournament ha Jawahalal Nehru Sport Complex, Polo shillong ha kaba la wan iashim da ki Nongshong shnong jongka Tyrna kiba shong basah ha Shillong bad kumjuh ruh na Shnong Tyrna kiba la wan ban iuh kjat ha kane ka Madan.
Ia ka jingialehkai la pynlong kum shi bynta ban pynkiew ia ka kam Footbal la ka long ha Nongkyndong ne ha Sor.
Ia ka jingialehkai la pynlong naduh ka por 11 baje mynstep haduh ka por 3 baje janmiet.
Ha ka jingialehkai jong ka kynhun kata hapdeng ka Tyrna Elaka welfare Society Shillong bad ka TEYC ka la long kaba itynnad bad ha kaba ki nong ia shim bynta ki pynpaw ia la ki jong ki sap bad ki phong kaba ki don.
Haba phai sha kane ka jingialehkai u Freedyson Majaw na ka Tyrna Elaka Welfare Society shillong u la ioh ban thep ia ka Goal hashuwa ban kut ka Kylla step.
Katba ka jingialehkai ka nangiaid  wat haduh ka kylla miet Ki Rangialehkai ka TEYC  kim shym la shongthait bad ki la ia khun tyngeh bad haba ki la ioh ia ka bol la I kumba kin ioh thep kol hynrei ynda la jan poi hajan kol ki la pynlehnohei ia ka kabu ksiar.
Hynrei ha ka minit kaba 61 ki la ioh ban pynphai marshi kol, hynrei tat haduh ba ka jingialehkai kan sa pynwai noh ym don mano mano ruh kiba lah ban rah ia jingjop.
Kumta ia ka jingialehkai la hap ban shu pyniashut tie-breaker ha kaba ka TEYC ka la ioh ban thep 4 la ka 3 bad ha kaba ia ka nam jingjop la rah da ka TEYC.Na ka liang ka Tyrna Elaka Welfare Society Shillong ka pynpaw ruh ka jingsngewnguh bad sngew burom kyrpang ia ka Office jong ka Directorate of Sports and Youth Affairs Govt of Meghalaya namar ka jing lakloi ban shah bad ban ai ruh ia ka Madan JNSC Polo Shillong ha kaba la lah ban pynlong ia ka tei ka program.
Ka Society ka la pynpaw ruh ka jingsngewnguh kaba kham kyrpang ia u CEM Ka KHADC bah Teinwell Dkhar u ba long ruh u Local MDC namar ka jingiarap bad don bynta lang ha katei ka jingialehkai.
Shillong:  Ka Mawphlang ka la pylliem ia ka Lumpyngngad SC da 3-0 ha ka jingiakhun jong ka 4th Division ka SSA kaba long myn hynnin ka sngi.
Ia kine ki kol ka Mawphlang la thep da u B.Nongbri, F.Lyngdoh, I.Marbaniang.
Ha kawei ka jingialehkai ka SPL Under-18, ka Rangdajied FC ka la pylliem ia mka Smit da 5-1 kol katba ha kawei ka jingialehkai, ka Laban SC ka la pylliem ia ka Nongrim Hills da 4-0.
Meghalaya Non-Conventional & Rural Energy Development Agency Recruitment: Accounts AssistantApplications are invited for Meghalaya Non-Conventional & Rural Energy Development Agency Recruitment: Accounts Assistant.
Post Name:- Accounts Assistant• No of posts:- 1 (One)• Age limit:- Not specified.
• Salary:- Rs.15,000 /- per month.
• Educational Qualification:- Candidate should have a degree from a recognized University, with an experience of 1 (one) year in any organization and proficient in Tally.
How to apply for MNREDA Recruitment 2019 for Accounts Assistant JobsInterested and eligible candidate should come along with Standard Application Form and original copies of documents for verification on the date of the interview.
Walk-in Interview Venue:- Meghalaya Non-Conventional & Rural Energy Development Agency office, Near BSF Camp Mawpat, Shillong 7930012Date & Time:- 25-06-2019 at 11:00 AM.Shillong:  Ka jingialehkai ka Suboroto Cup ka East Khasi Hills ka la poi sha kaba kut myn hynnin ka sngi ha madan JN Stadium, Shillong.
Ha ka jingiakhun ka U-17 Girls, ia ka nam lahduh la jop da ka Umthli HSS kaba pylliem da  1-0 ia ka Iewrynghep HSS.Ia kane ka kol ka Umthli la thep da ka Mirable Kharwanlang  ha ka 27 minit.
Ha kawei ka jingialehkai jong ki khynnah shynrang U14 Boys, ka District War Sepngi HSS ka la pynliem da 1-0 ia ka O.M Roy Hss.
Ia kawei ka kol la thep da u Wanteilang Lyngdoh ha ka 15 minit.
Ha ka jingiakhun jong ki khynnah  U17 Boys, ka H.Elias HSS ka la pylliem ia ka Shillong College da 4-3 kol da ka tie-breaker.
Ia ki khusnam la sam da u bah H.Shangpliang, u Asst Director DSYA ba la don lang u Daniel Dann, DSO EKH, u Father Sebastian Palatty, Principal H.Elias HSS, Father Carmel Myrthong, Vice Principal H.Elias HSS bad u bah Cliff Nongrum, President MFPA.Shillong: Ka Samla Sonavia L.Nonglait, ka khun jong ka Kong S.Lyngdoh Nonglait, kaba shong ba sah hapoh Sumer Saw Numbor Ri Bhoi iba dang shu pass matric na ka skul MECL Secondary School Sumer bad mynta ka pule class XI (Eleven) hapoh Saint.
Francs D.Assisi Higher Secondary Umbir kaba dei ruh ka nongshad ba tbit, kaba ju don ryngkat bad ka All Meghalaya dancer Association ryngkat bad ka Wansai Fusion.
Kane ka samla ym tang ba ka don tang ia ka sap shad hynrei ka don ruh ia ka sap ban iaid model bad ka la shah jied ban leit iakhun ia ka Grand Finale jong ka Miss National Pageant India 2019 ka ban long ha nongbah Kolkata ha ka 20 tarik Naitung.
Ka Zonobia L.Nonglait, ka dei kaba wan na ka longing kaba duk bad jynjar, hynrei ka sap kaba ka don ka dang lam lynti ia ka wat hapdeng ka jingeh bad jynjar.
Na ka liang ka All Meghalaya Dancer’s Association ka kyrpad ia ki nongmihkhmat ha ki paidbah nongshong shnong ka thain Ri Bhoi ba kin noh synniang bad buh jingduwai lem ia kane ka samla ban poi sha ka thong ka jingjop kum ka Miss National Pageant India 2019.
Ki lah ban don kiba sngew diaw mynsiem bad ki lah ban don kiba sngew kmen ruh pynban, hynrei ka jingshisha ka long ba ka Disha Patani bad uba ieid jongka, U Tiger Shroff, ki la ia khlad noh.
La iathuh ba ka Disha bad U Tiger, ki la ia iaid ia ieng bad ki la ia ieid bha iwei ia iwei, hynrei la iathuh ba ha ki khyndiat taiew ba ladep, kitei ki arngut ki don ka jing ia pher jingmut kaba jur shi katdei eh bad halor katei ka jing iapher jingmut, ki la rai ban iaid noh la ka jong ka jong ka lynti nangne shakhmat bad kumta ka Disha bad U Tiger, ki la iaid noh mynta la ka jong ka lynti bad mynta ki dang ia laitluid ban ia peit shawei pat.
Ka Disha bad U Tiger, ki la ia ak lang ha ka musiv video jong ka  Befikra, hadien kata ki ia ap lang ha ka phlim  Baaghi 2 ha u snem 2018.
Dang shen la iohi ia ka Disha, ha ka phlim Bharat bad U Salman Khan bad kan ak shen mynta sa ia ka phlim  Malang.
Ia U Tiger, la iohi khadduh ha ka phlim Student Of The Year 2 bad shen, yn iohi ia u, ha ka phlim kaba un ak lang bad U Hrithik Roshan bad nangta, un ak ruh ha ka phlim  Baaghi 3.
Shillong: U Bah Medarius Langrin, uba dei U Rangbah Shnong jong ka Shnong, Mawlait na West Khasi Hills District, ula ioh ia ka khusnam, na ka sorkar India, halor ka jingshim khia jongu, na ka bynta ka  khuid ka suba kaba dei ka skhim kaba ka sorkar India, ka shim khia bha ha kine ki sngi.
Ka jingjop jongu, kam dei pat ba u leit na ka bynta ban pynkhuid ia ka shnong ka thaw, hynrei ula shah jied, namar ba u dei uwei na ki nongdro uba tbit bha ban wan rah ia ka jingmut halor ka khuid ka suba ha shnong ha thaw.
U Bah Langrin, ula ioh ia katei ka khusnam mynta ka sngi ha New Delhi, kaba kyrteng ka National Award on Swatch Sunder Sauchalya.
Na ka liang ka FKJGP Maweit Circle, ka pynpaw ia ka jingsngew kmen kaba khraw halor ka jingshah jied jong utei U Rangbah Shnong bad ka phah ia ka jingai khublei kaba shi khung sha utei u rangbah.
Ma Nangai SutngaIooksi WJH.Ka jingran dien jong ki Pulit Meghalaya na ka ktem shipor kaba ki sah ha Shnong Psiar shaduh sha Shnong Sahsniang ka pyni ba ka Sorkar Jylla ka la pyndem tdong bad pyndem niuhmat hakhmat ka Sorkar Assam.
Ha shwa ba ka sorkar jylla ka randien shaduh Sahsniang, ka Sorkar jylla ka ladei ruh ban phah randien shwa iaka ktem Pulit jong ka Sorkar Assam kaba don ha Mukuilum ( Iakaba la tip mynta kum ka Mukoiram) iakaba la pynieng la khamslem bha.
Kane ka Shnong Mukoilum ruh haka jingshisha ka dang hap hapoh Meghalaya hi, bad kane ka jaka ruh kadang hap ha kata ka jaka Khajia ( Dispute Area), hynrei ka jingiohlad jong ka Sorkar Assam ban pynieng Police Outpost  ha katei ka jaka la bun bun snem ka long pynban kumba ailad iaka Assam ban pyntikna sha lade ia katei ka jaka.
Wat ia ka Jingthmu buh Outpost ha Psiar bad Khatkasla ruh lada u paidbah um pyrshah khlempep hadien habud ngim nym lah shuh ban kam ba ka Psiar bad Khatkasla kadei ka jaka khajia ne ka Jaka jong ka Meghalaya.
Wat ia mynta ruh iakitei ki shnong ngi la don haka jingartatien ban dang ioh biang shaka Meghalaya namar mynta la iohi ba ka Sorkar Assam ka la shlur bha ban wantur khah khah sha kitei ki ar tylli ki shnong.
Kham mynshwa  kata dang tang kumba 10 snem shadien, ka Assam ka shait wan tur pud tang haduh shnong Moojem bad  shnong Moolber, hynrei mynta ngi iohi ba kitei ki ar tylli ki shnong ka Assam kam juh bna shuh ban mushlia namar ka lah pyntikna ba kitei ki jaka ki lah hap beit shapoh Assam watla kim pat dei kiba hap shapoh Assam ruh.
Baroh kane ka jia dei namar ka jingkhein sting jong ka Sorkar Jylla jong ngi.
Wan kawei ka sorkar ruh kajuh, wan kawei ruh kumjuh.
Ka sorkar ka leit ka wan , man la ka san snem, ngi jied iaki nongialam , don kina dang neh, don kiba la khlad , don kiba dang mih thymmai ruh, hynrei yn don pat kiba patiaw ia u pud u sam jong ka Jylla jong ngi.
Mynshwa ngi iohi ki ia dawa Outpost ha Moojem bad Moolber, hynrei mynta watla la dawa tang ha Psiar ne Khatkasla ruh hynrei ka sorkar jylla ka dang ong ba ymlah ban buh hakitei ki jaka namar kidei ki ba hap ha u pud ia khajia.
Ka sorkar kaba la leit, ka la buh Sub Centre ha shnong Psiar la kumba katto katne snem, bad ngi iohi ba hakito ki por ka Sorkar Asaam ka khlem pyrshah bha namarba kim nud ban kam iaka Psiar hakito ki por, bad la ioh ban pynieng iaka Sub Centre kumba ka long mynta.
Lada iaka Police Outpost ruh la pynieng naduh kito kipor ha shnong Psiar, la tikna ba ka sorkar Assam kamnud ban da pyrshah bha hakito ki por.
Hynrei ka jingbymshimkhia jomg ka sorkar barim ban shna PO ha shnomg Psiar hakito ki por, ka pyllong iaka Sorkar Assam ban dang shlur dang shlur ban kyntur pud.
Bad kumba ka long mynta , ngi la iohi ba ka sorkar Assam kala shlur ban kyntur pud shaduh sha Psiar bad Khatkasla ruh,  bad wat haduh Wah Myntang ruh ki dang nud ban wan tur.
Kaba sngewphylla shuh shuh ka long ba kumba ngi la iohi hakine ki khyndiat sngi ba la dep ki Pulit Assam kila nud wat ban beh iaki pulit Meghalaya naka ka shnong Psiar ruh.
Kane ka pyni ba lada ngi shah jem bad iai  ai lad shi ailad iaka sorkar Assam ban leh mon khlempep tang hapoh 10 snem ka Sorkar Assam kan sa kyntur bad shlur ban Pynieng  PO shaduh shajan Wah Myntang ne Sahsniang Ruh.
Haba ngi phai sha ka jingia khajia pud hapdeng ka Jylla Assam bad ka Jylla Nagaland , ngi iohi iaka jingshlur ki paid Naga bad ki pulit Naga.
Ki Pulit Naga Ki pahara hi iaka jylla lajong bad kim ailad iaki pulit Assam ban kyntur pud kumba ki leh ha Khappud Meghalaya.
Ki pulit Naga kim juh randien , haman ki por ba ki pulit Assam ki thmu tur pud, hynrei ki pulit Naga ki pyneh triang beit namar ki sngewthuh ba kimdei ban duh iala ka khyndew ka shyiap lajong.
Nakata ka daw ngim juh  kham iohi koit ba ka Sorkar Assam kan shlan ban tur khah khah  sha u pud ka Nagaland kumba ki tur sha u pud u sam ka jylla Meghalaya.
Ymlah ban len ba haka por ka jinglong MLA jong u Ma Robinus Syngkon uba la jop ha u snem 2013 , wat hapdeng ka jinglyngkot ka por kaba tang 5 snem ruh hynrei u la lah ban pyndep kloi iaka Jingkieng Kureliya  kaba la sahteng daki phew phew snem.
Nangta dei haka por ka jingialam jong une u Rangbah , la lah ban pynioh surok rong  iaka shnong Psiar bad Khatkasla watla ympat lah ban pyndep lut baroh ruh.
Ymtang katta dei haki por ka jinglong MLA jong une u rangbah ba la lah ban pynioh iaks Skul SSA ha Moolber.
Nangta bun kiwei kiwei ki skim pynroi une u rangbah u la lah ban leh sha kitei ki thain khappud.
Bun bun sien  utei u rangbah ula hiar sha kitei ki thain ban ia kynduh iaki Paid khappud bad wat haka por ba thmu shna Police Outpost ki Pulit Assam  ha Khatkasla ruh, utei u rangbah daka jingshlur ula hiar dalade hi ban beh iaki Pulit Assam.
Hooid ymlah ban len utei u Rangbah u duna ka ktien, hynrei u pynbun pat daka kam.
Na kata ka daw u khlempaw kyrteng kum kiwei kiwei pat ki MLA hakito ki por.
Bad sa kawei ruh ba duna ka rukom pathai khubor iaki kam jong u.
Haba iadei bad u Local MLA uba mynta ym pat lah ban ong eiei namar u dang shu jop dang shisnem tam eiei.
Bad ngi la iohi ruh iaka jingshim khia jong u halor ka kam khappud namar u la hiar dalade sha Khatkasla hakato ka sngi ba wan mut shna ktem ki pulit Assam.
Kumta haba ngi phai sha kito ki por jinglong MLA jong utei u Rangbah bad ruh lada ngi phai shaka jingshlur ki Pulit Naga , ka pynpaw shynna ba pleng lada ki nongialam jong ngi ki shlur , ki Pulit Assam lei kim nud leh eiei.
Kaba khatduh hi nga sngew ban ong ba ka Bri U Hynniewtrep ka donkam shisha ban ioh iaki nongialam kiba shlur bad shynrang ka mynsiem ki ban mih madan ban iakhun iaka jingshah thombor jong ka jaitbynriew na kawei ka por sha kawei ka por.
Lada ki nongialam jong ngi ki shlur, kiwei ki hap pyrkhat arsien ha shwa ban lehbor iaka Jaitbynriew ka jong ngi.
Ngam kwah ban ong bun kyntien hynrei tang khyndiat nga kwah ban ong lyngkot halor kane ka article ba wan kyntur pud ka Assam ha Meghalaya.
Ka jingleh donbor jong ka Assam ban knieh ia ki jaka jong ka Meghalaya ma la ki por ka daw ka long ka jing rhahspah jongngi ki Khasi Pnar ha man la ki por thep vote MLA, MDC bad MP.Ngi iai ieit barabor tang ia ki Party rithor (National Party).
Ngim shym la ailad majority wat tang shisien ruh ia ka Party rilum lajong namar ki dei ki Party duk, hynrei ki Party rithor pat ki riewspah ki la thied da ka spah ia ngi ki nongthep vote.
Tang I wei ba sngewthuh napdeng ki 100 ngut.
Katba dang iabiej ia ka spah katta nang jur ki jingeh hakhmat ka Assam.
Ki Khasi Pnar jongngi ki dei kita ki nongdie ri man la ki San snem.
Shillong: Ka long kaei kaei kaba sngewtynnad na ka bynta ki nongrep, namar ba nangne shakhmat kim hap shuh ban siew khajna halor u synsar lada ki pynkit ia une u mar rep sha ki iew ki hat.
Lah ban pynkynmaw ba dang ha ka 14 tarik u Jylliew 2019 ka Sorkar Jylla, ka  la pynmih ia ka jingpynbna ban pyntip ba ka la ithuh ia u synsar kum u marrep ba la lait ban siew khajna da ki nongrep synsar haba pynkit ia une u mar rep bad iaid lyngba ka khyrdop lum khajna jong ka tnat Forest ka Sorkar Jylla lymne na ka khyrdop lum khajna jong ka Khasi Hills Autonomous District Council.
U Myntri ka tnat ka Rep ka Riang, u Bah Banteidor Lyngdoh, ha ka jingiakren bad ki lad pathai khubor mynta ka sngi, u la iathuh ba ka Sorkar Jylla ka la shim ia kane ka rai hadien ba ka Sorkar ka la mynjur ban wanrah ia ka jingpynkylla thymmai ha ka Schedule A1 bad A2 jong ka Guidelines na ka bynta ban rejistar bad pynmih ia ki mar rep khlaw kiba hap hapoh ka Agroforestry Plantation 2017, da kaba kynthup lang ia u synsar ha kane ka Schedule A1 bad A2 jong ka Guidelines.
Une u myntri ka rep ka riang ka Sorkar Jylla u la ong ba kane kan long ka khubor kaba bha sha ki paidbah  nongrep synsar ka Jylla halor ka jingithuh jong ka Sorkar Jylla ia u synsar uba ju iaid iew bha ha ka jylla.
Ha kajuh ka por u la ai khublei ia Myntri Rangbah ka Jylla uba la shimkhia ia kane ka jingmyntoi jong ki nongrep.
Ai khublei kyrpang  ia ka sorkar ba la shimkhia ia ka jing ud u paidbah bad  to nang iai pyniar ia ki kti iarap bad kyrshan ia ki paidbah ba la jied ia phi.
Kum kine ki jait jngeh ba ki paidbah ki ia kynduh lada ka sorkar ka lah ban shimkhia kumne ia kiwei2 ruh ki jngeh ba ki paidbah ki shem jingeh kan long ka jngkyrkhu kaba khraw ia u paitbah ba im na ka rep ka riang.
kumne te hooid kein da leit thep vote ruh sngew shongnia hynrei te long kum ba leit thep vote tang pyn heh saipan iano re iano.
Shillong: Ka kong Vennetta Kharsyntiew ryngkat bad u Bah Oristar Jala mynta ka sngi ka 24 tarik U Jylliew 2019, ki la wan  ban pynshai halor ka jing kynnoh jong ki kynhun jong ki lai ngut ki samla ba don jingduna ha ka bor iohi ki khmat, kiba dei ruh ki dkhot jong ka Blind Lead Trust, ha kaba ki la kynnoh ba ka trai iing ka Kong Vennetta Kharsyntiew, bad u pyrsa kurim jong ka u Bah Oristar Jala ki la beh iing ia kine ki lai ngut ki samla, tang na ka daw ka jingdawa ban ai ia ka umbam umdih.
Naka liang ka Kong Vennetta Kharsyntiew bad u pyrsa kurim jong ka, u Bah Oristar Jala ki la pynshai ba kane ka jingkynnoh pyrshah ia ki kam long satia kaba shisha.
Ka Kong Vennetta Kharsyntiew bad u pyrsa kurim jong ka, ki  dei  ki trai  jong ka Ranne’s Abode Temple ha Lower Lachaumiere, Shillong ha kaba ia ka mala ba shapoh  la shim wai da ki dkhot ka Blind Lead Trust kiba sahwai bad pynlong ruh ha kajuh ka por kum ka ophis treikam.
Ha ka jingiakren bad ki lad pathai khubor, ka Kong Venetta Kharsyntiew, ka la ong  “Ka jingiakajia ka la mih ha ka 20 tarik u bnai Jylliew, 2019 ka dei halor ka nongrim ba u Theodore Moallem ia uba ju khot sin u Dr.Ted u la wan rung jubor khlem da pyntip ia ki trai ing bad plie ruh ia ka kor um khlem ka jingtip ki trai ing ban pynpoi ia ka um sha ka mala ba shapoh ba la shongwai da ki lai ngut ki dkhot ka Blind Lead Trust bad u dei Ted u ba la bret da ka sha ha ka khun jong nga.
"ka Kong Venetta kharsyntiew ka la ong “U Ted u la kren ba heh da ki ktien khlem akor ia ka khun jongnga, kaba dei ruh ka advocate bad nalorkata  u la sangoh ruh da ka khlieh na ka khmut jong u pyrsa kurim U Bah Oristar Jala bad ai ruh ar kura na ka ngap.
".
Shillong: Ka District Disaster Management Authority (DDMA), East Khasi Hills mynta ka sngi ka la plie ia ka jingai jinghikai halor ka ‘Incident Response System’ ban hikai bad pynshai shuh shuh sha kito kiba ia don bynta ha ka kam ai jingiarap sha ki lanot jong ka jingshah lynshop ha ka mariang lane kiwei kiwei ki jingshah lynshop.
Ia kane ka jingai jinghikai kaba yn iaid haduh ka 26 tarik u Jylliew 2019 la pynlong hapoh ka Training Hall jong ka Meghalaya Bharat Scouts and Guides, Shillong.
Ka Deputy Commissioner jong ka East Khasi Hills District ka kong Matsiewdor War Nongbri ka la long ka kongsang ha ka programme plie ha ryngkat ka jingiadon lang jong ka kong I Majaw, ADC bad ruh kaba long ka CEO, DDMA, East Khasi Hills District, ka kong P Lyngba, DDMO, East Khasi Hills District, ka Maitreyee Mukherjee, City Project Coordinator, UNDP, Shillong bad kiwei.
Haba kren ha kane ka jingialang ka kong Matsiewdor War Nongbri ka la ong ba kane ka jingai jinghikai, ka long kyrpang ban ai jingtip kaba bniah na ka bynta kito kiba don bynta bad kane ka jingai jingiarap sha kiba shem lanot.
“Kane ka training ka long kumno ban long kiba kloi ha ka rukom pynkhreh, pynbeit, bad ha ka rukom ai jingiarap ha kaba yn ym don kano kano ka jingthut.
Khamtam namar ba ka sorbah Shillong ka la nang khapngiah da ka jingbun paid kat nang mih ki sngi, ka long kaba donkam ia baroh ki tnad treikam sorkar ban long kiba la khreh lada jia kano kano ka jingwan lynshop ka mariang," la ong ka kong Matsiewdor, da kaba bynrap, “Kum kine ki jinghikai kin iarap ban lait na ki jing huri hura bad ruh ban pynduna ki jingjulor.
"Lah ban kdew ba ka jylla Meghalaya ka long hapdeng ki jingshah lynshop ha ki bor ka mariang, kum ka jingtwa ki lum, ka jingshlei um, u pyrthat bad u jumai, kumta kum kane ka jingpynkhreh ka long kaba kongsan ban iada na ki jingjulor bad jingduh ei ka mynsiem briew.
Ka tnad Disaster Management lyngba ki training program ka la kham phai sha ka rukom pynkhreh ban ai jingiada lyngba ki jinglong ryntih ha ka rukom treikam.
Shuh shuh ka jinglah ban pyndep ia ka Multi-Hazard Risk and Vulnerability Assessment (HRVA) ia ki jaka hapoh ka Shillong Municipal hapoh ka ‘USAID-MHA-UNDP Partnership Project on Developing Resilient Cities through Risk Reduction in the context of Disaster and Climate Change’ ka long ka jingmyntoi ia ka nongbah.
U Salman Khan, un pyniaid biang ia ka jingiakob Bigg Boss ha kane ka sien kaba 13 bad la iathuh ba ha kane ka sien kaba mynta,  U Salman, un kamai haduh T.403klur na bynta katei ka jingiakob, ha kaba yn pyni 26 sien ha ka telebishon bad ha katei ka dor, ka pyni ba U Salman, un kamai kumba T.31klur na kawei ka sien ialehkai, kaba kynthup ia ka jingring dur ia ki nongiashim bynta bad kaba U Salman, u dei ban don ha kitei ki jingiakob bapher.
Ha u snem ba ladep, la iathuh ba U Khan, u ioh kamai hapdeng ka  12 haduh 14klur, na kawei kawei ka jingshim bynta jongu ha katei ka jingiakob Bigg Boss.
Ka jingialehkai Big Boss 13, kan sdang naduh ka 29tarik Nailur 2019 bad kan ioh ban khring ia shibun ki riew pawkhmat ha katei ka jingiakob, wat la ia ki nong iashim bynta, ym pat lah ban tip thikna haduh mynta.
Ka Big Boss 13, ka la pyrshang ban tan ia U  Jay Bhanushali, U  Navjyot Gurudatta bad ka don ruh ka jingiakren ba  U Karan Patel, ka Zareen Khan bad U Rajpal Yadav, kin iashim bynta ha katei ka jingiakob ha une u snem.
Ki khun ki hajar ka Raid Mylliem ki pynpaw ka jingsngewsih kaba khraw halor ka jinglehsting jong kiba khraw ka Raid Mylliem da kaba khlem pyndep ia ka jinglehniam ha u Lum Shulong (Shyllong) mynta u snem.
Katkum ba juh long ka rukom bad ka riti ka dustur hapoh ka Hima Mylliem ka dei ka kamram jong u San Kur kiba long ki nong pyndep ia ka niam ka rukom bad u Khatwei Kur u dei u nongtynrong lang ia ka kam.
Ngi da sngewsih ba mynta u snem ym shem la pyndep ia ka Niam  kumba ju leh man la u snem da kaba sdang na Mawnarian bad ha Lum Shyllong ba ju pynlong ha u bnai Jymmang (May) man la u snem.
Ha ka jingshisha ka program leh niam jong mynta u snem 2019 la pynbna  ha ka tarik 24th – 29th Jymmang, 2019.
Ia kane ka rai la shim bad pynbna ha ka Dorbar Raid kaba la long ha ka 11th Jymmang, 2019 ha Iew Mylliem Rim, hynrei phewse da khongpong ka kylla.
Kumta ngi ki khun ki hajar ngi sngewkhia kiba khraw batriKane ka pynpaw ba imat ki bakhraw batri ki kwah ban iuhroit ia ka hok u khun u hajar ka Raid ka Hima.
Ngi dei ban tip ba lada pynkhein ia ka Riti ka Dustur kumba ju long khlem artatien kan don ka jingktah ia ka bha ka miat, ka roi ka par, ka synshar ka khaddar jong ka Hima baroh kawei.
Lada duh ia ka Niam jynjar u khun u hajar.
Lada jia ka nem sniew, mano ban kitkhlieh? Khamtam ka Iewduh kaba long ka pliang ja jong ki khun ki hajar ka Hima.
Katba mynta u snem ka leh niam ha Iewduh ruh kan ym don shuh.
Kumta ngi kyntu ia kiba khraw batri kiba bat ia ka lyngkor ki dei ban da shim khia ia kano kano ka lyngkor ba ki shimti, ba horkit hordang ym bit ban ialehkai ia ka hok u khun u hajar bad kumjuh ruh ym dei ban shah ialam bakla haba pyniaid ia ka kam.
Hynrei ban bud beit bud ryntih katkum ka riti ka dustur ba ju long, lem kumta kan wanrah ia ka jingbym sngewtynnad ne jingsniewdur ha ka Raid ka Hima.
Te lada jia kum kata mano pat ban shim ia ka jingkitkhlieh.
Kynmaw ka hok kan tangon lada iaid bakala ia ka.
S Tariang, Pomlakrai, Liewlong.
Shillong:  “Don da ki hajar ngut tharai ki daju ngi hangne ha Iewduh,ngim lah khein shuh namar tang haka wei ka dukan ruh iadon 3 ngut 4 ngut te,"ong ki katto katne ngut ki daju haba iakren hynnin ka sngi.
Bad ki lah ban kamai haduh 500 ne 800 tyngka shi sngi bad ki mar ba ki kit,la iathuh ba khambun dei ki marbam ba phah kit naki dukan heh jongki dkhar sha ki bos.
“Lada antad duna ruh tharai 400 ne 500 tylli ki dukan ba buh daju te don beit hi,"ong ki daju bym kwah iathuh kyrteng.
Shuh shuh, ki la iathuh ba hakine ki sngi imat ki dkhar ki la tam nombar pynban iaki daju khasi namar u dkhar u ia rap aikam lem para maki katba ki mahajon khasi pat ki wad beit ia u daju dkhar.
“Hooid lada ngi tam dor mangi te kin leit ha u ba kham duna dor , hynrei u dkhar lei iohsngew ba don ba u shim kabu  tam dor ban iangi khasi,"ki la bynrap biang.
Halor katei ka jingshem lada peit kai iaka jingdon ki daju ha Iewduh kan dei la kumno kumno kumba 2000 ngut tam ne duna.
U Luizinho Faleiro, uba dei u nongialam ba rangbah jong ka seng Congress, u dei shisha, u briew uba tbit bad uba shemphang ha ka kam sain pyrthei, namar ba u kren bang kren thiang bad u da niewtang ia ki kam pyrshah BJP bad ki jingiadei jong ki seng trai ri bad katei ka seng kaba synshar ha ka sorkar pdeng.
U Faleiro, u sngewthuh shai, ba ki jingkren jongu, ki long ki bym bang shuh satia sha kiwei ki bynta jong ka Ri India bad u shem ba lehse ki kyntien jongu, ki dang rung ha tyllong dohnud jong u paidlang ka Ri Khasi Jaintia (wat la ym dei satia ha Garo Hills) bad dei na kata ka daw, ba u sngew bang ban pynher ia ka sur pyrshah CAB, ka sur kynnoh ia ki seng trai ri, halor ka nongrim jong ka NEDA bad kiwei ki kyntien, kiba u shim, ba ki dei ki sobjek pdeng ha Khasi bad Jaintia Hills.
Ka la dei U Faleiro, ba un kren diaw mynsiem, ba ka seng Congress lane ki ishu pyntieng koh tympan jongu, kim trei kam satia ha Garo Hills, ha kaba u kandidet, uba la iai iakhun da ki bun bunsien, um lah satia ban pynliem ia ki Sangma rangbah jong ka Garo Hills bad kam dei tang katta, hynrei wat ha ka elekshon shiteng samoi ha Selsella, ka seng Congress, ka la duh noh ia ka ktem jongka bad katei ka pyni shai, ba ka Garo Hills, kam pdiang satia ia U Mukul Sangma,  kum u nong ialam ba rangbah jong katei ka thain bad ki dang iai shaniah ia ka iing jong U PA Sangma.
Ngim tip ia ki sngi, ki ban sa wan, hynrei ka kynhun jong U Faleiro, la iohi, kumba ka la nang ngam nang ngam bad imat, kumba kan sa duh jait ha ri thor jong ka Ri india bad dei na kata ka daw, ki sdang ban pynskhem jubor ia la ki jong ki khohwah, halor ka nongrim pyrshah niam, pyrshah doh masi, pyrshah CAB, pyrshah NRC bad sa ka jingieid ia ki jaitbynriew rit paid ha Ri Khasi Jaintia.
Tangba u paidlang ka Ri Khasi Jaintia, ngim tip, u pyrkhat kumno, hadien ka jingjied ia ka seng Congress ha ka elekshon MP ba dang shu dep, namar ba katei ka seng, ka don tang 52ngut ki dkhot ha Lok Sabbha bad ka bym ia kot wat tang shi powa, na ka jingdon ki dkhot ha katei ka dorbar bah bad kumta ia ka roi ka par, ngim lah lait na ka sorkar BJP.[rms].
Shillong: Ki mahajon dielang ha Iewduh ki iathuh ba ki lah ban die iaki jait sabon  baroh khoit  ba ki wan rah ha Shillong,naduh u Vivel, Lux, Lifeboy, Dyna,Rexona, Jo, Boy,Dettol bad kiwei kiwei.
“Shong ka sngi ka sngi ba ngi lah ban die, malu mala ngi die 30 synduk shi sngi,"la iathuh ki katto katne ki mahajon.
Ia kane, ki la iathuh mynnin ka sngi haba iakren bad u Rupang.
Ka jingioh nong na kawei ka synduk ki iathuh ba tang haki dor 20 ne 30 tyngka eiei.
Ka jing pyniaid iaki ne ki sabon ka dei sha baroh kawei ka lum khasi,naduh ki thain Jowai sha Pynursla sha Mawsynram,sha Mawkyrwat,sha Balat,sha Nongjri Borsohra,sha Nongstoin,sha thain Bhoi bad kiwei kiwei de ki jaka hapoh ka jylla jongngi.
Haba shu peit na kaei ba ioh lum haneng, lah ban iohi ba ka jing die ka long 6000 tam shi sngi kawei kawei ka jait sabon,bad ka jingioh lum pisa kan ong kumba 1000 tyngka na kawei ka jait sabon.
Haba phai pat sha u dawai shutbniat (toothpaste), ki iathuh ba kham bun ba ki paitbah ki kham wad dei ia u Colgate bad ki lah ban pyniaid bha bad ka jinglah ban die ka long 40 song eiei.
Ka jingiohnang na kawei ka song ka long kumba 20 tyngka.
Ka jingioh lum pisa na kane ka dur kan long kumba 800 shi sngi, haba pyn shongdor nakaei kaba ki iathuh.
Ki sadhu myn hynnin ka sngi, ki pynlong ia ka jinglehniam ba kyrpang ban pynduh jait ia ka jingshah bat tnga jubor jong ki khynnah rit, kaba la jyllei ha kylleng ka India bad ia katei ka jinglehniam, la pynlong ha  Chilkur Balaji temple, Hyderabad.
Ki lyngdoh niam, la iathuh ba ki pynlong ia ka  jing lehniam ‘Parikrama’ ha kaba la ialam ia lai tylli ki masi kynthei ha katei ka  temple.
“Ka jingmane blei ia ka masi, ka dei kaba la rim bha bad ka dei kaba pynkhuid ia baroh ki jaboh jabain bad ki kynrum kynram, kumta ngi pynlong ia ka jinglehniam ban pynduh jait ia ka jingshah bat bor ki khynnah rit, kaba la jia bha ha kine ki sngi" ong U  Ranga Rajan, uba dei u sadhu.
“Lai tylli ki masi, kin iaid ha ki lai tylli ki dong jong ka Balaji Temple bad kitei ki Parikrama, ki thew ia ka kyntien, ka jingshisha bad ka jingmut jing pyrkhat" ula ong shuh shuh.
U Rajan, u ong shuh shuh ba ka India, ka la don lypa ia ka rukom ai jinghikai kaba la rim, hynrei, ula ong shuh shuh ba ka jingbat bor ia ki khynnah rit, ka dei ka kyntien kaba sniew tam ha India, hynrei mynta, haba ngi la bud ryngkhi ia ka jinghikai ka ri sepngi bad ka rukom im jong ki briew sha ri sepngi, ngi la nang iohi ia ka jing nang jyllei jong ka jing bat tnga jubor".
Ki kotkhubor, ki telebishon bad ki social media, ki thoh beit tang kitei ki jingjia, ula ong shuh shuh.
“Ki khynnah rit kim shngan shuh ha ka Ri jongngi, wat la ngim ju ioh sngew ia kum kane ka jingjia ha ka rukom im jong uba rim ba jah bad kumta ban pynduh jait ia kane, ngi pynlong da kane ka jinglehniam" ula ong shuh shuh.
Shillong:  U President ka Khasi Jaintia Hills Butchers Welfare Association (KJBWA), u bah Generous Warlarpih u la ong ba haduh mynta ka jingsangeh ban shohdoh bad die doh masi, kan dang bteng haduh ban lah ban pynbeit da kumwei pat.
Haba kren mynta ka sngi, u bah Generous u la ong ba mynta ka seng ka la dang iakren  pynbeit bad ki bor ba dei peit ban ioh bor ne mynjur na ka KHADC ban pynlong noh ia ka iew thied masi ha ka thain Byrnihat ban kynriah noh na ka iew kaba don ha Khanapara namar ba kam long shuh kaba iaid beit.
“Ka jingpynkhreh ka la iaid bad mynta ka seng ka dang donkam ban ioh ia ka NoC na ka KHADC ban pynlong noh ia ka iew die bad thied masi ha ka thain Byrnihat.
Ngi la don ki jaka kiba la biang katto katne tylli", la ong u bah Generous.
Katkum ka jingong u president ka KJBWA, ki nongwan die masi ha Khanapara ruh ki la kwah ban kynriah noh na katei ka jaka namar ba ia katei ka iew, ym long kaba laitluid bha naba ba la pyniaid tang ki katto katne ngut ki briew.
“Kumba 80 percent ki nongwan die masi ha iew Khanapara, kila kwah ban pynkynriah noh shawei hynrei kane ka iew thymmai, ka dang don mynta ha ka jingiakren’, u la ong u president ka KJBWA.U la ong ba ka jingkwah ba kongsan ka seng, ka long ba ia ki masi dei ban eksamin shwa ban tip ia kiba koit kiba khiah khnang ba kan long kaba khuid ia ki nongpang doh ruh kumjuh.
Ha kajuh ka por, u la ong ba ka jingot doh bad ka jingplie ia ki basa die doh masi, kan dang bteng haduh ban da lah ban iapynbeit bha ia kane ka kam.
“Ngin sa iakren ia kane ka kam ban otdoh bad ban plie ia ki dukan die doh masi haduh ba ngi la sngew thikna ia ka iew", la ong u bah Generous.
Lah ban kdew ba ka KJBWA ka la sangeh ban ot doh masi naduh ka 7 tarik mynta u bnai bad mynta ka la iaid kumba ar taiew tam.
Baroh ki dukan ot die doh masi ha basa doh ha Iewduh kila thylli mynta kreng kreng.
Shillong:  U Batsrang Sangma bad ka Darisha Iangjuh ki la long ki nongjop bad ki lahduh ha ka ïakob mareh thong ha ka liang ki shynrang bad kynthei ha ka lympung Shillong 10K ïa kaba la pynlong ha kane ka sngi u Saitjaiñ ha ka nongbah Shillong ban rakhe ïa ka Olympic Day.
U Batsrang u la pyndep 35.11 minit katba ka Darisha ka pyndep 44.12 minit ban long ki nongjop ha ka kyrdan ba nyngkong ha ka jingiakop mareh napdeng ki shynrang bad kynthei.
Ia kane ka jingiakop marel la pynlong da ka Meghalaya State Olympic Association (MSOA) kum shi bynta jong ka jingrakhe ïa ka Olympic Day 2019 ha kane ka sngi Saitjain.
Ia ka kyrdan kaba ar  jong ki shynrang, la ioh u NP Singh u ba la pyndep ïa ka thong da kaba duna tang 10 minit ïa u Sangma, kata da ki 35:21:90 katba u Emphius Nongrum u la wan ha ka kyrdan kaba lai da ki 35:48:33.
Ha ki kynthei, ka Dateibankynmaw Marwein  ka la wan ha ka kyrdan kaba ar da ki 46:06:29 minit bud pat sa ka Pynhun Shullet ha ka kyrdan kaba lai da ki 48:37:57 minit.
Kitei ki nongjop ki la ioh ban rah ia ka song pisa kaba mar 10,000 tyngka.
Kiwei pat kiba wan ha ka kyrdan kaba ar bad ba lai kumjuh ki 10 ngut kiwei pat ki la ioh lang ïa ka khusnam kyrpang.
Ha kane ka snem ka jingpoi ki nongshim bynta ka la nang bun namar ki la poi palat 300 ngut kynthup naduh ki samla, bad ki ba la san kiba shim bynta bad pyndep ïa katei ka jingïakob mareh thong.
Ha kane ka sngi, u Myntri ka tnad ialehkai ka jylla u Bah Banteidor Lyngdoh u la long u Kongsan ha kaba u la kaweh ïa ka lama na ka bynta ka jingiakob Shillong 10K Run bad kumjuh ia ka ‘Run for Fun’ naduh ka por 7:00 baje mynstep.
U Myntri u la shim bynta lang ruh khyndiat ha ka mareh ‘Run for Fun’ ryngkat bad ki dkhot jong ka Meghalaya State Olympic Association, ba kynthup ia u Working President, Bah John Kharshiing, bad ruh ka Deputy Commissioner jong ka East Khasi Hills, Kong Matsiewdor War Nongbri.
La sam ruh ïa ki jingai kyrpang sha kito ki nongjop na ka thup ‘Run for Fun’.
Shillong:  Ka Khasi Students’ Union (KSU) Narpuh Circle ka ai ka jingkyrshan ia ka jingdawa ka 6 Shnong Wah Lukha Association na ka JHADC ban aiti noh ia ka wah Lukha ban peit bad pyniaid da  katei ka Association na ka bynta ka jingbit jingbiang, ka jingmyntoi bad ka jingiohnong ki paidbah.
Kumba long mynta ka Council ka die lilam ia ka wah lukha manla u snem da kaba khot tender ia kino kino kiba kwah ban shim wai, hynrei kane ka jingdie lilam ia ka wah lukha ka pynioh nong tang ia uwei uba thied bad ka pynduh nong pat ia uba bun ba lang.
Haba phai sha ki snem ba la leit bad haduh mynta ka District Council kam juh don ka jingkitkhlieh ha ka jingiadei bad ka jingjaboh ka wah Lukha bad ka council hi kam juh tuklar mynno mynno balei ka wah lukha ka blue bad iap pathar ki dohkha.
Kane hi ka pyni ba ka council ka tip tang ban die, hynrei ban sumar pat kam don por.
Kumta ka council ka dei ban sangeh noh ka khot tender ban lilam ia kane ka wah bad ban aiti ha u paidbah lyngba katei ka Association ban peit ban sumar.
Ka JHADC kam tip ba haba die lilam ia ka wah lukha sha ki riew shimet ka wanrah ka jingduh jait ia ki symbai dohkha, namar u nongthied um bna eiei ia ki kyndon ba la bthah da ka council.
Tang na ka bynta ban iohnong ban myntoi ia lade, u nongthied um salia ban tong naphang bad rit bad khraw bad pynkheiñ syndon ia ki kyndon aiñ ba la buh.
Shuh shuh la ong ba katkum ka jingiathuh ki riewtymmen ne ki rawon nongkhwai dohkha, ba shisien ba uto u nongthied wai ia ka wah lukha u wieh jar ban tong dohkha ki rawon kim myntoi shuh ban khwai namar ki dohkha kim dait shuh namar ki sngewthuh ia ka jingsma jar.
Kane ka wanrah ka jingduh nong kaba khraw ia ki paidbah ba im bad kamai ha kane ka wah.
Kitei ki 6 shnong ba kynthup ia ka shnong Sakhri, Umtalen, Sonapyrdi, Shymplong, Borsara bad Kuliang ba don hapoh ka shatri ka 6 Shnong Wah Lukha Association ki kwah ban pynlong ia ka wah lukha kawei na ki jaka ba pawnam ba itynnad ban khring ia ki nongjngoh kai pyrthei.
Kane ka jingthmu ka long na ka bynta ban long kum ka lad ban pynioh kam ioh jam ia ki trai shnong.
Da ka jinglah ban pynneh pynsah ia ki dohkha ba bunjait kan wanrah ka jingitynnad bad khring ia ki nongwan jngohkai.
Ka seng ka sngewiahap ia ka jingdawa ba shongnongrim jong katei ka Association bad ka KSU, ka ai ka jingkyrshan ia katei ka jingangnud u paiibah bad ban ia trei lang na ka bynta ka jingmyntoi ia baroh, ong u Samla Deibormi Dkhar General Secretary.
Shillong:  Ka Shillong Lajong ka la pynliem ia ka Nangkiew Irat ha ka jingiakhun ka lumpung U-18 Shillong Premier League 2019 ba long ha kane ka sngi Saitjain.
Ka Lajong ka la jop da 2-1 kol bad kane ka dei ka sien kaba san sien kynthih ka jingjop ia ka Shillong Lajong ha kane ka lympung.
Ia ka Lajong la thep da u Sangti Shanglang bad u Dajied Wanshnong kiba thep haka 30 bad 45+1 minit katba ia ka Nangkiew la thep da u Albert Nongsiej ha ka 57 minit.
Ka Shillong Lajong kan iakhun sa ia Ryntih SC ha ka 26 tarik.
Ha kawei ka jingialehkai, ka 4th Division, ka Umsohsun SC ka iakhaid bad ka Lawmei 1- 1.
Ia ka Umsohsun la thep da u S.Marbaniang ha ka 53 minit katba ia ka Lawmei la thep da u D.myrchiang ha ka 23 minit.
Shillong: Ka HYC Lawsohtun Unit ka pynrem jur ia ki riew sniew bad riew thrang snam ki bym don shuh ka mynsiem iatip lem halor ka jingshah pyniap u rangbah Hapish Nongbri uba dei ruh u nongniah taksi ha kine ki sngi ba lah dep.
Na ka liang jong ka Seng, ka kyntu jur ki ki bor ka ain ba ki dei ban shim ki lad ki lynti ban pynshitom jur katkum ki kyndon jong ka ain ia baroh kiba donkti ha kane ka kam beain bad kumjuh ruh ban wad ia kiwei pat kiba donkti ha kane ka kam ki bym pat shahkem haduh mynta.
Ka Seng ka kyntu ia ki bor pulit ba kin tohkit bniah halor kane ka jingjia ban tip ia ki daw kiba tikna kaba lah pynlong ia kine ki riewsniew haduh ban shim noh ia ka jingim jong utei u Rangbah bad ruh ka seng ka kyntu ia ka Sorkar bad ia ki nongmihkhmat ba kin thaw ia ki lad ki lynti ban iada ia ka jingim ki nongshongshnong ka Jylla na kum kine ki jingjia kiba lah wan jyllei hangne ha Ri.
Ka seng ka phah ruh ia ka khubor sngewlem sha ki bahaing ha sem jong utei u Rangbah, la ong ka kyrwoh na u bah Aiborlang Lyngdoh u President  ka HYC Lawsohtun Unit.
Na ka liang ka ka Hynniewtrep Youth Council Malki Circle ruh ka pynriem, ia ki riew thrang snam kiba shim ia ka mynsiem ba lui lui jong u rangbah Harpish Nongbri.
Ka Seng ka dawa na ka bor ba dei khmih ba ki dei ban pynsaja ia ki katkum ka kyndon jong ka ain.
"Ngi dawa ruh iaka sorkar ba kadei ban shimkhia ban thaw noh ki ain ba pyrkhing khnang ban lah ban pynduh jait noh syndon ia ki kam dih Drok" ong ka kyrwoh.
Ka phlim thymmai jong U  Shahid Kapoor bad ka Kiara Advani, kaba kyrteng  Kabir Singh, ka la ioh kamai T.20.21klur ha ka sngi sdang, nangta ha ka sngi kaba ar, ka jing ioh kamai jongka, ka poi sha ka  T.22.71 klur lane T.42.92klurLa antad, ba kane ka phlim kan kiew ka kamai jongka sha ka T.70klur, haduh kaba kut mynta ka sngi U Blei.
Ka phlim Kabir Singh, ka dei kaba la thaw da U Sandeep Reddy Vanga.
Shillong: Ka HYC War Jaiñtia Circle hapoh ka jingialam u General Secretary u samla Tohmon Mukhim bad u Asst.Secretary u samla Ededisuk Shylla ryngkat ka jingsynran lang ki nongkitkam, ha ka 21tarik mynta u bnai  ki la leit ujor sha u EM incharge ka Trade bad Labour ka JHADC u W.G.Sungoh halor ka jingjyllei ki bar jylla ha War Jaiñtia bad halor ka jinglait laiñ bad pynkheiñ aiñ ki bar jylla da kaba khaiï pateng bad bylla misteri ha War Jaiñtia khlem ki kot jingpynshisha kum ka labour bad trading license.
Ka Seng ka la pynsngew ha ka District Council ban ym ithuh ia ki mynjur ba ai ki rangbah shnong ka war jaintia ia ki bar jyllaKumta ka Seng ka ieng skhem ha ka nongrim ban parshah mynder lada long kumno kumno ruh, namar ha kine ki sngi kyrduh kam kyrduh jam ka long kaba  i shyrkhei wat iaka kam misteri ruh la ioh da u dkhar namar kat kum ka labour act jong ki Autonomous District Council ia ki kam ba lah ban leh da ki trai jylla ym lah ban ai licence ia ki mynder bad wat ka trading licence ruh lada ia kano kano ka business ba leh ki trai jylla  ym lah ban ai licence ia ki mynderNa ka liang u EM ula ong lada ka Council ka lap ia kino kino ki Rangbah Shnong kiba iaid lait ia ka aiñ ka District Council kin shah pynshitom katkum ka aiñ.
U la bynrap ruh da kaba ong teng teng ki Rangbah Shnong lehse Kim sngewthuh iaka aiñ ka syrnot kumta u la ong un sa pynlang bad lum dorbar ia ki Rangbah Shnong.
Shuh shuh ka Seng ka la ban jur bad dawa na ka District Council ban ym ithuh ia ki  jing mynjur, ba la ai daki Rangbah Shnong, namar ka jingkyrduh kam kyrduh jam ki khun samla ka War Jaiñtia ka long kaba la ishyrkei haduh katta katta.
Kumta na ka liang ka seng HYC War Jaiñtia ka kwah ba ka District Council kan pynduh iaki labour bad trading license ki bar jylla bad ymdei ruh ban ai licence pathar iaki bar jylla khlem da jurip  shwa ia ka kam baki trei, ong ka kyrwoh na u Publicity Secretary Ka Seng HYC War Jaiñtia Cicle u Samla Riki Mukhim.
Shillong:Mynhynnin ka sngi, ki nongïalam ka Khasi Authors’ Society kum ka dak ka jingkynmaw burom ïa u Rev.Thomas Jones ki la leit buh syntiew ha u mot sah kynmaw uba don ha phyllaw ka Synod College, Shillong.
Kaba dei ka sngi lyngkhuh dap snem kaba 178, naduh ba u Rev.Thomas Jones (u Kpa ki dak thoh Khasi) bad ka Anne Jones ki la wan poi sha kane ka Ri Lum Khasi ha ka 22tarik Jylliew, 1841.
Ha kane ka jingleit buh syntiew la ïalam da u Dr.K.D.Ramsiej, Vice President ka KAS.Haba ai jingkren lyngkot u Dr.K.D.Ramsiej u la ïathuh ba u Rev.Thomas Jones, u wan ïuh kjat nyngkong ha Ri Khasi ha ka 22tarik Jylliew 1841.
Kane ka jingwan poi jong u ka la long ka jingkyrkhu ym tang ïa ka Balang Presbyterian, hynrei ïa ka Jaitbynriew Khasi baroh kawei, khamtam eh u synñiang lyngba ki dak thoh ABKD….
U la ong ba dei na ki dak thoh ba la wanrah da U Jones, ba la lah ban pule ban thoh ha ka ktien Khasi bad khamtam eh ban pynïatylli ïa ka Jaitbynriew.
Nangta u la ong ruh ba kum ka jaitbynriew ngi dei ban tip bad ïai kynmaw ïa ki matti une u rangbah, kiba la long shisha ki jingkyrkhu ïa ka jaitbynriew Khasi.
Ha kane ka jingleit buh syntiew la ïoh ruh ban pule ïa ka sonnet poitri shaphang u ‘Rev.Thomas Jones’ da u Bah K.W.Nongrum bad ka jingkren ai khublei na u Bah P.R.Kharshiing, General Secretary ka KAS.Ki dkhot ka Blind Lead Trust kiba long ki samla ki ba don jingduna ha ki dkhot met ki la leit ujor ejahar pyrshah ia ka ki trai ing jong ka Ranne’s Abode Temple Lower Lashumier ka  kong Venetta kharsyntiew, ka kong Rani kharsyntiew bad u bah Oris Jala halor ka jing pynkulmar ka ba la mih ha ka 20 tarik u Jylliew 2019  ha kaba ki la jrong kti ia u nong iarap ia ka Blind Lead  Trust u  Theodore Moallem u nong shong shnong ka Ri America.
U Director ka BLT u samla Jitendra Dkhar rynkat ka jingdon lang i kong Agnes kharshiing (social activies) bad i kong Hasina Kharbih (NGO IMPULSE) ha ka 22 tarik  u jylliew 2019 ki la wan ban pynshai halor ka jingkynnoh ka kong Venetta Kharsyntiew bad ujor ejahar pyrshah ia u Theodore Moallem ba u ka jrongkti ia ka kong Venetta Kharsyntiew.
U Director ka BLT u samla Jitendra Dkhar, u ba don jingduna ha ka bor iohi ki khmat u la ong “Kine baroh ki dei ba ka trai ing ka kong Venetta kharsyntiew ki la beh ing bad ki la pynduh um ruh naduh u bnai Jymmang haduh u bnai Jylliew bad ha ka 20 tarik u Jylliew 2019 ka kong Venetta Kharsyntiew ka kong Rani kharsyntiew bad u bah Oris Jala ki la shoh ia u Theodore.
Ka kong Hasina Kharbih kaba long ka chaiperson ka IMPULSE  ka ba la sakhi ruh ia kane ka jing jia ka la ong"Haba ngi ioh sngew ia ka jing hylla ngi la wan mareh shapoh ban peit ia ka jing jia ngi la lap ba u Theodore u la thiah ha madan bad u la mynsaw bad baroh ki la kyrpad ia i Rani  kharsyntiew ba kin ym shoh ia ki.
Kat kum ka jing ujor ejahar ka kong Rani pyrshah ia u Theodore ka la long khong pong kat kum ka jinglap jong ngi ba dei i kong Rani i ba hylla i ba jrong kti ia ki bad ka kong Rani ka la shim ia ka laptop ka la kawang sha u Theomore bad ka la shim ia ka ja ka la bret ha ka dur jong ki khynnah ki ba dang ia bam ja ha ka ta ka por.
"Ka kong Hasina ka la iathuh ba haba ki la leit buh ejahar ha Laitumkhrah P.S hynrei ki pulit ki la kem pynban ia u Theodore, hadien ba na ka liang ka BLT ki la ai ejahar pyrshah ia ka kong Venetta Kharsyntiew, ka kong Rani Kharsyntiew bad u Oris Jala.
Ka sorkar Andhra Pradesh, hynnin ka sngi, ka la thung ia ki volunteer, ban pynurlong ia ki khyndai tylli ki mat ba ka seng YSR Congress, ka la tyrwa sha ki paidbah ha shwa ka elekshon sha ka dorbar Jylla ha katei ka Jylla.
Katei ka jingthung ia ki volunteer, ka dei kaba ki la tip kum ka   ‘Navarathnalu’.
Katei ka rai, ka long ban thung ia uwei u volunteer, ba un peit na bynta ki 50 tylli ki iing bad mar shiteng na kitei ki volunteer, yn thung da ki kynthei.
Ka jingthmu jong kitei ki volunteer, ka long ba kin leit sha ki iing bapher, ba kin pyntip ia ki skhim bapher jong ka sorkar bad ban pynpoi ia ki jingdonkam jongki sha man la ki thliew iing bad ba kin poi biang por, katba kum ki skhim ba ka sorkar ka tyrwa sha ki paidbah.
Kitei ki volunteer, kin iakren ia ki jingeh jong kitei ki longiing bad hadien kata, kin leit rah ia kitei ki jingeh sha ki bor shnong, ha kaba ki shnong, kin sa pynpoi ia kitei ki jingdonkam sha ka sorkar.
Ka rta jong kitei ki volunteer, ka long hapdeng 18 haduh 35 snem bad bad ka jingsiew kan long T.5hajar ha ka shibnai.
AIS SujaKa jingieit spah ka dei ka jinglong jong u   briew.
Ka spah ka long kaba donkam   ia uno uno u briew ne ka briew, namar khlem ka spah (pisa) ym poi shano shano ha kane ka pyrthei shai.
Ha ki por barim bajah ki briew kim pat tip ia ka spah ne ka pisa hynrei ki pyndonkam da ki tiar (materials) ban iapein (exchange) ia ki jingdonkam.
Don kiba kwah khaw ki ia kylliang da ka shriew, don kiba kwah shriew, ki ai da u khaw, kumta ter ter.
Katba ki snem ki nangiaid ki briew ki la nang ban pyndonkam ia ka spah bad ki da ia beh eh ia ka haduh kine ki sngi.
Kumta kum ha kane ka pateng ka juk ba beh spah, ka ktien u Blei ka don ei ei ban kren halor kata da kaba maham ia ki briew shaphang ka spah da kaba ong – “Hynrei kita kiba kwah eh ban riewspah, ki hap sha ka jingpynshoi bad jingriam, bad sha ki bun ki jingkwah brai kiba biej bad kiba sniew kiba pynjyllop ia ki briew sha ka jingjot bad jingkordit, namar u thied ki kynja basniew baroh long kaba ieit sbai".1 Thimothy 6:8-10.
U thied ki jingsniew baroh long kaba ieit spah, ieit pisa tyngka, namar ka pyllong kynrad ia ka spah, ym ka shakri.
Haba ka spah ka la kylla long ka kynrad u briew, ym tip shuh ia u Blei u briew, um sheptieng ia u Blei um burom ia u parabriew.
Kumta ka wallam ia ki jingsniew bad jingjah burom, bad ka ialam ia u briew sha ka jingjot.
Dei na kata ka daw ka ong ka ktien u Blei – “To sumar, to kiar, na ka jingkwah lalot: namar ka jingim u briew kam shong satia ha ka jingdap kyrhai jong kiei kiei kiba u don" Loukas 12:15.
Kawei ka jingeh ha u briew dei ka jinglalot.
U briew um hun ha kiei kaba u don ne u ioh, hynrei u kwah ioh shibun bad ban tam ia kiwei ne kham halor ia kiwei, bad kim sngewthuh ba kane ka rukom kum kane ka dei ka Formula jong u soitan, namar u soitan u kwah ban long most high ban ia kiwei pat ki para angel bad tam ia u Blei.
Kumno ka ktien u Blei ka ong halor kane? “To sngew hun ruh bad la ka bainong.
Loukas 3:14.
To sngew hun kaei ba phi don.
U briew te um sngewhun.
Bad kane ka jingbymhun ka pyllong ia u briew ban leh jubor ban shim klop bad ban thom ia ka sang ka ma.
Ka jingbymhun, bad ka jing lalot, ka pynpyrkhat ia u briew ne ka briew ban leh wat ia ki kam jah burom kam awria baroh.
Ha ka por u Jisu hangne ha pyrthei, ki Nongkhrong (Tax collector) ki la wan ba yn ioh pynbaptis ia ki, bad ki la ong ha u Jisu – Ko Nonghikai, Aiu ngi dei ban leh? U Jisu, u ong ha ki – Wat khrong tam ia kaba la buh ia phi" Loukas 3:12-13.
Ki shipai ruh kumjuh hi ki la kylli ia u Jisu, ki ong – “Ngi pat ngi dei ban leh aiu? U Jisu u ong ha ki – “wat leh jubor iano iano ruh.
Lymne wat shim klop ei ei: To sngew hun ruh bad la ka bainong" Loukas 3:14.
Ngi iohi ba ha kine ki sngi ne juk ba u briew um don jinghun, um hun ruh ha kaei kaba u la don lypa hynrei ki kwah ia ka jinglalot spah.
Ka jinglalot spah ka long ka pop.
Namar ynda haba u briew u ioh ia ka, u sngew ba ka pyrthei ka dei ka jong u, um tieng ia u Blei um burom ia u briew, bad lada un duh ia ka un thom ia ka sang ka ma tang ban ioh ia ka namar um hun u don ka jinglalot.
Dei na kata ka daw hap aiti ha u Blei ha ka jingduwai da kaba kylli kumba ki Nongkhrong bad ki shipai hyndai ki kylli ha u Jisu – “Aiu ngi dei ban leh" ba u Blei un ai ka jubab kaba biang.
U Jisu u ong – “Ka jingim ka KHAM KOR ia ka jingbam bad ka met ia ka jain kup" ka mut ba ka mynsiem u briew ka kham kor ban ia kiei kiei ki jong ka pyrthei.
U Jisu u ong – “Naba u briew un myntoi aiu lada un ioh ia ka pyrthei baroh, hynrei un duh noh ia la ka mynsiem? Mathaios 16:26.
Kam myntoi ba u briew un long uba riewspah tam hynrei um ithuh pat ia ka jingieit bah u Blei.
“Lane u briew un ia plie daei ia la ka mynsiem?  Mathaios 16:26.
Ym don spah ban ia plie ban thied ne die ia ka mynsiem u briew, Ka long kaba rem dor, ka long kaba na u Blei uba la thaw ia ka.
Na kata ka daw u Blei u khang pyrshah ban ieit spah palat ne ban lalot namar yn myntoi aiu? U briew u wan thylli u leit thylli na ka pyrthei khlem rah shi damli ruh nangne na pyrthei.
Kane ka dei ka jinghikai ka ktien u Blei kein.
U Blei um khang ba u briew un ioh spah, hynrei u briew pat u dei ban nang ia ki ain u Blei, ba kata kaba ieit spah palat bad ka jingkhwan lalot ka long ka pop shyrkhei.
U Blei u kyrkhu ha kiba tip ban pyndonkam ia ka, hynrei ka long ka jingtim ha kita kiba sarong.
Ki Phawer u Aesop ka ong uba duk u tharai ba un suk ynda u la riewspah hynrei ka pat ka don la ka jingpynpisa, ia kaba uba duk um tip ei ei.
Kaba mut ba ym don ka jingsuk ia u briew.
Hynrei ka jingsuk ka long tang ynda u briew u sngewthuh ia u Blei bad ka ktien jong u.
Namar ka mynsiem u briew ka long kaba remdor kaba kordor ha khmat u Blei, ym ka spah.
“Ka jingim u briew kam shong satia ha ka jingdap kyrhai jong kiei kiei ba u don" A Man’s life does not consist in the abundance of his possession" Loukas 12:15.
Na kata ka daw, u Blei u khot ia ki briew sha ka jingkylla kaba mut.
Ki kam ki Apostol 17:30-31.
Ka daw ka long ba u briew un phai, un sngewthuh ia ka jingkordor ka jingim briew ne ka mynsiem briew, namar ym don uba lah ban bat ia ka mynsiem briew lait na u Blei uba la thaw ia ka.
Ka Kitab u Eklesiastis ka ong – “Ym don u briew uba donbor halor ka mynsiem ban bat ia ka mynsiem, lymne uba donbor halor ka sngi ka jingiap" Eklesiastis 8:8.
Dei halor kane ka nongrim ba u Blei um kwah ban ki briew kin pynlut ia ki rta jong ki ha ka spah bad ka jingkwah lalot spah, hynrei ban ithuh ia u Trai ka long kaba KORDOR TAM IA U BRIEW" Jeremaiah 9:23- 24.
Katno nga sngew ioh mynsiem badsngew kumba nga la iohi ia ka jingshai ba shisha shaphang ka jingsniew ban ieit sbai,U un kyrkhu iaphi baroh ki nongtrei bad kyrpang ia I editor jong ka ruling,khublei.
Ka Buckingham Palace, lane ka iing sah jong ka Syiem ka Ri Bilat, ka don ha ka jingeh kaba khraw shi katdei ha kine ki sngi, namar ka jing nang kharoi ki khnai heh bad ki khnai rit ruh kumjuh.
La iathuh ba ka jing jyllei kitei ki khnai, ka la pyntieng shi katdei ia ka Syiem.
Kito kiba don ha iing jong ka Syiem ka Ri Bilat, ki iathuh ba ki khnai heh bad ki khnai rit, ki la long ka jingeh kaba khraw shi katdei, ha kine ki sngi ha ka nongbah London bad khamtam ha ki iing kiba rim, ba ki sngew tynnad ban shong ban sah bad ban thaw skum ha kitei ki jait iing.
Ki nongtrei jong ka tnat ba peit ia ka khuid ka suba ha katei ka ka nongbah, ki la ai bih bad pyniap ia ki katto katne ki khnai, hynrei la iathuh ba ka jingwad bniah, ka dang iaid halor ka jingnang jyllei jong ki khnai.
La iathuh ba ki khnai heh, ki don mynta ha ki kamra shet ja jong ka Syiem bad katei ka dei ka jingma kaba khraw ia ka iing ka sem, ka bam ka dih jongka.
Katei ka iing shet ja jong ka Syiem, ka dei kaba la tei naduh u snem 1703.
Ka don ka jingiakren, ba ka Bilat, ka don ka jingma kaba khraw, na ka jingwan hiar thma jong ki khnai, khamtam ki khnai heh, namar ba mynta ki la mih sa ki jait khnai thymmai, kiba heh shi katdei bad kiba jrong bha ki tdong jongki.
Shillong:Ka Pay for Right Shillong bad ka Nehru Yuva Kendra Shillong kum  shi bynta ban rakhe ia ka International Yoga day 2019, ka la rakhe ia kane ka sngi, ha ka 21tarik Jylliew 2019, da kaba hikai ban leh Yoga ia ki khynnah skul.
Ha kane ka sngi la wan shim bynta da ki  khynnah skul ka Public School Laitumkhrah bad ki khynnah na ka Academy ha ryngkat bad ki kmie ki kpa kiba lah iashim bynta lang.
Shillong:Ban rakhe ia ka Sngi U Thomas Jones 2019, myn hynnin ka sngi ka Thomas Jones Memorial School ha Lumparing, ka la pynlong ia ka jingpynkup burom ia ki khynnah kiba pass ia ka Eksamin SSLC 2019 bad ia i Nazreen Nongdhar iwei i khynnah jong kane ka skul iba la ioh ia ka jingithuh kum ka ‘best defender’ ha ka Hero Sub-Junior Girls National Football Championship kaba la long ha Odisha mynta u snem.
Ha kajuh ka por ruh la ioh ia ka jingkren na ka Prof Streamlet Dkhar, Dean of Humanities, NEHU halor ka jingnoh synniang jong u Thomas Jones kum u nongprat lynti ha ka thoh ka tar Khasi.
Kiba la ia don ha kane ka jingrakhe ki long ki Seng Longkmie jong ka Lumsohphoh, Lumdorbar bad Lumparing Rum ryngkat ki kmie ki kpa bad ki nongkyrshan jong ka Skul.
Ki khynnah skul ruh ki la iashim bynta lyngba ki jingialehkai drama bad ki jingrwai.
La ioh ruh ban pyni ia ka phlim KA NABON na ka bynta ki khynnah skul bad ki kmie ki kpa.
Shillong: Ki nongshong shnong ka shnong Malki lem bah ki bahaing u bah Harpish Nongbri ki la pynpaw ia ka jingbitar bad lum ha khyrdop ka Civil Hospital, hynnin ka sngi, hadien ba ki la iohi ia ki pulit ba ki la wan ialam ia ki nongpyniap ia u bah Harpish Nongbri ha Civil hospital ban eksamin ha ki doktor, haduh ba ki pulit ki kim nud shuh ban sei shabar ia ki ban leit rah sha thanad ia ki tei ki nong pyniap briew ha kaba ki pulit ki la pahara bha ia ka Civil hospital.
Ki nongshong shnong ka shnong Malki bad kiba haing U bah Harpish ki la lum ha Civil hospital ban ap ia ka met jong u bah Harpish  ban leh ia ka postmortenHa kane ka sngi la synran lang da ka MLA ka East Shillong, ka kong Ampareen Lyngdoh, u MDC ka Laitumkhrah-Malki constituency u Fantin Lakadong ryng kat bad ki nong shong shnong ka shnong Malki.
Ka kong Ampareen Lyngdoh ka la ong “Kane ka long kaba sngewsih haduh katta katta ha ka ba u rang bah briew u ba mih na la ing ban kamai la i jakpoh un ngat ha shrip jong ki nongdih drug ki ban shoh ban dat ban lute bad shim ruh ia ka jingim jong u ne u rangbah.
Ki nong dih drug kim salia wat ban shim ia ka jing im jong ki briew ruh.
Ka sorkar ka dei ban thaw ia ki ain ki ban lah ban teh lakham ia ki case ki ba mih na ki ne ki nongdih drug.
"Kum ban shu pynkynmaw ki pulit ki la ioh tam ia ka metiap u bah Harpish na kawei ka thliew muri jong ka surok  Mawiong Sung Valley, Mawryngkneng hadien ba ki pulit ki la ioh ban kem ia ki lai ngut ki ba don kti ban pyniap ia une u rang bah.
Kine ki lai ngut ki nong pyniap  briew ki kynthup ia u Freddy Sohtun, Lastborn Ksanlah ki ba na Lawsohtun bad u Tenzing u ba na Arunachal pradesh.
Shillong: U bah Goldenstar Khongwar u la wanban pynshai ha ki nongthoh khubor hynnin ka sngi halor ka jing shah kynnoh ba u la thombor ia u Rangbah Shnong ka Baridua u bah Ioanis Narleng Ribhoi district myn ha ka 19 tarik u Jylliew 2019, hadien ka jing mih khubor ha ki katto katne ki kot khubor.
U bah Goldenstar Khongwar u la ong, “Ym dei u rangbah shnong u ba shah shoh bad mynsaw ha ka 19 tarik u Jylliew 2019 hynrei dei ma nga u bala shah thombor bad shah pynmynsaw ha kaba u rangbah shnong u ba kyrteng u Ioanis Narleng ryngkat bad u para jong u, u Markus Narleng lem bad ki paralok jong u, ki ba long ki bar Jylla ki la rah da ki tiar pynmansaw bad ki la thombor bad thmu ban pyn iap ia nga.
’Kat kum ka jing iathuh u bah Goldenstar kine ki jing ia kynad ka long hadien ka jingleit pan ia ka certificate shnong na u rangbah shnong.
hynrei u la kyntait ban ai.
Na ka liang u bah Goldenstar u la leit ban  ujor ia kane ha u Syiem Mylliem bad kumjuh ha KHADC  bad ha ka 15tarik u Jylliew 2019 ha ka por 7:30 janmied u rangbah shnong lem bad ki paralok jong u ki la shoh  ia u bah Goldenstar ha iew Baridua.
Na ka liang u bah Goldenstar ha ka 19 tarik u Jylliew 2019, ki la leit ban pan ia ka jing pynshai ia ka jing bym ai certificate shnong bad ka jingjrongkti ia u ne u rangbah ha ing u rangbah shnong hynrei u rangbah shnong lem bad ki paralok jong u ki la thombor bad pom da ka wait ia u bah Goldenstar.
Ha ka meeting ba lah long  ha ka 19/6/19 ha Warmawsaw PHC ki staff jong ka warmawsaw PHC da ka wei ka jingmut ki pynrem jur ia ka khubor ba lah mih ha ka 10 tarik u june 2019 ba la pynmih da u president jong ka  HYC  Ribhoi Sepngi, kat kum katei ka khubor na ka liang jong ki staff jong ka phc ki ong ba katei ka khubor kam don nongrim  namar baroh ki nongpang ioh jingsumar da ki medical officer.
Na ka liang u medical officer incharge jong ka phc u ong ba lehse ha ka jing longbriew bun ki jingduna hynrei ha phc u wei u medical officer u don beit ban shakri ia ki paidbah bad u kyntiew ia ki nong ialam jong ka  seng ban bishar bniah bha bad ban da tohkit shwa ban pynmih ia kano kano ka khubor ba lah ban pynthoh bria ia ka burom  lane jingim jong u briew.
From Dr E.PaditMedical and Health  OfficerI/C Warmawsaw phc.
Shillong:  Ka Madanriting SC ka la shah pynliem ha ka Diliengiem SC da 0-2 bad ia kine ki kol la thep da u K.Nongbri (50) bad  u R.Lyngdoh (52).
Ha ka jingiakhun jong ka SPL U-18, ka Marbisu ka la shah pynliem ha kaMawkhar SC da 0- 3.
Ia kine ki kol ka Mawkhar la thep da u B.Khongsdam (6 ), A.G.Jyrwa (54 & 67)Ha kawei pat ka jingialehkai jong kane kajuh ka lympung,  ka Ryntih SC ka la pylliem ia ka Lawsohtun da 2-1 kol.
Ia ka Ryntih la thep da u  Lamphrang Pyngrope ha ka 3, bad 32 minit bad ia ka Lawsohtun SC la thep da u  Freddy Rani ha 86 minit.
RM ShabongHap ai khublei ia u myntri rangbah ka Jylla, ba u poi kynmaw ban jurip bha ia ka jing treikam jong ka tnat MeECL, kaba dei ka tnat kaba la noh tymmen tasam ha kine ki sngi, ha kaba ka jingring sti tymmen jongka, kam iapher eiei satia na ka MCCL, namar ba ki kyrteng jongki ruh ki ia syriem hi.
U myntri rangbah, lada jia ba u kwah ban pyn khynraw biang ia katei ka tnat, ula dei ban pynbeit shwa ia ka kyrteng jongka, ba kan long kaba neh bad kaba kham suk, ban ia tip paidbah bad ngi hap ban kynmaw, ba haduh mynta, ym don ba tip bha satia ia ka kyrteng jong katei ka tnat bor ding, namar ba hadien ba la pyn kylla na ka MeSEB, la iohi, ba la thoh tyngkhat da ka MeECL bad nangta don ki khep ba la tip sa ka MePDCL bad nangta lada ia wad shuh shuh lei, sngew kumba ki dang don sa kiwei pat ki kyrteng, ki bym ia kynmaw shuh satia.
Lah ban kynmaw, ba ka MeECL, ka sdang khie khlieh, ha ka por jong u lamphang barim jong katei ka tnat, U VS Jafa, ha kaba ula pharia ia ka rukom trei kam bad u kylla kyrteng ruh ia katei ka ophis da ka lum jingshai bad nangta la pyn ia khlad ia shibun ki shnat trei kam, lane kumba la tip da ki Area bad kitei ki la long shisha ka jing pynkhih im ia katei ka tnat kaba mynshwa ruh, ka long kaba tlot trei kam shibun.
Ban pynim ia ka MeSEB lane ka MeECL lane ka MePDCL, ka donkam ban pynbiang ia ki nongtrei kiba don ha ki jaka pynmih bor ding bad kam donkam ban pyn khapngiah ha ka ophis kaba don ha Lum Jingshai bad kawei na ki jingtlot kaba jubor than, ka long sha ki nong kyndong, ha kaba lada duh ding, kata kaba duna por eh, kan shim por ar, lane lai sngi, hynrei kaba kham sngew thikna ka long shitaiew bad ka daw, ka long ba ki duna palat ki nongtrei kiba dei peit, ha kaba la antad, ba ia ka lain kaba 100 Kilometre sawdong, lehse, kin don tang kumba 4,5 ngut ki linemen.
Ngim tip, la ka sorkar Jylla, ka dang sngew shaniah ne em ia katei ka tnat sam bor ding, hynrei lada jia  ba kan buh da uta u meter, uba hap siew pisa lypa ruh, kam don jingmut eiei ruh em, lada ka ding kam don bad katei kan shu pynlong ia ka MeECL, ba kan bam ei ia ka pisa jong ki paidbah, khlem da ioh bor ding katba ki donkam.
Shillong: Ki Dkhot ka HYC War Jaiñtia Circle, ha ka 21tarik mynta u bnai hapoh ka jingialam u Asst.Vice President u Rangbah Jem Bis Khongiong bad u Sport Secretary u Samla Bonanza Shylla, ki la leit ban jurip ia u surok National highway Amlarem-Jowai bad la lap ba naduh Lad mawphlang ter ter shaduh wah myntdu u surok um longshuh u ba bit ban iaid ban ieng ki kali, namar ka jingsniew kaba la palat shisha bad ka jingrit ka ba pynjynjar ia ki kali ban ai pass iwei ia iwei bad ka wanrah ruh ia ka jingma bad jingmynsaw ba har-rukom.
Kumjuh ruh ha kaba ki paitbah ka War Jaiñtia ka donkam bha ia u ne u surok naba u ne surok u dei u budlum ka iaid ka ieng bad ka khaii pateng  jong ka Thaiñ hi baroh kawei.
Na ka liang ka seng la kyntu jur ia u Nongmihkhmat kane la thaiñ bad ia ki bor ba dei peit  ban leh eiei halor u ne u surok,ong ka kyrwoh na u Publicity ka seng HYC War Jaiñtia Circle u samla Riki Mukhim.
New Delhi: U  HD Kumaraswamy, myntri rangbah ka Karnataka, ula sdang ia ka jingleit sah miet jongu sha ki shnong lane kaba la tip kum ka  “Grama Vastavya 2.0" ha kaba ula sdang na Gurmitkal kaba ha Yadgir district ha k sngi thohdieng.
U HD, ula kren shai ba ha ka jingleit jongu, u long uba la kloi ban thiah ha surok ruh, wat la ki don kiba kynnoh ba ha ka jingleit jongu, ki shnong ki hap pynbiang kum ba sah ha 5star hotel.
“Haei kata ka jing pynkhreh jong ka 5-star? Nga kloi ban thiah wat ha surok ruh.
Ki shu shna tang ka kamra sum kaba rit bad kane ruh ngan nym leit rah satia sha la iing" ong U  Kumaraswamy, haba kren ha ki kotkhubor ha  Chandraki.
Ula ong shuh shuh “Nga wan hangne da ka bos paidbah, ngam shym la wan da ka Volvo bus.
Ngam donkam eiei ban ioh jingai jingmut na ka seng BJP.Ha ka por ba u kpa jongnga, u long myntri rangbahduh, ha la sahmiet ha   Grand Kremlin Palace, Russia.
Nga la mad lut ha ka jingim jongnga," ong U  HD Kumaraswamy.
U Kumaraswamy, ula pynpaw ruh ia ka jingsngewkhia jongu, halor ka jingeh ki nongrep, ha kaba u ong “Nga la lum jingtip halor ka jingmap ram ia ki nongrep.
T.100klur yn pyllait sha ka  Kalaburagi District Central Cooperative Bank.
Ka rai na ka bynta katei, yn shim da u myntri ba peit ia ka  Cooperation bad ban ai ram thymmai ia ki nongrep".
U Harry Kane, u kapten ka England, ha ka ialehkai phutbol, ula ia poi kha bad kaba ieid jongu, kaba naduh dang khynnah rit, ka Kate Goodland, ha kaba u khot ruh ia ka, kum ka paralok ba iajan eh bad u.
U Kane, uba dei ruh u nongialehkai ka Tottenham, u don 26 snem ka rta, katba ka Goodland, ka don 26snem ka rta.
U Kane, ula tyrwa ban iateh sai iong sai saw, ia ka Kate ha Bahamas ha u snem 2017 bad kitei ki ia kynduh, naduh ba ki dang ia leit skul lang.
Kitei ki arngut, ki don ar ngut ki khun kynthei, ka Ivy bad ka Vivienne.
Shillong: Ka Pomlahier sc ka la jam sha ka quarter final hadien ba ka la lah ban pynliem ia ka Sohryngkham sc da 3-1.
Ha kane ka sngi ka Pomlahier sc ka la ioh ban thep ia ka goal ba nyngkong ha ka minit kaba 42 lyngba u Lam Nongsiej bad ka goal ka ba ar ka la wan lyngba u Thrian Khongiong ha ka minit kaba 51.
Ka Sohryngkham ruh ka la iakhun tyngeh bad ka la ioh ban thep ia ka goal kaba nyngkong jong ka lyngba u Winster Kharpran ha ka minit kaba 63, ka sohryngkham ka la iakhun tyngeh ban pyniakhaid hynrei ha kaba kut ka Pomlahier ka la ioh ban thep biang ia goal kaba lai bad kaba khatduh lyngba u Pynbhalang Marngar ban pyntikna ba kan ioh rung sha ka quarter final ha ka minit kaba 90+4.
Haba phai pat sha ka Mawryngkneng Super Cup ka Pdengshnong ka la jop ia ka sawkyntoit da 3-0 lyngba ki goal jong u Iohbor Lawai 8 minit, Ribanjop Kharsati 31 minit, bad ka goal kaba khatduh lyngba u Yowanki Mukhim 49 minit.
Ha ba phai pat sha ka jingialehkai hapdeng ka Eastern Pirate pyrshah ia ka Spainlang sc kaba na Smit ka ba la long ha ka 15/06/2019 ka jingialehkai ka long kaba itynnad bha ha kaba ka Eastern Pirate ka la ioh ban thep ia ka goal kaba nyngkong lyngba ka freekick jong u Micky Tynsong ha ka 25 mimit jong ka kylla step.
Ka Spainlang sc ka la iakhun tyngeh ba ka la lah ban pyniakhaid lyngba u b kharbangar ha ka minit kaba 63 jong ka kylla miet.
Hadien jong ka jingiakhaid u referee u la ai da ka tie-breaker ban rai ia ka jingjop.
Ha kane ka tie-breaker ka Eastern Piarate ka la jop da 4-3 ia ka Spainlang sc.
Haba phai pat sha ka Mawryngkneng Super Cup ka Nongdawah ka la jop ia ka Sohlyngi da 4-0 lyngba ki goal jong u Nelson Mynsong 15 & 25 minit bad u Wanshai Kkhar 50 & 67 minit.
Shillong:  Ka jingialehkai ka Subroto Cup ka East Khasi Hills ka la poi sha ka semi phainal mynta ka sngi.
Ha ka jingialehkai ka U17 boy, kaba long myn hynnin ka sngi, ka H.Elias HSS ka la pynliem ia ka Tlongumniam HSS da 3-0 bad ia kine ki kol la thep da u  Ioanis Suchen (42 min) bad Benjamin Diengdoh (49 bad 60 min).
Ha kawei ka jingialehkai, ka Shillong College ka la pynliem ia ka O.M Roy HSS da ka tie-breaker (5-4).
Ia ka jingknieh ia ka nam lahduh kan long ha ka 24 tarik Jylliew ha madan JN Stadium.
Kiwei pat kiban iaknieh ia ka nam jingjop ka long ha ki kynthei, ka Umthli HSS pyrshah ia ka Iewrynghep HSS por 9.15 am, ka  O.M Roy HSS pyrshah ia ka District War Sepngi SS por 10.30am bad ka H Elias HSS pyrshah ia ka Shillong College HSS por 12.00 noon.
Shillong: Ki nongkit daju ha iewduh ki iathuh haka jingiakren bad u Rupang ba ka daw ba kim shym la phong ia ki uniphom ba la bthah da ka Hima Mylliem ka long namar ba ka jinglong jong ki jain bad ka dor ba ki shim kam iadei dur.
Ki jain ki stang bad u shu long tang ha ka dur u patoi lyngkot katba ka ophis u Syiem ka ohdor haduh 500 tyngka,da kaba kynnoh ba lada ki treh ban phong daki tei ki jain hapoh shisnem katno tylli kin hap thied, namar kajingkit daju ka dei kaba eh bad ki jain ba ki ioh kan jot kloi tang da ki taiew.
Shuh shuh, laiathuh ba ki la don ki dkhot kiba la siew iaka pisa sha ka ophis ka Hima,bad hadien ba kim shym treh ia ki sopti kim shym la ioh shuh iaka pisa jongki.
Kum ban shu kdew,u Syiem ka Hima Mylliem ryngkat bad ka District Counsil ki la bthah ba dei ban da phong  noh da ka uniphom ia baroh ki nongkit daju hapoh ka Iewduh,hynrei kane kam shym la urlong,ymtip la ka dei tang na ka daw jongki nongkit daju ne don sad a kiwei pat ki daw ruh.
Lah ban pynkynmaw, ba ka KHADC, ka la ia kren bad ka Hima Mylliem, ban pynphong uniform noh ia ki daju ha Iewduh, naduh ka 18tarik Rymphang 2015.
Ha katei ka sien, ha ka 17tarik Rymphang 2015, U bah Adelbert Nongrum, ula long U CEM ka Khasi District Council bad halor ka jing ujor ki daju ban phong uniform, namar ba ka remdor eh bad U bah Nongrum, ha katei ka por, ula  ong ba lada don kiba pynlut T.50 shi sngi ban rung pata kyiad, ha ka shi bnai kan long T.15 spah bad kan don jingeh aiu ba kin pynlut T.5 spah na ka bynta ka bai sopti kaba la thmu ban pynbha ia ka jingbit jingbiang jongki".
U CEM u la ong ba ka jingshim ka Council ban pyntreikam da ka uniphom ka long na ka bynta ban tehlakam ia ka jingioh rung pathar ki dkhar ban wan kit daju ha Iewduh.
“Ngim tip, u dkhar uba dang shu wan shi sngi, u la lah ban kit daju ha Iewduh namar ba kam don kano kano ka rukom pyniaid", la ong u CEM bad u la kyntu ia ki daju ba kin iatreilang khnang ba ka jingthmu kan long kaba jop.
Hynrei ha kane ka por, ki daju ki la pyrta ba ka la eh palat ia ki ban pynlut T.5 spah.
Wat la ki daju ki la leit na ka jingialang da ka jingbym hun, hynrei na ka liang ka jingialang la pynbna da u Myntri K Langstieh ba ka jingphong sopti uniphom kan treikam naduh lashai bad ki bym treh, kin nym ioh kit shuh ha Iewduh.
Shillong:  U general secretary ka AICC ba peit ia ka North Eastern u Luzinho Faleiro u la kam ba ka Congress borabor ka peit bad ieng ban iada ia ka jinglong kyrpang jong ki briew ka dong mihngi hynrei ka BJP ka leh da khongpong.
U la kynnoh ba ki seng riewlum jong ka dong mihngi, kila iarap ia ka BJP ban wan rung bad bsuh khlieh lyngba ka shatri ka North East Democratic Alliance (NEDA).
Haba kren hadien ka jingwan iakynduh ia ki nongkitkam bad ki MLA ka party ha Shillong myn hynnin ka sngi, u Faleiro u la ong ba ki seng riewlum kim dei ban kmen mynta shipor namar ba kin sa shah synshar khnoit pat hadien ha ka BJP.“Ki seng riewlum ki kyrshan ia ka NEDA ha kaba u chairman u dei u Amit Shah bad baroh ki tip ia ka buit ne agenda jong ka BJP bad ka RSS", la kynnoh u Faleiro.
U la ong ba ka BJP ka la pynduh ia ka kyrdan kyrpang ne Speicial status ia ka dong mihngi kaba 90% percent ka jingbei pisa ia ki jylla ka dong mihngi la leh da ka sorkar pdeng na ka bynta ki kam pynroi, hynrei mynta kam don shuh kane.
U la kynthah ruh ba ka BJP ka la pynduh ruh ia ka Planning Commission bad mynta ki jylla kane ka dong mihngi kila iakyrthat namar ka jingkyrduh pisa.
U la kam ba ka Congress ka dei ka party kaba ngeit bad trei katkum ka synshar paidbah  hynrei ka BJP ka la pynjot ia ka synshar paidbah, ka pynjot ia ki thymmei ki tynrai jong ka synshar paidbah.
Ha kajuh ka por, u Faleiro u la ong ba ka jingwan jongu sha ka nongbah ka long ban pynkhlaiñ ia ka party bad kiwei ki kam.
Halor ka Citizenship Amendment Bill (CAB), u Faleiro u la kam ba ka Congress lem bad kiwei ki paralik, ka la ialeh pyrshah ia kane ka Bill ba la wanrah ka Bill hynrei mynta ka BJP ka la thmu ban wanrah biang ha parliament ha u Naitung.
Katkum ka jingkynnoh u Faleiro, ka CAB ka long ka jingma kaba khraw ia ka dong mihngi.
Ha kawei ka liang ha kaba kylli ia ka jingdon ki MLA ka Congress ban phet, u Faleiro u la ong haduh mynta kam don kano kano kaba kum kata.
“Ngam iohi ban don uno uno u bymman haduh mynta", u la ong.
Lah ban kdew ba u Faleiro uba shah bynshet ha ka Congress ban peit ia ka dong mihngi, u la wan ar sngi sha Meghalaya na ka bynta ban iathew iawoh kumno ban pynkhlain ia ka party hadien ba ka party ka la shah rem kput ha ka elekshon MP dang shen ha ka ri, watla ka la jop kawei ha kane ka jylla.
Shillong:  Ka Clan Bill kaba thmu ban ithuh bad pynkup bor ia ki Kur ba la thaw bad mynjur da ka KHADC ha ka por ba long CEM u bah HS Shylla, ka la shah pynphai biang sha ka Council.
Ia kane la iathuh da u CEM ka KHADC u bah Teinwel Dkhar haba kren sha ki lad pathai khubor hadien ba la iakynduh ia ka Synjuk Ki Rangbah Kur mynta ka sngi.
“Nga la ioh jingtip ba ka Clan Bill ka la shah pynphai, hynrei ngam pat ioh ban pule halor kano ka nongrim la pynphai biang ia ka’, la ong u bah Teinwel.
U la bynrap, “Ngin iashong ban iatai sani bha bad lada donkam ngin kit biang sha ka dorbar ban mynjur ia ka hadien ba la bishar sani".
Ha kajuh ka por, u CEM ula pynpaw ia ka jingsngew bynniaw ia ka jingsahkut ki bill ha ka sorkar ba la mynjur da ka Council.
“Ki don kumba 40 tylli eiei ki Bill ka KHADC kiba la phah sha u Lat ka jylla ban ioh ka jingmynjur, ki sahkut sah haduh mynta", la bynrap u bah Teinwel.
Haba kular ban buddien ia ki, u CEM u la ong ba ka EC kan iathir sani bha ia ka Clan Bill kaba la shah pynphai bad lada donkam ban leit rah biang ha ka dorbar khnang ban phah biang sha u Lat ban ioh ka jingmynjur.
Ha kajuh ka por, u CEM u la ong ba kane ka Synjuk Ki Rangbah ka dei kawei kaban iatynrong lem ia ka bha ka miat ka jaitbynriew khamtam na ki jingsniew kiba kynrei bha ha kine ki sngi naduh u drok, ka shongkha shongman bad kiwei.
Katba u General secretary ka Synjuk Ki Rangbah Kur, u bahAristotle Lyngdoh Mawphlang u la ong ba kane kaClan Bill ka long kaba donkam ha kaba kan ai bor ia u Rangbah Kur ban ai Syrnot Kur ba la ithuh da ka ain bad ban pynklain ia ka jaitbynriew namar kumba ka long mynta, uno uno ruh u lah ban ai syrnot bad kane ka long kaba ma namar ba kan pynioh lad ia kiwei ki bym dei na ka jaitbynriew ruh.
Shillong:  Ka 6 shnong Wah Lukha Association ryngkat ka jing synran lang u MDC ka Narpuh Bah Emlangky Lamare ha ka sngi balang ba ladep, ka la ia kynduh ia u Chief Executive Member (CEM) jong ka Jaintia Hills Autonomous District Council (JHADC), U Ma Thombor Shiwat  na ka bynta ban kyrpad ia u ban nym die lilam shuh ia ka Wah Lukha sha ki riew shimet  kumba juh leh man la u snem bad la kyrpad ruh ia u ban ai pyniaid noh ia kane ka wah sha ki 6 tylli ki shnong kiba shong ba sah harud jong kane ka wah hapoh ka jing peit jong ka Association.
Hynrei na ka liang U CEM u la ong ba kin hap ban ia kren ha ka Executive Committee halor kane ka jingdawa jong ka 6 shnong.
Na ka liang jong u Secretary ka 6 Shnong Wah Lukha Association Bah Daiapherbha Lamare, u la batai shai ha khmat u CEM ka JHADC ba ki briew kiba shong ba sah harud kane ka Wah ki long kiba duk kiba rangli, bun ki im bylla da kaba khwai dohkha na kane ka wah ban pyndap pynbiang ia ka iing ka sem jong ki bad u la ong ruh lada ka JHADC ka die lilam  lane nym die lilam ruh ia kane ka wah kam don jingktah ia ka pisa mang tyngka jong ka JHADC namar ka die lilam ia ka ha ka dor T.1,50,000 shisnem hynrei lada yn ai ia kane ka wah sha ki 6 shnong katno ka long ka jingkyrkhu ia ki briew kiba shong ba sah harud kane ka wah Lukha.
U Bah Lamare u la batai shuh shuh ba ka Association ka don jingthmu ban pynlong ia kane ka wah kum kawei ka jaka jngohkai pyrthei hapoh Meghalaya, khnang ba ki briew kin ioh kam ioh jam da ka kam jngoh kai pyrthei bad ka don jingthmu ruh ban pynkhuid ban pynbha bad ban pyntikna ba kane ka wah kam kylla rong blue shuh kum ha ki snem ba la dep.
Ka Association ka kynthup ia ki 6 tylli ki shnong ka Sonapyrdi, Sakhri, Lum Tongseng, Shymplong, Borsora bad ka Kuliang kiba don harud kane ka Wah Lukha kaba don hapoh ka Elaka Narpuh.
Ha kajuh ka por ka Association ka kloi ruh ban iarap ia ka Council kumno ban kyntiew ia ka jingioh jong ka lyngba kane ka wah Lukha.
Shillong:  U Pastor Kyrsoibor Pyrtuh u la ong ba ka jingiakhun na ka bynta ka hok ha ka kashari kam pat kut satia.
Ha ka 19 tarik mynta u bnai, ka iingbishar jong u Assistant Deputy Commissioner ka East Khasi Hills – ka District Session Court ka la pynwai ia ka mukotduma kaba la mudui da u Pastor Kyrsoibor Pyrtuh pyrshah ia ka Khasi Jaintia Presbyterian Synod Sepngi halor ka jingsospon ka Synod ia u.
“Kane ka mukotduma kam pat kut satia, ngam pat kwah ban kren jrong", la ong u Pastor haba iakren mynta ka sngi.
Ha ka hukum kaba la pynmih ha ka 19 tarik mynta u bnai, ka ïingbishar ka la kyntait ia ka jingujor u Pastor Pyrtuh ban pynsangeh ia ka hukum sospon jong ka Synod.
Ia ka Synod la iasaid da ka Dr.Fenela Lyngdoh Nonglait kaba dei ka Standing Counsel jong ka KJPSS katba na u pastor Pyrtuh la iasaid da u nongiasaid aiñ u Kishore Ch Gautam.
Shillong:  U bah Generous Warlarpih haba iakren bad u Rupang  u la ong, “Ngi la shah thwet pulit kylla mangi ki nongshah leh haka jaka  ki nongleh, haei kata kajingbishar hok ia u rit u ria,"la bynniaw da kaba bteng ba la suba jur ba don kaei re kaei kaba khynniat nadien.
Ia kane u la iathuh haba iakren bad u rupang myn hynnin ka miet “Ki nongleh pyrshah iangi hakato ka miet ki la ujor pharep ba ngi leit ban lute iaki,"u la ong bad u la ong shuh shuh, “Lada ngi la leh kumta ban lute iaki balei kim ujor markhmat ha kato hi kajuh ka miet haba ngi ngi la don markhmat bad ki pulit,hynrei dei maki pynban  kiba phet krad noh ynda poi ki pulit,"la ong u bah Warlarpih.
Ha kawei ka liang pat, u la ong ba ka seng ka la dawa na u Myntri ka kam Ri mrad u bah Prestone haka jingia kynduh hynnin ka sngi ban buh noh iaka iew die masi ha Byrni, khnang ba kan kham shngain, namar ka dei hapoh ka shnong ba kham bun ki Khasi bad lait na ka jing iohlad ban ban iaid lait iaka surok namar iaki masi la wanrah na Assam,bad haba ki kit sha Bangladesh ki iaid lait noh ban leit shwa sha Khanapara ban leh ia ki jingdonkam baroh.
U la ong ruh, “Ngim pat tikna haduh mynta lano ngin sdang plie biang iaki dukan namar haduh mynta ngi dang sah haka umdum.
".
Shillong:  Ki pulit jong ka Jaintia Hills, kiba don ha Psiar, ki la kynran noh ialade sha Sahsniang myn hynnin ka sngi, ong ka khubor bad ka daw, ka long hadien ba ki pulit Assam, ki la leit poi haduh hynniew trok ha ka shnong Psiar, kaba dei ka shnong, kaba ki la thaw ktem ha ki khyndiat sngi ba ladep, hynrei, kaba ki la dep pynpra noh, lyngba ka jing ujor ki pulit jong ka Jaintia Hills.
Ka KSU Laskein Circle, ka pynrem jur ia katei ka jingleh jong ki pulit Assam, ha kaba kim khein snep shuh ia ka jingiakren jong U Conrad Sangma, myntri rangbah ka Jylla bad U Sarbananda Sonowal, myntri rangbah ka Assam, ong shuh katei ka kyrwoh jong ka KSU.Katei ka seng, ka ong shuh shuh ba ka jingleit jongki, ka la pyntieng koh tympan ia ki khynnah skul lem bad ki riew paidbah.
Ka jingkynran dien jong ki Pulit jong ka Jowai sha Sahsniang ka long hadien jong ka jingiamynjur ba la long mynta ka sngi hapdeng ki Chief Secretary jong ka Assam bad ka Meghalaya.
Shillong: Ka KHADC lyngba u EM ka tnad khyndew ka konsil bah Titos well Chyne u la lum iaki Myntri bad ki bakhraw  jong ka Hima Mylliem ban bthah haka miting ba u Syiem bad ki Myntri ka Hima kimbit ban ai NOC khlem da kynjoh ktien naka konsil.
Ia kane u la ong bad bthah ha ka jingialang ba u la khot iakren bad ki ha kamra treikam jong u mynta ka sngi bad ong “Ka ophis jong ka KHADC  ka bthah ba  naduh mynta kim lah  shuh ban ai kano kano ka NOC sha ki kompeni,ki bor sorkar ne ki shipai bad ki no kino ki kynhun bymdei ki riew shimet   khlem da ioh shwa iaka jingmynjur na ka District Council khnang ban teh lakam iaka rukom bat khyndew bat shyiap jong ka jaitbynriew,"la iathuh u EM.Shuh shuh,u la ong, “Ngi la iamir jingmut lang ba iakino kino ki briew shimet kiba kwah ban rejistar iaki khyndew jongki ha ka konsil kidei ban ioh shwa iaki rejistration ne ki kot pata ne ki dulir naka ophis u Syiem ka Hima Mylliem lym kumta kum ka konsil ngin ym pdiang shuh iaki jingthoh tang na ki Rangbah Shnong ne ki Sirdar Raid.
"Shuh shuh,u la ong ba ka Hima Mylliem kadei ka Hima ba heh bad bun bha ki jaka bad la shem ba kaba kongsan kalong ba ki briew ki ju wan ban pan ban leh iaki land rikod iaki khyndew jongki sha ka District Council haba kimioh  ia ka land rikod na u Syiem.
“Kane ka buh jingeh ia ka KHADC kumno ban rai namar ba kim shym don iaki kot ki sla kiba biang,"u la iathuh.
Haba jubab,u la ong ba lada ka ophis u Syiem ka iaid lait, ka District Council kan shim da ka kam bad  lada ki Dorbar shnong ki leh bakla ka District Council kan pan jingkhein na u Syiem ka Hima Mylliem.
Shuh shuh, haba jubab,u la ong ba ka sorkar ba mynta ka shim khia bha ha kaba iadei bad ka them metor,bad iathuh ba naki rikod u iohi ba u CEM u dei u dkhot sha ka HLC jong ka sorkar jylla,hynrei um pat tip mano pat uta uba dei u dkhot haduh mynta, bad u la iathuh , “Ki CEM ba mynshwa kum u bah H.S.Shylla bad u bah P.N.Syiem ki la leh shitom halor kane, hynrei namar ba lah shwa  ba kut noh ka aiom la sahteng noh,"u la ong.
Kynshi:  Ka Mawthadraishan Constituency ka la kyrshan tyngeh ban kyntiew kyrdan noh ïa ka Mairang Civil Sub Division sha ka District.
Ïa kane ka rai la shim ha ka jingïalang la khot da u MLA ka Mawthadraishan Constituency, u Bah HB Nongsiej, ha kaba la don lang ki Syiem, ki Sordar, ki Secretary Shnong bad ki riewrangbah na ki Shnong bapher bapher kiba hap ha Mawthadraishan Constituency bad Mawthadraishan C&RD Block.
Kane kadei ka jingïalang kaba nyngkong eh naka thaiñ Mawthadraishan ban ïakren halor ka jingdawa District ïa ka Mairang Civil Sub Division.
Ha ka jingïalang ba la don lang ruh u MDC ka Parïong- Mawthadraishan, u Bah Jambor War, uba long ruh u EM ka KHADC, baroh kiba la ïashim bynta ha ka jingkren, ki la sngew dei eh ba ka por ka la biang bha ba ka Mairang Civil Sub Division kan kiew kyrdan noh kum ka District.
Halor kane ka jingïalang ka la rai ban ïatreilang bad ka Mairang Constituency, ha kaba la jied 12 ngut ki riewrangbah, kiba kynthup ruh ïa u Syiem ka Hima Mawïang, u Acting Syiem ka Hima Myriaw, ki Sordar bad ki riewrangbah ban ïakynduh ïa u MLA ka Mairang ban ïatreilang na ka bynta ka jingdawa District.
Kane ka jingïalang ka la rai ruh ban ïakren bad ki bor sorkar ban pynrung noh ïa ka Markasa PWD Sub Division hapoh ka jingpeit ka Mairang Division na ka bynta ka jingtreikam kaba khamsuk bad kaba kham pynïohnong ïa ki paidbah.
Kawei pat ka rai ba la shim ka long ban ïakynduh ïa u Myntri ka koit ka khiah, u Bah AL Hek ban dawa noh kawei ka CHC ha Mawthadraishan C&RD Block, namar ba kane ka Block haduh mynta kam pat don CHC.Na ka bynta ka jaka ban buh ïa ka CHC, kiba bun ki la pynpaw ba dei ban buh ha jaka ba long pdeng bad kaba kham suk na surok bad kane ka jaka kan long naduh Umjei haduh Markasa.
Bah Prophesor Mawkon, Nongjri Pynursla, East Khasi Hills District, Meghalaya.
U Rev.Thomas Jones & ka kurim i Mrs.Anne Jones ki la mih na Liverpool ha ka 25.11.1840.
Bad u la wan poi ha Sohra ha ka 22.6.1841.
La pdiang sngewbha ïa u Thomas Jones da uwei u Rangbah Shipai ba riewblei uba la ai jaka sah ïa ki, une u dei u Captain Lewin.
Ha u snem 1842 u la pynkhreh nyngkong ïa ka kot kaba u ai kyrteng “ Ka Kot Pule Khasi A-B." U la pynmih ruh 2 tylli ki kot Niam.
U la seng 3 tylli ki skul rit ha Thain Sohra ha Mawsmai, Mawmluh bad ha Sohra.
Ka Mrs.Anne Jones ka la khlad ha ka 22.08.1845 bad la tep ha u Lum Jingtep ka Balang ha Nongsawlia (Sohra).
U Thomas Jones u pynkylla khasi ïa ka Gospel u Mathaios kaba u la ai kyrteng Ka Gospel u Mathi ha u snem 1846.
U Thomas Jones u la khlad ha Kolkata ha ka 16.09.1849.
La seng ïa ka Balang kaba nyngkong ha RI KHASI JAINTIA ha NONGSAWLIA ha ka 8th March 1846 ha kaba la pynbaptis ïa ki Khristan banyngkong eh, U AMOR BAD U RUJON.La pynbaptis sa lai ngut kiwei pat ki khasi kita ki long U Tira Sing, U Luh & U Ramjan.
La pynbaptis ïa ka Nabon Sawian ha ka 16th July 1848, ka kynthei ba nyngkong eh ban pdiang ïa U Trai Jisu.
La pynbaptis ïa ka Bir, ka Phuh bad U Jarkha ha ka snem 1849.
Ka Bir ka la khlad noh ha kane ka snem 1849 bad ka la kylla long ka Kynthei ba Nyngkong eh ban tep don burom da ka rukom Tep Khristan.
Ha une u juh u snem 1849 la pynbaptis ïa U Larsing Khongwir bad la thung ïa U Tymmen Basan ba nyngkong eh jong ka Balang Nongsawlia bad baroh kawei ka Ri Khasi Jaintia kata U Tymmen Basan Tira Sing.
La pyndep ïa ka Jingïathoh Shongkurim khristan kaba nyngkong eh hapdeng U Luh bad ka Phuh.
La pynlong ïa ka Jingïaseng Presbytery kaba nyngkong eh ha Nongsawlia ha ka jinglong Moderator U Rev.Thomas Jones II bad U Rev.Griffith Hughs kum U Secretary.
Katto katne ka jingïapher hapdeng U THOMAS JONES bad U HARRY INGLISH.U REV.THOMAS JONES u la aiti ïa la ka jingim ban ïada ïa ka Jaitbynriew Khasi baieid jong ngi na ka jingbanbein ka Sorkar Phareng bad NongkhaIii Dohlieh da kaba seng Skul, ai ïa ki Alphabet Khasi ABKD, hikai ruh ha kaba kyntiew ïa ka ïoh ka kot.
Na ka bynta kane u la shah banbein ha ka bor synshar Dohlieh haduh ba u hap phet ïap noh sha Kalkata bad ka Jingpang ka la lap ïa U bad u la khlad ha Kalkata ha ka 16th September1849 ha Scottish Burial Ground, Karaya Road, Kolkata.
U HARRY INGLISH u dei Ophisar Sorkar Dohlieh uba bat ïa ka kyrdan Asst.Political Agent uba bamsap bad lehbein bha ïa ki Khasi.
Ha ka kam KhaIii Pateng u lehbor bha ïa ki Khasi da kaba pynbor ban die ha ka Company jong u kaba u ai Kyrteng Inglish & Company bad u kpa jong u (George Inglish) ha ka dor ban ïohnong ïa lade.
U la leh donbor ruh ïa ki Bri Sohniamtra jong ki Khasi ha kato ka por.
Kiba ialeh pyrshah ïa u, ki shah kem bad set phatok.
U dei naka ri aiu u thomas jonePhim tip mo.
Shillong:Ka Khasi Student Union  Central body hapoh ka jingialam jong u General secretary u bah Donald Thabah mynta ka sngi ka la  hiar sha Kyrdem kulai Ribhoi District , Meghalaya  ban pyndam ia ka kyrteng jong ka College of Agriculture bad buh ruh ia ka kyrteng da ka Central Agriculture University.
Ia kane ka jing pyndam kyrteng ka long hadien ba ka sorkar Kmie ha u snem 2010 ka la thmu ban plie ia ka Central Agriculture University ha u snem, hynrei ha u   2015 ki la ioh jingtip ba ki la shna ia ka iing, ym ban pynlong ia ka University hynrei kin pynlong tang ia college bad kane ka college ka ia snoh bad ka Agriculture  University na Imphal kaba baroh ki jing pyniaid  kin long beit na Imphal “Ka sorkar ka la pan  200 acre tam ban shna ia ka unversity hynrei ki shna da ka College ka college kan leh  aiu kat katta ka jaka"la kylli u Donald Thabah general secretary ka KSUU bah Thabah u la ong “Lada ka wan kane ka College kaba shaniah na ka Imphal ngi ki briew shane ngin ym ioh jingmyntoi eiei shuh.
"U Donald Thabah u la iathuh “Lada kane ka university kan wan shibun ki jingmyntoi ngin ioh ha ka jingioh kam ioh jam ki khynnah ki ba ioh pule hangne kin ioh shi bun ki jing myntoi khamtam ha ki rukom rep ka stad science mynta bad khamtam ia u nongrep hi u ban ioh shibun ki skim lyngba kane ka University".
U bah Donald Thabah u la dawa ba kato ka jaka ka dei jong ka university ai kan neh  beit jong ka university.
U nongrep na Mangaluri District jong ka Karnataka, ula thaw ia ka mashin, kaba suk shibun ban kiew shajrong jong u dieng kwai, na ka bynta ban synreit dawai bad kumjuh ban kheit kwai ruh.
Katei ka dei ka mashin, kaba la thaw da U K Ganapathi Bhat, u nongrep, uba don 60snem ka rta, ha kaba u thaw ia katei ka mashin ha ka dur jong ka thuk thuk bad ka dei kaba suk shi katdei ban kiew bad ban hiar na u dieng kwai.
AdvertisingKatei ka video, ka dei kaba khring jingmut ia ki nongpeit kai bad wat U Anand Mahindra, uba dei uwei na ki heh spah, ula pynpaw, ba ka long kaba iahap shi katdei, namar ba ka dei ka mashin kaba sting shibun eh.
U Ganapathi, u iathuh ha ka Indianexpress, “Nga thaw ia kane ka mashin, namar ba ki nongkheit kwai ki la duna bha bad lyngba kane ka mashin, ki nongrep, ki lah ban kiew bad sumar hi ia ki dieng kwai.
Katei ka mashin, ka dei kaba la pyrshang bha ha ka bri jongnga bad ka dei kaba ki la ai mynsiem shi katdei".
U Ganapathi, uba dei ialade u samla pule saian, u iathuh ba katei ka mashin, ka khia 28 kilo bad ka don ar stroke ka engine jongka bad uno uno u briew, uba khia hapoh ka 80 kilo, u kwah ban kiew ia u dieng kwai hapoh laiphew sekhon bad un hiar na u dieng suki, da kaba pynlip noh ia ka mashin bad lah ban kiew haduh 80 tylli ki dieng, tang da kaba pyndonkam tang shi litar ka petrol.
La pyndonkam ruh ia ka  hydraulic drum lem bad  shock absorber ha ka engine, lada jia ba ka engine ka bakla bad ka hap sha madan".
Ka mashin, ka shongdor T.75,000 bad U Bhat, u kwah ban pyndonkam ia kaei ka mashin, ha kaba leit kheit ia ki snepkor ruh.
Kawei ka longkmie, ka la kha khun ha surok, namar ba ka la shah beh noh na Runkata Primary Health Center (PHC), da ka nos kaba dei peit ia katei ka hospital ha katei ka por bad ka daw, ka long namar ba u tnga jongka, um lah satia ban siew bai sha ia katei ka nos.
U Shyam Singh, u tnga jong ka Naina Devi, kiba shong ba sah ha Lakhanpur ha ka shnong Runkata jong ka Agra, u iathuh ba ula leit ialam ia ka tnga jongu, ha ka por 7baje mynstep sha katei ka PHC bad ka nos, ka Sarita Singh ka dawa bai sha na u, na ka bynta ban pynrung ia ka tnga jongu, ha katei ka Centre.
Namar ba um don pisa ban siew ia ka nos, kumta, katei ka nongsuh khun, ka la shah beh noh bad haba ula ong ia ka, ba kan wad ambulance lem ruh ruh, hynrei ka la phah ba un phone hi dalade bad ba un ap ia katei ka ambulance.
U Dr Mukesh Vatsa, uba dei u doktor uba peit ia katei ka Agra, u iathuh ha ka india today, ba la beh kam noh ia katei ka nos, namar ka jing kyntait jongka ban pdiang ia katei ka thei suhkhun.
Ka Tamil Nadu, ka don ha ka jingrang tyrkhong kaba jubor tasam mynta u snem.
Bun bah ki dohkha, ki la iap lut bad ki la per ha jrong um bad ka daw, ka long namar ba ka  Selva Chinthamani ha Coimbatore, kam don um shuh.
Kawei pat ka pung, kaba ju dei ka tyllong um bah jong ka Tamil nadu, ka dei ka  Porur Lake, ha kaba katei ruh ka la sdang tyrkhong um ha kine ki sngi.
Kiwei pat ki pung, kiba kynthup ia ka  Chembarambakkam, Poondi, Red Hills bad ka Cholavaram bad kitei ki dei kiba pynbiang um ia ka Chennai, hynrei kitei ruh ki la tyrkhong um.
Ki tyllong um, ki la rkhiang lut, namar ka jing duna um ha kine ki ar snem ba ladep, ha kaba wat ka ryngkew shapoh ruh, ka la tyrkhong jur ha kine ki sngi, ong ka khubor.
Katba kum ka jinglum jingtip jong ka  Chennai Metropolitan Water Supply and Sewerage Board (Chennai Metro),  ki tyllong um jong ka Cholavaram, kiba ju don um 1,081 mcft bad ka Redhills (3,300 mcft), kiba ju pyndap um ia ka Chennai, hynrei kitei ki la tyrkhong ha kine ki sngi, katba ka  Poondi, ka don  mynta 24 mcft, na kaei kaba ka dei ban don  3,231 mcft.
Shillong:  U Myntri Rangbah ka jylla u Conrad K Sangma myn hynninka sngi, u la hiar sha ophis ka MeECL ha Lumjingshai, Shillong ha kaba u la lum jingialang ia ki ophisar kane ka kompeni sorkar, ban bishar ia ka jingiaid ki kam ki jam jong kane ka kompeni.
Ha kane ka jingialang, la iakren ia ka jingdap ram ka MeECL bad kumno ban thaw lad ban pynduna ia kane ka jingeh ba ka MeECL kaba shem ia shibun ki jingeh.
“Ngi la iakren ia baroh lai tylli ki tnad naduh ka Generation, Transmission bad Distribution",  la ong u Conrad.
Katkum ka jingong u myntri rangbah, la iakren ruh kumno ban pynduna ia ka jingpynlip ding, ban pyndonkam da ki bor ka mariang ban pynmih ding bad kiwei.
“La iakren ruh ia ka jingduhnong na ka jingbym biang ka rukom lum ia ki bai thang ding, bad kumno ban pynbha ia ka", u la ong.
La ia kren ruh ha katei ka jingialang, halor ka jing duhnong jong ka MeECL, na ka jingthaw bai ding, ha ka dor kaba duna bad la ai jingmut ban pyndonkam noh nangne shakhmat, da ki meter kiba hap siew pisa lypa.
Ka jingialang ka la iatai ruh ban pynlong ia ka jingpynshai paidbah shaphang ka jingdonkam ban lait na ka jingpynlut phut ia ka ding da kaba pyndonkam da ki bulb  LED, da ki ding sngi bad kiwei.
La iakren ruh ia ka Subhagya Prokram kaba dei ka prokam ai ding ei ia ki nongkyndong ba duk, bym pat ioh ding bad ka jingpyntreikam ia ki kam ban pynmih bording kynthup kiba rit bad kiba heh.
“Kane ka dei ka jingialang kaba nyngkong, lashem bnai ngan lum biang ka jingialang ban iakren bniah ia ka jingduh nong ka kompeni", la ong u Conrad.
Nongstoiñ: Ka Hynniewtrep Youths’ Council Mawkynjoin Unit myn hynnin ka sngi, ka la leit ban ia kynduh ia u Executive Engineer ka tnad MeECL ban dawa bujli noh da u wei u tranformer u bala sniew hapoh ka shnong Mawkynjoin West Khasi Hills, namar ba ki paidbah nongshong shnong kila hap ban shong dum mynta la ar bnai.
Katkum ka kyrwoh bala phah da u Samla Eklen Nongsiej President HYC Mawkynjoin Unit u la ong ruh ba na ka liang jong u Engineer katei ka tnad u la ong ba ia mynta hi ka tnad ka dang ap ia ki katto katne ki ïing ba kin wan siew dep noh ia ki bai bording khnang ba yn lah ban wan rah ne bujli noh da u wei pat u Tranformer.
