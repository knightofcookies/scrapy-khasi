Ki la ong, “Naduh mynta ngi ruh ngin ai jait kmie noh ia ki khun kumba leh ma phi.
Bad ngin ia long noh kum shi hynmen para.
"Te ki Khasi ki la pyllait lynti ia ki Garo da kaba suk.
Ki Garo ki la ioh ban kiew sha lum.
Tangba ki la hiar shaphang sepngi ban shong shnong.
Dei naduh kata ka por ba ki Garo ki sa pynkylla ia ka jingai jait ia ki khun sha ka kynthei.
Naduh ba la pynkylla ia ka rukom ai jait sha ka kmie ba ki Khasi bad Garo ki la sdang roi.
Te ha ka jingsngew jong nga ngim dei shuh ban dang pynkylla ia kane ia kaba ki kpa tymmen jong ngi ki la smai bad la suit la shor da u klong u skaw hyndai.
Ki briew ki peit ia jing iaid ka por te ngi ruh ngi ngi dei bn peit kat kum ka jing iaid ka por,Lada maki hyndai ki lah bn pynkylla ia kaba la suit la shor uta u longshuwa jongki te balei mangi ngim lah??lun.
Namar ba ka pyrthei ka la Jan wai,ngin ngeit beit katba ki long shwa man shwa kiba la dep suit dep short.
U heh ki Muslim ha Pakistan, ula kynthoh mynta ka sngi, ba ka jingpang coronavirus, ka dei ka jingsympat jong U Blei ia ka pyrthei, namar ba ki briew ki la leh khlemrain ia la ka jong ka met ka phad.
U Maulana Jamil, u dei u nong ialam niam, uba pawnam bha ha Pakistan bad utei ula kren ha ka prokram bad U Imran Khan, myntri rangbahduh ka Pakistan, da kaba u ong  “Ka jing pyni khlemrain ia la ka dohmet bad ka jingiaid khusbi, ka dei ka jingtim jong U Blei, lyngba ka khlam coronavirus.
"“Mano ba hikai ia ki khun kynthei jong ka ri, ba kin ia shad bad ki sopti kiba tang ha lbong.
U Allah, ula khie bitar na kane ka jing ia leh khlem rain bad iaid lymbuit ha ka imlang sahlang" ula ong.
Ka jingkren jong utei u nongialam niam Muslim, ka la pynmih ia ka jing btiar jong kiba bun ki kynthei ha katei ka Ri, ha kaba ka Maleeka Bokhari, kaba dei ka Parliamentary Secretary ka tnat ain, ka la kynthoh, da kaba ong ba katei ka jingpang, kam dei na ka jingleh thawlad ne iaid lyngkar ki kynthei.
Shillong: Hynnin ka sngi, ula ther shisha u lap bah ha Sohra, ha kaba ka jinghap slap, ka la poi sha ka 38.6mm, haba khein naduh ka por 8.30 mynstep haduh ka por 8.30 mynmiet.
Ha katei kajuh ka por, ka jinghap slap ha Shillong, ka long tang 5.2 mm, katba ha Umiam, ka long 18.7mm.
Mynta ka sngi, ka jingkhein jong ka tnat peit mariang, kaba naduh ka por 8.30 mynstep haduh 5.30 janmiet, ka jinghap slap ha Shillong, ka long 1.0mm, ka Sohra 4.2mm bad ka Umiam, ka long 0.0mm.
Ngam pat da kynmaw, la nga la ioh thep vote ne em bad wat ia u snem ruh, ngam da kynmaw bha, hynrei lehse, ka lah ban dei ha u snem 1983, ha kaba la khot ia nga sha ka jingialang elekshon bad imat, ka dei ruh ha ka sien nyngkong, ba ngan shim bynta ha ka jingialang sain pyrthei.
Ngam kynmaw ruh ia ka seng, ba u ialeh U bah Ganold, wat la lehse, kan dang dei ka seng HSPDP bad ha kata ka jingialang, kiba bun ki riew rangbah, ki iakren na ka bynta ban ia synniang pisa, ban ia dih sha, ha ka sngi thep vote MLA bad ki la mih kiba tyrwa da ka mon sngewbha jongki hi bad ynda la ia khein, ka mih kham bun ka pisa bad ka poi noh da ka jing ia pyniap da uwei u sniang, ban ia bam ja, ha ka sngi thep vote.
Katei ka dei ha ka shnong jongnga ha Umniuh Tmar bad ha katei ka sien, ba nga dang dei u khynnah skul, ngam tip ruh, ba ha kano ka dur, ki rangbah, kiba don ha katei ka jingialang, ki la ibit ban jied ia nga, kum u polling agent, ha kaba nga ruh, nga la pdiang khlem kyrngah bad ka lam sngew hieng khmut ruh de, ba nga shah jied kat katei ka kam ban ia peit kyrteng ha jaka thep vote.
Naduh nangta, nga sa iai bteng ban kyrshan ia U bah Ganold, khlem da ia kren parti, hynrei ha ka kyrteng jong ka met jongu hi.
Ngam kynmaw, na kano ka daw, nga ju ioh lad ruh ban leit kai sha shnong, haba U bah Ganold, u leit sha shnong jongngi bad ngi shait ia shong khapngiah ha ka jeep jongu (shadien), ha kaba bunsien u ju niah hi, ha ka surok kaba khohruh khohram bha ha katei ka por.
Kawei kaba nga kynmaw bha, ka long ba U bah Ganold, kum u nongmihkhmat, u ju pynlut por da ki sngi, ban ia kynduh ia ki riew rangbah bad ia kata, nga iohi dalade hi, ba u shait wan sha shnong jongngi ha Umniuh Tmar bad haba ula wan poi, u Bah Ganold, kin don shibun ki riew rangbah, kiba ap khnang bad ka jingiathuh khana, ka dei kaba jrong halor ki sobjek jong ka jylla, jong ka Constituency, jong ka India bad jong ka pyrthei ruh.
Kam kut tang katta, u ju leit rung ruh sha ki iing jong kiwei pat ki riew rangbah ha shnong, ban ia shongkai tyngkhat bad ki.
Kam dei tang kata, ha kitei ki por, ka leit ka wan, ka dang jynjar bha bad ka iing jong U bah Ganold, ka dei ka jaka sah briew kaba man ka por, namar ba kiba wan Shillong, ki hap sah bun sngi, ba kin ioh pyndep kam.
U Bah Ganold, ha ka jing ia tylli ki seng riewlum, ula mih na ka HSPDP bad pyn iasoh ialade sha ka HPU, ha kaba u ialeh ia katei ka elekshon, na katei ka seng, ha u snem 1988.
Ha ki snem 93, nga la kynriah noh na utei u rangbah, halor ka sur, kaba ju mih sha katei ka thain, ba ngi donkam ban ioh da u trai shnong bad nga la leit kyrshan sha U bah KK Dkhar, na ka seng Congress bad ngi la iajngai bad U bah Massar, da ki phew snem bad U bah Ganold, ula shah rem noh ha U Bah Khan, ha u snem 1998.
Ha u snem 1999, nga la rai ban ialeh ia ka elekshon MDC bad haba ngam iahap jingmut bad U bah KK Dkhar, nga la leit sha U bah Ganold, ban pan jing kyrshan na utei u rangbah bad khlem kano kano ka jing khohnioh, ula mynjur ban kyrshan ia nga, ha kaba nga iakhun kum u kandidet shimet.
U Bah Ganold, ula lum la lang ia ki rangbah rangsan, kiba ju ia trei lang bad u bad ngi la ia leit, sha kiba bun ki shnong arngut hi, ha kaba ma nga, nga dei u kandidet bad u draibar bad U bah Ganold, u dei u nong synran bad ngi ia iaid ha ka miet ka iong ruh arngut arngut bad ngim don jaka bam jaka dih kaba biang, hynrei ngi ia bam dukan, lada lap ba ki don kiba dang plie.
Ha ka jing ialeh, nga shah rem salit ha ka jing iakhun pyrshah ia U bah KK Dkhar, uba iakhun na ka tiket Congress ha katei ka por.
U Bah Ganold, kum U MLA la 3 sien kynthih jong ka Nongshken Constituency bad imat 4 sien, kum U MDC jong katei ka Constituency, um ju duh thiah duh dem ban ioh long myntri sorkar ialade bad kaba nga kynmaw, ka long ba u long myntri kam ain, ha ka sorkar kaba ha u snem 1983 (imat ka sorkar ba u ialam U Bah BB Lyngdoh), hynrei katei ka sorkar, ka khyllem noh tang ar taiew eiei, namar ba ha kitei ki por, kam pat don ka ain kyntiap seng bad kumta, kito kiba lalot shuki, kim ju neh ha ka seng lajong bad ki ju shah pyn ngop ha ka jingkhlain bor ka seng Congress bad dei na kata ka daw,ba ki seng trai ri, kim ju neh ha ka jing synshar ha ka Jylla, ha ki snem 80-90.
U bah Ganold, haba u kren ha iing dorbar, um ju kren satia ia kino kino ki mat kiba rit, hynrei, u kren ia ki mat kiba ktah ia ka jylla hi baroh kawei bad ha ki por, ba don ha iing dorbar, ula dei uwei na ki dkhot, uba ka iing ka sngap bha ia ki mat kiba u kren.
U bah Ganold, u iakhun khadduh ia ka elekshon MLA ha Nongshken Constituency, na ka seng KHNAM ha u snem 2003, hynrei, um shym la jop satia bad hadien kata, u sa shongthait noh na ka kam ialeh elekshon na katei ka Constituency.
Hadien kata, ngam ju kham ioh lad shuh ban ia leit ia wan bad utei u rangbah, wat la nga shait leit shongkai tyngkhat ha iing jongu, ha Riatsamthiah, ban iakren ia kane ia katai, hynrei u shait ong ia nga, ban leit shongkai, haba kham ioh por.
Ngam don ban kynthoh ia kiwei pat ki mat, hynrei nga lap ba U Bah GS Massar, u dei u nongialam, uba ki paidbah ki ieid bad kata ka long ba um ju theh pisa satia ha ki por elekshon, hynrei, ki nong kyrshan jongu (toi), ki ia pynlang dalade ban pynbiang ia ki jingdonkam ha la ki jong ki jong ki shnong ne ki thain jongki bad kam ju don ruh ka jing ia dawa pisa jong ki paidbah, ha kitei ki por ban leit thep vote, lait noh na ka jing ia dih sha sngewbha, ynda dep thep vote.
Ban pynkut, nga ai khublei khadduh ia utei u rangbah, uba la ju mihkhmat ia ka Nongshken Constituency bad ka kyrteng jongu, kan iai sah kynmaw ha nga.
Ka jingim u briew ha pyrthei, kadon la ka jingkut bad kata ka jingiap.
Ka jingiap kam map iano iano ha ka pyrthei kaba mynta.
Ka jingiap kam ithuh uno urit uno u khraw uno uba riewspah ne u duk, uno u ba biej ne stad bad kam don u pud (Limit) habaroh ka pyrthei ka jingiap kaiaid lyngba.
Kaei ka daw? Namar ba u Blei hi um pat pynkut ia kibor ka jingiap na u briew, U Blei u dangbuh ia ka ain ba u briew udei ban iap, bad hadien kan wan ka jingbishar.
U briew ba lakha nakabriew, u long khyndiat sngi, uba dap da ka jingjynjar.
U wan mih kum u syntiew te la ot noh ia u: u phet kum ka syrngiew bad um neh’ Job 14:1-2.
U Job u ong- ‘Ah to kynmaw baka jingim jongnga kalong ka lyer’.
Job 7:7.
U Blei u dang shah ba u briew un iap.
Hynrei kanpoi ka por ba u Blei un pynduh noh ia ka bor ka jingiap tad ynda un wan ban bishar bad synshar ia ka pyrthei hakata ka 1000 snem.
“Namar kadei ia u ban shynshar tad ynda u la pyndem ia ki nongshun jong u baroh hapoh ki kjat jong u.
KA NONGSHUN KA BA KHADDUH KABA UNSA PYNDUH, KALONG KA JINGIAP.1Korinth 15: 25-26.
Ynda u Blei un pynduh noh ia ka jingiap, kandon ka jingmihpat bad hakata ka jingmihpat u Blei unsa pynieng lain ia u briew baroh shipyrthei.
“Namar kadei ban pynieng ia ngi baroh hakhmat ka jingshong bishar u Khrist.2 Korinth 5:10.
Ka khet jingshong bishar u Khrist kalong kaba lieh kaba khraw (Great, white Throne).
“Bad nga la iohi ia kiba iap, kiba rit bad kiba khraw kida ieng ha khmat kata ka khet: La plie ia ki kitab, bad la plie ia kawei pat ka kitab (artylli ki kitab), kaba long ka kitab ka jingim.
Te la bishar ia kita kiba iap na kita kiei kiei ruh ia kiba lathoh hakata ka kitab katkumka jingleh jong ki.
Iaka jingiap bad ka Hades la bret sha kat ka pung ka ding.
Te jar ia uba ym shym lashem ba la thoh hakata ka kitab ka jingim, la bret ia u sha ka pung ka ding" Jingpynpaw 20:11-15.
Lada u briew u iapnoh hynrei ka jingkynmaw (memory) ka leit lang bad kata ka mynsiem (spirit), namar ha ka sngi Jingbishar, u briew un sa kynmaw kiei ki kam ba ula leh mynba u dangim, labha ne sniew, namar u Blei un pynkymaw (remind) ia ka jingkynmaw jong u briew ba undup kynmaw aiu uleh mynba u dangim ha pyrthei namar u briew u hap ban ai jingkhein hakata ka sngi ka jingbishar u Jisu khrist.
Namar kata mynta hi ka long kapor ba uwei pa uwei u briew udei ban khot kyrpad ia u Trai ban duwai ban iasaid ban pan map na u, namar ngi im haka pyrthei ka bym tikna, lano ka jingiap kan wan rong kumba ngi la iohi ba ka jia mynta hi ha ka pyrthei baroh kawei.
“Namar kumta, to ngin ialeh tyngeh noh ban long kiba pynsngew bha ia u Blei, la shongsah ne leit noh".
Kamut lada ngin im ngin pynsngew bha ia u Blei, lada iap ruh yn pynsngewbha ia u Blei.2 Korinth 5:9.
Nyngkong eh nga ai nguh ia U Blei wat la nga don hapdeng jingthiah pang ba jur bha naduh 23 tarik April 2020 haduh mynta bad kane ka jingpang ka la pyntlot ia nga haduh ba ngam lah shuh wat ban khie na jingthiah ha ka sngi 24 tarik, hynrei kaba phylla pat ka long ba ka jingpang kam shym la teh la khum ia ka jingmut jingpyrkhat jong nga, U Blei u la pynshait bor ia nga watla ka doh ka tlot hynrei ka mynsiem pat ka khlain.
Kumta kum u briew u ba la ju mlien ban thoh ia kiei kiei, ka jingmut jingpyrkhat kam shym la kwah satia ban shongthait kumta ka la pynlong ia nga ba ngan thoh ia kane ka bynta ka dud jong ka kmie.
Ia kane ka phang ba nga thoh mynta dei na ka jingiohi jong nga ia i Mei ba i sumar ia nga ha ka por ba nga thiah pang, kumta ka la pynleit ia ka jingmut jingpyrkhat jong nga sha kito ki por ba nga dang don ha pneh jong i ba i dang ai buin ia nga.
Kumta nga la kwah ban thoh ruh ia kane ka bynta.
– Khyndiat haba nga thoh ia kane ka phang kam dei kaba nga thoh khlem akor, hynrei nga thoh ia ka jingshisha ba ngi dei ban tip.
Hoiod ha kiba bun ki jingthoh nga la ju thoh shaphang Ka Kmie shaphang ka Jingieit ba maian bad ba jylliew jong ka jingieit Kmie, hynrei mynta nga kwah ban thoh sa shapang Ka dud ka kmie.
Ban ia kren halor kane ka phang, Ka don kaei kaei kaba phylla bad kaba maian bha ha ka jinglong kmie, ka dei ka sap ba phylla ba la ai da ka bor Blei ba u la tyrsad ha ki kynthei bad ia kane ka hok ym shym la ai ha u kpa.
Lada ngin ia kren bniah ia kane ka phang kan shim kawei ka kitab hynrei nga shu kwah ban shu ia pashat tang ki mat ba ha khmat eh, ki riewstad Medical Science hadien ka jingwad bniah (Research) bin pa bin ki shem ia ka jingphylla ka dud jong ka kmie.
Ki Riewstad Psychologist pat ki shem ia kawei ka jingphylla ka ba don ka jingiapher mar shiliang lum shiliang wah hapdeng ki khyllung ba ai buin ka kmie bad ki khyllung ba ai dud bitor.
Ki khyllung ba ai buin ai thiang ka kmie ki don ka jingieit ka ba jan bha ia ka kmie haduh katta katta wat haduh ba un da san da rangbah, katba kito kiba ki ba ai dud bitor pat kim don ia kane ka jinglong.
Haba nga pule ia kot “Your baby’s first year" ha ka sla ba 56 ka paragraph ba 3 ka thoh kumne:- Niuma, ka riew jaituh kaba don spah ban shu ainong ha kiwei ka lah ban iehnoh ia la ka kamram lajong lada kam ieit hok ia ki khun bad kam don ia ka sap longkmie ba shisha.
Bad lada pule shuh shuh ha katei ka kot hi ka sla ba 59 ka thoh, I khyllung iba ai buin ka kmie i san i mer bha i kham lah ban ialeh pyrshah ia ka jingpang, haba ia nujor bad i khyllung ba shu bsa da ka buin briew watla da phi lah ban leh janai.
Shuh shuh ha ka sla ba 61 ka para 4 bad 6 ka ong: Kaba ai dud bitor ka lam sha ka jingijli ka ba pynwandur ia ki khun kum ki khmat Rabbit hynrei kaba kjit buin na ka kmie ka pynwandur bha ia ki tyngam bad ka jingphuh samrkhie ba ithiang.
Kaba aibuin ai thiang ka dei naduh kulong kumah bad tang maka ka rukom bsa khyllung kaba bha bad ba dei eh, wat ki riewstad (scientist) ki pynshlur ban phai biang sha ka jingstad ba rim tam jong ka mynnor u khunbynriew.
Lada phi pule ha ka kot “Something for Mothers" ba la thoh da ka “Mrs.Stephen Menzies" ka sdang ia ka lynnong da kine ki kyntien: “The hand that rocks the cradle rules the world" (Ka kti kaba kynoi khun ka synshar ia ka pyrthei) Don bun bah ki longkmie ki ba pyrkhat ban ym ai buin ia la ki khun ki kti namar ba ki trei ophis bad kiwei kiwei ki kam, kim pynmlien ban ai buin ia ki khunlung bad don ruh ki ba pyrkhat ba ka ba ai dud bitor ka dei ka juk shai bad da kaba burom don ruh ki bym ai buin khun namar tieng ioh sniew dur ka shadem hynrei kadaw baroh ka long ba ki la klet noh ia ka jingkordor ka dud ka kmie na ka bynta i khyllung.
Lada ngi pule ia kawei ka article ba la rim bha kaba la mih ha ka 1984 “Breast feeding best for Babies and mothers too" ba la thoh da Dr.Ely Meniquist , ka ba la mih ha Assam Tribune ka ong, “La shem ba ka buin jong ka kmie ka long ka jingbam ba bha tam ha kano kano ka jaitbynriew hynrei kaba dih dud bitor ka lah ban ktah bad don jingma ia ki khyllung ki ba dang ialeh ban kiew shaphrang".
Ka kot ba la pynmih da ka Nursing mothers Association ka Phillipines ka batai kumne: Ka don lut ia kita ki bor jingbam ban tei ia ki khunlung kaba iadei bad ka jingdonkam ki khunlung katba nang san.
Ha ka jingthoh ba la rim bha jong ka S M Merchant ha ka Illustrated weekly of india ha ka snem 1977 ka ong:“Ia ka dud jong ka Kmie ym don kawei pat ba lah ban bujli".
Kaba dih ia kane ka dud ka long kumba dih ia ka um ba kynja Blei.
Kumta kane ka pynshisha ba ka dud jong ka kmie ka long kaba kordor haduh katta katta bad ba ki longkmie kim dei ban khein sting ia kane ka bynta ba U Blei u la ai sap kyrpang ha phi.
Kum ki longkmie phim dei ban klet ia kane ka bynta lada phi klet noh ia kane ka long kumba phi lute noh ia ka jingieit na ki khun ki kti bad phi la tuh noh ia ka hok ki khun jong phi.
Ia kine ki jingthoh nga la sot ruh na kiwei pat ki kot iarap ban pynwandur lang hangne ha ka jingthoh kumba phi pule mynta.
Ngi kum ki nongshong shnong ka Umkiang bad Meghalaya hi baroh ka wei, ngi kyrpad iaka sorkar ba kan sngewbha, ba kan ong ia ka MeEcl ban map iaka BILL LIGHT baroh arbnai, namar ba ha kine ki bnai bala dep, la hukum ia baroh ki trai ing ban map iaka bai ïng shibnai.
Sa kawei ruh ha kane ka LOCKDOWN, ngim ioh shuh ban leit trei la ka kam, trei bylla ne kamai, kane ka LOCKDOWN ka la ktah shisha, ia ka pla tyngka man la ki nongshongshnong ka MEGHALAYA HI BAROH KAWEI.Te sngewbha ban map ne duna noh ka BILL LIGHT,na ka bynta kane ka AR BNAI.KHUBLEI SHIBUN NAKI NONGSHONGSHNONG KA MEGHALAYAHooid sngewbha ban map bill light 6 bnai.
Shillong: Khnang ban sam shi kilo u dai sha kumba 20 klur ki longiing na ka bynta lai bnai ha ka ri, la sdang ia ka kam kaba heh bha ba iadei bad ka jingpynkit bad tylliat ia u dai bad katei ka long,  ban pyndap ia ka jingdonkam protein jong ki briew ha kum kane ka por jong ka jingjynjar, ha kaba ka Sorkar pdeng ka la rai ban ai shi kilo u dai ba ladep tylliat bad ba ladep pynkhuid sha manla ki longiing NFSA na ka bynta lai bnai hapoh ka PM Garib Kalyan Anna Yojana (PMGKAY).
Ia kane ka kam la pyntrei da ka NAFED hapoh ka jingpeit jong ka Tnat consumer affairs jong ka Sorkar Pdeng bad kane ka kam ka sdang na ka jingshim ia ki dai bym pat tylliat lane bym pat pynkhuid na ki jaka buh jong ka Sorkar Pdeng bad ki Sorkar Jylla, ka jing tylliat ia kine ki dai katkum ka jingbuh kyndon jong ka FSSAI bad ka jing pynpoi ia kine ki dai sha ki Jylla.
Hadien kane la rah ia kine ki dai ba lah dep tylliat sha ki jaka buh ha ki Jylla bad sa pynpoi pat sha ki dukan rashon ba sam sha ki briew.
Donkam ban sam 1.96 lak MT ki dai man u bna sha ki iing NFSA ha ka ri lyngba ki dukan rashon.
Kumba lai bynta na ki dai ba lah dep tylliat bad pynkhuid (palat 1.45 lak MT) lah dep tyrwa mynta sha ki Sorkar Jylla bad ki UT.Lah dep bthah ia bun ki jylla kiba don ki jaka tylliat dai ba kin kit hi ia ki dai khnang ban stet ka kam.17 tylli ki Jylla bad ki UT ba kynthup ia ka Andhra Pradesh, Assam, Chhattisgarh, Delhi, Haryana, Himachal Pradesh, Maharashtra, Meghalaya, Arunachal Pradesh, Andamans, Chandigarh, Odisha, Punjab, Rajasthan, Sikkim, Tamil Nadu, Telangana ki lah dep sdang ban sam.
Don ruh katto katne ki jylla kiba la rai ban sam ia ki dai ryngkat bad ka jingsam ia ki khaw ha ka taiew ba nyngkong jong u Jymmang khnang ban iaid beit ka jing pynjngai iwei na iwei bad ban don ka jingshngain ia ki briew.
Katba lah dep sam 30,000 MT ki dai haduh mynta, kane ka kam kan kham iaid stet naduh ka taiew ba nyngkong jong u Jymmang.
Bun ki Jylla bad ki UT khamtam kiba kham rit kum ka Andamans, Chandigarh, Dadra Nagar Haveli, Goa, Ladakh, Puducherry, Lakshadweep bad ka Punjab ruh ki la dep shim lypa shisien shim ia ki dai ba lah dep tylliat bad pynkhuid na ka bynta ki lai bnai.
Shillong: Ka Khasi Students’ Union (KSU) Narpuh Circle ka la rai ban iaid shakhmat ban ujor sha ka National Green Tribunal (NGT) halor ka jing iai bteng ka jingpynjaboh da ka jingkylla rong jngum, ka wah lukha bad la iap ki dohkha da ki hajar tylli.
Kane ka jingkylla rongblue ka wah lukha ka la jia mynshi sngi kata ha ka sngi palei, 23tarik Iaiong  2020, tang shi taiew hadien ba la pynmih khubor jingkmen ka KSU Sonapyrdi Unit halor ka jingsdang jyrngam biang ka wah lukha bad ka jingsdang ban don dohkha biang ha kane ka wah; hynrei kynsan kynsan kane ka wah ka la kylla rong bad la pyniap ia baroh ki dohkha.
Lah ban pynkynmaw ba ka jingkylla rongsuiñ bneng (blue) kane ka wah ka la jia naduh u bnai Rymphang 2007, bad naduh utei u snem ka iai bteng ka jingkylla rong haduh mynta.
Ka seng ka la pyrshang ban wad da bun ki lad ban ujor sha ki bor synshar district, MSPCB, Ministry of Environment & Forest wat shaduh u Dr.DD Lapang ha ka por ba u dangbat kum u Myntri Rangbah ka sorkar jylla bad kumjhh sha u Bah Prestone Tynsong ha ka por ba u dangbat kum u Myntri ba peit ia ka tnat Forest.
Ha u snem 2012 ka seng ka la dawa na ki bor synshar district EJH ban dawa da ka jingtohkit ba laitluid (Independent Inquiry), hynrei ym shym la leh satia.
Hynrei kumba ka paw imat ka sorkar jylla kam lah leh eiei bad ka KSU, ka sngew ba kam donkam shuh ban pynlut por ban ujor sha kitei ki tnat sorkar, hynrei ban ujor syndon sha ka NGT.U Atul Bora, myntri kam rep ka sorkar Assam, u iathuh ba ka sorkar Jylla, ka la khang ban die doh sniang ha katei ka Jylla.
La shim ia katei ka rai, hadien ba ki la don ki sniang kiba iap ha ki khyndiat sngi ba ladep, ha ki bynta bapher jong ka Jylla.
U Bora, u iathuh ba ha ki hynriew tylli ki District jong ka  Dhemaji, Lakhimpur, Dibrugarh, Sivasagar, Jorhat bad Biswanath, ki la don 1,964 tylli ki sniang kiba iap khlem daw bad la iathuh ba ha  Sivasagar, ki don  1,128 tylli kiba iap.
La bthah ia ki bor District, ba ia kitei ki sniang, dei ban tep ha ka jaka tep kaba jylliew hynriew phut bad dei ban synreit da ka dawai pyniap khniang ia kitei ki sniang ba la iap.
La phah ia kitei ki doktor, sha kitei ki district ba kin leit jurip halor katei ka jingioh pang jong kitei ki sniang bad la sam shibun ki dawai swine flu, ha kaba ki don kiba la jem na ka jingpang bad ki don pat ki bym shym la iarap satia.
Shane sha thain Umsning ruh jurbha ka jingiap ki sniang khun mynta…tip dei na kaei, sngewbha share lem no District animal and veterinary officer Ribhoi ban pyntip halor kane….
Shillong: Ka seng JSU lyngba u Pressident ka Shillong Circle u samla Treiborlang R Suchen, ka la ong ba hadien ba ka seng ka lah ioh jingtip na ka MEMRIWU 108 ba dang don ki nongtrei jong ka 108, ki bym pat ioh jaka sah kaba biang namar ki nongtrei kim kwah ban leit sha ing hadien ba lah dep na jingtrei namar kam long kaba shngain ha ka por ba mynta ba dang don kane ka khlam COIVID 19.
Kumta ka seng ka la phah da ka kot sha u DHS ban pan jaka kaba biang ia ki nongtrei 108 ha kylleng ki district bad Sub Division jong ka jylla bad lah ioh jingtip ba tang ha Shillong ki dang pynbiang ia ka jaka ia ki nongtrei 108 ha Hotel Monsoon.
Ka seng ka lah kyntu ia ka sorkar kadei ban phai khmat sha kine ki nongtrei 108 namar ki aiti ialade met bad mynsiem ban sumar bad ban kit iaki nongpang na kylleng ki jaka ha nongkyndong ne ha sor wad hapdeng ka miet ka synnia kumta kam long kaba shngain ia ki nongtrei ban leit phai sha ing ia mynta namar katba kane ka khlam C0IVID 19 u dang pur ha kylleng ka pyrthei bad kumba ngi tip tikna wad ha jylla ruh lah don kiba ioh ia u.
Jowai:Ka Dorbar Shnong Ladthadlaboh hapoh ka jingialam u Rangbah Shnong, u ma LD Lakiang, u ma KD Syng kon uba dei u Symbud Rangbah Shnong bad ruh u ma ABM Shullai ki la ai jingiarap sha ka CM Relief Fund T.50, 000/-.
Ia kane ka pisa la aiti myn hynnin ka sngi sha u DC ka West Jaintia Hills, u ma Garod LSN Dykes.
U Rangbah shnong, u ma Lakiang u la ong ba kane ka pisa kadei kaba la synniang da ki paidbah nongshong shnong namar ka jingsngewkhia halor ka jingsaphriang u Khniang jingpang Corona Virus.
Shillong: Myn hynnin ka sngi ka Meghalaya Pradesh Youth Congress (MPYC) kala ujor da ejahar pyrshah ia u ‘Editor in Chief’ ka Republic TV u Arnab Goswami daka kynnoh ba u la kren tohmet ia ka President ka seng sain pyrthei Indian National Congress (INC) ka Sonia Gandhi.
Haka ejahar bala ai haka thanat Tura Police Station jong ka West Garo Hills district u nong ialam ka MPYC u Richard M Marak, Pangsang R.N.Sangma bad u Gamrik K Sangma ki la kam ba u Arnab Goswami ha kawei ka prokram hapoh ka Republic TV u la pyrshang ban wanrah ia ka jing ia pher jingmut hapdeng ki niam hapoh ka ri India bad kumjuh ruh ia ka ri Italy.
Ka MPYC ka la kam ba ka jing kren tohmet u Arnab Goswami pyrshah ia ka Sonia Gandhi ha kawei ka prokram jong ka Republic TV ka long beain bad dei ban pynshitom ia u Arnab Goswami ha ki kyndon jong ka ‘Information Technology Act, 2000’ bad ki kyndon ka ‘Ministry of Information & Broadcasting’ ka ri India.
Biang2  bha ka jingleh namar u la leh politics palat, ha ka jaka ban ai khubor.
New Delhi: Ka ASSOCHAM hadien ba la pule bniah ia ka ram ki paidbah sha ki Bank, kala pynpaw ba ki paidbah ki lah ban shem jingeh ban siew hadien bala pyllait iaka ‘Lockdown’ ha baroh ka ri India.
Ka ASSOCHAM hadien bala dep pule bniah ia ki ram, ka la pynpaw ba kala don ka jing kiew haduh 17 percent kata haduh 25.32 lak klur tyngka tang bhaduh u bnai rymphang 2020 lyngba ka jing shim ram ki paidbah napoh ki Bank.
Katkum ka jing lap Ka ASSOCHAM hadien bala dep pule bniah ia ka kaiphod ka RBI, la lap ba ka ram ba ki paidbah ba hap siew ka poi haduh 25 lak klur tyngka tam kaba kynthup ia ka ‘personal loans’ (PLs), ‘housing’, ‘vehicle loans’ lem bad ki ‘credit card outstandings’.
‘’Hadien bala dep bishar bniah, ngi la lap ba ki ram ba kongsan tam ia ki paidbah ban siew kidei ka ‘housing’, ‘credit cards’, ‘vehicle loans’ bad ka ‘education loans’ bad wat lada ka RBI kala map ia ka jing siew ram lyngba ka EMI haduh 3 bnai, hynrei hadien ki paidbah ki lah ban shem jingeh ban siew ia ki ram namar ka jing kiew ka (Interest)" la bynrap u Deepak Sood u Genaral Secretary, ka ASSOCHAM.U la pynpaw ruh ba ka jingeh ia ki Bank ban ioh biang ia ki ram ba ki paidbah ki hap siew kadei namar bun ki nong shim ram ki dei ki samla ba dang sdang trei bad bun naki kiba siew bnai hynrei kum ha kane ka por na pakhang shnong lane ka ‘Lockdown’ ha baroh ka ri India kala buh jingeh ia ki ban siew man u bnai bad kane kan pynkiew ia ka ‘Interest’ jong ki ha ki bank.
U la ong ruh ba ki bank ki dei ban sngewthuh lem ia ka jingeh ba ki paidbah ba shim ram ki ia kynduh kum ha kane ka por.
New Delhi: Kiba ioh pang coronavirus ha India, ki don sa  1,429 mynta ka sngi bad baroh kiba ioh ia katei ka jingpang, ki la poi sha ka  24,504 bad sa 775ngut kiba iap bad kiba iap tang ha ki 24 kynta ba ladep, ki long 57 ngut, ong ka khubor sorkar.
Kiba dang shah sumar ia katei ka jingpang, ki long  18,668 bad sa 5,062 kiba la jem na katei ka jingpang.
Kiba iap ha ki 24 kynta ba ladep, ki long 18 ngut na Maharashtra, 15 na Gujarat, 9 ngut na Madhya Pradesh, 3 na Delhi bad West Bengal bad 2 na Tamil Nadu bad mar iwei na  Punjab bad Uttar Pradesh.
La iathuh ba ka Pakistan, kan iai bteng ka jing pakhang shnong, haduh ka 9tarik Jymmang, ban khanglad ia ka jing saphriang kajingpang coronavirus, ong U Asad Umar, myntri planniang ka sorkar Pakistan.
Haduh mynta, ki don  11,940ngut kiba ioh pang bad sa 253ngut kiba iap ha katei ka ri, ong ka khubor jong ka  Johns Hopkins University.
Nongpoh:Ki Nongmihkhmat ka Jirang Constituency kiba kynthup ia u Bah Sosthenes Sohtun, MLA bad u Bah Victor Rani MDC, ki la leit ban jurip ia ki jaka sumar paidbah kiba hap hapoh ka Jirang, na ka bynta ban peit ia ka jinglong jingman jong ki jaka sumar paidbah bad khamtam eh haba kaba kum kane ka por, ba ka sorkar ka dang iakhun ia u COVID-19.
Kitei ki Nongmihkhmat ka Jirang, ki la leit ban jurip ia ka CHC ha Warmawsaw, ka CHC ha Patharkhmah lem bad ia ka PHC kaba don ha Byrnihat, ha katei ka jingleit jurip ki la iohlad ban wad jingtip na ki Medical Officer, na ka bynta ban nangpynjanai ia ki jingduna kiba don hangne hangtai.
Nalorkata, kitei ki Nongmihkhmat, ki la leit ban jurip ruh ia ka Isolation Centre kaba don ha CTI, Byrnihat ha kaba ki la ia kynduh ia ki nongpeit nongkhmieh ia kane ka centre bad ruh ia kito ki riew paidbah kiba pynsah hangne ban pyndep ia ka jingtohkit kaba 14 sngi (quarantine) bad la ia tai ruh halor ki lad jingiada kiba kongsan lada don kiba ngat ha u jingpang COVID-19.
Haba kren sha ki lad pathaikhubor, u Bah Sosthenes Sohtun, u la ong ba katei ka jingleit ban jurip ia kitei ki jaka sumar paidbah, ka long ban ban leit peit ia ki jingduna kiba don ha kitei ki jaka sumar paidbah bad khamtam eh haba iadei bad ki lad ki lynti ban kada ia u COVID-19.
Utei u Nongmihkhmat ka Jirang,u la ong ruh ba ka jingpynkhreh ha kitei ki 3 tylli ki jaka sumar paidbah ki la long kiba kham biang, watla katta ki dang don ki jingduna kiba khyndiat khynsoit, kata haba iadei bad ki tiar ki tar ban iada na bynta ki nongsumar, kiba kynthup kum ia ki Personal Protective Equipment lem bad kiwei de.
Shuh shuh, lyngba katei ka jingleit jurip na ka liang u MLA ka Jirang, u la kyntu ia ki nongialam shnong jong katei ka thain, ba ki dei ban pynkhreh ialade lada jia ba don ki paidbah kiba ngat ia katei ka jingpang bad kata ka long ba kim dei ban niewbein ia ki ha ki shnong ki thaw, hynrei ki dei ban ai mynsiem ia ki bad pyni lem ia lad ki lynti, kiba long katkum ka jingbthah ka sorkar.
Namarkata, haba iadei bad ki jingduna kiba don ha kitei ki jaka sumar paidbah, na ka liang utei u Nongmihkhmat ka Jirang, u la ong ba un sa shimkhia ha kaba pyntip sha ka sorkar, na ka bynta ban pynbiang ia kitei ki jingduna.
Shisien la don por mynshuwa,U wei u khynnah rit;U don sawngut ki shipara,Jingeh u hap ban kit.
Naduh ki por ba dang khynnahU hap ban trei shitom;U slap ka sngi ka lyer, u shah,Ki riat ki ram u thom.
Hadien b’la khlad u kpa jong u,Ka kmie ka ioh panah;Baroh la kut kiba u thmu,Tang ban leit skul um shah.
Panah u ba buaid jawsheh,Byrngem la kum u khla;Ki kam runar shyrkhei u leh,Ki long kiba thala.
Um trei um ktah u shu buaid,Ha krem kum La’ tymmen;Haba ioh bam wow! u ka hait,Kumba bam kshong u thlen.
Byrngem byrsiet ba la sngewma !Khunruit u phah leit tuh;U shoh u dat ia ki para;Ia u ha bym kohnguh.
Para baroh ki tieng ki kyiuh,Ki tieng shi khap mynsiem;Lada hynmen um leit ban tuh;U byrngem ban ktha im.
Ka kmie bapli kam nud sahaw,Ka pynrit kum ka khnai;Wei ba la riew, bad ka pynpawJingpynsaja u ai.
Kumta khynnah u hap ban tuh,B’la phah da u panah;Lada saitlah u bom u pduh,Kumta um nud kyrngah.
Bunsien ki lap haba u tuh,Na ingmarjan marpa;Kyrpad sngewrit ngan ym mlien shuh,Ia map lem seh ia nga.
Nongtuh, Nongtuh khynnah ki ong,Pyrta bunsien bun wat;Bapli khun duk u shu thangiong,Marwei u jaw ummat.
Ha por kynjah ha wei ka sngi,Panah ia u, u ong;Khie leit ban tuh ia ki masi,Ba duna briew ha shnong.
Bapli u la shu iam sngewsih,Katno mynsiem u kthang;Lada ym leit, ia me ngam ieh,La wait ban pom u mang.
Katba marwei u dang leit tuh,Hangta ka shnong ka lap;Sangsot bapli ki bom ki pduh.
Haduh ban da jem khnap.
U ïam sngewsih u ïai kyrpad,Ki sur myllung u ong;Ia map satang mynta shiwat,Sngewbha ko para shnong.
Ki tied ki bom ki pyrthuh beiñ,Ki ktien ba har rukom;Ka sang ka pap ki shnong kim khein,Ki kyrdem ki kyrniom.
La tian bishar ia u bapli,Ka rai hangta u ap;Ym don jingmap, ka rai jong kiBunsien ba ngi la lap.
Ka rai shnong hi ka la sawa,Tang kawei ki la thmu;Baroh baroh ki ia pyrta,Dei ban tep im ia u.
Ka kmie ka ïam lyniar lympat,Hangta sngewsih ka ong;Map lem ia u mynta shiwat,Map lem ko para shnong.
Ym don jingmap ym don jingmap,Rai shnong ka la sawa;Shi syndon u la dei ban iap,U runar ba thala.
Panah runar u ba thala,Na iing u phet jynduh;Naduh ba jia khynnah kumta,Sha iing um wan phai shuh.
Ha thliew u rung u ïam u kyang,U ong Mei map ia nga;Kmie shikyntien kam lait ban ang,Kyllon iapler hangta.
New Delhi: Ka sorkar India, lyngba ka tnat kam poh iing, ka la pynmih ia ka hukum jongka, hynnin ka miet, ha kaba ka la bthah ia ki dukan, ba kin sdang ban plie noh, naduh mynta ka sngi, ka 25tarik Iaiong 2020.
Katei ka hukum ka batai ba ki dukan kiba don hajan ki iing shong briew lane kiba don la ka jong, kin lah ban plie noh.
La bthah ba kito ki dukan, kiba don ha syndah ki iing shong briew, kiba don ha pud ne shabar ka Municipal, ki lah ban plie noh; katba ki dukan heh, kiba don ha u pud trei kam ka Municipal, kim pat lah satia ban plie.
Katei ka hukum, kam trei kam satia ia ki dukan ha ki iew lane ha ki dukan heh, lane ki jaka ba la tip kum ki hotspot jong u khniang coronavirus.
Kitei ki dukan, kin dei ban bud ia ki kyndon, ha kaba kin pyntrei tang mar shiteng na ki nongtrei, kin sop da ki jain tap shyntur bad ki dei ban ia jngai iwei ia iwei pat.
Ha Tripura, ki don sa 102 ngut kiba ioh pang COVID19 bad baroh kiba ioh ia katei ka jingpang, ki long 622ngut.
U Biplab Kumar Deb, myntri rangbah ka Tripura, u iathuh ba ha ka jingtest ia 728 ki sample, la lap ia 102 ngut kiba pang Covid 19.
La iathuh ba kitei ki dei kiba wan jingwan na shabar suda.
Ha Assam, ki don sa 74 ngut kiba ioh jingpang Covid 19 bad baroh kiba ioh pang, ki la poi mynta sha ka 1,830 ngut.
Mynta ha ka por 11.03 baje mynmiet, U Himanta Biswa Sarma, myntri ka koit ka khiah ka Assam, u iathuh ba kitei kiba pang, ki dei na  Dhubri, Nagaon bad Udalguri district.
La iathuh ba 59 ngut ki dei na Dhubri, 14 ngut na Nagaon District bad sa uwei na  Udalguri district.
Mynta baroh kiba dang don ha katei ka jingpang ha Assam, ki long 1,410 ngut.
Tang mynta ka sngi, kiba ioh pang, ki poi sha ka 269ngut.
Ki don sa 84 ngut kiba ioh pang mynta ka sngi ha Assam.
Lyngba katei k ka jingioh pang thymmai, kumta baroh kiba don ia ka jingpang covid 19 ha Assam, ki long 1,756 ngut.
U Himanta Biswa Sarma, myntri ka koit ka khiah, u thoh ha ka twitter jongu mynta ha ka por 9.29 baje mynta, ba ki don ar ngut kiba ioh pang ha kad liengsuin.
Kiwei pat ki long na  Dima Hasao, Hojai, Biswanath, Dibrugarh, Kamrup, Karimganj, Cachar, Udalguri bad Lakhimpur district.30 ngut, ki don kiba ioh pang covid na Dima Hasao, 20 ha Hojai, 14 ha Biswanath District.10 ngut ha Dibrugarh, 3 ha Kamrup, 2 ha Karimganj, 1 ha Cachar bad mar arngut ha  Udalguri bad Lakhimpur district.
Shillong: Ki saw seng ba kynthup ia ka Khasi Student Union (KSU), Federation of Khasi Jaintia and Garo People (FKJGP), Hyniewtrep National Youth Front (HNYF) bad ka Ri-bhoi Youth Federation (RBYF) ki la thoh sha u myntri ka tnat pule puthi ka jylla Meghalaya, u Ma Lakmen Rymbui ban tuklar halor ka jing pynbor ki skul bad ki kolej ban iaid beit da ka jing ai jing hikai ia ki khynnah pule da ka rukom ‘Online’ hapoh ka jylla.
Ki saw seng ki la pynpaw ba bun ki skul bad ki kolej ki pynbor ia ki khynnah pule bad ia ki kmie ki kpa ba ki khynnah pule ki dei ban pyndep ia ki ‘Homework’ bad ki ‘Assignment’ lyngba ki buit ‘Online’.
Ki saw seng lyngba ka shithi sha u myntri ka tnat pule puthi, ki la pynpaw ba ki don ki skul bad ki kolej ki byrngem ban nym ai jing hikai iaki khynnah pule lada ki kmie ki kpa jong ki khynnah kim siew ia ka bai skul.
Naka liang ki saw seng ki pynshai ba hapoh Meghalaya, ka jing hikai lyngba ka buit ‘Online’ kam lah ban ai jing myntoi sha baroh ki khynnah pule namar bun ki wan na ki long ing ba duk bad ki dang bun ki jaka hapoh ka jylla ki bym biang wat tang iaka ‘Network’.
Haba dei bad kane, ki saw seng ki kyntu ia u myntri ka tnat pule puthi ka jylla u Ma Lakmen Rymbui ban tuklar halor kane na ka bynta ki khynnah skul bad kumjuh ruh ki samla pule ha ki kolej bad ban pynshai sha ki skul baka jing ai jing hikai hapoh ki kamra klas ka dang dei hi ka lad ba kongsan tam naka bynta ban ai jing nang jing stad iaki samla hapoh ka jylla.
Shillong: Mynta ka sngi u wei u nongkhaii bar jylla u ba la tip kyrteng kum u Dharambir Bhansal, ha ryngkat u nongniah kali jong u, u Rojesh Sangma ki la shah siat da ka suloi ha ki briew ki bym lah ban ithuh ha lynti ban leit sha Nongrathaw, hynrei ha kane ka jingshah siat kine baroh ar ngut ki lait na kano kano ka jing mynsaw lait noh tang ka jing julor ka it kali na sha khmat.
La iathuh ba kane ka jingjia ka la jia ha ka por kumba 8:15 baje mynstep eiei ha kaba u Dharambir Bhansal bad nongniah kali jong u  Rojesh Sangma, ki la shah siat ha ka por ba ki dang don ha lynti ban leit na Kyllon Mathei sha Nongtraw, kaba don hajan Shalang, jong ka West Khasi Hills.
Kane ka kali ka dei ka kali Fortuner kaba don ia u number kali  AS 01 BT3131.
Shillong: U symbud myntri rangbah ka jylla u bah Prestone Tynsong mynta ka sngi u la iathuh ba haduh mynta kiba don ia ka jing pang ‘corona virus’ hapoh ka jylla ki la kot sha 19 ngut, hadien ba 2 ngut kiba wanphai na Goa bad Maharashtra, ki ioh ia katei ka jingpang.
La iathuh ba kaba wan na Maharashtra, dei ka kynthei,  katba uba wan na Goa, dei u shynrang bad kitei ki dei kiba na East Khasi hills.
Kumta kiba ioh jingpang corona mynta ka sngi, ki don baroh lai ngut ba kynthup ia kawei ka kynthei kaba na Jaintia Hills (kumba la pynmih kham mynne ha u rupang.
com)“Hadien ba ka kaiphod jong ki, ka dei ‘positive’ ka jylla mynta ka don 19 ngut kiba dang don hapdeng ka jing pang ‘corona virus’ bad 14 ngut pat na ki ki la jem noh" la bynrap u bah Prestone Tynsong.
Haba dei bad ka jing sumar, na ka liang u symbud myntri rangbah u la iathuh ba ka jylla, khamtam ka nongbah Shillong ka la biang bha iaki jaka sumar bad mynta tang ka Civil Hospital ruh ka don palat 100 tylli ki jing thiah lada donkam.
“Nalor ka Civil Hospital Shillong, ka jylla ka lah ruh ban pyndonkam ia ka Hospital NEIGRHIMS bad kaba sngew nguh ka long ba ka Bethany hospital Shillong, ruh ka la long kaba kloi ban pyndonkam iaka hospital na ka bynta ban sumar ia ki nong pang ‘COVID-19′" la ban biang u bah Prestone Tynsong.
Haduh mynta, kiba don ia katei ka jingpang, ki don baroh 33 ngut ha ka Jylla.
Shillong: Ka sorkar Jylla mynta ka sngi, ka la shim ia ka rai, ba naduh ka sngi Nyngkong ban wan kata ha ka 8 tarik u Jylliew 2020 kan shah noh ban sdang ia ka kam khaii ha ki jaka ha khappud (Export /Import).
Kane ka long hadien ban a ka liang ka sorkar pdeng ka la shah ban sdang noh ia ki kam Khaii bar ri ha baroh ka wei ka ri.
U symbud myntri rangbah ka jylla u bah Prestone, haba iakren bad ki lad pathai khubor, u la iathuh ba na ka liang ka sorkar jylla, kan ym pat shah ban plie ia ki border Hat baroh.
Ula ong ruh ba kumba ka sorkar kam pat shah ban ia rung ia mih na ka wei ka jylla sha kawei,kumta ia ki nongkhaii kiba dei na kiwei ki jylla ruh yn ym pat shah ban wan rung sha ka jylla Meghalaya.
Ha ka wei ka liang ka sorkar jylla mynta ka sngi ka la shim ia ka rai ban shah noh ban plie ia ki dukan kiba don ha ki Shopping Complex ha baroh kawei ka jylla, naduh ka sngi nyngkong, lait noh tang ia ki dukan khapshniuh bad beauty parlour yn ym pat shah ban plie.
U bah Prestone u la iathuh ruh ba ka jingplie kine ki dukan ki ba don ha ki Shopping Complex kan long 50 % shisngi ha kaba la bthah ia ki Deputy Commissioner ba kin peit  ia ka rukom plie dukan jong kine ki dukan kiba don ha kine ki shopping Complex.
Shillong: Mynta ka sngi, por kumba 3 baje tam ei ei, ki nongshong Shnong Umkiang, hadien ba ki la iohi ia arngut ki bar jylla (nontrei NBCC) ba wan hiar da ka Night Super bad rung shapoh ka ing ba ki sah ha Umkiang, mar mar ki la phone sha ki nongialam Shnong.
Bad la tohkit ia ki da ki Nongialam Shnong, la lap ba kim don kano kano ka jingbit (transit pass / E – pass issue by DC / Advisory certificate / Quarantine booklet) bad ki la iathuh ruh ba ki wan na Guwahati khlem don mano mano ba check ia ki bad ki don tang ka ticket bus kaba dei iaid na Guwahati sha Silchar, hynrei ki dei pynban kiba trei hapoh Meghalaya (Umkiang # Border Fencing).
Namar ki nongshong Shnong ki la sngewsyier ia kine ki briew, ki nongialam Shnong khlem shongkli kti ki la pynmih noh ia ki na ka iing ba ki sah bad aiti ia ki sha ka bor jong ka ain (Umkiang P.P), East Jaintia Hills District, ban pynphai ia ki sha ka jaka kaba ki wan khnang ba kan long ka jingiada (safety) ia ka nongshong shnong bad ia ki ruh kumjuh.
Kane ka jingiohlad jong ki bar jylla ban wan rung beain shapoh Shnong (Meghalaya), kan buh jingma ia ka shnong ka thaw bad ka State hi baroh kawei.
“Ngi maham jur ia ki Bar jylla kiba rung beain shapoh ka Shnong ka thaw khlem ka jingtip ka Shnong, namar wat ia ki trai Shnong ruh ngim shah ia ki ban wan khlem ka jingtip u Waheh Shnong/Secretary Shnong, katno tam ia ki briew kiba nabar jylla beain (illegal migrants).
Kumta ngi kyntu jur ia ka Sorkar badon burom jong ngi, ba kan husiar ia kum kine ki jait jingjia kiba ki bar jylla ki rung ki mih katba mon.
Lada ka long kumne kan buh ia ka State jong ngi ha ka jingeh kaba khraw" ong ka kyrwoh na U bah Nicholas Lyngdoh, Secretary, Umkiang Village, East Jaintia Hills District.
Sa 49 ngut kiba ioh jingpang Covid 19 ha Tripura bad mynta baroh kiba don ia katei ka jingpang, ki la poi sha ka 520 ngut.
U Biplab Kumar Deb, myntri rangbah ka Tripura, u iathuh ba la shim ia ki sample na ki 821 ngut ki briew bad 49 ngut na kitei, ki dei kiba don ia ka jingpang Covid 19.
La iathuh ba kiba bun na kitei, ki dei kiba wan na shabar ka Jylla.
Ia ka Meghalaya state Electricity Board (MeSEB) la pynkylla noh sha ka Kompeni, Meghalaya Electricity Corporation Limited (MeECL) ha ka 1.4.2010.
La leh kumne katkum ba la bthah da ka Electricity Act, 2003 (restructuring of SEBs) bad kane ka ain (Act) jong ka Parliament ka kynthup ia baroh ki State Electricity Board (SEBs) jong ka Ri, ym tang jong ka Meghalaya.
Shuh shuh, da kaba bud ia kane ka ain, ka tnat pynmih ding ilektrik (Generation) jong ka MeSEB ka la kylla noh sha ka Meghalaya Power Generation Corporation Limited (MEPGCL), ka tnat pynpur ding jong ka MeSEB (Transmission) ka la kylla noh sha ka Meghalaya Power Transmission Corporation Limited (MePDCL) bad ka tnat sam ding (Distribution) jong ka MeSEB hi ka la kylla noh sha ka Meghalaya Power Distribution Corporation Limited (MePDCL).
Ha ka jingshisha, ia kane ka jingpynkylla noh sha ki kompeni (Corporation) la dei ban leh noh ha ka snem 2004-2005, hynrei ki heh kiba pyniaid ia ka MeSEB bad ka sorkar hapoh Power Department ha kato ka por kim da shai bha kumno ban leh bad ki la iakynduh shibun ki jingeh bad ki sohkyrdot.
Wat hadien ba la kha ia kitei ki saw tylli ki Kompeni (Corporations) bad ba ki la dei ban iaid laitluid noh la ka jong ka jong ha la ki jingtreikam, hynrei kumba ka long mynta ka MeECL ka dang bat ia ka bor ha la ka kti, thik kumba long ha ka por ba dang synshar ne pyniaid ka MeSEB.Ka MePGCL, MePTCL bad ka MePDCL ki dang ap ha ka hukum bad ha ka bor jingpyniaid jong ka MeECL.Ha ka jingshisha, ka kamram ka MePGCL ka dei khmih beit thik tang ia ka ban pynmih ding ilektrik (Power Generation) ban pynpoi ia ka ding sha ka Switch Yard, ban peit bad sumar ia ki Dam, ki Power Station bad ban tei ia ki Hydro Power Project kiba thymmai.
Nangta, ka MePTCL ka dei ban khmih thik ban pynkit bad tan pynpur ia ka ding ilektrik na Switch Yard kaba hajan ki power house ba la pynmih da ka MePGCL, da kaba draw ia ki lain, tei ia ki tower, tei ia ki power station bad ki sub-station kiba 132 KV bad 220 KV, pynpur ia ki sainar tan ding bad da kaba sumar bha ba ki sainar ding bad ki machine ne ki Transformer kin ym duh.
Kamram jong ka MePDCL pat ka long ban pynpoi lane tan bad pynpur ia ka ding ilektrik na ki sainar ba la buh da ka MePTCL sha ki nongthang ding ilektrik (consumers) bad ban sumar bha ia la ki machine bad ki lain lajong kiba 33 KV bad 11 KV.Kine ki lai tylli ki Corporation lane ki Kompeni, ki la dei ban don la u jong u jong Chairman, Managing Director, Secretary, Board of Directors (BoD) bad kiwei kiwei khnang ban pyniaid bha ia la ki jong ki jong ki Kompeni katkum ba la mang ha katei ka ain (Act) bad ban dup shakri khambha ia ki paidbah nongthang ding bad ban iohnong.
Hynrei, kumba long mynta la shu iakyllum jaktung hapoh ka MeECL, ym ithuh shuh kynthei be shynrang bad la shu ud pangswai lynter ryngkat bad ka ram haduh rwiang sniuh, thik kumba la leh ha ka juk bad ha ka por jong ka MeSEB.Mynta pat ngin iaphai noh sha ka bording ilektrik kaba long ka spah bakhraw tam ha kane ka juk kaba mynta, kaba lada khlem ka ding ilektrik ym lah satia ban kyntiew ia roi ka par la ha kano kano ka liang.
Kaba pynmih ding ilektrik ha jylla Meghalaya ia mynta hi ka dei tang ka MePGCL.Kane ka Corporation marwei, ka pynmih kumba 350 megawatts (MW) ka bording na ki 9 tylli ki Power Station, kata na Umiam stage I, II, III, IV; Umtrew I, II; Sonapani, Leshka bad Lakroh.
Kaba pynmih kham bun ka ding ilektrik na kine ka dei ka Leshka bad ka Umtrew II namarba ki dang kham thymmai.
Ka Umiam I, II, III bad IV ki la tymmen, Kim da lah shuh ban pynmih bun KW.Ka Umtrew I, ka Sonapani bad ka Lakroh ruh ki pynmih tang mar khyndiat KW.Lada khein ha ka shisnem shisnem ka jingthang ding ilektrik ka jylla Meghalaya ka poi kumba 2400 million unit (MU) antad.
Na kane kumba 1247 (MU) ka wan na ka MePGCL (ka ba dei ka lajong), kumba 700 MU na ka NEEPCO (ka bymdei ka lajong) bad kumba 500 MU na ka Palatana Power Plant (Tripura).
Mano ba pyndonkam ia kane ka bor ding ? Dei ki nongthang ding ilektrik jong ka Meghalaya hi.
Mano ba thied ia kane ka ding ilektrik kaba 2400 MU malu mala ? Ka thied ka MePDCL, ka Corporation la jong hi.
Nangno kein ka thied ? Ka thied na MePGCL, na ka NEEPCO bad na ka Palatana (Tripura).
Mano ba buh dor ia ka dor thied/die (tariffs) ? Ka dei ka Meghalaya State Electricity Regulatory Commission (MSERC) kaba dei ka Commission jong ka State lajong.
Katno ka buh ia ka dor die ? Na ka bynta ka MePGCL ka MSERC ka buh (fixed) dor die T.1.29p shi unit.
Mynshuwa ka MSERC ka ju buh dor T.2.83p shi unit ia ka ding ilektrik ba pynmih da ka MePGCL.Haba ianujor bad ka dor ba la buh da Central Electricity Regulatory Commission (CERC) pat ka buh dor T.5/- shi unit ia ka NEEPCO na ka bynta ka ding ba pynmih ka Pare hydro project kaba ha Arunachal bad T.2.75p shi unit na ka bynta ka ding ba pynmih ka Kupli project.
Na ka bynta ka ding ba pynmih ka Palatana ha Tripura pat ka CERC ka buh T.3.41p shi unit.
Kane ka iapher shibun ha ka bai ding ilektrik hapdeng ka dor ba la buh da ka MESERC bad ka CERC, ka wanrah ia ka jingduhnong kaba khraw ia ka MePGCL, ka Kompeni lajong bad ia jylla baroh kawei.
Mynta kumno kein ka MePGCL ka lah ban ieng ha la ki kjat haba ka hab ban siew tulop ia ki nongtrei kiba bun, hab ban peit ban sumar bad ban maramot me bujli ia ki kor ki bor ha ki power house ha ki dam, ban siew ia ki ram bad ki sut kiba la lang shibun bha? Lada ka MePGCL ka ioh ia ka dor ding (tariffs) kaba biang bha ka khierasong bad, ym dei tang maka kan im hynrei baroh kiwei kiwei kum ka MeECL, MePTCL bad ka MePDCL ruh kin im, namar ki Kompeni bor ding hi kim lah ban im lada kim lah ban pynmih ding ilektrik shibun bad lada kim ioh ia ka dor ding kaba biang bha.
Lada phai biang sha ka dor ding ilektrik ha ka jylla ba hab ban siew da ka MePDCL, MePTCL, ki Kompeni shna nar, shna top, pynmih dewbilat, ki karkhana babun jait, ki karkhana dieng, ki dukan, ki karkhana shna bad maramot Kali, ki karkhana pynmih kyiad, ki skul, kolej, ki university, ki hospital, ki ophis sorkar, ki Bungalow sorkar, ki longiing longsem bad kumta ter ter, ka bai ding ka iapher bun shah.
Ki karkhana shna dewbilat ki siew tang T.6.20p shi unit katba ki karkhana shna nar ki siew tang T.4.46p shi unit kiwei kiwei ki karkhana bad ki iing baheh bahain ruh ka bai ding ilektrik ka duna bha.
Nalor ba ka duna ki pynsahkut slem slem ban siewdep hynrei ka MePDCL kam nud ban ot ia ka ding ilektrik jong ki.
Katba ka bai ding ilektrik jong ki longiing baduk bad jong ki riew paidbah la pynkiew jin arshah lai shah.
Mano ba buh dor ia ka bai ding ilektrik ? Ka dei ka MSERC.Mano ba ai bill sha ki nongthang ding ilektrik ? Ka dei ka MePDCL lyngba ki meter reader bad ym tip ka don aiu sha lyndet ba kiew bun shah ka bai ding ilektrik haduh ba ki paidbah nongthang ding ki ujor bad ki kyang shla? Balei ki karkhana heh kum kiba ha East Jaintia Hills bad ha Byrnihat ki ioh rit dor ia ka bai ding bad kim salia satia ban siew tista ia ki bill ? Kylli na ka MSERC bad ka MePDCL, tang ma ki, ki lah ban jubab.
Haba shim kyllum lang ia baroh khoit ki Kompeni kiba hap hapoh ka MeECL, namar ka dang bat bor ma ka ia ka MePGCL, MePTCL bad MePDCl, kane ka don ha ka apot sepsngi.
Nyngkong eh kam shym la bud ia ka jingbthah jong ka Electricity Act,2003 ban pynkylla Corporation pura ia ki lai tylli ki tnat jong ka.
Tang ban shu da rapjot ka la shu pynkylla Corporation ia ka tnat Generation, Transmission bad Distribution hynrei ia ka bor baroh ka bat hi triang ha lade.
Kaba ar pat ka hab ban siew tulop ia ki 3000 ngut ki nongtrei kaba shibnai shibnai ka la kot da ki bun klur tyngka.
Kaba lai pat kam ju ioh tista ia ka bai ding ilektrik bad kaba dang sahkut ka la poi da ki bun klur tyngka bad ym tip lano kan ioh lut ia ki bill ba dang sah.
Ki karkhana heh kiba dei jong ki Kompeni heh bad ki heh ki hain kim patiaw satia ban pynkhuid ia ki bai ding.
Ym don ba nud ban ktah ia ki.
Ka ba saw, ka MeECL ka dap ram naduh niuhmat da ki bun klur tyngka.
Tang ka bai ding ilektrik ba thied na ka NEEPCO bad na Palatana ka la kot da ki klur tyngka.
Ka ba San ka dei ka power transmission loss lane ba sakma noh ka bor ding ha lynti iaid jong ka.
Ia kane ka jingsakma jong ka ding ilektrik ha lynti kaba la kot jin haduh 500 million unit tam ha ka shi snem la khot Aggregate Technical and Commercial Losses (AT & C losses).
Lada pynshongdor ha ka peisa ka la kot bun klur shisnem shisnem.
Kane ka jingjah klep ka bording ka don ha baroh kawei ka jylla la ha sor ne ha kyndong, khamtam eh ha Garo Hills.
Ka ba hynriew pat ka MeECL ka hab siew ia ka pension jong ki nongtrei ba la shongthait kaba kot sha ka T.550 klur bad ban siew ia ka Terminal Benefit (Pension Corpus) jong ki nongtrei na ka daw jong ka Corporatisation kaba long T.840 klur ha ka snem 2010 hynrei naduh mynta ka la nangbun shuh shuh.
Kumta, ka MeECL ka don shikhung ki jingeh kiba ka dei ban jop bad ban weng.
Ka donkam ia ki snar bah bad ki stad jabieng bad stad buit kiba thymmai ban pynbeit toin ia kine jingeh khnang ban khyllie biang ia ka na jingthiah pangswai.
Ka ba sniewbok ka long ba haduh kine ki sngi ym ioh ia ki briew kiba tbit hapoh ka BoD bad ha ka Management ban pyniaid ia ka ha ka lynti kaba dei.
Ka Power Department hapoh ka sorkar Meghalaya ruh ka long kaba khlem jingshemphang bad kaba shu iohthiah Sah.
Kaba sngewsih ruh ka long ba kito kiba don ha khlieh kiba dei khmih ia ka MeSEB/ MeECL mynshuwa kim salia bad ki shu khem dud ia ka khlem da ri bad sumar bha ia ka.
Niuma, nga ruh nga tip, kum u Lamphang barim ka Ing Dorbar Meghlaya, ba i Bah Adelbert Nongrum MLA ila don ka jingbakla, haba ila dem khohsiew hapoh Ingdorbar Thaw Ain ha ka 22.05.2020, kum u riew ngeit Blei bad u briew uba ju duwai shisha ha man la ki por, ban kyrpad ia ki para nongmihkhmat, ba kin pyndem lang ha ka jingkynmaw ia u Blei ha ka por hiran kaba kum kane, ha kaba, nalor kata ka khlam Korona, syllad sa ka eriong Amphan, sa ka twa ki lum ki wah, shlei ki wah ki duriaw, la sdang wan boi sa ki puit pynjot jingrep, tied sa u pyrthat ka lei lieh bad kum kine kiei-kiei kiba pyndum buit bad pynher mynsiem ia u paid bynriew.
Hynrei kat haduh ban da dem khohsiew hapoh Ing Dorbar Thaw Ain te kam dei ka rukom.
Ki ain pyniaid dorbar ruh kim shah, namar ha kata ka jingsngew kulmar jingmut imat (emotions), i Bah Adelbert ila leh la ka leh, kumba i ju leh.
U Lamphang ka Ing Dorbar Bah Metbah Lyngdoh ruh um shym ailad ia i Bah Adelbert ba in dem ne duwai ha Ing Dorbar.
Hynrei ban kdew nuksa na ki kot bakhuid, kum na ka Bible, Gita, Koran ne kino-kino ki jinghikai ba don jingmut, wat ban kdew ruh ia ki khana puriskam ne ki jingrwai jongno-jongno, ha ka por ba kren ia ka mat ban pyniahab tar, ym don jingkhang ei-ei.
Kum kine ki la jia bunsien ha ki por barim ba ki la don ki MLA, kum u Akramozaman ka Phulburi, u Dr.B.K.Roy ka Pynthor bad kiwei, kiba la ju kdew nuksa na ki kot bakhuid jong ki.
Ka la don ruh ha ki por i Bah E.K.Mawlong kum u Speaker, haba la mih ki jingiapher jingmut bad i Bah Humphrey Hadem MLA Raliang, iba la kdew nuksa na ka Phawer u Aesop, hynrei ynda la peit ia ki Rule, la shah ba in shim nuksa.
Lada i Bah Adelbert ila leh kumtei, lane lada i leh ha ki por kiban wan, i lah ban leh, ban kyrshan ia ki mat ba i shim bynta.
Hynrei ban pynlong jingdwai hapoh Ing Dorbar Sorkar, kam long ha ri India, kumba ka lah ban long ha ki katto-katne ki ri.
Thep Dujok i Bah MohrmenYm kumba kdew i Rev.Kyrsoibor Pyrtuh lane i Albert Thyrniang da kaba kdew beit ia ki bynta kiba dei ban kdew, i Bah Mohrmen te ila lynsher, haban da jem jai ha ki kot khubor Khasi bad Phareng, na ka bynta kita ki pop u MLA Shillong East.
I Bah Mohrmen kum u briew, hynrei i dei ruh u riewniam ba hakhmat, i kumba ila shah lynshop lang ha ka eriong Amphan, haba ila tied sa ia ka seng KHNAM bad ila thep lang ruh sha dujok ia u Chief Minister Conrad Sangma, uba la ialam ia kata ka Jingrakhe Easter (Paskha) ki Kristan, khlem lum lang ia kiwei-kiwei de, nangta ia baroh ki politician, nongialam paidbah ruh sha kajuh ka jaka, la kum ia ki ksuid kiba bud ia uta u Lusipher ne u Belsabul (Lucifer or Beelzebul).
Ka long thik kum kato ka pharshi, kaba ‘nang bam sohphan mano, bit thit shano.
’  Nalor kitei kyndiat kiba la kdew haneng, ha kylleng ka ri India, ki nongialam sorkar ki ju pynlong ia ki jingrakhe niam jong ki.
Kin pher aiu kita, lada ki leh khlem da pynrem lane pynhiar dor ia kiwei.
I Bah Mohrmen ila klet imat, ba ha u snem 2009, u President Obama ka America, ula pynlong syndon ia ka jingrakhe Diwali ki Hindu ha White House?   Ki Politician Nongpynjot ? Nga burom ia i Bah Mohrmen kum u briew, u nongthoh, kyrsiew ai jingmut, u riew ngeit Blei bad kum u rangbah ka jait bynriew.
Nga la kyndit pat haduh ba ka da ktah ia nga ruh, ba nga dei uwei na kitei ki ksuid, kaba ila ong kumne ha ka ktien Phareng, “……….
at the end of the day, all politicians are the same.
They graduate from the same school and their soul objective, is to win the next elections, even if that means dividing people.
"(….
ha ka bakut hi, baroh ki nongialam paidbah ki dei kijuh.
Ki pyndep jingpule na kajuh ka jaka bad ka jingthmu bahakhmat jong ki, ka long ban jop ha ki ilekshon, wat lada dei ban pynpait-pynpra ia ki paidbah).
Kitei ki jingkren, ngam shym ngeit ba kin mih na u briew uba kum i Bah Mohrmen, u briew uba nga ju burom baroh shi katta.
Ia nga hi kane ka la ktah jur, namar la katta phew snem ba nga la long nongmihkhmat, ngam don kano-kano ka jingbam sap, ngam pat ju shukor ia ki hok ki paidbah bad ngam ju beh shuki lane phet seng.
I Bah Mohrmen i dei ban tip ia kane.
Hynrei ym tang manga, bun ki bapli ki rangbah nongialam ki long kiba khuid bad shakri hok.
Khyndiat ngut na kita ki long, i Bah B.B.Lyngdoh, S.D.D.Nichols Roy, Darwin Pugh, S.D.Khongwir, G.G.Swell, P.R.Kyndiah, Maham Sing, Dr B.Pakem, H.S.Lyngdoh bad dang bun kiwei ruh.
Lymda dei na kum kitei, katta ka jylla ruh la duh, ka ri Khasi-Jaintia-Garo la leit ym tip shano.
Kitei ki kyntien i Bah Mohrmen ki long kiba pynhiar dor ia kum kitei ki rangbah bad ka pynjah burom shibun (degratory and defamatory), ia kaba ka ain ka lah da kaba suk ban pynshitom ia ki briew kiba kren kulmar kumne, lada leit ujor.
Nga ngam kwah ban leh kum ma i, nga iehnoh ha i Bah Mohrmen ba in pyrkhat bad kumno in leh ia ki jingkynthoh pynhiar dor jong i ia baroh kita ki ‘politician’ (ksuid ha i), namar lada dei ban ai sha ka ain, kan iaid sha jngai bah.
Hato kata ka jingleh i Bah Adelbert ka iahab hi bad kitei ki ktien tohmet i Bah Mohrmen? Ha nga hi, nga i kum u briew uba siat ia i phreit da ka suloi siat mrad.
Ka jingai khublei kaba khraw eh ka leit sha i Bah Prestone Tynsong, Symbud Myntri Rangbah ka Jylla Meghalaya iba la lah ban poi sha ka jingpynkut bad ai ïa ka rai halor ka karkhana pynmih dewbilat jong ka Sorkar kaba ngi khot ka Mawmluh Cherra Cements Limited.
Ka jingbatai jingpang (diagnosis) ba la ai da i Bah Prestone ka long ba la bam kruiñ ïa kane ka karkhana da u khñiang jingpang (virus) uba shyrkhei, ubym lah shuh ban ïakhun pyndem da kano kano ka bor dawai.
Mynta ba la ïatip paidbah ba dei u virus-bym-don-dawai uba la bam kruiñ ïa ka MCCL, ngi hap ban kylli bad tip la udei uba la shu mih hi kumto ne don mano mano ba la shna khnang ïa u.
I Bah Prestone ngi ngeit i sngewthuh ba ka jingkylli kaba hakhmat eh ka long ba kumno ka Sorkar (bad ki sorkar kiba ha shuwa) ka khlem lap ïa ki dienjat u virus naduh ba u sdang rung.
Khnang ba ngin tip bad sngewthuh khambha to ngin ïapeit bad pule katto katne shaphang ka jingsdang, ka jingïaid shaphrang, ka jinghïar bad ka jingtroiñ jong ka, bad ngin sa ïapynkut hi dei mano ne kiei kita ki virus.
Ka jingïoh jinglaitluid jong ka ri India na ki Phareng ha ka snem 1947 ka la pynkha ruh ïa ka Pakistan.
Da kane ka jingphiah ïa ka ri India, ka ri thor kaba ju ïa khaïi pateng bad ki nong Sohra (kumjuh ruh ka thaiñ Riwar) ka la kylla long noh ka East Pakistan.
Ba la ïalong la ka jong ka jong ka ri, ki nong Sohra bad Riwar kim shym lah shuh ban ïa khaïi pateng bad ki khar Shilot.
Kane ka jingkhang ïa ka iew ka hat bad ïa ka khaïi pateng ka la ktah shibun eh ïa ka ïoh ka kot bad ka rukom im jong ki nong Sohra.
Toi, ka Riwar kaba pynmih soh ka dang lah hi ban shalan ïa u sha ki iew ha Ri Khasi-Jaïntïa, ki thor Assam bad shabar ka Jylla (Assam) ruh.
Na ka bynta ki nong Sohra la dei ban lap da kano kano ka jait kam lym kumta ki briew kin hap ban phet shnong, namar, kumba ngi tip, ka Sohra kam dei ka jaka ba long ban rep ban riang.
Namarkata, ngi kynmaw burom ïa ki riew rangbah bad riew pawkhmat baroh, khamtam eh ïa u Bah Maham Singh Sawian bad u Bah A Blingstodar Diengdoh, kiba la ïaleh shitom ban pynbor ïa ka Sorkar Assam ban pynmih kano kano ka karkhana ha Sohra, ym ba ka Sorkar kan da ïohnong ne ioh myntoi, hynrei ban aikam aijam ïa ki nong Sohra bad ban kyntiew biang ïa ka ioh ka kot jong ka thaiñ.
Namar ka jingbun u mawshun bad dewïong (ha kito ki por) ha Sohra bad Mawmluh, hadien ka jingjurip kaba bniah, ka Sorkar Assam ka la pynbeit ban seng noh da ka karkhana dewbilat.
Ka Hima Sohra ka la ai jaka ban pynïeng ïa ka karkhana bad ïa ki jaka shong jaka sah jong ki nongtrei.
Ka Shnong Mawmluh pat ka la aiwai (leased) ïa u lum ban tih mawshun bad dewïong bad ruh katto katne ka jaka ban shna jaka shong jaka sah ïa ki nongtrei.
Kane ka karkhana ka la sdang ka jingdon jong ka (ha ki kot ki sla) naduh ka 20 tarik, u Jymmang, 1955, bad la khot ïa ka ka Assam Cements Limited.
Ha ka 1 tarik, u Kyllalyngkot, 1961 ka la kylla long ka Undertaking jong ka Sorkar Assam.
Ka la sdang ban pynmih dewbilat nyngkong eh ha ka 15 tarik, u Naiwieng 1966, bad ka bor pynmih jong ka ka long 250 MT shi sngi.
Ka la aikam aijam ïa ki nongshongshnong jong jan baroh ki shnong ha ka thaiñ Sohra.
Wat naduh shuwa ban sdang pynmih dewbilat, bun ki kam ki la mih kum ka jingshna ïa ka plant, ïa ki ïingshong ïingsah, ki ïing ophis, bad bun ki briew ki la ioh bylla bad ka Kompany.
Namarkata, kane ka karkhana ka la kylla long ka pliang ja thymmai bad ka jingkyrkhu kaba khraw ïa ka thaiñ Sohra.
Kadei ruh ka karkhana dewbilat ba nyngkong eh ha ka Shatei Lam Mihngi jong ka Ri.
Naduh ba sdang ïa ka haduh ki snem 1970 kane ka karkhana ka la kylla long ym tang u thied snam jong ka thaiñ Sohra, hynrei ruh ka mat jingsarong jong ka Jylla Assam bad (naduh ka snem 1972) jong ka Jylla Meghalaya.
La pynkylla kyrteng ïa ka sha ka Mawmluh Cherra Cements Limited ha ka 7 tarik, u Jymmang, 1974, bad ka la kylla long ka Undertaking jong ka Sorkar Meghalaya.
Ka dewbilat ba la shna bad pynmih lyngba kata ka wet plant process ka la ïaid iew kylleng ha North East bad wat shabar ri ruh namar ka jingbha bad jingkhlaiñ jong ka.
Namarkata, ka jingpynmih mar ka la long kaba jur bad thnem bha.
Ki engineer ba dang shu pass ki ïaleh ban iohkam iohjam ha kane ka karkhana.
Ki briew na kylleng ka Jylla Meghalaya ki ïawad ban ioh kam (skilled bad unskilled) ha ka.
Ban ioh kam ha Mawmluh Cherra Cements Limited ka dei ka burom (privilege).
Ki briew ki ïakren danda ba ki kynthei, haba don mano mano ba kylli ïalang samla, ki kylli kylla shuwa la ki trei Cement ne em.
Ka MCCL colony ka dap da ki nongtrei kiba wan ïalam ïa la ki lok bad ki khun ki kti.
Naduh ki ophisar haduh kiba rit ki wan ïalam ïa la ka longïing.
Kumta ka colony ka sawa bad thnem da ka sur ki khynnah bad ki samla khamtam ha ki por janmiet haba ki ïalehkai.
Ki khynnah na ka colony ki heh ki san bad leitskul ha Mawmluh ne Sohra.
Don bun napdeng jong ki kiba la wanrah nam ïa ki skul jong ki bad ïa ka thaiñ Sohra hi da kaba ki ioh position bad pass bha ha ki eksamin Matric.
Ha ki snem 1970 ter ter, ka MCCL ka don kumba 600 ngut ki nongtrei.
Shuwa ban kut u snem 1985 ka la ioh sa ar tylli ki pajwa (kilns) kiba kham heh (kiba ka bor pynmih ka long 340 MT shisngi).
Ha ki snem 1992-93, da ka jingïarap jong ka ACC Ltd, la nang lah shuh shuh ban pynkiew ïa ka jingpynmih dewbilat, bad lyngba kane, ka Kompany ka khlem shahram shuh ha ki snem 1994-95.
(Kawei ka jingshisha kaba ngim lah len ka long ba kumba ka long bad baroh ki undertaking jong ka Sorkar, dei ka Sorkar hi kaba la kyrshan radbah ïa ka MCCL lyngba ki snem.
Ym dei ba ka Kompany ka iohnong.
Ha ka jingshisha bun bun snem ka MCCL ka la duhnong.
Haoid, ka jingpynmih dewbilat ka ïaid shaid shaid bad ka jingdie ne shalan ïa ka mar ruh ka thnem bha.
Namar ba ka jingïadie ïathied ka jur, ka jingiphuh iphieng bad jingidap ibiang ka wan bad kane ka tap noh ba kiba bun kin tip ba ka Kompany ka duhnong.
Kaei kaba pynduhnong kumne? Kadei ka jingpynlut ba bun ha kaba maromot ne thied thymmai ïa ki kor ki bor na ka por sha ka por.
Hapdeng jong ki snem 1966-1986, dei tang ha ka snem 1971-72 ba ka MCCL ka la iohnong.
Hynrei kumba la ong haneng, dei ka jingbym sangeh jong ka jingpynmih mar bad ka jingdawa [demand] kaba heh hapoh bad shabar ka Jylla, kaba la wanrah ïa ka jingiphuh iphieng jong ka Kompany, jong ki nongtrei, bad jong ki iew ki hat ha ka thaiñ Sohra.
Sa kawei ruh, kumba la ong haneng, ka Sorkar Jylla ka dang sngewthuh ba ym shym la seng ïa kane ka karkhana ban iohnong, hynrei ban kyrshan ïa ka ba kan ïai long ka pliang bam ja jong ka thaiñ Sohra, bad ban ïaleh katba lah pat ba kan ym kylla long u hati lieh jong ka Sorkar.
)Lyngba kine ki snem ba la ong haneng la ïalam na khmat ïa ka MCCL da ki Managing Director kum u PH Trivedi, u M Das, u H Suchiang, u JM Thangkhiew, u A Didar Singh, u MF Blah, bad kiwei.
Ka Karkhana ka sawa pynmih sur bad pynkha mar ha ka jingshakri ki Works Manager ne ki General Manager kum u MD Rapthap, u JF Vasifdar, u MK Choudhury, u H Pandey, u MF Blah, u CF Syiemlieh bad u CF Lyngdoh.
Ïa ki department bapher la ïalam da ki ophisar kum u S Bathew, u D Bathew, u CF Syiemlieh, u HB Kurbah, u W Tariang, u WA Giri, u GS Maring, u J Darningstone Lyngdoh, u K Basaïawmoit bad kiwei.
Bun na ki nongtrei kidei ki nong Mawmluh, bad na jan baroh ki shnong jong ka Hima Sohra.
Bun ki engineer bad ki nongtrei ba la pyntbit (skilled workers) ki wan na kylleng wat na shabar ka Jylla.
Kumba la ong haneng, ka MCCL Colony ka la jan long kum ka pung rit Ri India.
Baroh ki jaidbynriew ki ïakhleh.
Ki sngi khraw jong baroh ki jait nïam ki pynphuh pynphieng ïa ka Colony da ka tem ka put.
Ki jingïalehkai bad jingïakob hapdeng ki departments kiba shongshit.
Ka Independence Parade ha MCCL kadei kaba baroh baroh ki nongshongshnong ki ïakwah peit.
Ka siren ka kyrsiew thiah naduh 5.30 mynstep bad ka pah khatduh 10 baje mynmiet.3 ne 4 baje man la ka sngi la riew ka jingput maham shuwa ban bthei u bakhor ba pynpait mawshun ha par, kaba pynkhynniuh ïa ki ïing ki sem ha Mawmluh.
Ki menkmie ne ki hymmen para kynthei ki tip thik katno kyntien ban taïar u kwai ba ki rangbah ka ïing kin rah sha jingtrei ha la ka shift ka shift.
Ki khun rit ki ïa bunkam bad muja ka leit buh jasong ha gate neng bad gate rum.
Ka madan ïeng trok ha khmat jong ka sales ophis ka shu sawa lynter da ki trok kit dewbilat bad kito kiba ap miet ban thep mar mynstep bad bunkam ha ka shet ka tiew ban bam ja miet.
Ki bus jong ka Kompany ki ïaid tawïar na Mawmluh sha Sohra sha Mawsmai ban leit shaw leit on ïa ki nongtrei bad ïa ki khynnah skul ha la ka por ka por.
Kiba kham nang birïa ki ïathaw jingrwai bad rwai kumne:Khie noh she baieit,Balei phi thiah sah?Ban leit trei Assam Cement,Siren ka la pah.
Hynrei naduh u snem 2000 bad ki ar lai snem kiba bud baroh baroh la ïasdang ïohi ïa ka jingnoh tymmen kynsan jong ka karkhana.
Ka dewbilat ka dang ïaid iew hi hynrei ka jingpynmih ka la nang duna duna.
Sa ar ne lai snem hadien ki kompany dewbilat ba pher na kylleng ka Ri India ki la sdang pynïeng la ki karkhana ha Rilum Jaiñtïa ba kham ïoh pahuh u dewïong, bad ka ïew jong ka MCCL ka la shah ktah.
Ha kum kane ka por ha kaba dei ban ïapyni bor bad kine ki hati heh ha madan, ka MCCL ka la shah pyndkoh pynban ha ka jingnang ïai thut ki kor ki bor bad ka jingsngap mynthi jong ki nongpynïaid ban pynbna bad ïalap (advertise) bad ban pynïaid ïew (matketize) ïa ka mar.
Lada don liewprong eiei ba u virus un ioh bsut lah ban ong ba ka dei ha kum kane ka por (da ka jingleh khnang jongno re jongno ne da kaba shu jïa hi kumto).
Dei ruh ha kane ka por ba ka jingïatreilang hapdeng ki ophisar heh ka la sdang ban jah suki suki.
Tang ban ioh bujli ïa iwei i tïar iba rit eh ki nongtrei ki la hap ban ap da ki taiew.
Suki suki ka bor pynïaid ka la sdang pynjngai ïalade na ka kam ka jam kaba jia shisha hapoh karkhana, ban shu kaweh kti na ka ophis kaba don ha Shillong, bad shu wan jurip toktok ïa ka jinglong jingman hapoh ka karkhana.
Haba la ïohi ba ka kam ka la makna bad ba ka mar kam mih thikna shuh, bad ruh ïa ka jingkiew jong ka iew dewbilat ba la pynmih da ka dry process na kiwei kiwei ki karkhana, ka bor pynïaid da ka jingkyrshan ka Sorkar, ka la rai, ha ka snem 2005, ban pynkha sa ka dry process plant.
Hangne ngi hap ban kynmaw ba kam shym don kano kano ka rai ban pynduh pyndam noh marmar ïa ka wet process plant.
La sdang ïa kane ka project ha u Jymmang 2006 bad la mang ban pyndep ïa ka ha u Risaw 2007.
Ka thong jong kane ka plant thymmai ka long ban pynmih 600MT ha ka shi sngi.
La buh ïa u mawnongrim jong ka da u Myntri Rangbah ha kato ka por, u DD Lapang, ha ka 1 tarik, u Ïaiong, 2005.
Hynrei ha u snem 2007 ka Kompany ka la ïakynduh ki jingeh kiba nep reng.
Ka plant kaba thymmai ka la shu sah lyngkrang.
Ki tïar ki tar ba la pynpoi ki shu shong thad sngi bad shah slap shah lyer haduh ba kin da sarang.
Ka plant rim pat ka la nang duh bor.
Man la ka taiew shu don kane ne katai ka jingthut ha ki kor ki bor.
Ki jinglut ha ka jingpynïaid bad ka jingmaromot bad ka bai light ki nang kynting.
Ka jingpynmih mar ka la shu long kumba eit ka blang.
Ha kawei pat ka liang ka dor ba la mang na ka bynta ka plant thymmai ka la nang kynting ba la kiew dor ki tiar ki tar.
Kumne ryngkat ryngkat ka jingïaid dkoh ka plant rim, la iohlad ban pyntyllun biang ïa ki jingshna ïa ka plant thymmai ha ki snem 2010-2011, haba ka Sorkar ka la kham ai pisa.
Katba ka kam ka dang ïaid jalyngeh, la wan hap sa uwei pat u dïengpynkïang ïa ka plant rim.
Ha u Ïaiong, 2014 ka National Green Tribunal ka la khang salonsar ïa ka jingtih dewïong.
Tden sangeh ki kor ki bor jong ka wet process plant bad ki nongtrei ki la sdang sheptieng.
Ki khmat baroh mynta ki peit tang lano ban dep noh ka plant thymmai, ka ban bam dewïong duna, ban sngew im pat.
Dei ha kane ka por ba la ïohi tyngkreiñ ïa ka jingtlot bad jingleh bymsalia jong ka Management bad ka jingpaw pynryngkew jong ka mismanagement ïa ka Kompany bad ïa ka karkhana.
Ban kham shai ngin ïakren kawei ka mat hadien kawei pat kumne:Lada pyndonkam da ki kyntien ba kham tohmet, lah ban ong, da ka mynsiem ba sngewsih bad sngewkhia, ba ka MCCL ka dei ka khunrei bym don kpa ban peit, sumar bad phikir.
Lada phi rung hapoh karkhana phin ïeng lyngngoh shiphang phi don haei.
Ka i thik kom ka ïingjah bad teng teng kum ka jaka rngai.
Kat sha ba phi phai phi ïohi tang ka jingjngum bad jingjngut suda.
Phin pynkut ba hangne ym dei tang ba ki shna dewbilat.
Ka dei ruh ka karkhana ba pynmih jingliprong, jingartatien, jingsyier bad jingkhanglad.
Ka plant rim ka ïeng tmang bad kynjah tang ban pynkynmaw tympang ba shisien ka la ïohi ki sngi kiba khambha.
Ka plant thymmai ruh kam i thymmai.
Suki suki i kumba u lyoh dum na ka plant rim un tap hynroh lang ia ka ruh.
Kum ka lai nili kit synrum ka kup bad shah kyllaiñ da ki sohkhruh sohkhrew, Nangno, kano ka nala, shano ka tuid, phin shem jingeh ban sngewthuh; kine ki wire ring light shipor (temporary) ki sdien bad ïaphna naei shaei phim tip.
Ka la long kum ka rangieb.
Ha pyrshah jong ka, ka colony ruh ka ïeng thapngab.
Ki ïing ki sem ki la nang duh.
U phlang u niut u pur haduh ki jingkhang jong ki ïing bym shong briew shuh.
Ban iaid kjat marwei ha colony ha ki jaka badum kam long shuh kaba shngaiñ.
Mangi kiba la im ja bad longbriew manbriew na kane ka pliang ja ngi pait ka dohnud ban ïohi ba ka ïeng rangli hapdeng ki synrum bad ki sohsat kiba kat kine.
Ngi shu duwai bad kyrmen ban ïohi laiñ rupa hapdeng jong kane ka ïongngeiñ.
Ka jingkren mynthi u Symbud Myntri Rangbah, wat la ka la pynmong ïa ki nongtrei ha kane ka karkhana bad ïa ki nongshongshnong ha ka thaiñ Sohra, kadei nyngkong ban kyntu ïa u hi bad ïa ka Sorkar ba kan pynthymmai lut ïa kiei kiei baroh.
Tang ka jingbei pisa, kumba la kular u Chief Minister, kan ym trei kam.
Nalor ka pisa ka Sorkar ka dei ban pynthymmai ïa ka Management bad ïa baroh ki post kiba iadei kam pyrshah bad ka jingshna bad jingpynmih mar.
Ngi artatien jur ba ha ka jingpeit ka jong kine mynta kane ka karkhana kan khie im wat la ka Sorkar kan lehbha katno katno ruh.
Nalorkata, ka por ka la dei ban wanrah noh ia ka ophis ba ha khlieh (Head Office) sha syndah ka karkhana.
Ka jingtuklar kam tang na suiñ kadei ban kut noh.
Ka la shynna mynta ba ka jingpynksan ba ka head office kan don ka Shillong kadei kaba la shu khun ranab.
Ka bor synshar bad tnat pyniaid ïew kiba don ha Shillong ki la da rem ka jingrem kaba lutksan.
Lada sdang pynthymmai lut, kan long kumba ri, sumar bad pynheh pynsan ïa i khunlung.
Baroh ki nongpyniaid ki dei ban don ha syndah ban peit miet peit ïong bad phikir ïoh ka ïam shiteng miet.
Lym kumta kajuh hi ka apot kan wan lap.
Sa 9 ngut ki don kiba ioh pang  COVID-19 ha Nagaland bad kitei ki dei kiba dang shu wan phai na Chennai.
Ha ka tweet jongu, mynta ka step, U S Pangnyu Phom, myntri ka koit ka khiah ka sorkar Nagaland, u iathuh ba ki don mynta 58 ngut baroh kiba don ia katei ka jingpang.
Ka jingpang coronavirus ha India, ka la kiew da 8,909 ngut ha India, ha ki 24 kynta ba ladep bad mynta kiba pang, ki la poi sha ka  2,07,615, katba kiba dang ioh pang, ki don  1,01,497, kiba la jem ki long  1,00,302 bad kiba iap, ki la poi sha ka  5,815 ngut.
Kito kiba ioh pang ha kylleng pyrthei, ki la poi mynta sha ka 3.6 million bad kiba iap, ki long  380,180, katba kum ka jingtip, ba la ai da ka John Hopkins University.
Shillong: La ioh khubor ba sa uwei u briew, ula ioh pang Covid 19 bad u dei uba dang shu wan phai na Agra.
Utei u briew, u don ha ka jingshah sumar ha Jowai, West Jaintia Hills, ong ka jingthoh u Conrad Sangma ha ka twitter jongu.
Baroh kiba ioh pang, ki long 31 ngut bad kiba dang don ha ka jingpang, ki long 17 ngut.
Ki don sa 51 ngut kiba ioh pang Covid ha Assam bad mynta kiba ioh pang baroh ki la poi sha ka 1,672 ngut.
Kitei ki long 28 ngut na Dhubri, 13 na Darrang, 5 Karimganj, 3 na Sonitpur bad 2 na Lakhimpur.
Kham mynshwa, ha ka por mynstep, ki don sa 60 ngut kiba ioh pangCovid 19 ha Assam.
Kine ki kynthup ia 38 ngut na Dhubria, 18 na  Golaghat bad 4 na Nagaon.
Baro kiba ioh pang, ki la poi sha ka 1,621 bad kiba dang don ia katei ka jingpang, haduh mynta, ki long 1,217 ngut, ong ka tweet jong U Himanta Biswa Sarma, myntri ka koit ka khiah ka sorkar Assam.4.
KA JINGLEHKHUID:— Kam long kaba bha ban pang ne shitom haka por armet, kane ymtang ba ka ktah iaka jingkoit jingkhiah jong i khunlung, hynrei kan nangbuh iingma arshah iaka jingarmet jongphi kaba phi ju shem jingeh naka por shaka por.
Namar phin ym lah ban iada sah ban lait naki khniang jingpang kiba ktah iaphi hynrei phi lah ban shim iaki sienjam ban iada naki khniang jingpang katba lah.
Namar kata ka jinglehkhuid ialade bad ki sawdong sawkun ka long kaba donkam.
Ban sum man la ka sngi kadei kawei ka jingmlien kaba bha haka por armet.
Da kaba sumar bad lehkhuid ialade kan ai jingmyntoi shi katdei eh iaphi khamtam kan pyllait ia i khunlung ba dang pun na shibun ki jingshahktah ha ki khniang jingpang.5.
KIAR NAKI JINGDIH PYNBUAID:— Kino kino ki jait jingdih pynbuaid kiba phi dih ki poi lang sha i khunlung lyngba ka jingtuid jongka snam.
Ymdon lad ne lynti ne kino kino ki stad wadbniah kiban pynthikna iaphi ba haduh katno ka long shngain ban dih kyiad haka por armet.
Ban dih kyiad ne kino kino ki jingdih pynbuaid haka por armet kalah ban ialam sha ka jinghap khun(miscarriage).
Namar kata kan long kaba bha shi katdei eh ban kiar katba lah naki jingdih pynbuaid ban ioh ia i khunlung iba shait ba khlain khlem kano kano ka jingartatien.
Kumno ban sumar na ba hap shi hap khun por ba dang pun?Kumno pat ban sumar haba suhjyndong haka por ba armet.
Ka sorkar Bihar, ka bunkam ha kine ki sngi, ban sam condom ia ki nong bylla, kiba wan na sha kiwei pat ki jylla bad la sam ia kitei, hadien ba ki la dep ban shong ban sah ha ki jaka ba buh kyrpang, na ka bynta 14 sngi kynthih, kaba dei ka ain kaba ka sorkar Bihar, ka la buh ia kitei kiba wan na shabar Jylla.
La sam ia kitei ki condom da ka Bihar State Health Society (BSHS), ba ki nongbylla, kin pyn donkam ia katei ka buit pynduna khun.
Ki jaka kiba la dep sam ia kitei ki condom, ki dei ha  Gopalgunj, Jamui, Samastipur, Supaul, Saran, Rohtas bad ha East Champaran bad la iathuh ba la sam ia palat 20hajar paket ki condom ha ki bynta jong ka Gopalgunj district.
Katei ka jingsam condom, ka dei kaba la sdang naduh ka 20tarik Jymmang 2020.
Na ka liang pat, kitei ki nong bylla, kim hun ban ioh tang ki condom bad mynta ki dawa ban ioh ia ka bam ka dih, ki painkhana kiba khuid bad nangta ban ioh ia ka kam ba kin trei ruh, namar ba ki kam, ba kim im satia, tang da kaba pyndonkam da u condom.
Shillong: Ka  jingbym ker sainar ia ki transformer, ki ba don ha ki shnong bapher bapher kiba hap hapoh ka jing khmih jong ka MePDCL Sohïong Sub-Division, kaba lah ban wan rah ia ka jingjia ka ba sngewsih, kum shibynta na ka jingsngewkhia  na ka liang   ka Hynñiewtrep Youths’ Council (HYC) Sohïong Circle mynta ka sngi hapoh ka jing ïalam jong u President, u Samla Purningstar Shabong, ka la leit buh da ka jingthoh ha ka ophis jong u Sub-Divisional Officer MePDCL, Sohïong Sub-Division.
Ha kane ka jingthoh ka Seng ka la buh ia ka jingdawa na ka tnad treikam ban phah shna jingker (fencing) ïa ki transformer ha ki shnong ba pher ba pher ki ba hap hapoh ka jing khmih jong ka MePDCL Sohïong Sub-Division.
Na ka liang jong ka Seng la pynpaw ka jingsngewkhia namar  ba ki ba bun ki transformer ki don ha jan jong ki ïng briew ki lah ban wanrah ia ki jingjia ba sngewsih ia  ki briew bad ki mrad ruh kumjuh kumba ka shait jia ha ki jaka ba pher ba pher na ka daw ba shu ieh lyngkrang ïa ki transformer.
Kumta ka Seng ka la kyntu jur ïa ka tei ka tnad treikam ba ka dei ban shan jingker noh mardor ïa ki transformer ha ki shnong ba pher ba pher ki bym pat shym la shna jingker.
Ha kane ka sngi la ïakren ruh ïa kiwei kiwei bynta kiba ïadei bad ka jingsam bording sha ki jaka ba i donkam.
Phi dei shisha ki sengbhalang kiba peit iaka eh ka khon ki paitbah, ymkum ha jaintia ki lap por tang iaki kam kai namar ha Mowtyrshiah station ruh ympat dep ker sainar kaba ma khamtam badon khyllung bad ngi ladep pyntip sha u President M Suchiang bad sha u General Sc R Madur hynrei kine kim ia bna.
Nongpoh: Hadien ka jingbthah na ka tnat Urban Affairs ba la dei ban pyntreikam noh ia ki iing baduk kiba la tip kum ki ‘Houses for Urban Poor’, kiba la tei hapoh ka shnong Umbuda Nongpoh, kumta na ka liang ki nongkitkam ka Nongpoh Town Committee, ka la rai ban pyntrei noh bad kata ka long ba ha ka 1st Phase yn pyllait shwa tang 44 Units bad ia kiba sah pat yn sa nangpyniaid pat hadien.
Ia kitei ki Iing baduk kiba la tei da ka sorkar hapoh ka shnong Umbuda, la tei kyrpang tang na bynta jong kito kiba duk bad kiba sah ha ki shnong kiba hap hapoh ka Nongpoh Town Committee, hynrei ki shnong kiba la don shabar na ka Nongpoh Town Committee, kim donhok ban leit wad jaka na ka bynta ban sah ha kitei ki iing Sorkar.
U Bah C.B Syiem bad u Bah Rayonald Kharkamni, kiba dei ki nongialam ka Nongpoh Town Committee, ki la ong ba kito ki briew kiba dei na ki longiing baduk, ki la ban thep kyrteng ialade na ka bynta ban iohsah ha kitei ki iing sorkar bad kata ka long ba ki dei ban phah ia ki kot ki sla ne ban leit wad jingtip na ki rangbah shnong ha ki shnong kaba ki don bad kiba hap hapoh ka Nongpoh Town Committee.
Ban ioh sah ha kitei ki iing baduk ka sorkar, yn ioh beit tang kito kiba hap ha ka kyrdan BPL, kumta na ka bynta ban jied ia ki longiing baduk bad kiba dei hok ban iohsah ha kitei ki iing sorkar, yn sa jied da ka Committee kaba la thaw kyrpang da ka Nongpoh Town Committee.
Shillong: U symbud myntri rangbah ka jylla u bah Prestone Tynsong myn hynnin ka sngi, u la ong ba u kyrtong monlang ka sorkar Meghalaya Democratic Alliance (MDA) naka National People’s Party u Dr.W.R Kharlukhi un ioh ka jing jop ba suk ha ka ilekshon Member of Parliament (MP) sha Rajya Sabha (RS).
Naka liang u bah Prestone Tynsong u la ong baka sorkar ka don jing kyrmen skhem ba u kyrtong monglang un ioh ka jing jop lyngba ka jign kyrshan na baroh ki MLA.“Nga ngeit skhem ba u Dr.W.R Kharlukhi un ioh ka jing jop ba suk haka ilekshon MP ka ban long haka 19 tarik Jylliew 2020" la bynrap u bah Prestone Tynsong.
Haba jubab halor ka jing kylli hato ka MDA ka kyntu ne em iaka Congress ba kyrshan ia u kyrtong monlang ka sorkar Meghalaya, naka liang u bah Prestone Tynsong u la ong baka MDA kala pan jing kyrshan naka Congress ban kyrshan ia u Dr.W.R Kharlukhi hynrei ka Congress pat ka pynieng da u bah Kennedy Cornelius Khyriem kum u kyrtong.
“Ka jing pynieng kyrtong ka seng Congress da u bah Kennedy Cornelius Khyriem ka pyni baka don hi ka mon ban iakhun pyrshah ia u kyrtong monlang ka sorkar MDA u Dr.W.R Kharlukhi" la ban u bah Prestone Tynsong.
Nongpoh: Da kaba sngewkhia halor ka jingthut kaba khah khah ka bording bad ruh haba iadei bad ka jingkiew stet ka bai Bording ha kiba bun tylli ki shnong kiba don ha ka thain Byrnihat, hynnin ka sngi u Bah Sosthesnes Sohtun, MLA ka Jirang ha ryngkat u Bah Victor Rane, MDC, ki la ialam ia ki rangbah shnong ka thain Byrnihat sha ophis trei kam ka Chairman Cum Managing Director ka MeECL, kaba don ha Lumjingshai Shillong, kata na ka bynta ban iakren halor shibun ki kam kiba iadei bad ka jingthut ka Bording ha ki shnong kiba don ha ka thain Byrnihat.
Ha katei ka sngi, la iohi ba la jan baroh ki nongialam shnong ka thain Byrnihat, ki la kiew sha Nongbah Shillong, kata na ka bynta ban ioh pynsngew ia ka jingeh kaba la iakynduh da ki paidbah nongshong shnong bad kata ka long haba iadei bad ka jinglip bording kaba khah khah bad khamtam eh haba iadei bad ka jingkiew stet ka bai bording bad kaba la wanrah jingeh shikatdei ia ki paidbah nongpyndonkam bording.
Ka nongrim kaba hakhmat eh, kaba ki la iatai ha katei ka sngi, ka dei halor ka nongrim ba la kiew kynsan ka bai bording, namar ki don ki iing kiba duna ka jingpyndonkam bording bad kaba ki ju siew tang ha ka dor kaba T.700 shi bnai ha ki por mynshwa, hynrei mynta pat ka la don ka jingkiew kynsan bad kata ka long, da ki Phew hajar bad don ruh kiba la poi da ki Lak tyngka.
Halor katei ka jingleit kynduh ia ka Kong A.Nikhla, CMD ka MeECL, u Bah Sosthenes Sohtun, u la ong ba na ka liang jong u kum u Nongmihkhmat ha ryngkat ki rangbah shnong, ki la ioh ban pynsngew lut ia baroh ki jingeh kaba la iakynduh da ki paidbah bad khamtam eh haba iadei bad ka jingthurmur halor ka jingkiew syndet ka bai bording.
U la ong ruh, ba katei ka CMD ka MeECL, ka la kular ban shimkhia bad ruh ban phah leit jurip ha ki Engineer sha kitei ki longiing kiba la ngat ha kaba kum katei ka apot, kiba la iakynduh jingeh halor kata ka jingkiew kynsan ka bai bording.
Shillong:U myntri ka tnat Disaster Management u Ma Kyrmen Shylla myn hynnin ka sngi, u la iathuh ba haduh mynta la don 6 ngut kiba la duh noh iaka mynsiem bad kumba 194 tylli ki shnong kila shah ktah hadien bala wan iaid lynti ka eriong’Amphan’ ryngkat bad ka jing jur u slap naduh u bnai iaiong haduh jymmang 2020.
“Katkum ka jing ka kaiphod na ki bor district ka jylla, kila don 6 ngut kiba la duh noh iaka mynsiem naka jing shah lympat pyrthat bad ba ngam jyllop naduh 1 tarik iaiong haduh mynta u bnai Jylliew 2020″ la bynrap u Ma Kyrmen Shylla.
U myntri ka tnat Disaster Management u Ma Kyrmen Shylla u la ong ruh baka sorkar kan ai jing iarap mar 4 lak tyngka sha ki 6 ngut kiba la duh noh iaka mynsiem naka jing wan lynshop u slap haki por bala dep noh.
Haba kylli halor ka jing iarap sha ki nongrep ba shah ktah bad ka eriong, u Ma Kyrmen Shylla u la iathuh ba haduh mynta kila don 14 tylli ki pynthor kba kiba shah pynjulor naka jing shlei um bad baka sorkar kan sa ai jing iarap ia baroh kiba shah ktah bad ka eriong ynda ki bor district kila dep ban eksamin bad phah iaka kaiphod sha ka tnat Disaster Management.
Haba dei bad ka jing shah ktah ki paidbah naka jing iaid lynti ka eriong ‘Amphan’, u myntri u la iathuh ba ki don kumba 5.25 lak ngut ki paidbah bad kumba 756 tylli ki long ing na kumba 194 tylli ki shnong ha kylleng ka jylla Meghalaya khamtam ha thain Garo Hills bad Jaintia Hills kiba la shah ktah jur bha.
“Nga kyntu ia baroh ki dkhot ka tnat Disaster Management bad ruh iaki DC bad ki Block Development Officers (BDOs) ban pynlong ka jing jurip iaki shnong kiba shah ktah jur haka eriong ‘Amphan’ khnang baka sorkar kan ioh leh iaka ba donkam" la ban biang u Ma Kyrmen Shylla.
Halor ka jing mih khubor myn ha 30 jymmang 2020 ha ka wei ka kotkhubor Khasi halor ka kynrum kynram ha ka shnong Lumniwar, Mawhati, Ri Bhoi district, ba la pynmih da u Rangbah shnong Tirot Mynsong, Ngi ki trai jaka kata Kong Iaidalang Marboh ryngkat ki lai iing ngim lah khlem da wan shakhmat ban pynshai haka ba ia dei bad katei ka khubor,hato kum ki trai jaka ngim donhok shuh ban ud ban nam lane ban pynsngew ia ki jingeh kum ki trai jaka la ka dei ia ka shnong ne ia kino kino ki Ophis sorkar la ka dei ha nongkyndong ne ha sor,Hato lada ngi mih shakhmat ban dawa ia la ka jong ka hok ka long pyrshah bad ngin dei noh ki bym kwah ban ia treilang bad ka shnong bad iaid lait ia ki kyndon shnong.
Ngi kum ki trai jaka hi ngi pynshai lyngba kane ka lad pathai khubor ba ngim don ka mynsiem bishni lane ban khang iaka roi ka par khamtam iaka bha ka miat hapoh shnong bad ka imlang sahlang hynrei lada ka ngi shah iuhroit iaka hok ka bynta hato ngin hap shu kbum bad sngap jar, kaei kaba ngi kwah ruh ban pynshai ka long halor ka jingshim jaka ka shnong iaka jaka rep jaka riang jong ngi kum ki nongkyndong ba im kyndoi ja kpoh da kaba shu rep watla kata ruh ngi ai kylluid mynsiem iaka jingrai naka liang ka shnong ban shim jaka khyndiat na bynta ka Skim MNREGA ngi kum ka iing ngi ai sngewbha kumba la ia kut la ka dei 2 meter ne 3 metre kumba ka shnong ka kwah bad ban ym duhnong ki trai jaka ka shnong kan shim baroh arliang lada ka shnong ka I donkam hynrei kum ki trai jaka kum ba iuhtdong bsein ngi pynpaw ka jingkyndit bad bad lynngoh iaka jingthombor bad iuhroit ka VEC Lumniwar ia ngi kum ki trai jaka bad kam shem la shim ia ka rai kum ba la ia kut bad iaka jaka ba la thew bad ki trai jaka ha kaba la buh da ki dieng kumban pynithuh ia ka jaka ban ai sha ka shnong bad ia ka jaka ba lait ngi la thung noh da u sying hynrei ha janmiet 5 jymmang 2020 lyngba ka jingaibor ki Nongialam VEC jong ka skim MNREGA khlem da kynjoh ktien ia ki trai jaka ki la tih tam da ka puh shilum (JCB) palat pud ia kaei ba la ia kut bad la julor lut ki jingthung jingtep watla kata ruh kum ka rukom ia ki nongshongshnong lyngba ka shithi ha ka 6 jymmang 2020 ngi la kyrpad bad pyni iaka jingtih tam da ka puh shilum bad kyrpad iaka shnong ba kan pynbeit bad ngi trai jaka namar kaei ba la ia pynbeit bad ring sawar ban ai jaka ka la long palat ka jingthew bad la julor lut ki jingthung jingtep hynrei ka VEC Lumniwar lyngba ki Nongialam kim shym la khein snep lane sngap ia kaei ba kum ki trai jaka ki kyrpad bad pynpaw hynrei ki leh bymsuidniew bad kum ki trai jaka hadien ka jingiai ap jong ngi hynrei ka VEC Lumniwar kala pyniaid beit iaka jingtrei khlem sngap watla hadien ka jingtuklar naka liang ka ophis u BDO hynrei ki bor shnong ki leh donbor bad thombor haduh ba kin da pyndep ia ka jingtrei.
Hynrei haba kum kane por ba ka kam ka dang sahkut bad hap ia pynbeit Hynrei ka shnong lyngba u Rangbah Shnong ha ka 27 jymmang 2020 ka la khot da ka Dorbar paidbah haka ba kumno ka shnong kan rai ia kine ki saw iing ba leh pyrshah shnong tang na l daw ba ki pyrshah ia ka jingklun tam jaka jong ka VEC shnong bad ha kane Dorbar ka jingleh donbor bad shim bor ki nongialam shnong hapoh ka jingialam u Rangbah shnong bad ialam bakla ia ki paidbah ka long ba kine ki saw iing kin ym don bynta ei ei shuh bad ki kam shnong bad lyngba ka jingkynshoit jong u Rangbah shnong la shim da ka Rai bad pynmynjur jubor ban tait shnong ryngkat ka jing maham bad hukum ia kino kino ba leh pyrshah bym soi ia ka rai dorbar yn sa pynngat lang ha ka juh ka apot bad khlem da ai lad wat tang ban pynshai paidbah naka liang ki trai jaka bad u la hukum bad leh donbor ba kin sngap jar bad ap ia ka rai Dorbar.
Ngi kum ki trai jaka ngim lah ban shu kubur bad pdiang namar ka jingtap eit-miaw u Rangbah shnong ha kawei ka khubor khasi ba dei ma ngi ki trai jaka ba ngi kyntait ialade bad ym kwah iatreilang bad ka shnong baroh ka dei ka khubor lamler bad ka long ka bym shongnia namar ha ka Dorbar la dep rai da ka shnong ryngkat bad ki Nongshongshnong lyngba ka jingpynshit bad kynshoit ki Nongialam shnong ba kine ki saw iing kin ym don bynta ei ei shuh bad ki kam shnong kaba mut ngi ki saw iing ngi la duh lut ia ka lad jingmyntoi bad ka shnong bad ngi la shah tait shnong noh.
Kum ki nongshongshnong hato ki nongialam shnong ki lah ban pyndonkam iaka bor jong ki ban leh donbor,ban iuhroit,leh bymsuidniew watla ngi la ud la nam bad kwah ia pynbeit iaka kam ,lada ia ka hok nongkynti jong ngi kum ki trai jaka ngim ioh shuh kaba ngi la pynlut da ka umsyep ban thied ia ka jaka bad ki bor shnong kin shu knieh jubor bad shim kabu ha ka kyrteng ka roi ka par ka mut ia u ba duk ba suk yn sa shim lut wat ia kaei ba ngi don ruh.
Lada ngi pyni jingbakla bad kwah ia pynbeit iaka jaka ba ngi shah klun ngi shah kynnoh bym kwah ia treilang bad ka shnong, haei ngin pyrta bad haei ngin pynsngew lada ka synjor ngin shah iuhroit bad tlot ha bun ki bynta.
Ri Umsnam U Longshwa.
Shillong: Ka ophis jong ka Deputy Commissioner, East Khasi Hills, hynnin ka sngi, ka la pynmih ia ka jing pynbna, ha kaba yn shah ia mar shiteng ki kali, ba kin iaid ha East Khasi Hills District bad ha ka Lah Sngi U Blei (kaba dei myn shisngi), la shah ia ki kali kiba kut ha ki number 1,3,5,7, & 9, ha ka Sngi Hat Majai (hynnin ka sngi), la shah ia ki kali kiba kut ha ki number 0,2,4,6 & 8.
Mynta ka sngi balang, yn shah ia ki odd number lane ki 1,3,57 & 9 bad lashai yn shah ia ki even number bad katei kan bteng haduh ka sngi saitjain, ha kaba shisngi, kin iaid ki odd bad shi sngi, kin iaid ki even number.
La shah ban kamai kit briew, naduh ka por 5baje mynstep haduh 9 baje mynmiet.
Ki kali kit kit briew tang mar shiteng bad ki kali rit, kin iaid tang ar ngut ki nongleit jingleit nalor u nongniah bad ia ki ar shaka, tang ia u nongshong bad sa kawei ka kynthei lane u khynnah uba hapoh 12 snem ka rta.
Ka jingpynbna ka sorkar MDA lyngba u Deputy Chief Minister ban wan rah nongtrei kiba kham tbit da ki bar jylla ka la pynlyngngoh ym tang ia ki seng bhalang bapher bapher hynrei wat ki riew paidbah kiba dei ki trai muluk lajong ruh.
Balei ka sorkar ka kwah wanrah nongtrei na bar state haba ki trai shnong kim duna shuh ha ki liang(lines) jong ki jait kam bapher bapher? Kane ka juk ka dei ka juk jong ka jingkyrduh kam kyrduh jam( the age of unemployment) jong ki samla trai muluk kiba la nang la stad(highly qualified).
Ki kam aiu pat ba ki trai shnong kim pat nang ban trei ha kane ka juk ba bun ki samla ba la dep pyntbit ia lade ha ki lain jingstad bapher bapher?Ka sorkar kam dei ban buh rieh ia kita ki kam(posts) kiba lait ba ki trai shnong kim lah ban trei.
Ki bun bah ki engineer trai ri la jong kiba la dep pyntbit(passed) ia ki line engineer bapher bapher ki bym pat ioh kam satia haduh mynta.
Ki bun bah ruh ki operator trai ri kiba lah ban trei kham bha wat ia ki briew kiba dei na bar jylla ruh.
Ki seng bhalang ki dei ban dawa shai kdar kum kino kita ki kam(posts) kiba lait (vacancy) na u Deputy Chief minister bsd hangno ki lait bad katno phew tylli ki lait khnang ba ki trai jylla kin ia tip shai la ki dei shisha ne em ki bym nang ki trai jylla ban trei ia kum kita ki kam ba kham eh(highly techical).
U Deputy chief minister u dei ban phah ai shwa ki jingpynbna (Advertisement) ia kita ki kam(highly qualified posts) khnang ban ia tip paidbah ioh dei kiba lah ne kiba nang pynban ki trai jaka ban trei.
Lada ka sorkar kam nud ban iathuh ne ka pyrshang ban buhrieh ia kita ki kam,kata,ka don kaei re kaei kaba rieh ha lyndet jong kane.
Lada dei ki kam shipor(temporary),ne ki kam contract basis kam pher,pynbna shwa ia kita ki kam ha ki Department bapher bapher ha shwa ba ka sorkar kan phah trei ia kita ki kam ha ki bar jylla.
Namar,ha kane ka juk mynta,ki trai ri trai muluk jongngi kim duna shuh bad ki kham tbit pynban wat ia ki bar jylla ruh.
Mynshwa,ki nonghikai Mathematics,Science,ki trai muluk jongngi kim pat don satia ban hikai ia kitei ki subject na kata ka daw hap khot da kiwei pat kiba na bar ban wan hikai ia kine ki subject.
Mynta pat,kyrhai ki trai shnong kiba la passed Bsc/Msc kiba shu shong ei khlem kam khlem jam.
Ki Doctor,ki engineer ki mechanics,ki techicians etc ha ki lain bapher bapher kim duna shuh.
Ai ba ka sorkar kan pynbna shwa ia kita ki kam ba eh(highly technical) ha ki Department bapher bapher ha shwa ba kan thung ne khot ia kita ki briew kiba stad kiban wan na bar jylla jongngi.
Babu khongjirem NGA sngewiahap palat ia baroh Ki kyntien ba phi thoh.
God bless you.
NGA ruh Nga mut ba ymdon shuh Ki Kam ba Ki nong Meghalaya Jong ngi Kim Nang ban Leh.
Pleng dang don Mo.
Kwah tip Shisha.
Kaba dei.
Shillong: Ha ka 1tarik Jylliew 2020, ka sorkar Jylla, ka la pynmih ia ka kyndon, kaba ailad ia ki jing ia shong kurim, ha ki iingmane, ki temple, ki mosque bad kiwei ki jaka.
Katei ka hukum ka kren shai ba kitei ki jaka iathoh, ki dei ban long ki jaka, ha kaba ka lyer ka rung ka mih kylluid bad la ai jingmut ban pynlong ha ki jaka madan phlang bad ba ym dei ban don ka lyer ba shu thaw; ka jaka ka dei ban biang, ba ki nong wan iathoh kin ia shong jngai ar metre iwei ia iwei pat bad la bthah ruh ba ia katei ka jaka, dei ban da peit shwa, da u briew, uba la thung da ki bor District bad ba dei ruh ban da pyni ia ki kyrteng jong kito kiba dei ban leit sha ka jing iathoh.
La bthah ba kiba leit iathoh baroh, kim dei ban palat ia ka 50 ngut bad ba dei ban da sumar bha ia ki rangbah, kiba palat 65 snem bad kito kiba hapoh 10 snem ka rta, haba ialam sha kitei ki jingiathoh.
Kito kiba don jyrhoh bad shitmet, ym dei ban ialam sha ki jingiathoh.
La ai jingmut ruh ba kino kino ki tiar kiba rah da ka kti, ym dei satia ban shim, hynrei dei ban pdiang da ki jingai kiba lah ban ioh online, ong ka kyrwoh na ka MN Nampui, Secretary jong ka tnat ka koit ka khiah.
Ka miaw ka long mrad ba kham pher napdeng ki mrad ba ri ki briew, namar ka thiah harud dpei bad wat ha jingthiah jong ki briew.
Ka ïing kaba don miaw ka dei ka ïing bym don khnai.
Hynrei don bun ki miaw kiba pynbitar ia ki briew namar ba ki eit (leit paiñkhana) kulmar wat ha jingthiah jong ki briew.
Kumta, ki briew ha ka jingdom ki hap ban pyniap noh ia kum kita ki miaw.
Katkum ka jingiathuhkhana ki tymmen Lyngngam, ka miaw mynhyndai ka im ha khlaw.
Te kumno ka sa wan shong noh ha ïing jong ki briew?Ha ka por hyndai bah hyndai san, ha ka jingiaid lynti jong ki Lyngngam na Mongolia, haba ki la poi ha kawei ka jaka ba la khot ‘Jugigopa’, ki la shong shnong hangta.
Hadien katto katne snem la khie ka khlam rakot.
La don uwei u rakot uba ju wan bam briew man ka sngi, 2 ngut 3 ngut shisien bam.
Ki briew ha kata ka por kim nud shuh ban leit lyngkha.
Baroh ki la shu ia shong lang ha kawei ka ïing kaba heh.
Kata ka dei ka First Lockdown jong ki Lyngngam hyndai namarba ki tieng ia uta u Rakot bam briew.
Ha kawei ka sngi, katba ki nang shong pyrkhat khuslai, la wan kyndit uwei u miaw.
Uta u miaw u la kylli, “Phi khuslai ia kaei?" Ki briew ki la iathuh ba ki tieng ia u rakot bam briew.
Uta u miaw u la ong, “Lada phin shah ia nga bad ia ka lok jong nga ba ngin wan shong bad phi ha ïing, ba ngin bam ia ka ja phret, ba ngin eit ha ïing bad ba ka lok jong nga kan kha khun ha kamra thiah jong phi, te ngan pyniap ma nga ia u rakot.
"Ki briew hangta ki la ia rkhie shaw…ki da ong, “Da mame men pyniap ia u rakot? Wat ma ngi ki briew kiba don ki wait bad ki sum ruh ngim lah, ma me men leh kumno ban pyniap kat ia u rakot?" Uta u miaw u la ong, “Nga don la ka jong ka buit.
" Don ki briew kiba la ong, “Lada men lah shisha ban pyniap ia u rakot te ale ma me bad ka lok jong me, wan shong bad ngi ha ïing, phin bam katba mon, thiah katba mon bad eit ruh katba mon.
"Hamar kumta, la iohsngew ia ka jingkhih ka khyndew ba la wan u rakot.
U miaw u la mih bluit ban leit tan ia u rakot.
Ki briew pat ki nang peit suh da ka jingrit mynsiem.
“Khublei syiem kynrad," la ong u miaw ia u rakot.
Uta u rakot ruh u la ong, “Khublei.
" U miaw u la ong pat, “Nga la iohsngew ba me long uba stad, tangba ngam ngeit lada ngam pat iohi da la ki khmat.
" Uta u rakot u la ong, “Me kwah ba ngan leh aiu?".
U miaw u la ong, “Lada me stad shisha, to kylla hati.
" U rakot u la kylla hati.
U miaw u la ong pat, " To kylla khla.
" U rakot u la kylla khla.
Kumta ter ter haduh ba u rakot u la pynkylla ialade sha i khnai; bad hamar ba u la kylla khnai, u miaw u la kynrup trait.
Bad u rakot u la iap syndon hangta.
Kumba la ia kut, u miaw bad ka lok jong u ki la ioh lad ban wan shong bad ki briew ha ïing.
Ki bam, ki thiah bad ki eit katba mon bad ba ki briew kim dei ban sngewsih ia ki.
Hynrei mynta pat, namar ki briew ki la klet ia ka jingiarap jong u miaw, haba lap ba ki miaw ki eit kulmar, ki don ki briew kiba pyniap noh.
Kumno ngin hikai ia ki miaw kiba eit kulmar? Ki tymmen jong ngi ki iathuh ba ka don kawei ka buit ban hikai khnang ba ki miaw kin ym eit kulmar.
Kata ka long – ïa ka miaw kaba eit kulmar, pynkhreh lypa iwei i dieng rit ban pynbong.
Ap bha, mar ia iohi ba ka miaw ka eit ha dpei ne ha jingthiah, leit wut wut, kem ia ka bad pynbong da uta u dieng rit.
Ynda la dep pynbong sa bret da dien ia ita i dieng bong.
Naduh kata ka por ka miaw kan ym eit kulmar shuh.
Hikai ia ki miaw kumta, ym dei ban shu pyniap.
Ha Maharashtra, ki la  don sa  2,287 ngut kiba ioh pang thymmai bad mynta ki la poi sha ka  72,300.
Nangta ki don sa 103 ngut kiba iap mynta ka sngi bad baroh kiba iap, ki la poi sha ka 2,465 ngut.
Ha Tamil Nadu, ki don 1,091 ngut, kiba ioh pang thymmai bad baroh kiba ioh pang, ki long  24,586.
Nanga ki don sa 13 ngut kiba iap bad baroh kiba iap, ki la poi sha ka 197 ngut.
Ha Pune, ki don sa 22 ngut, kiba iap bad 308 ngut kiba ioh pang thymmai ha ki 24 kynta ba ladep bad ka jingiap, ka la poi sha ka 367 ngut ha katei ka nongbah jong ka Maharashtra bad kiba ioh pang mynta, ki long 8,134 ngut.
Ha Delhi, kiba ioh pang covid 19, ki la poi sha ka 22,132 ngut ha ki 24 kynta ba ladep bad baroh kiba iap, ki la poi sha ka 556 ngut ha katei ka Jylla, ong ka khubor.
Haba khein ia ka jingdon jong baroh kiba pang ha India, ka la poi mynta sha ka 2 lak ngut.
Agartala: Ki don sa 25 ngut kiba ioh pang Covid 19 ha ka jylla Tripura bad baroh kiba ioh pang, ki la poi mynta sha ka 471 ngut.
U Biplab Kumar Deb, myntri rangbah ka Tripura, u pynthikna mynta ka miet, ba ki don 25 ngut kiba ioh ia katei ka jingpang bad la iathuh ba 23 ngut na kitei, ki dei kiba wan jingwan na shabar bad ar ngut ki dei kiba don jingiadei bad kitei kiba pang.
Shillong: Mynta ka sngi ki sengbhalang kynthup ia ka Khasi Student Union (KSU), Garo Student Union (GSU), Federation of Khasi Jaintia and Garo People (FKJGP), Hynniewtrep National Youth Front (HNYF), Ri-Bhoi Youth Front (RBYF), Achik Youth Welfare Organisation (AYWO) bad ka Association for Democracy and Empowerment (ADE) ki la thoh sha u myntri rangbah ka jylla u Conrad K Sangma ban dawa naka sorkar baka dei ban pyntreikam noh iaki khyrdop talasi mynder lane ki Entry & Exist point haki khappud ka jylla Meghalaya baroh kawei.
Lyngba ka dorkhas sha u myntri rangbah ka jylla ki sengbhalang kila pynpaw ka jing bym sngewhun iaka jing pynslem ka sorkar ban pyntreikam noh iaki khyrdop talasi mynder bad kila dawa ruh naka sorkar ban burom iaka ain Meghalaya Residents Safety & Security Act (MRSSA) 2016.
Ki sengbhalang ki la pynrem jur ruh iaka sorkar iaka sorkar jylla ka bala pynslem ban pyntreikam ia ka kyndon ba nyngkong ka ain MRSSA bad kum ha kane ka por ka sorkar ka dei ban pynkhlain bha ia ka jing talasi mynder haki khyrdop naka bynta ban iada iaka jylla naka jing pur ka jing pang corona virus hapoh ka jylla.
Kumban shu pynkynmaw ki jaka ban pyntreikam ia ka kyndon ba nyngkong jong ka ain MRSSA ki kynthup iaka shnong Malidor, Byrnihat Borbhuin, Athiabari, Medhipara Junction, Abhirampara, Chibinang, Bhoglurbitha, Phulbari (Ghat), Rajabala, Singimari Tri-junction, Tangaon, Baljek Airport, Mirjumla, Jhunjuni, Dainadubi, Manikganj, Nalbari Station Rel, Mendipathar Station Rel, Mendipathar Bazar bad ha Khaldang & Bajengdoba.
Shillong: Ka tnat  pyniaid kali jong ka sorkar Jylla, ka la pynmih ia ka jingbthah ban pyniaid kali ha ka Jylla.
Katei ka hukum, kaba la pynmih ha ka 2tarik Jylliew 2020, ka pyntip ba ha ka Lah sngi U Blei, yn ailad ba kin kali, kiba don odd number; katba ha ka Sngi Hat Majai, kin iaid kiba don even number.
Ha ka sngi balang, kin iaid ki kali kiba don odd number, ha ka sngi palei, kin iaid kiba don even number, ha ka sngi thohdieng, kin iaid ki kali kiba don odd number bad ha ka sngi saitjain, kin iaid kiba don even number.
Ha ka sngi U Blei, la shah tang ki kali praibed bad ha katei ka sngi, kin iaid lang ki odd bad ki even number ruh.
Shillong: Ka KSU South West Khasi Hills District bad KSU Umdohlun Circle da ka jingsngewkhia halor ka jingshah pynduh jongka skul Domiasiat Government LP School ha u snem 2007, hadien ka jingiakhih uranium, kumta ka seng, ka la phah da ka jingthoh sha u Sub Divisional School Officer Mawkyrwat ban phah plie biang ia kane ka skul ha shnong Domiasiat.
Kumba long mynta, ka shnong Domiasiat ka dei kawei na ki shnong ba pyrshah ban tih uranium bad lah ban ong ba ka dei kawei naki shnong bym don skul wat tang kawei ruh.
Ki longing jong kane ka shnong, ki hap ban phah skul ia ki khun jongki shaduh Wahkaji, ha ka jingjngai ba palat iaka 10 kms eiei.
Na ka liang ka seng ka kyntu ruh ia ka Education Dept lyngba u SDSEO ki dei ban kynriah biang iaki ar post nonghikai sha kane ka skul hadien ba ki la transfer noh sha kawei ka jaka ha u snem 2007.
Ka seng ka la ong ruh ba ka jingpynduh ia kane ka skul, ka dei ka jingkhanglad ia ki khynnah shong skul kane ka shnong ba kin roi kum kiwei ki para briew.
Na ka liang ka seng ka pynpaw ia ka jingkhublei ia u Bah J.Thyrniang uba dei u Sub Divisional School Education Officer ha kaba u la sngewthuh ia kane ka bynta bad ha kaba u la kular ban phah ruh ia kane ka jingujor ka seng sha ka ophis jong u Director of School Education and Literacy.
La kyntu namarkata ia ka ophis jong u Director ban shimkhia halor kane bad ban pynthikna ba ia kane ka skul yn lah ban plie biang ha u snem 2021 hadien 14 snem ba ka la shah khang khyrdep.
La kyntu ruh ia u MLA ba um dei ban sngapjar halor kane ka bynta, hynrei u dei ban shimkhia ban pynthikna ban plie biang ia ka skul ha u snem ban wan, ong ka kyrwoh na u samla Forwardman Nongrem, President KSU South West Khasi Hills District bad u samla Dusterwell K.Lyngdoh, President KSU Umdohlun Circle.
Jowai: U Local MLA ka Jowai, u ma Wailad Shylla u la iathuh ba un ai ka jingiarap sha ki 800 tylli ki longiing kiba la shah ktah ha ka bor mariang bad ruh ha kane ka lockdown.
Kane ka jingiarap kan long lyngba ka MLA Skim jong u bad u la long ba kane kan long kyrpang ia ki nongrep kiba la shah pynjulor ki lyngkha ki pynthor jong ki ha u slap uba la theh jur ha kine ki sngi ba la dep.
U ma Wailad Shylla u la lum jingialang ia baroh ki sahep sorkar ki tnad bapher bapher hynnin ka sngi ha DC’s Conference Hall bad u la bthah ia ki ban lum jingkhein ia ka jingduh baroh kiba la shah ktah ha u slap bad ka eriong ha kine ki khyndiat sngi.
Haba iakren bad ki lad pathai khubor, u MLA u la iathuh ba haduh mynta ym pat lah satia ban ioh ka jingkhein kaba tikna hynrei la antad ba ka jingduh ka long ym duna ia ka 14 lane 15 klur khamtam eh haba iadei bad ka jingtwa ki surok ha ki kylleng ki jaka ha rilum Jaintia.
U la ong ba ynda la dep ban lum ia ki jingkhein un sa leit rah ia ka sha ka sorkar khang ban ioh ia ka jingbei pisa na ka bynta ban maramot ia kiba la jot la twa.
U la kyntu ia ki sahep sorkar ba kin pynkloi ha kaban lum jingkhein khnang ba ka sorkar kan ioh leh ia kaba donkam khamkloi.
Shillong: Ki dkhot jong ki 16 tylli ki shnong ki ba hap ha ka  Mawlai Town Dorbar mynta ka sngi, ka la leit ban ai dorkhas ia u CEM ka Khasi Hills Autonomous District Council u bah TItostarwell Chyne ban  pynpaw ia ka jingpyrshah ka ba jur halor ka jingthmu jong ka KHADC ban shna ia ka iew die lang ha Mawlai Mawroh kane ka long namar ba lada ki shna ia ka iewdielang  ha kane ka jaka kan pynjulor ia ki tyllong um ki ba don haka ne ka jaka.
Ha ba iakren bad ki lad pathai khubor na ka liang u President ka Mawlai Town Dorbar u bah S.D Khongwir u la iathuh ba na ka liang ki 16 tylli ki shnong kiba hap ha ka  Mawlai Town Dorbar ka pyrshah jur ia ka jingthmu jong ka KHADC ban shna ka iewdielang,  namar ba kan sa ktah ia ki jaka ki ba don ka jingiadei bad ki tyllong um ki ba bsa um bam umdih ia ka shnong Mawlai baroh kawei.
U la iathuh  ba lada ka iew kan wan ha ka ne ka jaka kan pynduh noh ia ki tyllong um ha ka ba ka um ka wan na Lum Mawpat bad iaid sha ka jaka ba ring um ha um Sohlang bad ka jingthmu jong ban shna ia ka iew kan pynjulor ia kine bad lada kan ktah ia ki tyllong um ha kine ki jaka da lei lei ruh kin ym shah ba kin shna iew.
U la ong ruh ba kum baroh ki  tip ba ka iewduh mynta ka la long ka jaka ka ba la jyrsieh ki kam sniew ha ka ba la da ki shna ia ka  iew sa ha Mawlai, kan pynsniew ia ki shnong ki thaw ki ba iajan bad ki ja ka ba thmu ban shna iew.
Na ka liang ka Mawlai Town Dorbar ka la pynpaw ruh ba haduh mynta ha ka Shnong Mawlai kim ju shah ban shong wai ne ban wan sah ki bar jylla, bad ka jingthmu ban shna  iew ha kane ka jaka ka lah ban wan rah ia ka jingwan buhai shnong jong ki bar jylla ha kane ka iew namar ba wat mynta ruh ha iewduh ki ba long trai ki dei ki bar jylla, kumta na ka liang ka Mawlai Town Dorbar kan pynshah jur ia ka ne ka jingthmu ban shna iew ha kane ka jaka.
Na ka liang u CEM ka KHADC u bah Titostarwell Chyne, u la iathuh ba ka jing leit jurip ha ka 29 tarik u Jymmang 2020 ia ka shnong Mawlai Mawroh ka long tang ban leit jurip ba kine ki jaka ki long ne em ban shna iew dielang.
Shna nala bad filter sawdong kata ka iew bad pyntuid umjaboh baroh ha filter.
Shillong:Ki don sa arngut kiba wan phai na Uttar Pradesh, kiba ioh jingpang coronavirus ha ka Jylla, ong ka jingthoh U Conrad Sangma, ha ka twitter.
Kitei ki don ha ka jingshah sumar ha West Garo Hills.
Kumta baroh kiba ioh pang, ki la poi sha ka 30 ngut bad kiba dang don ha ka jingpang, ki long 16 ngut.
Ha Tripura, ki don 23 ngut kiba dang ioh biang ia ka jingpang covid 19 bad mynta baroh kiba ioh pang, ki la poi sha ka 446 ngut.
U Biplab Kumar Deb, u thoh ha ka twitter jongu, ba 20ngut  na kitei ki dei kiba dang shu wan na shabar bad sa 3 ngut kiwei pat ki dei kiba ia kynduh  bad kitei kiba la don jingpang.
Hynnin ka sngi, ka Tripura, ka don 102 ngut kiba ioh pang thymmai bad baorh kiba ioh pang, ki la poi sha ka 423 ngut.
Ynda nga la iathuh ia u, u la ong, ‘O shato! Ma phi kynmaw ba khie eriong sha kato shnong? Ma ngi na liang marwari, la phah khaw te shi trok.
’ Nga la ong ia u, hooid nga tip ba phi phah ma phi, tangba ki paidbah shato ki ai burom ia kito ki seng bhalang.
Kyntur u sniang, ioh nam u ksew!Ha ki snem ba ka seng KSU ka dang pyrshah bha ia ka jingshon dur na ka bynta ban thep vote kaba ki khot ka Electoral Photo Indentity Card, (EPIC), shi kynhun ki briew kiba kam ia lade ki dkhot ka seng, ki la hiar sha ki thaiñ Balat, ha ka por lyiur, da kawei ka kali Maruti van ban pynlong jingialang paidbah.
Ynda ki la wan phai sha Shillong hadien saw sngi, ki la leit shwa ha Inspection Bungalow (IB) jong ka PWD ha Mawsynram; ki la shoh ia ki nongshon dur kiba sah hangta bad pynjot ruh ia ki dur ba la dep shon.
Hadien kata, ki la phet noh sha Shillong; hynrei ka kali jong ki, ka la sahkut ha kawei ka jaka ba la khot ka khatphra, namar ka surok ka la dkut, ba shah rah ha ka um saw, dang kumba ar sngi ei ei.
Kita ki briew ka seng ki hap ieh noh ia kata ka kali hangta, ki la kam sha shiliang surok bad bat noh da kawei pat ka kali ban leit phai sha Shillong, ryngkat bad u nongñiah.
Ha ka step babud haba ki pulit ki la ioh ia ka FIR na u BDO jong ka Mawsynram, ki la leit tan noh ia kata ka kali sha thanat.
Hadien ar sngi, la wan mih uta u nongñiah uba dei ha kajuh ka por u trai kali.
Haba ki pulit ki la kylli balei u phet sha Shillong, u la iathuh ba um shym phet satia; hynrei u la leit bud lang ia kita ki dkhot ka seng; lym kumta un ym ioh ia ka bai wai kali.
Haba la tohkit bniah, uta u nongñiah u la iathuh ia ki pulit ba u nongialam jong kata ka kynhun u la leit ialam ia u ha kawei ka dukan jong u kharkaia ba die khaw bad u la hukum ia u ban siew T.4000/- kaba dei ka bai wai kali na ka bynta saw sngi (shi hajar shi sngi).
Mar mar uta u trai dukan u la sei ia ka song tyngka na synduk bad hadien ba u la ñiew ia ki (ha kito ki por ym pat don kot san spah ne shi hajar), u la ai ha uta u nongialam seng.
Uta u nongialam seng u la buh noh ha lade T.200/- bad u la ai kaba tam T.3800/- sha uta u trai kali.
Haba kumne, kumno keiñ kin beh dkhar?Ka KSU ka dei ka seng ba la rim bha.
Na ka kyrteng, ngi sngewthuh shai ba ka dei ka seng ba peit ia ka bha ka miat jong ki khynnah skul Khasi; hynrei haduh mynta kam pat pynmih wat uwei u IAS/IPS officer ne kino kino ki riewkhraw.
Ngam pat ju iohsngew ruh ba kita ki dkhot ba shitrhem jong ka, kin wan sha khmat ha ki examination bapher bapher.
Kane baroh ka dei na ka daw ba ki nongialam jong ka, ki pyndonkam bakla ia ki dkhot jong kane ka seng kum ki atiar pynkhih shnong, na ka bynta ka jingmyntoi shimet jong ki.
Mynta kane ka seng kam dei shuh ka seng jong ki khynnah skul; hynrei ka seng jong ki kpa jong ki khynnah skul, namar la jan baroh ki nongialam ki dei kiba la don tnga don khun.
Bun na ki dkhot jong ka ruh, ki dei ki bym leit skul shuh (Drop-outs).
Dei na ka kata ka daw ki don por ban pynklumar shnong, thang office, thang kali, shoh briew, thang briew bad leh bun ki kam runar bad pynklumar shnong, wat ha ki aiom long skul.
Imat ka la dei ka por ban pynkylla kyrteng noh ia ka sha ka KDU (Khasi Dropouts Union).
Naduh ba la seng ia ka, haduh mynta, nga iohi ba ka seng ka kham tuklar (involved) ha ki kam saiñ pyrthei ban ia ka bha ka miat jong ki khynnah skul.
Kumta nga tharai ka la dei ka por ban jer noh da ka kyrteng thymmai kum ka Khasi Welfare Union ne ka Hynñiew Trep Welfare Union, khnang ban eh rngiew bad lait na ka jingshah kynthoh ba bun jait.
LYNNONG-VIKA JYLLA MUSLIM BANYNGKONG HA N.E.Ha Assam, ki khar Bangladesh ki la kylla ki heh paid ha ki 9 tylli ki district, kata ha Dhubri, Goalpara, Barpeta, Hailakandi, Bongaigaon, Morigaon, Nagaon, Karimganj bad Cachar.
Ka jingbunbriew jong ngi (Hynñiew Trep) mynta, ka long tang 1 million ngut, katba ka jingbun briew jong ka Bangladesh ka long160 million ngut.
Ha u snem 2001 ki don 130.03 million ngut.
Katkum ka jingkheiñ jong ka World Bank ka jingbunbriew ha Bangladesh kan sa poi sha ka 180 million ngut ha u snem 2025 bad 208 million ngut ha u snem 2050.
Ka jingheh jong ka ri Bangladesh ka long tang 56,977 Square Mile.
Ka jingbun briew ha North East ha u snem 2011 ka long 44.98 million ngut, kynthup ia ki khar Bangladesh kiba shu wan rung tuh.
Ka jingheh jong ka, ka long 98, 653.27 Sq.
Mile (2,55,511 Sq.
Km).
Ki saiantis ki ong ba na ka daw jong ka jingshit jong ka mariang (global warming), ka um duriaw kan sa kiew bad ka Bangladesh kan sa ngam hapoh um hadien katto katne snem.
Nga tharai ha kata ka por, ngin sa iohi ia ka rud duriaw (beach) ha Shella.
Dei na kane ka daw ki nong Bangladesh ki tur iap shane sha North East, khamtam ha Assam bad Meghalaya, namarba ka ri jong ki, ka la khapngiah than; 881 ngut ki shong ha ka shi square kilo metre.
Ha kata ka por, lada jia ba khie ka thma hapdeng u Khasi bad u khar Bangladesh, wat la u khasi un rah da ka suloi automatic kaba lah ban siat shi hajar kuli shisien siat, u khar Bangladesh um donkam ban rah suloi; hynrei un shu iatied tang mar shisien tied da ka slipar jri, u khasi u la duh jait tang ha ka shi sngi!.
Kum kane ka por ba don ka jingialeh kumno ban lait na une u khniang corona – virus, ba lada shem ia ka bor jingstad ban pynkhiah kan long ka khubor kaba khraw tam ha ka pyrthei.
Ha kane ka khubor kaba mynta, ngin ia syllok bad ia kren ia katei ka khubor ba la ai kyrteng kaba jrong, bad kata ka dei ka “KA JINGIATIPLEM" (CONSCIENCE).
Kane ka long ka khubor kaba khraw haduh katta katta ha ka jingim jong ki briew.
Khyndiat ki Jingbatai kum ka jingmait phang ban pynshong nongrim ia ka bor sngewthuh shaphang jong ka.
U Khasi jong ngi haba u ong “KA JINGIATIPLEM" (i) ka bor pyrkhat ban pyniakhlad ia kaba bha bad kaba sniew (ii) ka jingsngewthuh ia la ka jingleh la kaba dei ne ka bym dei (A Khasi Dictionary – Da U Rev.I.Kharkongor ).
U Phareng u ong – Ka jingpynrem ne pynksan hapoh lade hi ha la ka mynsiem E.K.D.H.Lyngdoh 1975.
Haba bishar ia kitei ki ktien kiba khia thew da shisha ha ka jingim briew.
Lada kane ka don bad ka khlain ha u briew / ka briew, kan long kaba suk ban ia pyniaid wat ia ka imlang ka sahlang, namar ba da lade ban kiar na kaba sniew ne khlad na kaba sniew bad ban leh ia kaba bha suda, bad haba don kano kano ka kam ban leh lada la sngewthuh ba ka bym dei ban leh la ieh noh hi ban leh.
Katto katne ki nuksa yn kdew ban long ka jinghikai ia ngi baroh lang :-Lyngba kane ka khubor to U Blei hi Un iarap ia ngi, ba ngin sngewthuh ngin shemphang da lade hi.
U Blei ba im lyngba da U Jisu Khrist, bad U Mynsiem Bakhuid, Un pynshaitbor ia nga ia phi ba ngin bat ia kane ka bor kaba khrawtam, ban pynlong ia ngi U briew / Ka briew ban long kordor ha khmat jong U Blei To U Blei Un kyrkhu bad Un pynshaitbor ia ngi baroh, ba ngin im ngin iaid ha ka jingiatiplem man ka sngi, na ka bynta ka burom jong U.AMEN….
Ka jingdon kiba pang  COVID-19 ha India, ka la poi sha ka shilak 90 hajar bad katei ka dei hadien ba ki la don shuh da ki hajar ngut, kiba ioh ia katei ka jingpang hynnin ka sngi.
Kito kiba la jem na ka jingpang, ki long 95,000, ong ka khubor na ka tnat ka koit ka khiah ka sorkar India.
Ha Mizoram, ki don sa 12 ngut, kiba dang shu ioh ia katei ka jingpang bad kitei ki shah sumar ha Zoram Medical College.
Ka jingdon kiba iap ha ki 24 kynta ba ladep, ka long 20 ngut bad baroh kiba iap, ki la poi sha ka 5,394 ngut.
Kiba ioh pang thymmai, hynnin ka sngi, ki la poi sha ka 8,382 ngut bad kiba pang, ki long 1,90,535 ngut.
Ka India, ka la poi mynta ka sngi, ha ka kyrdan kaba hynniew ha ka jingdon kiba pang khlam covid 19 bad katei ka wan hadien ka US,  US, Brazil, Russia, UK, Spain bad Italy.
Ha satlak pyrthei, ki don 62 lak ngut kiba ioh ia katei ka jingpang bad palat 3.77 lak ngut kiba iap bad sa 27 lak ngut kiba la jem na katei ka jingpang khlam.
Ki don ki khubor, kiba iathuh ba ka ki don kumba 670,000 ngut kiba ioh ia ka jingpang coronavirus ha ka nongbah Lahore, kaba don sha mihngi jong ka Pakistan.
La iathuh ba katei ka jingtip, ka dei kaba la lum da u myntri rangbah Punjab ha ka taiew ba ladep bad sa kiwei de ki jingwad jingtip, na ki jaka kiba ka jur bha katei ka jingpang ha katei ka nongbah.
Nongpoh:Ka Deputy Commissioner, (Supply) Ri Bhoi District Nongpoh, ka la pyntip paidbah ba la dep ban pyllait ia u Khaw AAY, PHH, NON-NFSA, bad PMGKAY na bynta u bnai June 2020 sha baroh ki Dukan Ration (Fair Price Shop) kiba don ha Ri Bhoi.
Haba iadei bad kitei ki khaw ban sam sha ki paidbah, la pyntip ba u Khaw PMGKAY u dei u Khaw bym donkam ban siew pisa bad yn sam mar 5 Kilo shi khlieh briew katkum ka jingdon briew ha ka Card Ration AAY bad PHH.U Khaw AAY yn sam 35 Kilo shi iing ia kiba don Card AAY haka dor Rs.3/- (Lai Tyngka) shi Kilo.
U Khaw PHH mar 5 Kilo shi khlieh briew haka dor Rs.3/- (Lai Tyngka) shi Kilo bad u Khaw Non-NFSA yn sam 7.215 Kilo shi iing naka bynta ki longing kiba don Card Non-NFSA.La pyntip ruh ia kito ki longing ki bym don Card Ration lane kiba la kum pynjah iaka Card AAY, PHH hynrei kiba don kyrteng pat haka List ba la ai daka Office jong ka Deputy Commissioner (Supply) Ri Bhoi District sha ki Fair Price Shop Dealer ki lah ban ioh lang ia ka bhah kumjuh.
La bthah ia baroh ki Wholesalers ba ki dei ban pynpoi ia u khaw sha ki Dukan jong ki Fair Price Shop Dealer kat kum ka Section 24 jong ka National Food Security Act 2013.
Lada lap ne don ki Wholesaler ne ki Fair Price Shop Dealer kiba shim pisa iaki marbam ba dei ban sam ei ne pynduna jingthew kin ngat haka jingpynshitom kat kum ka Section 7 jong ka Essential Commodities Act 1955 bad ka Section 3 jong ka Prevention of Black Marketing and Maintenance of Supplies of Essential Commodities Act,1980.
Nongpoh: Myn hynnin ka sngi ki nongialam ka Synjuk ki Phra Shnong, kiba don ha ka thain Nongpoh, ki la leit ban kynduh ia u Bah Hamlet Dohling, Myntri ki kam pynroi sor (Urban), kata ka long ban leit pynsngew biang ia u halor ka jingdawa ka jong ki ban weng noh ia kitei ki 8 tylli ki shnong napoh ka thup Urban.
Kitei ki 8 shnong ki kynthup kiba la dawa na ka sorkar ban weng noh na ka jingshah kynthup ha Urban, ki kynthup ia ka shnong Umryngksai, Umlyngkdait, Lumbyrhing, Pahamrioh Lum, Pahamrioh Them, Shangbangla, Umskun bad ka Umshangling, kiba dei ruh ki shnong kiba don hajan eh bad ka Nongpoh, hynrei ki dei pat ki shnong kiba dang don hapoh shibun ki jingduna haba iadei bad ki kam pynroi ha ki shnong ki thaw.
Ha katei ka jingleit kynduh Myntri sorkar, na katei ka Synjuk ki Phra Shnong, la lamkhmat da u Bah Donbok Kharshandi, Chairman, nangta u u Bah Elfin Umlong, Secretary bad u Bah K.Suting, Rangbah Shnong ka Pahamrioh, kumta ha katei ka jingleit kynduh ka jong ki, nalor ka jingiakren bad pynsngew halor ka jingbymiahap ban kynthup hapoh ka Urban ia kitei ki shnong, ki nongialam katei ka synjuk ki la phah ruh da ka jingthoh sha utei u Myntri ka sorkar jylla.
Haba kren sha ki lad pathaikhubor, u u Bah Donbok Kharshandi, u la ong ba ka daw hi kaba la pynlong ia ki 8 tylli ki shnong ban kyrpad weng noh na ka thup Urban, ka dei namar ba bun ki paidbah nongshong shnong ha kine ki shnong ki dang dei tang ki nongrep kiba ju im kamai jakpoh da ki kam rep kam riang bad kiba dei ruh na ki longiing baduk ba rangli, kumta ka jingshah kynthup kine ki shnong ha katei ka thup ka la wanrah ia ka jingduhnong kaba khraw ia kitei ki shnong, namar bun ki skim kaba ki dei ban ioh pynban ki la duh noh.
Na ka sur kaba la mih na kitei ki nongialam, la sngewthuh ba utei u Myntri sorkar, u la ong ba un sa shimkhia ban pynurlong ia katei ka jingdawa ka jong ki bad halor kata ki la ong ruh, ba utei u Myntri un sa bishar bha shwa ia ki kot ki sla halor ka jinglong jingman hapoh kitei ki 8 tylli ki shnong kiba don ha ka thain Nongpoh.
Shillong: Mynta ka miet kata 2 jylliew 2020 ka KSU Umsning circle khlem da shongthait bad peit pyrman ha kum ka ne ka por ka jingsaphriang u khniang jingpang Covid-19 ka seng ka la bat ia 16 ngut ki bar jylla na Uttar pradesh kiba wan da ka bus UP 11- AT-8425 kiba la ioh rung laitlan ha kum kane ka por bad ka long kaei kaei ba sngew lyngngoh bad sngewthamula ia kaei ba ka sorkar jylla ka la pynbna ha ki lad pathai khubor halor ka jingshah ia ki bar jylla ban wan bylla sha ka jylla meghalaya bad khang bad mana ia ka inter state.
Hynrei  mynta ka miet, ka seng, ka la ioh bat pynban ia ki bar jylla na Uttar pradesh kiba mut ban wan riehtngen ha ka jylla jong ngi hato ka long ka jingshongshngain ia ka ri khasi jong ngi lada ai laitlan ia kiba na kiwei pat ki jylla ba pur sted u khniang jingpang Covid-19 lada naduh Uttar pradesh ki iohrung suk hato ka eh aiu ia kiwei pat ki bar jylla.
“Ka kyrwoh na ka liang ka seng ka long kaba shai ba ngin nym shongthait bad ban shngain ka ri ngin khynra naphang" ong U bah Lester Nongbet, Publicity secretary, North Khasi Hills District unit.
Shillong: Ka Meghalaya BJP lyngba u myntri ka tnat ka koit ka khiah u bah A L Hek ka la ai khublei ia u myntri rangbah duh ka ri India u Narendra Modi, haba ia dei bad ka jing dap shisnem ka sorkar kmie ba ialam da ka BJP ka National Democratic Alliance (NDA).
U bah Alexander Hek nongialam jong ka BJP ka jylla Meghalaya u la ong ba ka jingjop kaba khraw ha kane ka shisnem ka long ba ka la lah ban weng noh ia ka Article 370 khlem da ia umsnam.
U bah A.L Hek u la ong ba nalor ba la lah ban weng noh ia ka Article 370, ka sorkar NDA ka la lah ruh ban pynbeit ia ka jingeh jong ka Ram Mandir, ka jingwan rah ia ka Jal Jivan Mission ban pynioh um sha ki thliew iing sha ki nongkyndong bad ban thung ia ka kam Chief of Defence Staff.
“Haba dei bad ka jylla Meghalaya ka sorkar kmie lyngba ka tnat Ministry of Tribal Affairs, haduh mynta ka la mang haduh 450 klur tyngka ia ka jylla ban kyntiew ia ka roi ka par ha ki tnat bapher ka jylla baroh kawei" la jubab u bah A.L Hek ia ka jing kylli halor ka jing bei pisa ka sorkar kmie ia ka Meghalaya.
U bah A.L Hek u la iathuh ruh ba ka sorkar kmie (NDA) ka la ai jing iarap pisa sha kumba 9.5 klur ngut ki nongrep ka ri India baroh kawei kiba la kynjoh 60 snem sha neng da ka ba siew 3000 tyngka man u bnai.
Namar ba ka sorkar Meghalaya lyngba ka Education Department ka la phah hikai ia ki course ki khynnah class ix bad x tang ha ki electronic media(Dordarshan/AllI dia Radio,etc)hynrei ki klet pat ba ki kot khubor ruh ki dei ki atiar kiba biang bha ban ai jingtip bad ai jinghikai ia ki khynnah nalor ba ki poi lut kylleng ki kyndong kyn shrot ka ri jongngi bad ha ka dor ruh kaba dang lah ki kmie ki kpa ban thied,ngin pyrshang noh ban thoh khyndiat khynsoit hangne shaphang kawei ka poetry jong u myllung Soso Tham na ka kot Duitara Ksiar kaba dei shaphang u Dieng Bilat ba ki pule ha class X.Lada ki khynnah ki sngew ioh jingmyntoi bad ki kmie ki kpa ruh ki sngew ia hap halor kane,lah ban pynmih teng teng tang ha kine ki por ba dang don lockdown ne bym pat lah ban plie skul.
Ha shwa ba ki khynnah kin pule ban tip kham bniah ia ka jingmut bad jingthmu jong u myllung kiba don ha u Dieng Bilat,ki dei ban sngewthuh shwa ia ka nongrim ne thymmei(background) balei u Soso Tham u thoh ia une u dieng.
Ha ka jingshisha,u Dieng Bilat dei hi ia u Dieng kseh ba ki ju ong u kseh Bilat.
Une u dieng Kseh Bilat uba heh bad iar shi katdei eh u long kynjreng ha Mawkhar,mar pyrshah ka skul Goverment hyndai ia kaba mynta pat la pynlong office DSEO/SDSEO office bad parking lot Jaiaw mar pyrshah Synod complex bad Mawkhar Christian Hr,Sec School,Shillong.
U myllung Soso Tham ha kito ki por u la long u nonghikai Khasi ha Goverment School ha class ix bad x wat la um pat pass wat tang ia ka matric ne SSLC ba ki khot mynta.
Kum u nonghikai,u ju peit bad iohi man la ka sngi ia uta u Dieng Kseh uba don mar pyrshah ka skul.
Une u dieng u lah ban shah ia ki bor ka mariang baroh saw aiom,la ia u slap uba jur,ka lyer ‘langthari ba khlain bor,u phria ha ki por lyiur.
Une dieng u lah ruh ban shah ia ka jingkhriat ka tlang,ka jingshit ka sngi pyrem bad baroh ki bor ki mariang ki trei ia u khlem salia ne khlem riej shuh.
Kane ka jinglah jong une u dieng ban shah ia kum kine ki bor ka mariang ka la pyn lyngngoh bad khring jingmut pynban ia u myllung ba proh jabieng kum u Soso Tham ban pyn ia syriem noh bad u Riew Rangbah uba shisha uba don ki nongrim kaba skhem haba mut ban leh ia kino kinovki kam bah bad uba lah ruh ban iai shah ia ki jingeh ba har rukom ha shi lynter ka jingim jongu kumba lah u Dieng kseh Bilat ban shah ia ki bor mariang kiba pher bapher baroh shi rta jingim.
Kumta ruh u ‘riew rangbah u lah ban iakhun ia ki jingeh bapher bapher kiba u ia kynduh ha ka jingim jongu.
Ban ioh jingmut ne ioh jinghikai bad ioh jingtip(lesson), ia ki longdien ia kum kine jinglong ba kin nang ruh ban bud nuksa(set an example),u Soso Tham u la thoh ia une u dieng ha ka dur ka poetry da kaba pynkren briew(personified) hi da une u dieng hi.
