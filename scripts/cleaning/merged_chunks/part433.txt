Ia kata ka Nongbah Bakhuid (Holy City) ka Jerusalem kin ia iuh top sawphew ar (42) bnai.42 bnai ka mut 1260 sngi lane 3 ½ snem katkum ka calendar jong ki Jiw.
Kin iuh top ka mut ba u Mrad khlaw un synshar na kane ka Temple kaba Lai hapoh ki 3 ½ snem kaba Ar ne kita ki 42 bnai ne 1260 sngi.
U Blei un aibor ia kito ki Arngut ban iathuhlypa ha Israel namar ka jingbymngeit jong ki naduh basdang u Messiah jong ki uba long u Jisu Khrist.
Kine ki Arngut ki Nongiathuhlypa u Blei ki don ka bor ban pynsniew da ka ding.
Ki don bor ruh ban khang khop ia u slap hapoh kita ki sngi ba ki iathuhlypa halor ki Israel.
Jingpynpaw 11:4-6.
Te hadien kane ka jingphla jong ki (ia u Jisu) u Mrad khlaw un ialeh thma ia ki bad un jop bad un pyniap ia ki hapoh kita ki 42 bnai.
Ki metiap jong kita ki Arngut kin sah ha lynti shnong lai sngi shiteng …….
Naba kine ki Arngut ki nongiathuhlypa ki la iap kordit.
Te hadien Lai sngi shiteng u Mynsiem ka jingim na u Blei u la bsut ha ki bad ki la ieng joit te ki briew ki la sheptieng ia ki.
Te kan jia ka jingkhynniuh jumai bakhraw, te la pyniap 7000 ki briew.
Kiba dang sah te ki la sheptieng eh – bad ki la ai burom ia u Blei ka bneng.
Jingpynpaw 11:7-13.
Kine kiei kiei kin sa jia ha ka por ka ban sa wan ka ong ka ktien u Blei, “Suk uta uba pule bad kita kiba iohsngew ia ki ktien jong kane ka jingiathuhlypa kiba sumar ia kita kiei kiei ba la thoh ha ka: KATA KA IA KA LA JAN" Jingpynpaw 1:3.
Amen.
Tura:Ki Pulit ka West Garo Hills ki la lap ba dei ki Nongïalam ka Trinamool Congress bad ka BJP kiba don ha lyndet ban kynshoit ïa ki paidbah ba kin thombor ïa ka jingïalang hapdeng u Myntri Rangbah ka Jylla Conrad K Sangma bad ki Nongïalam ka ACHIK ha CMO Tura.
Ki Pulit kila kem ruh haduh 18 ngut ki briew kynthup ïa 2 ngut ki Nongïalam ka BJP Mahila Morcha katba 2 ngut ki dei ki Nongïalam ka Trinamool Congress.
Kine ki dei kiba kynshoit ïa ki paidbah ban thaw ïa ka jingkulmar bad ban lun maw sha ka jingïalang.
Ki Pulit kila lah ruh ban kem ïa ka Belina M Marak bad Dilche Ch Marak kiba dei ki Nongïalam ka BJP Mahila Morcha hynnin ka mied sngi Nyngkong.
Ki pulit kila kthong ban kem ïa ki na ka jaka ba mih ka jingkulmar hadien ba ki paidbah kila ïa kawang maw halor ka jingkynshoit jong ki.
Arngut ki Nongïalam ka Trinamool Congress ruh kiba ïadonlang bad ki paidbhur bad ba kynshoit ban pynkulmar, ki dei kiba la ithuh da ki Pulit bad mynta kine ki briew kila phetrieh ïalade.
Uwei na ki Nongïalam ba hakhmat eh ka Trinamool la lah ban pynithuh na ka video bad une u briew u kyrteng u Salseng R Marak.
Une u briew u dei na Selsella bad u dei uba la ïakhun teng ïa ka ilekshon MDC jong ka GHADC na Siju-Baghmara hynrei ula shah rem.
Une u briew ula mih ïakhun ïa ka ilekshon na ka ticket jong ka UDP.U Salseng Marak uba sah wai ha Dakopgre, pyrshah ïa ka Gate No 2 jong ka Doordarshan TV tower, ula ïakhun ïa ka ticket jong ka Congress ban ïakhun ïa ka ilekshon MLA na Selsella mynta u snem.
Une u briew u dei ruh uba la shah khmih bha ha ki bor ka Wildlife halor ka jingkynnoh ba u donkti ha ka jingkhaiï tuh ïa ki kyrbei sha Bangladesh.
Aizawl:U Myntri Rang bah jong ka jylla Mizo ram, u Zoramtha nga u ba dei u president jong ka Mizo National Front (MNF) u ba la iatreilang bad ka parti BJP, u la pynpaw ba ka parti MNF kam tieng satia ia ka parti BJP bad ki parti ba don ha ka kynhun synrop NDA.U la ong ruh ruh ba bun ba ki polisi, ba la wanrah da ka sorkar ha ka jingialam jong ka parti BJP, kim hun satia bad ki bym lah satia ban pdiang.
Kane ka khubor u myntri rangbah ka jylla Mizoram, u la kren ha ka jingialang jong ki nongtrei ka parti ha nongbah Aizawl jong ka jylla Mizoram.
“Ka MNF ka don lang ha ka kynhun synrop NDA, hynrei nga kren shai ba ngim tieng ia ka NDA bad ngim pdiang hi ruh ia baroh ki polisi treikam ki jong ka.
Ka jingiatreilang bad ka BJP ka dei ban wan rah ia ka roi ka par ha jylla Mizoram, hynrei ngim dei pat ki ban shu kohnguh ia ka parti BJP.Ka MNF ka pyrshah ruh ia ki polisi jong ka parti BJP kiba ktah ia ki paidbah nong shong shnong jong ka jylla" ong U Zoramthanga.
Wat la ka MNF ka dei ka paralok ba iajan bha bad ka BJP ha ka NDA, hynrei ka pyrshah jur pat ia ka jingpyntreikam ia ka aiñ Uniform Civil Code.
Shillong:U CEM ka KHADC u Bah Pynïaid Sing Syiem u la ïathuh ba na ka liang ka Council lyngba ka Executive Committee ba la shong ha ka sngi Baar ka la rai ban pynskhem ïa ka notification ba ïadei bad ka tnat Fisheries kaba dei ruh ka Act ne ka aiñ ba la dep don lypa ha kaba ïadei bad ki jingïakob khwai dohkha.
U la ïathuh ba lyngba ka jingpynbna hapoh ka tnat Fisheries la pyntip ba baroh kito kiba pynlong ïa ki jingïakob khwai dohkha ne fishing competition ha ki pung dohkha ne ki wah kiba dang hab hapoh u pud u sam ka KHADC ba ki dei ban ïoh ne hap ban pan jingbit ne permission na KHADC.“Na ka liang jong ka Council lyngba ka tnat Fisheries ka la phah sha ki Deputy Commissioner jong ki 5 tylli ki district ha kaba ïadei bad kane ka jingpynbna bad halor ka bai pan jingbit na ka liang ka KHADC ka la dep buh ïa ka dor," ong u CEM.Ha kawei pat ka liang u CEM ka KHADC u Bah Pynïaid Sing Syiem u la ong ba ka EC ka la rai ban pynthymmai noh ïa ka Khasi Traditional Commission kaba khot ban ïoh ka jingithuh lyngba ka Act ha kaba lada don ki nongsumar dawai kynbat Khasi kiba kwah ban ïoh ïa ki syrnot ne certificate kidei ban aplai napoh ka KHADC.Haba pyntip ba u Chairman jong katei ka Commission undei hi u CEM, na ka liang u Bah Pynïaid u la ong, “Kan don ka screening na ka bynta ban ai ïa ki cartificate sha ki nongsumar dawai kynbat Khasi naba la ju ïohi ba ki don ki jait jingpang kiba la duh jingkyrmen hapoh ki hospital, hynrei lyngba ki nongsumar dawai kynbat Khasi la lah ban pynkoit kum ka kheiñ ki shyieng bad kiwei.
"U la ïathuh ruh ba shen na ka liang ka KHADC kan sa plie noh ïa ka Shen yn sa plie noh ïa ka Khasi Institute of Traditional Medicine kaba don hapoh jong U Lum Sohpetbneng ka KHADC bad la don ruh ka jingthmu ban buh ïa ka Laboratory, ka rukom hikai ban song ïa ki dawai kaban long katkum ka juk leh khuid kaba mynta.
Nalor katei ka jaka pule u CEM u la pynpaw ruh da kaba ong, “Ka KHADC ka thmu ban khot ïa ki samla pule, ki Rangbah, ki scholar ban leh research halor ki riti dustur, halor ki 17 tylli ki jaka kiba ka jaitbynriew Khasi ka don halor ki riti dustur, ki rukom im, ki rukom synshar khaddar, ki ktien thylleij, ki rukom riam tynrai kaba lah ban leh lyngba ka tnat Elaka bad ki aiñ badon khnang ban lah pynneh pynsah nam ïa kine ki riti dustur tynrai.
"Kane te kaba ym lah ban long.
Da lei2 wat ailad ia kane namar iaki dukan poiei baroh ka sor shillong ka KHADC kaba dei piet kam lah ban tehlakam te balei iaki paradoh hap ban shim permissionsdei ban khang syndon ia ka kop khwai dohkha namar kam pyn myntoi eiei ia ki paitbah.
ki dohkha ba ri dei ban pynpoi sha ki iew ki hat.
Shillong: Mynta ka sngi, ka 14tarik Lber 2023, ki pulit ka East Jaintia hills, ki ioh khubor, ba ki don arngut ki nongkhaii droks, kiba iaid lyngka kawei ka kali Maruti Sx4 B, kaba don ia u number AS 01 AN 3312, ha kaba ki wan na Kalain sha Khliehriat.
La pynlong ka jingtalasi ha ka khyrdop ha Umtyra, ha ka por 6.15 baje mynta ka step.
Ha ka jingtalasi, la lap ia 117 song, u droks ba la song bad buhrieh ha ka rear jong katei ka kali bad la tip, ba utei u dei u marijuana, ha kaba ka jingkhia, ka long 71.476 kilo.
La kem ia arngut kiba don ha katei ka kali, kiba kyrteng U Babalu Singh (56) bad U Suranjan Mahto (39) bad kine baroh arngut, ki dei kiba na Bihar.
Nalor u kanja, la ioh kurup na ki, ia ar tylli ki mobile phone bad kawei ka kali Maruti  Sx4.
Guwahati:U Myntri Rangbah jong ka jylla Assam u la iathuh ba ka sh nong Mukroh ka hap hapoh u pud u sam jong ka jylla Assam.
Haba iathuh ia kane ha ka 13 tarik Lber 2023, hapoh ïing dorbar thawaiñ jong ka jylla Assam, haba iadei bad ka jing kylli ba la wanrah da u MLA jong ka BJP u Bidyasing Engleng,la ka shnong Mukroh ka dang dei ha jylla Assam ne ka la hap noh sha jylla Meghalaya.
Haba jubab ia ka jingkylli jong u Engleng, u Himanta u la iathuh hapoh ka ïing dorbar ba ka shnong Mukroh ka dang hap ha u pud u sam jong ka jylla Assam bad ka hap ruh ha ka jingpeit jing khmih jong ka West Karbi Anglong District.
U Himanta Bis wa Sharma, bunsien u juh pynpaw ba ka shnong Mukroh ka hap ha ka jylla Meghalaya, wat ha ka jingialang jong ki kynhun myntri ha ka 23 tarik Nohprah 2022 ruh u dang kam ba ka shnong Mukroh hi ka hap ha ki bynta jong ka jylla Meghalaya.
Ka jing ia kulmar hapdeng ka kynhun ki Pulit na jylla Assam bad ka kynhun jong ki nongtuh dieng na jylla Meghalaya ka jia bad dei ha u pud u sam jong ka jylla Assam.
Ka kynhun jong ki Pulit ka jylla Assam ha ka jing iadon ryngkat lang ka kynhun pahara khlaw ka jylla Assam ba la tip kum ki Forest Protection Force (FPF), la iathuh u myntri rangbah ka jylla Assam ha ba pule ia ka jingtohkit jong u Superintendent of police.
Haba jubab pat ia ka jingkam jong ka jylla Meghalaya, ba ka Mukroh ka dang hap ha jylla Meghalaya,u Himanta Biswa Sharma u la iathuh ba ka sorkar Assam ka dang peit bniah ia ka jing dawa jong ka sorkar Meghalaya, haba iadei bad ka shnong Mukroh.
Ha ka tweet jong uwei u samla, U Ma Emidao Shylla, ula kynthoh ia U Sarma, da kaba ong “Kumno phi kylla ktien dalade bad ialade hi Mr CM"? bad u ong shuh “Ha ka jingialang jong ka kynhun myntri ha ka 23tarik U Naiwieng 2022, phi ong ba ka Mukroh ka hap ha Meghalaya.
Mynta ha iing dorbar jong ka Assam, phi ong ba ka jaka ia kajia hapdeng ki pulit ka Assam bad ki pulit ka Meghalaya, ka hap ha u pud u sam jong ka Assam bad ka hap hapoh ka jingpeit jong ka Karbi Anglong District.
Kum u nongshong shnong, nga sngew kyndit halor ki jingkren jliah prie jongphi".
Shillong:Ka Maitshaphrang Movement, ha ka 13 tarik u Lber 2023, haba ai jingkren sha ki lad pathai khubor, lyngba u Bah Michael N Syiem, u la ai jingkren ha kaba ia dei bad ka mat kaba la slem, kata ban ioh pateng bad ioh bynta lang khun kynthei bad khun shynrang.
U bah Michael N.Syiem u la ong ba ka jylla ka la dei ban pynlong aiñ noh ban pynioh bynta lang ia baroh ki khun kynthei bad khun shynrang, khnang ba ka jaitbyn riew kan khlaiñ ha ka khaii ka pateng kumba long lem kiwei ki ri ka pyrthei.
Kane ka jingmih jong u ka long shibynta ban pan jingkyrshan na ki paitbah nongshong shnong, ong u bah Micheal.
Shuh shuh u la ong ba ka jylla ka long kaba eh ban wad kam sorkar bad ka la dei ka por ban phai khmat ha ki kam lajong bad ka donkam ban pynkylla noh ban ai bynta ia ki khun khnang ban ioh ia ka bai seng bad jingkyrshan naduh na iing bad ban bat hi ia ka khaii ka pateng.
Shuh shuh u la ong ruh ba mynta ki kmie ki kpa ki kwah da u pyrsa u ba khlaiñ tyrpeng, hynrei lada ia u khun lajong pat kin lah ban pynkhlaiñ kata kam shongñia eiei.
Hynrei ba lada ai bynta lang ia ki khun baroh khamtam ia ki khun shynrang kan pynim biang ia ka mynsiem ban ia khun.
U Bah Michael N Syiem u la pynkynmaw ruh ia ka kyntien slogan ka seng kaba ong “Ngi mih na ka juh ka kpoh balei ba don tang i wei i nongioh ai bynta ia ki khun baroh lang kynthei bad shynrang".
Ai ba ka jing shemphang kiba MYNTA ia ka LAWEI ki pateng ba kan roi ka ioh ka kot kan KYLLA katkum ka por.
Ki longshwa mynshwa kim dei kita ki blei ba ngin nym ia KYLLA shuh.
Ngi hap ban pynlong ain ia kaneNga ruh nga sngew ia hap ia kata, lada ngim lah ban ai jait sha u kpa ruh lada shu ai lang ka bhah mar kumjuh kumba ia mih kumjuh na kajuh.
Ka la pynkhlain ia ka kur ka jait bad ia ka jait bynriew ruh.
Shillong:Ka Diengiei Durbar shong Area ha ryngkat ka Dorbar shong Mawlaingut ha ka sngi nyngkong ka 13 tarik Lber 2023, ka la khot bad la wer ïa ki para nong shong shnong kitei ka thaiñ ban pynlong ia ka jingiaid paitbah halor ka phang jong ka jin gshah pyniap dusmon u (L) Omeka Myrtong na ka shong Maw laingut ha ki runar kaba la jia ha ki taiew ba ladep ha ka pung Umiam.
Ki paitbah nongshong shong kitei ki thaiñ duh ki khynnah skul bapher bapher, ki la wan shim bynta ha kane ka jingiaid paitbah, ki longkmie longkpa ki khun samla khynthei bad shynrang kila mih ryntih naduh kaba sdang ka jingialang.
Shuh shuh kum ka dak ka jingsngewlem ka la ioh ruh ka jingthang Mombati bad ka jingphah sngewlem ia kiba ha iing ha sem jongkatei ka longïng kaba kynduh ia kitei ki jingjia kaba sngewsih.
Ka jingpynrem jur kala mih ryngkat ka jingrah Placard, ki lama iong ban pynrem ia ki riew thrangsnam kiba la shim jubor ia ka jingim utei u rangbah.
Hadien ka jingiaid paitbah la pynlong ia ka jingialang kaba lyngkot ha iew shnong Mawlaingut, ha kaba na ka liang ki nongialam shong ki sengbhalang bad ka kynhun ki nongñiah kali, ki la buh ha khmat ka bor jong ka aiñ, khamtam ïa ki bor pulit ban pynkloi ban kem ïa kito ki riewthrang snam bad ki la dawa ba ynda la ioh ban kem ki dei ban wan pyni durkhmat ia kito ki runar bad ruh ban sdien phasi shisyndon ia ki namar kila leh ia ka kam kaba pyntriem ia ka imlang ka sahlang.
Ka la mih ruh da kaba ki la dawa ba lada ki bor ka aiñ kim shym la shim khia, ia kane ka kam ban thwet ia ki runar ka shong da ka jingiatylli kan kthong beit ia kito ki runar bad ruh lada jia kum ba jia ia ka kynhun u I Love You uba la shah bom ha ki paitbah haduh da iap.
New Delhi:Ka High Level Committee (HLC) hapoh ka jingpyniaid jong u Myntri Kam Pohiing jong ka Sor kar Pdeng, u Amit Shah, ka la mynjur jingiarap pisa shuh shuh na ka sorkar pdeng hapoh ka Natio nal Disaster Response Fund (NDRF) sha san tylli ki Jylla, kiba shah ktah ha ka jingshlei um, jingtwa khyndew, jingther u lapbah lapsan ha u snem 2022.
Kane ka pyni ia ka jingkut jingmut jong ka sorkar pdeng hapoh ka jingialam jong u Myntri Rangbah duh, u Narendra Modi ban iarap ia ki briew jong san tylli ki jylla ba shah ktah ha kine ki jingjia lynshop ki bor mariang.
Ka HLC ka la mynjur jingiarap pisa shuh shuh na ka sorkar pdeng kaba T.1,816.162 klur sha san tylli ki jylla na ka NDRF.Ka jingphiah kalong kumne harum:-T 520.466 klur sha ka Assam, T 239.31 klur sha ka Himachal Pradesh, T 941.04 klur sha ka Karnataka, T 47.326 klur sha ka Meghalaya, T 68.02 klur sha ka Nagaland.
Kane ka jingiarap pisa shuh shuh ka lait na ki jingbei tyngka ba la pyllait da ka sorkar pdeng sha ki Jylla ha ka State Disaster Response Fund (SDRF), ba la pynbiang lypa na ka bynta ki jylla.
Ha u snem mang tyngka 2022-23, ka sorkar pdeng ka la pyllait T.15,770.40 klur sha 25 tylli ki Jylla ha ka SDRF jong ki bad T.502.744 klur sha 4 tylli ki Jylla na ka NDRF.Ka sorkar pdeng ka la phah mardor ia ki Inter-Ministerial Central Teams (IMCT) sha kine ki Jylla, hadien ki jingjia lynshop ki bor mariang, khlem da ap ka jingioh ia ka Dorkhas na ki.
Ki paidbah ka Meghalaya ki la iphylla shibun eh haba u Prime Minister Narendri Modi bad u Home Minister,u Amit Shah ki leh myn leh kitkhia ba ki ieit ia ka Meghalaya da kaba wan khah khah sha Shillong khlem poi pyrkhat satia.
Tang hapoh shi bnai ki la wan haduh ar sien kynthih.
Lada don kiba smat ban pyrkhat bha,kin sa lap hi ia ka daw bah balei ki leh kumne.
Kim da salia shuh wat ban don tang da ki kynta ruh tang ban pynpaw ba ki don lang ha Shillong.
Ha ka por ba u wan kanbas elekshon,ki paidbah kim da sngew pher than.
Hynrei ba kin wan khnang ban sakhi ia ka jingsmai ka sorkar MDA jong u Conrad Sangma,kata te, kaba don ka jingmut sha lyndet bad ruh kham sha jngai shuh shuh.
Kumno kat u Prime Minister bad u Home Minister kin da wan khnang tang hapoh shi kynta ei ei khlem da don ki daw kiba lah ban pyn myntoi ia u bad ia ka party BJP nalor ba ka BJP ka jop tang ar seat bad ioh minister ruh tang uwei.
Ka daw bah ba kongsan hi kaba u Modi bad Amit Shah ki wan khnang ban sakhi ia ka jingsmai ka sorkar MDA-II jong u Conrad Sangma kalong ban rah bad pynpaw pyrthei ia ka khubor(message) sha baroh kawei ka ri India ba ka Meghalaya ruh kum kawei na ki Christian state ba kham paw eh ha North East ki la ngeit bad kohnguh(convinced) ban ai ka jingshaniah kaba pura ia ka party BJP da kaba rieh tngen ha ka party NPP.Ka pyrthei baroh kawei kan tip shai kdar mynta, ba lait noh sa tang ki Muslim, ki Christian mynta ki la don lang bad ai ka jingshaniah ia ka party BJP.Kane ka buit poh(hidden plan) ka long kaba ma bad ba shyrkhei shibun ia ki briew kiba shong ba sah ha Meghalaya khamtam eh ki Khasi-Jaintia jongngi.
Ki tribal states jong ka North East baroh naduh ka state Nagaland,Manipur, Tripura bad Meghalaya ki la ngop lut mynta ha ka jingpyniaid ka sorkar BJP na Delhi.
U Modi bad ka party BJP mynta ki la lah shisha ban pyni bad ban pyn ngeit(convinced) hakhmat ka ri India baroh ba ka Uniform Civil Code(UCC) ka CAA, ka jingthaw thymmai ia ka Riti Synshar jong ka ri India(Constitution of India) na ka bynta ka jingmyntoi ka BJP bad RSS, ym don jingeh shuh, namar ba ka la jop lut ia ki riewlum ka North East India baroh kawei.
Mynta ka la paw shai kdar ba ka NPP ka dei shisha kawei na ki party kiba iajan bad ia sngewthuh jingmut lang shisha bad ka Party BJP.U Modi u shaniah ba wat lada kam jop ka BJP ha Meghalaya ruh hynrei shi sien ba la jop ka NPP kum ka paralok ha ka sorkar NDA ha Delhi bad kawei na ki nongkyrshan ba radbah ka NEDA ha North East, kata hi ka la biang ia u bad ia ka BJP.Nangne shakhmat lei,ki kam jongki, kin kham shyrkhei shuh shuh ban ia kaba ki la leh ha kine ki san snem ba la dep.
Lada jia ei ei ia ka ri bad ka jait bynriew jongngi, ym donkam shuh ban ia ud ne tei pop da kumwei pat.
Ka pop jongngi kan sa lap iangi shisien, ha kawei ka sngi.
U niang Tabah ym juh kynthak satia lada phim kthah ia U….
bad ynda U….
pat ngi hap ban kyrshut ha khlieh lajong.
Shillong:U Conrad K Sangma, myntri rangbah ka jylla, u thoh ha ka tweet jong u , ba ula iakynduh mynhynnin ka sngi, ia U Narendra Modi, myntri rang bahduh ka Ri.
“Ka jingialam lynti jongu, ka long kaba kongsan duh, ha ki snem kiba la dep bad ngi khmih lynti, ba un iai bteng ban kyrshan, na ka bynta ka jingkiew jong ka jylla Meghalaya sha ki mawmer kiba dang ap shakhmat".
U Sangma, u pyntip ruh, ba ula iakynduh ia U Amit Shah, myntri kam poh iing ka sorkar India bad u ai khublei, halor ka jingkitbok kitrwiang jongu, ia ka sorkar MDA 2.0 bad ha ka jingdon lang jongu, ha ka jingbam smai jong ka kynhun myntri, ha ka taiew ba ladep.
“Ngi peit shakhmat ia ka jingiai kyrshan jongu, halor ka jingthmu jongngi, na bynta ka Meghalaya" ong U Sangma.
Shillong:Ki nongialam jong ka balang Jesus Christ Riatsamthiah, mynhynnin ka sngi nyngkong ki la wan ban pyllait paitbah ia ka jingrwai Khasi Worship Album, kaba ha ka kyrteng khasi la ai kyrteng “Jingjop".
Ka jingthmu ban thaw bad shna ia kane ka jingrwai ka long ban pynsngew sha ki paitbah ka jylla hi baroh kawei ba ka dei ka jingpynlah ka jong u Blei ba ki la lah ban ban pynmih ia ka sur ba la thoh bha bad ban rwai ruh.
Ia kane ka jingrwai la pyllait ruh ha ka YouTube channel jong ka Balang kaba la ai kyrteng “Church of Jesus Christ Riatsamthiah".
Ha ka jingiakren bad ki nongthoh khubor, na ka liang u Pastor Iashanboklang Ryntathiang, u la ong ba ka jingpynmih ia kane ka Khasi Worship Album, ka dei beit tang ia ki briew kiba mane bad shakri ia u Blei.
Shuh shuh u la ong ba ka daw ba la ai ia katei ka kyrteng “Jingjop" ba ha ka jingiaid lynti jong ka jing mane bad jing iaroh, ka don ka jing pyllait ka jong u Blei ia ki briew ba kin ioh mad ia ka jingjop kaba khraw bad khamtam eh ka jingtynjuh kaba bun, ka jingialeh kiba bun ki briew ki ialeh, ka jinglynga ka jing pisa, hynrei katna ki ia iaid lynti pat de bad u Blei jong ka jingnguh jing mane bad jingiaroh bad khamtam eh kane ka jingrwai ka la long, ka jingpyrsad mynsiem kampher la ki wan ki thma, hynrei ka jingjop pat ngin ioh, la bynrap u pastor.
Shillong:U Symbud myntri rangbah jong ka jylla Meghalaya, u bah Prestone Tynsong, u la kyntait ia ka jing kam jong u Myntri Rangbah jong ka jylla Assam u Himanta Biswa Sharma ba ka Mukroh ka hap ha Assam, ha kaba u la ong ruh ba ka Mukroh ka don hapoh u pud u sam jong ka jylla Meghalaya.
U Himanta Biswa Sharma, u la iathuh hapoh ïingdorbar thawaiñ jong ka jylla Assam, ba ka Mukroh ka hap ha Assam ha ka jingpeit jong ka West Karbi Anglong District jong ka jylla Assam.
Katba na ka liang jong u bah Prestone Tynsong, pat u la ong ba ki la dep ban kren shai, ba ka Mukroh ka don hapoh u pud u sam jong ka jylla Meghalaya haduh mynta mynne.
U bah Tynsong u la ong ruh ba ha ka jingsngew shimet ka jong u, kam dei satia ba un kren ia kine ki kyntien, hynrei um shem la tip satia ia ka daw balei ba u la kren kumne, namar kumba long haduh mynta hi ka jylla Meghalaya & Assam ki dang don ha ka lynti ban ia pynbeit ia u pud u sam ha ka bynta ba ar, u la iathuh.
Haba iadei pat bad ka jingsdang ia pynbeit ia u pud u sam ha ka wat kaba ar, u symbud myntri rangbah jong ka jylla Meghalaya u la iathuh ba kin sdang noh shen bad kan ym slem shuh, namar ba ka sorkar ka dang pynkhreh ban leh bad pyndep shwa ia ki jingdonkam, baroh ha shwa ban sdang ia ka wat kaba ar.
U la ong ruh ba u la dep ban iathuh shai sha ki nongshong shnong jong ka jylla, ba ka jingsdang ban iakren noh ia ka bynta ba ar jong ka jingiapynbeit pud, kan yn slem shuh, hynrei yn leh kumba dei ban leh.
Shillong:U Lamphang jong ka ïingdorbar thawaiñ jong ka jylla Meghalaya, u Thomas Sangma u la iathuh ba ka dorbar mang tyng ka jong ka Meghalaya, kan sdang naduh ka 20 tarik lber bad kan kut pat haduh ka 28 tarik lber.
Hadien ka jingialang jong ka Business Advisory Committee (BAC) ki dkhot ki la rai ba ka dorbar mang tyngka kan sdang naduh ka 20 tarik u Lber 2023.
Ka jingialang jong ka advisory com mittee, la wan shim bynta da u symbud myntri rangbah ka jylla bah Prestone Tynsong, bah Lahkmen Rymbui bad ki arngut ki nongialam jong ka liang pyrshah bah Charles Pyngrope na ka AITC bad u Dr Celestine Lyngdoh na ka parti Congress.
U lamphang jong ka ïingdorbar thawaiñ ka jylla, u la iathuh ba ar sngi kan dei ka private member business,ha kaba yn ai kham bun pat ka por ha ka dorbar synrai bad san sngi na bynta ki Government bussiness.
U lamphang jong ka ïingdorbar thawaiñ jong ka jylla,u la iathuh ruh ba ka elekshon na bynta u symbud lamphang jong ka ïingdorbarthawaiñ ka jylla, kan long ha ka sngi sdang jong ka dorbar mang tyngka kata ha ka 20 tarik lber 2023.
Ki jingtip ba bniah, yn sa pynmih lashai ka sngi ban tip shai ia ka por bad ki kyrtong kiba lah ban iakhun ia katei ka shuki ki lah ban leit thep kyrteng ialade.
Ka mang tyngka jong ka jylla yn sa wanrah ha ka 23 tarik lber 2023 da u Myntri Rangbah jong ka jylla u Conrad Kongkal Sangma.
U lamphang jong ka ïingdorbar thawaiñ jong ka jylla,u la iathuh ruh ba u la dep ioh ia ka jingthoh na ka parti AITC bad Congress ba ki kwah ban ioh ka jingithuh kum ki parti ba don ha ka liang pyrshah, katba ka Voice of the people party ( VPP) kam pat shem la phah satia kino kino ruh ki jingthoh ba kan don ha ka liang pyrshah.
Ka ophis treikam jong ngi ka dang peit bniah halor kane ka bynta, u la ong ruh ba ka Congress bad AITC ki kwah ka jingithuh kaba la ka jong bad ym dei satia kum ka kynhhun.
Nongpoh: Ki nongkitkam ka Meghalaya Clean & Green Organization (MC&GO), kiba kynthup ia u Bah R.G Warjri, kum u President bad u Bah S.Nongkhlaw, General Secretary, ki la phah da ka jingujor sha u Chief Forest Officer (CFO) District Council Forest, na ka bynta ban pynpaw ia ka jingsngewkhia kaba jur eh, halor ka jingjur ka kam pynjot mariang, lyngba ka kam thang Rnga bad ruh ka kam shalan beain ia u Rnga na West Khasi Hills sha Ri Bhoi.
Lyngba ka jingujor kaba ki la phah sha u CFO, kitei ki nongialam ka MC&GO, ki la pynpaw ba la don ka jingshalan beain ia u Rnga na ki tnat Nongstoin bad pynpoi sha Byrnihat, da kaba ki pyndonkam ia ka surok na Mawmaram sha Mawlyndep, Umbir bad mih sha Lad Umsaw.
Shuh shuh, ki la pynpaw ruh ba ki nongshalan beain ia u Rnga, ki ju pyndonkam ia ka surok na Dongki Ingding, Umpdem, Sohjarang, Zero Point bad mih sha Umsning, kumjuh ruh na bynta kito kiba pyndonkam ia ka surok na Umroi bad kaba mih sha Umling.
Nalorkata, katkum ka jingujor da ka MC&GA, ki la pynpaw ba ki la ioh ban kren ia ki nongniah jong kitei ki trok kit Rnga, ha kaba katkum ka jingiathuh da ki nongniah trok kit Rnga, ki la pynpaw ba ki ju siew tang ha ka dor kaba T.500, T.1000 bad T.1500 sha ki jaka khrong Khajna bapher bapher jong ka District Council.
Namarkata, kitei ki nongialam ka MC&GO, ki la buh ruh ia ka jingdawa hakhmat u CFO, ba u dei ban pynlong ia ka jingjurip bad pynlong ruh ia ka jingtohkit kaba bniah halor ka kam shalan beain ia u Rnga, khnang ba kan lait na ki kam ban pynjot ia ka mei Mariang.
Nongpoh: Hynnin ka sngi Saitjain, u Bah Sosthenes Sohtun, MLA Jirang bad uba ki paidbah ka Jirang Constituency, ki la jied biang ia u ha ka sien ba-ar, u la ai ka jingkhublei kyrpang eh, ia ki nongtrei ka NPP, kata naduh ki longkmie, longkmie bad ki samla, ha kajuh ruh ka por, u la ai khublei kyrpang ia baroh ki paidbah ka Jirang Constituency, namar ba ki la pynjop bad ailad biang ia u ba un long kum uta u nongmihkhmat katei ka Konstitwensi.
Lah ruh ban kdew hangne, ba u Bah Sosthenes Sohtun, u la long kum u nongmihkhmat na Jirang naduh u snem 2018 bad uba la pynpoi ruh shibun ki kam pynroi na bynta ka Jirang Constituency bad ha kane ka kynti kaba mynta ruh, u la shah jied biang kum u nongmihkhmat bad ha ka jingkren jong u, u la pynpaw ba u nangtrei shitom shuh shuh, na ka bynta ban pynpoi ia ki kam pynroi ha ka Jirang Constituency hi baroh kawei, namar ka dang don hapdeng shibun ki jingdonkam.
U la ong ruh ba kumba u la lah ban treibha ha ki 5 snem kiba la leit, u la pynpaw ia kata ka jingkyrmen ba ha kine ki san snem ki ban sa wan, un nangtrei bha shuh shuh, khnang ban pynkylla dur ia ki shnong kiba dang sahdien kiba don hapoh ka Jirang Constituency.
Nongpoh: Hynnin ka sngi Saitjain, u Bah Mayralborn Syiem, MLA Nongpoh, u la leit ban plie paidbah noh ia ka kawei ka dukan ba die ia ki jaiñ Ryndia, ki tiar shna kti, bad ki jain bala oh shrong bad pynwandur da ki jaiñ Ryndia haki rukom bapher bapher kaba don harud surok bah National Highway bad kaba hap hapoh ka shnong Mawdiangum.
Katei ka dukan ba kham pher na kiwei pat ki dukan, ka dei ka jong u Bah I.A Diengdoh, ophisar ba la shongthaid na ka tnad Sericulture bad Textile, ha kaba kiba la donlang ha katei ka sngi ba la plie paidbah ia katei ka dukan, ki kynthup ia u Bah FR Kharkongor Commissioner and Secretary ka sorkar Meghalaya, ka Kong RB Lyngwa District Sericulture Officer, kiba haiing hasem bad kiwei kiwei ki riew rangbah.
U Bah I.A Diengdoh, haba kren sha ki lad pathaikhubor, u la ong ba ka jingthmu jong u, ban plie ia katei ka dukan ka long ban pyniaid iew ïaki jaiñ ryndia kiba pynmih na Ri-Bhoi kumba bun naki nongthaiñ jaiñ ki ud bad ïam ruh namar ka jingbym biang jong ka ïew ka hat bad kaba sngewsih ka long ruh ba kala don ka jingkam trai wat na kiwei ki jylla ïaki jaiñ bala thaiñ da ki nongthain jain ka Ri-Bhoi.
Chennai:U President ba hakhliehduh jong ka parti BJP, u JP Nadda u la ong ba ki seng riewlum kim lah shuh ban ai jing shakri haba iadei bad ka jing thrang jong ki riew lum, hynrei ki la kylla pynban sha ka saiñ hima sima da ka jing ia hiar pateng na kajuh ka longiing.
Hadien ba u la dep plie ia ka ophis treikam ba thymmai jong ka parti BJP ha Tamil Nadu, u la ong ba ka parti BJP kan iakhun pyrshah ia ka saiñ hima sima ba hiar pateng, ia ki parti kum ka DMK,TMC bad BRS ha jylla Tamil nadu, West Bengal bad Telangana.
U la ong ruh ka parti Congress kaba la synshar ia ka jylla Tamil Nadu ha ki 60 snem tam, hynrei mynta ka kynti ka khlem suh thied shuh, u la iathuh.
U la ong ruh ba ka jing bym suhthied shuh ka parti Congress ha Tamilnadu, ka dei namar ba kim sngew thuh ia ka jing thrang bad jing angnud jong ki trai shnong bad kumta ki seng trai ri ki mih pyrthei.
Hynrei kumba long mynta baroh ki seng trai ri, la pynkylla sha ki seng saiñ hima sima ba hiar pateng bad kim don shuh ka jing thmu na bynta ka jing angnud jong ki paid riewlum ne trai jylla.
U la ong ruh ba ka parti BJP ka iakhun pyrshah ia ki parti ba hiar pateng ha kiba bun ki jylla.
U la iathu ruh ba ka jingmut jong ka parti DMK, ka dei synshar hiar pateng, ka jingbamsap bad ka katta panchayat.
U Nadda u la ai ruh ka jingiaroh ia ki nongtrei jong ka parti BJP ha ka jingjop ha ka jylla Tripura, Meghalaya bad Nagaland bad u la khot ruh ia kane ka jingjop kum ka kambah jong u Myntri Rangbahduh jong ka ri u Narendra Modi haba iadei bad ki kam ka roi ka par.
Shillong:Kyndit kynsan ha ka step phyrngap jong ka 11 tarik u Lber 2023, kawei ka jingjia kaba la pynduh nong ia ka trai ka la jia ha kaba ka ding ka la bam shngiam ïa ki 4 tylli ki dukan bad 2 tylli ki kudam kaba la jia ha ka shnong Pyndeng umiong Mairang Eastern West Khasi Hills District.
Kane ka jingjia pluh ding ki dukan ba wan jia ryng khat ia ka trai ka kong Artimai L Nongbri.
Katkum ki tyllong khubor, la iathuh da u General Secretary, ka shnong Pyndengumiong u bah Lambok Nongrang, ula iathuh ba kane ka jingjia ka la jia ha ka por 3 shiteng mynstep, hadien ba ki briew kiba dang peit miet ha ing iap briew ba marjan katei ka ïing, ki la la ïohi ia ka jingklang jong ka ding bad mih tdem ha suiñ bad mar mar ki la pyntip sha ki nongïalam shnong bad na ka liang ka shnong ki la pyntip noh sha ka tnad pynlip ding.
Kane ka thylliej ding kaba la bam duh ia ka dukan bad ka kudam ym shem la lah ban tip naei kaei ka daw, hynrei la shu antad, ba ka lah ban don ka jingthut ha ka bor electric.
Ha kane ka jingjia ka jingjulor, ka la kot da ka palat phew lak ia ka trai dukan.
Shillong:U myntri sorkar ba dei peit ia ka tnat pule puthi ka sorkar Meghalaya, u Rakkam A Sangma ha ka jingiakynduh ba nyngkong ka jong u bad ki ophisar ba rangbah na ka tnat pule puthi u la kren shai ba don kam ban pynkylla ia ka tnat pule puthi, lyngba kita jingtip ba kloi jong ka sorkar ia ka thungkam thungjam ha ka tnat pule puthi, ki state Curriculum Framework (SCF) ha ka bynta jong ka National Curriculum Framework (NCF) ha ka new education policy 2020.
Kumjuh ruh ka jing sdang jong ka sorkar jylla ban kyntiew ia ka long ka man jong ka pule puthi, lyngba ka jing wad ia ki khynnah ha ka Vidya Samiksha Kendra bad peit ia ka tulop ki nonghikai.
U myntri ka tnat pule puthi, u la iathuh ruh ba ka la don ka shithi ba la dep buh jingkyrpad haba iadei ban pynduh noh shwa ban pynlong ia ka CUET, na bynta kito ki samla ban leit pule Graduate ha ki kolej ba pher ba pher na bynta u ne u snem la phah lyngba ka ophis treikam jong u myntri rangbah.
U la iathuh ruh ba ka shithi ba la kyrpad ban pynjlan ia ka tarik thep kyrteng na bynta ka CUET eksam kan long ha ka 31 tarik lber 2023, na bynta ka jylla Meghalaya la dep phah sha u Director General,NTA,New Delhi, ha kaba la iathuh ba ka daw ka long namar ba ka don ka elekshon bad na kata ka daw la hap buhteng noh ia ka eksamin jong ki khynnah, namar ba bun hi ki khynnah pule ki ia kynduh jingeh ban pynrung kyrteng ha ka CUET portal, namar ki sah sha ki nongkyndong bym don satia wat ka internet ruh ki shem jingeh shibun.
U myntri ka tnat pule puthi, u la leit jngoh ruh ia ka ophis treikam jong u Directorate of educational Research & Training ha kaba u la buh jingkyrpad ba ka kynhun jong ka tnat pule puthi kin ia trei shitom ban kyntiew ia ka pule puthi ha ka jylla baroh kawei.
Shillong: Ki nonghikai Meghalaya Pre Primary Teachers Association (MPPTA), ha ka jingialam, U bah Dapkupar Kharbuli, u la phah da ka dorkhas sha U Chief Secretary ka sorkar Jylla, U bah DP Wahlang, ban siew noh ka tulop jongki, da kaba kyntiew na ka T.12 hajar sha ka T.18hajar shibnai, ha kaba ka sorkar jylla, ka la rai ban pyntreikam, naduh u snem ba ladep.
Ha ka shithi, kaba 8tarik Lber 2023, kitei ki nonghikai, ki la kren shai, ba lada kim ioh ia katei ka jingsiew kaba heh, kumta kin nym leit satia sha ki kam jongki.
Mynta ngi la dei hi ban iasdang noh, ka rah Lama party bapher bapher lah kut, to ngin sdang noh da ka Lama iong biang.
Ka tulop ki nonghikai Shisien lai bnai, tip mano bad nangno ki ioh nonghikai kitei ki chief secretary, ki director bad ki Comrads u Konrad.
Ki Seng jong ki nonghikai naduh pre primary haduh Higher secondary ki dei ban sdang ban plan ban iakhih noh.
Ai ba yn sdang noh da ki nonghikai shwa kein.
Biang dei ban iakhih beit kham shngain.
Beh u lyerWur-wur hapoh kperSyntu kulap da ia heirKi phlang da ia nguh cha wah cha neiñKhih wir-wir sa ki deinWan sa ki lyoh ïu khang ia ka bneiñSdang sa u slap jrop-jropBun ki iung tku da jyllopChlew sa ka bneiñ chlit-chlitLa kam wa chon dur khlik-khlikHiar sa u phria kdak-kdakMar sangeh, khynnah chalait lak-lakSawa ki kshaid, ki thwaiUd, ïam ka bei mariangNei bynta ïu pynmih lung biangIa ka sla pyrthai.
Nongpoh: Ka kyrwoh na ka KSU, ka iathuh ba mynta ka sngi, ki nongialam ha ryngkat bad ki dkhot ka KSU Umsning Circle, ki la ioh ban bat haduh 90 ngut ki bar jylla, kiba la rung beain sha ka jylla khlem ki kot ki sla ba biang bad kiba thmu ban leit trei bylla ha ki katto katne ki Karkhana Dewbilat kiba don ha East Jaintia Hills.
La pynpaw ruh, ba ka jingiohbat KSU ia kitei ki bar jylla, kiba la shong ha ar-tylli ki bos na Assam, ka dei hadien ba ki la ipher ia ka rukom wan ka jong ki, kumta haba ki KSU, ki la bat bad kylli pyrthew ha ki thaiñ Umsning, la lap ba kitei ki bar jylla kiba don palat 90, kim don ia ki kot ki sla kiba biang ban rung sha ka jylla, kaba pynpaw ba ki thmu ban rung beain bad pynkhein ruh ia ka Inter-state Migrants Workmen (Regulations of Employment and Conditions of Service) Act 2011.
Haba la iohbat ia kitei ki bar jylla, ki KSU ki la kylli na kitei ki bar jylla, ba ha kano ka rukom ki ioh ban rung sha ka jylla, khlem ki kot ki sla kiba biang bad kaba la pynkyndit eh ia ki KSU, ka dei hadien ba kitei ki bar jylla, ki la iathuh ba ki siew T.4000 hapoh Infiltration Check Gate kaba don ha Byrnihat.
Ia kitei ki bar jylla, kaba la bat da ki KSU, la wan shimti noh da ki pulit Umsning bad kiba la shimkhia ban pynphai noh ia ki sha Assam.
Namarkata, na ka liang ka KSU ka buh ia ka jingmaham kaba tyngeh ia kito ki nongaibylla, ba kim dei ban wanrah nongtrei bar jylla khlem ki kot ki sla, namar ka KSU hi kam ailad ia ki briew nabar, ba kin shu wan trei beain khlem ki kot ki sla kiba biang.
ym dei ban maham tang ia ki nongaibylla, maham, byrngem tyngeh ia kito ki nongtrei ha infiltration check gate kiba bam Pisa la kumba khlem siew tulop ia ki.
kito ki ba trei hangto Kim da  check bha ki shu peit kumto,,,,,,,te nga tharai bun ki wei ki ioh rung ha ki wei ki wei ki sngi,,,,,,,,,,,torti ka rukom check Jong ki…….
kito ki ba trei ha infiltration gate Kim da  check bha ki shu peit kumto,,,,,,,te nga tharai bun ki wei ki ioh rung ha ki wei ki wei ki sngi,,,,,,,,,,,torti ka rukom check Jong ki…….
dei ban wad bniah bha ia uto Malik nong ai bylla ruh dei ban ai ka fine ba heh ia u  …….
Shillong: Lashai ka sngi, ka lah ban don ka jinghap slap, kaba malu mala ha ki bynta jong ka nongbah Shillong bad ki jaka ba marjan.
Nangta kan don ka jinghap tied pyrthat bad ka jingmeh leilieh, ha ki bynta jong ka jylla.
Mynta ka sngi, ka jingsngem jong ka nongbah Shillong, ka long 76 percent ha ka por mynstep, katba ha ka por janmiet, ka long 81 percent.
Shillong:Ka HITO seng kmie mynhynnin ka sngi ka la pynrem jur ia ka jingthmu jong ki ar ngut ki riew thrang snam ban shim ia ka jingim jong u dkhot ka seng ia uba la tip kyrteng kum u Salmon Rymbai ha ka shnong Sohshrieh Mukhla ha ka miet jong ka 9 tarik Lber 2023.
Katei ka seng ka la kynnoh ba ki arngut kiba la donkti ha ka jingpyrshang ban shim ia ka jingim jong utei u dkhot ki kynthup ia u Damut Bang bad u Palmon Sari.
Ka HITO ka la maham ba ym dei ban shim kabu ia ka jaitbynriew kaba don tang shitroh, da kaba kamai spah shimet khlem da pyrkhat ia ka saw ka sian jong ka ri bad ka jaitbynriew.
Ka la ong ruh ba ha kum kine ki por kiba ka jaitbynriew ka donkam ia ki ‘riew len lade ki ban lam lynti ia ka ri bad ka jaitbynriew, dei ban long kiba stad bad kiba shemphang ban iaid ha ka lynti jong ka hok bad kaba khuid.
Guwahati:Ka ïingdorbar thawaiñ jong ka jylla Assam ha ka sngi thohdieng, ka la sakhi ia ka jing ia kulmar hadien ba ki dkhot jong ka liang pyrshah ki la pynthut ia ka jingkren jong u Lat ka jylla Assam, u Gulab Chand Kataria, haba iadei bad ka jingkren jong u MLA ka Maharastra ba ki paidbah jong ka jylla ki dei kiba bam dohksew.
Ki MLA jong ka liang pyrshah haba iadei bad kane ki la ïeng bad hylla, pyrta ban dawa bad kwah ban tip hato la shim ne em ki lad ki lynti ban pynshitom ia u tei u Nongthawaiñ, ha kaba u lat ka jylla Assam u Gulab Chand Kataria, u la hap ban sangeh noh haduh 15 minit tam ka jingkren na katei ka jing shah pynthut.
U Nongthawaiñ jong ka jylla Maharashtra ba la tip kyrteng kum u Bachchu Kadu, u la buh ka jing tyrwa ha ïingdorbar thawaiñ jong ka jylla Maharashtra, ba ia ki ksew surok dei ban phah noh sha jylla Assam ban pynduna noh ia ka jing kharoi bad ka jingbun ka jong ki, namar ba la bam da ki nong shong shnong ha ka thain shatei lammihngi.
Kane ka mat lah wanrah nyngkong da u MLA jong ka parti Congress u Kamalayakya Dey Purkayastha, u ba la buh jingkylli ia ka sorkar Assam, halor ka jing bym pynshitom bad leh eiei pyrshah ia u Kadu, da kaba u la ong ruh ba ki pulit ka jylla Assam ki la leit sha Delhi ban kem ia u Pawan Khera ba u kren pyrshah ia u myntri rangbah duh jong ka ri.
Katba u MLA na ka parti AIUDF, u Rafikul Islam u la buh ka jingkyntu ia u lamphang ka ïingdorbar thawaiñ ka jylla Assam u Biswajit Daimari ba u dei ban ujor da ka Sou-Moto haba iadei bad ka jing kren jong u Kadu bad phah ia u ba un wan hapoh ïingdorbar thawaiñ jong ka jylla Assam ban wan panmap.
Katba u MLA shimet, u Akhil Gogoi bad u MLA ka CPI(M) u Manukjan Talukdar, ki la ai jingkyrshan lang ia ka Liang pyrshah ban pynshitom ia u nongthawaiñ jong ka jylla Maharashtra.
Ka la don ka jingkulmar ha kaba ki MLA jong ka Congress ki la tur sha jaka ba sha khmat jong ka ïingdorbar thawaiñ bad jaka shong jong u lamphang, hynrei u Biswajit u la kyntu ba ki dei ban leit shong noh sha ki jaka shong ki jong ki bad iakren ia kane lyngba ka lynti kaba dei katkum ki ain pyniaid dorbar, hynrei ki MLA jong ka Congress ki la mih noh na ka ïingdorbar kum ka dak jong ka jing pyrshah.
Shillong:Ki pulit jong ka Anti Narcotics Task Force (ANTF) jong ka East Khasi Hills Dis trict, ha ka jingia treilang bad ki bor pulit jong ka Lumdiengjri Police Outpost, ha ka 9 tarik u lber ki la ioh kem ia san ngut ki briew ba la suba die drok, ha kaba lai ngut na kine ki dei ki shynrang bad ar ngut na ki pat ki dei ki kynthei na Lower Mawprem.
Ha kaba nyng kong ki bor pulit ki la ioh ban kem shwa ia u wei u briew na jan ka jaka treikam jong ka KHADC, ha kaba na une u briew la ioh ban kurup ia palat san tylli ki synduk sabon ba don ki heroin ba khia kumba 66.46 Gram, ha ryngkat artylli ki Mobile phone bad kawei ka kali Hyundai Eon ba u la pyndonkam.
Hadien ka jingtohkit ia u tei u ba la shah kem, ki pulit ki la ioh kem shuh ia kiwei pat kiba la iadon kti lang ha katei ka kam,ha kaba ki la ioh jingtip shuh ba ki dang don kiba die drok sha ki thaiñ lower mawprem, kumta ki pulit ki la ioh ban kem noh ia ki saw ngut kiwei pat, ha kaba na kine la ioh kurup haduh 20 tylli ki synduk sabon bad 20 tylli ki tyndong tin rit ba don ia u drok heroin ba khia haduh 286.71 Gram.
Na kine ki saw ngut la ioh kurup haduh 7 tylli ki mobile phone,ka pisa ba haduh 6,87,150 tyngka, 60 tylli ki thyrnia bad 25 tylli ki tyndong tin ba thylli.
Ki pulit ki la dep ban register case halor kane ka bynta bad kin pynlong ruh ia ka jingtohkit ban shem shuh ia kiba la don kti pynpoi ia kine ki drok.
U Dr LR Bishnoi, IPS, ula ia thuh sha ki lad pathai khubor ba ki pulit kila leit ban khynra ha ki iingsah jong kitei ki nongkhaii drok bad ki la ioh ban kurup ïa u drok uba ka jingkhia ka long kumba 269 gram bad ka pisa haduh 6 lak tam ryngkat 7 tylli ki mobile phone.
Shillong:Lai ngut ki nongtrei jong ka tnat MeECL ha ryngkat ki 8 ngut kiwei pat ki la shah kem lang hadien ba ki la ia don kti ban iasuh buit lang ban leit thang ia ka ïing jong uwei na ki riew paw khmat jong ka shnong Rymbai iewpynsin kaba hap ha East jaiñtia hills District.
Ki khubor pulit ha ka janmiet jong ka sngi balang ki la iathuh ba ha ka por kumba 10.45 mynmiet ki la don kumba katto katne ki briew ki bym shem la lah satia ban ithuh ki la leit wiang ding ia ka ïingsah jong u Rangbah shnong barim jong ka Rymbsi Iawpynsin.
Ki pulit, ki la iathuh ruh ba u wei u briew ba la tip kyrteng kum u Deishim o Lamurong, na ka shnong Rymbai shynrang sa khian, la ioh kem ia u da ki paidbah nong shong shnong katba u dang leh ia katei ka kam sniew, katba ki paralok ki jong u pat ki la ioh phet noh na ka jing dum jong ka miet.
La iathuh shuh shuh ruh, ba u wei na ki nongtrei jong ka MeECL control room ba la tip kum u Heisalon Dkhar, la suba ba u lah ban donkti lang ha katei ka jingjia, namar ba u la pynlip noh ia ka light ha shwa ban thang da ka ding ia katei ka ïingsah.
Ki pulit ki la register case halor katei ka jingjia ha khliehriat police station, katkum ka case number 18(3)2023u/s120B/307/427/436/506/34IPC, ha kaba ka jingtohkit ruh ka dang iaid shakhmat halor katei ka jingjia, haba lah tohkit bniah ruh ia kito kiba shah kynnoh halor katei ka jingjia.
Ki phra ngut kiba la shah kem ki kynthup ia u Deishim O Lamurong 26 Snem karta, u Bakstar Dkhar 32 Snem karta,u Cherishme Dkhar 23 Snem karta, u Eborlang Nongtdu 35 Snem ka karta,u Emerson Dkhar 25 snem, u Roilang Dkhar 36 Snem, Henry Shangpung 32 Snem bad Thynda Lyngdoh 36 Snem.
Kine baroh phra ngut ki dei na shnong Rymbai Synrang Sakhian.
Kham hadien ki pulit ki la ioh ruh ban kem noh ia ki lai ngut ki nongtrei jong ka MeCEL, kiba iadon bynta lang ha katei kd jingjia da kaba pynlip ia ka light ha shwa ba kine ki riew sniew kin wiang ding ia kane ka ïing ba don ha shnong Rymbai.
Kine kiba shahkem ki long u Heisalon Dkhar 33 Snem karta u nong shong shnong jong ka Rymbai Synrang Sakhain, u Elius Wanniang 40 Snem karta ba shong ba sah ha Mawkyrwat bad u Rishotlang bareh 31 snem karta nong shong shnong jong ka khimusniang,Jowai.
Shillong:U khliehduh jong ka tnat pulit ka jylla Meghalaya,u Director General of police (DIG),Dr LR Bishnoi u la iathuh ha ka sngi thohdieng ba haduh kum ba 16 tylli ki case la ujor bad 69 ngut ki briew, ki la shah kem katba ka elekshon jied nongtha waiñ thymmai jong ka Meghalaya Legislative assembly ka dang iaid.
U la iathuh ruh ba haduh 13 tylli ki case ki don ka jing iajan bha ha ki por ka elekshon bad lai tylli kiwei pat hadien jong ka elekshon.
Haduh 56 ngut ki briew la kem ha ka por elekshon bad 13 ngut pat lah kem hadien jong ka sngi thep Vote.
Ka elekshon ka iaid beit iaid ryntih, hynrei ka la don pat ka jing shahkem jong ki ba bun ki briew.
Ka jingioh kurup drok ka jur bha duh ba ka la pynkheiñ ruh ia ka rekod jong ka jingioh kurupha ki 50 tylli ki Snem kiba la dep.
Kiba la ioh kurup ki long palat ia ka 77-76 klur tyngka kaba long phra shah ia kaei kaba la ioh kurup ha ki khyndiat snem mynshwa.
Katba ka elekshon ka dang iaid, ki pulit ki la ioh kurup haduh kumba 3.06 klur ka pisa, ka kyiad ba shongdor 1.95 klur tyngka, u drok ba palat 12 klur tyngka, ka ksiar 30 lak tyngka bad 30 lak tyngka ki tiar ba la mut sam ei ha ki por elekshon.
Ka jylla Meghalaya ka la wan ha khliehduh ha ka jing ioh kurup ha ki lai tylli ki jylla jong ka thaiñ shatei lammihngi, kum ka Tripura bad Nagaland ha kaba ka elekshon ba dang shu dep shen.
U DGP u la iathuh, ba ka kynhun pulit ha ki hynriew bnai ba dang shu dep ki la ioh kurup ia ki jingdih pynbuaid bun bha ha kaba la pynkheiñ ruh ia ka rekod ba ki la ioh kurup 50 snem mynshwa naduh ba ioh ia ka jylla.
U la iathuh ruh ba ki nongkhaïi drok ki bteng ban khaïi tang hadien ba ki la ioh jamin, kumta kin pyntreikam noh ia PITNDPS Act 1985, ka ban lah ban iada ia kine ki kam beaiñ.
“Ngi la phah 10 tylli ki jing tyrwa sha ka sorkar, kaba don mynta hapdeng ki jing peit bniah ha kaba ka kynhun ai jingmut ban shim rai halor kane ka bynta la dep ban thung, kumta tang shu ioh jingmynjur kino kino kiba leh biang kumjuh yn sa phah beit sha patok khlem kano kano ka jamin" ong u heh pulit.
Shillong:Ka jingpynkup burom ia ki rang kynsai jong ka jylla mynhynnin ka sngi ha ka 10 tarik u Lber 2023 ha ka ba ki la wanrah ia ka burom ban pynpoi haduh ka final jong ka 17th National Football Championship Hero Santosh Trophy.
La pynkup burom ia kine ki rang kynsai jong ka jylla da u bah Shakliar Warjri u Myntri jong ka Sports & Youth Affairs ha ryngkat ruh ka jingiadonlang ki paitbah nongkyrshan ki longkmie longkpa.
Kane ka jing wan rah nam jong ki samla ka jylla shibynta ka dei ruh ka sien kaba nyngkong ba ki rangialehkai kin poi haduh ka final bad ka long ruh ka History jong hapoh ka jylla.
U bah Shakliar kum u kongsan ha kane ka sngi, ha ba ai jingkren u la ong ba katno kalong ka jingsarong ia ka jylla jong ngi ba ki rangkynsai ki la wanrah ia ka burom.
U la ong ruh ba khamtam ia ki kmie ki kpa ki dei ban ailad ia ki khun jongki haba kidon ia ka thong bad ka sap, la ha kino kino ki jingialehkai.
Shuh shuh ym tang katta u la kyntu ruh ia ki samla ka jylla ba kin nangtrei shitom nangne shakhmat, khnang ba ym tang ba kin poi ha ka Final, hynrei kin ioh rah ruh syndon ia ka jingjop.
Nongpoh: Kawei ka trok kaba don ia u number AS-11-DC-3353, bad kaba kit ia ki tiar kiba bunjait, ka la kemding kynsan hynnin ka miet ha kawei ka jaka hapoh ka surokbah NH-6 bad kaba hap hapoh ka shnong Shangbangla, Ri Bhoi.
Katei ka jingjia kemding kynsan, ka la jia hynnin ka miet ha ka por 12 baje eiei shiteng synnia, ha kaba katei ka trok kaba la niah da u Somsul Sul Islam Tapadar na Assam, ka dei kaba mih na mih na Guwahati ban kiew sha Shillong, hynrei haba ka la poi ha katei ka jaka, la ong ba la don ka jingthut ha ki wire bad ka jingkem ding ka la sdang na ki bynta ka Engine, bad hadien kata pat ka ding ka la pur sha baroh ki bynta jong ka kali, kaba la pynlong ia ka kali bad ia ki tiar ba ka kit ba kin julor hi khait.
Tang mar ia tip halor katei ka jingjia, ki Pulit pynlip ding na Nongpoh, ki la leit mar mar sha katei ka jaka, na ka bynta ban tem ia ka ding, hynrei kim lah leh eiei ne ban pynlait ia kitei ki tiar hapoh katei ka kali na ka jingingkhong, ha kaba katei ka ding ka la neh haduh mynta ka sngi bad kaba la pynlong biang ia ki Pulit pynlip ding ba kin leit biang.
Kaba kaba la iohi halor katei ka jingpluh, ka long ba ym don shuh wat tang kawei ruh ka tiar kaba dang long ban pyndonkam, namar ba ki la ingkhong hi khait ba ki la shah bam ha ka ding kaba shyrkhei eh.
Hynrei ha kawei ka liang shu donbok ba ha katei ka jingjia, kam shym la don kano kano ka jingjia ba sngewsih ne mynsaw briew, namar u nongniah bad nongbud jong katei ka trok kim shym la lei lei.
Agartala:U Myntri Rangbah jong ka jylla Tripura, u Dr Manik Saha ha ka sngi palei u la ong ba ka parti BJP kan ym pdiang ne ai jingkyrshan satia ia ka jingdawa jong ka seng saiñ pyrthei riewlum ba thymmai ha katei ka Jylla ka Tipra motha party (TMP) haba iadei bad ka jing dawa ia ka jylla ba thymmai kata ka Greater Tipraland.
U la ong ia kane ha ka jing iakren bad ki lad pathai khubor, hadien ba u la wanphai biang sha ka shuki myntri rangbah jong ka jylla Tripura ha ka sien ka ba ar.
U la iathuh ruh ba ha ka jing ialang ba dang shu dep shen ki la iatai iathir kumno ban kyntiew ia ki riewlum bad ki trai shong haba iadei bad ka long ka man ka ioh ka kot ka jong ki ban kyntiew ia ki trai ri trai muluk ka dei ka thong ba ha khmat, hynrei ngin ym ai jingkyrshan satia ia ka jing dawa jylla Tripraland.
Ka jingeh jong ki trai shnong yn sa pyndep noh ha kine ki khyndiat sngi ban wan, ha kaba na ka liang jong ka parti bad ka sorkar kin trei shitom na bynta ka roi ka par.
Kum ban shu pynkynmaw ba ha ka sngi balang u khlieh duh jong ka Tripra motha party,u Pradyot Kishore manikya Debberman, u la shong jingialang bad u myntri ki tnat kam pohïing ka sorkar kmie u Amit Shah, president jong ka BJP,u J.P Nadda, ha ryngkat u Myntri Rangbah jong ka jylla Tripura u Dr Manik Saha.
Ha ka jingialang ba nyngkong jong ka kynhun myntri sorkar la jied ia u Binay Bhusan Das MLA kum u lamphang ba shipor jong ka ïingdorbar thawaiñ ka jylla Tripura.
Shillong:Ka Department of Sports and Youth affairs, jong ka sorkar Meghalaya kan pynlong ia ka jingiaid paidbah jong ka kynhun ialehkai phutbol ka jylla ha ka 10 tarik lber, kum ka dak ka jing leh burom ia ka kynhun jong ka jylla ba la wan ha ka kyrdan ba-ar, ha ka lympung Santosh trophy jong u snem 2022-2023.
Ka jingiaid kan sdang ha ka por 2.30 baje janmiet, na Madan heh Mawlai phudmuri, Jaiaw jingthang briew, Jaiaw st joseph, Jaiaw lang sning, Jaiaw pdeng, Mawkhar main road motphran, Police bazar, A.G office, Additional Secretariat, Barik, Malki point, Dhanketi, Don bosco square, Laitumkhrah beat house, haduh madan iewrynghep, ha kaba yn pynkut ha ka por 4.30 janmiet.
Ka jingleh burom kan long ha madan iewrynghep, Laitumkhrah hadien ka jingiaiaid paidbah ha surok, ha ka por 4.30 janmiet, ha kaba u Myntri ki tnat kam ialehkai ka sorkar jylla u bah Shakliar Warjri, un don lang kum u kongsan ha katei ka sngi.
Shillong:U Thomas A Sangma,u MLA jong ka National People Party (NPP), na North-Tura constituency, u la jop suk ia ka shuki shongknor jong ka ïingdorbar thawaiñ ba khatwei jong ka jylla Meghalaya ha dien ba ym shem ladon kiba iakhun pyrshah.
Ha kane ka juh ka sngi u Thomas A Sangma, u la bamsmai kum u lamphang ba khatwei jong ka ïingdorbar thawaiñ ka jylla Meghalaya, ha ka jingdon lang jong ki MLA.Haba ai jingkren ha katei ka sngi,ki MLA ki la ai ka jingkitbok, ia u lamphang ba thymmai jong ka ïingdorbarthawaiñ ka jylla, ha kaba ki la pynpaw ruh ia ka jing sngew skhem ba lyngba ka jing shemphang bad ka jingtip, u leh hok ha ka kyrdan ba u bat kum u lamphang ban pyniaid beit pyniaid ryntih ia ka dorbar.
Ha ka sorkar ba la dep kata ka MDA -I, u Thomas Sangma, u la long kum u nongaibuit ba hakhliehduh jong u Myntri Rangbah ka jylla, u la don ha ka saiñ-hima sima la palat phew tylli ki snem, ha kaba u la long teng ruh kum u Myntri sorkar jong ka jylla Meghalaya ha ki snem kiba mynshwa.
Ka jingthung ia u Thomas Sangma kum u lamphang ka ïingdorbar thawaiñ jong ka jylla, ka la long hadien ba u lamphang barim kata u bah Metbah Lyngdoh, u la kut noh kum u lamphang ba shiphew jong ka ïingdorbar thawaiñ jong ka jylla Meghalaya.
Ka kyrteng jong u Sangma la mynjur da baroh ki paralok ba don lang ha ka kynhun synroplang jong ka MDA -II.Ka ïingdorbar thawaiñ jong ka jylla Meghalaya, kaba don 59 ngut ki dkhot ha ka ïing ba don 60, ha kaba ka sorkar MDA-II ka don haduh 45 ngut ki MLA kiba donlang ha katei ka kynhun synroplang.
Ka kamram jong u lamphang jong ka ïing ka long ban pyniaid beit pyniaid ryntih ia ka dorbar bad ki jingiatai ha ka dorbar.
Shillong:U Myntri Rangbah jong ka Jylla Meghalaya,u Conrad Kongkal Sangma, u la bynshet ha u MLA jong ka Mairang consti tuency, u ba long ruh ha kajuh ka por kum u President jong ka parti UDP, u bah Metbah Lyngdoh ia ka kam Chairman jong ka Meghalaya state plan ning board (MSPB).
U Conrad, u la iathuh ba ka jing pyn bna (notification) ban thung ia u bah Metbah Lyngdoh, kum u chairman ka MSPB kan mih mynta ka sngi.
Haba iadei bad ka jingai jingkyrshan jong ka parti BJP bad HSPDP, u la iathuh ba kine ki parti ki ioh mar kawei ka shuki ha ka kynhun myntri, hyn rei kin iasam pat ia ka shuki hapdeng jong ki, mar arsnem shi teng, kata ka BJP bad HSPDP ba don ar ngut ki MLA.U la ong ruh ba ka BJP ka la dep phah ia ka shithi ban bhah mar ar snem shiteng, katba ka parti HSPDP pat ka la phah ia kane ha ka por ba ia kynduh nyngkong, la iathuh u Conrad Sangma.
Haba iathuh pat ia ka jing ai shuki sha ka parti UDP, u Conrad Sangma, u la iathuh ba ka dei ka kam jong ka parti UDP, namar kin ia sam ne em ia ka shuki ka shong ha ki, namar ki khlem pynpaw ia ka jingiasam, hynrei ka BJP bad HSPDP pat ka la don ka jing-iakren halor kane ka bynta.
U myntri rangbah u la iathuh ruh ba ka parti NPP ka don bun ki MLA lada ianujor ia kiwei pat ki parti, hynreì hap pat ban iatreilang bad hun lang baroh kiba don ha ka kynhun synrop.
U la pynshai haba iadei bad ka jingioh shuki myntri sorkar ka UDP ar ngut katba ka BJP & HSPDP pat mar kawei ka shuki.
U la iathuh shuh ruh wat la katta, kin sa thaw ki lad ki lynti bad kin peit hadien ia kaei kaba bha tam.
U la iathuh ruh ba ki don haduh saw ngut ki MLA na rilum Garo kiba la ioh ia ka shuki myntri sorkar bad phra ngut na rilum khasi jaiñtia, wat la katta ki dang pyrshang hi ban pynbiang ia ka jingthew ba kan ym noh shiliang than, namar baroh hi ki kwah ban ioh shuki ban mihkhmat ia ka thain ne district, hynrei ka long pat kaba eh ba ki hap ban bud ryntih ia ki jing bthah katkum ki kyndon ba la buh.
Shillong:Ka jing ia shong jingialang ba nyngkong jong ka kynhun myntri ba thymmai ka sorkar MDA -II, ha ka sngi palei ki la shim ia ka rai ban pynduh pyndam noh ia ka ordinance haba iadei bad ka ain iakhalai ba latip kum ka Meghalaya Regulation of Gaming ACT 2021.
Haba ia kren bad ki lad pathai khubor, hadien jong ka jingialang u Myntri Rangbah jong ka jylla, u Conrad Kongkal Sangma, u la ong ba katba ka dorbar ka dang iaid ka sorkar kan sa wan rah noh ia ka bill, ka ban iadei ban pyndam noh ia ka Meghalaya Regulation of Gaming Act.
Da la wan ka dorbar yn sa rah ia ka ordinance ba la mynjur da ka kabinet, kaba yn sa rah pat ha ka dur jong ka bill bad ka ban ai jingmynjur pat da ka ïingdorbar, kumba ka long mynta,la iathuh u ConradKum ban shu pynkynmaw, ba hadien ba ka la mih ka jing pyrshah bajur na ki babun balang, ka sorkar Meghalaya ha u bnai naiwieng 13 tarik jong u snem 2022, ki la wanrah ia ka ordinance ban pyndam noh ia ka ain iakhalai, ka Meghalaya Regulation of Gaming ACT 2021, ka ban ailad ban buh ia ki jaka ia khalai ha ka jylla.
Ka tnat taxation jong ka sorkar jylla, ka la wanrah ia ka Meghalaya Regulation of Gaming ACT 2021, ban pynlong aiñ noh ia ka kam iakhalai ha ka Jylla.
Nongpoh: Ha ka jingjia shah pyniap briew ba sngewtriem bad kaba la jia mynta ka sngi ha shnong Pahammawlein 20mer, uwei rangbah uba la don ha ka rta kaba 60 snem tam, na katei hi ka shnong, u la pyniap noh ha ki runar ha ka por ba u la mih na iing ban leit sha lyngkha.
Watla ia ka por jong ka jingshah pyniap ia utei u rangbah ym pat tip, hynrei katkum ka jingiathuh da kiba haiing, la ong ba utei u rangbah uba la tip kyrteng kum u Bah Elius Ryndong, u la mih na iing ha ka por 7 baje ei ei mynstep da ka jingthmu ban leit sha lyngkha, hynrei naduh katei hi ka por, kiba haiing kim don jingtip eiei ruh em, tad haduh ba ki la ioh ia ka khubor ba u la shah pyniap ha ki bynta ka lynti ban khlaw, kaba don harud jong ka surok na Pahammawlein 20mer sha ki thain Umdap.
Na kaei kaba la iathuh da ki briew, kiba la iohi ia ka met jong utei u rangbah, la suba jur ba utei u rangbah u la shah pyniap ha ki runar, kiba la pom da ki tiar ba nep bad lynthem maw ha ki bynta jong ka khlieh, haduh ba ka khleih kan da pra hi phom.
Haba iadei bad katei ka jingjia, ki Pulit Ri Bhoi lyngba ka Byrnihat Police Outpost, ki la leit mar mar sha katei ka jaka, ban leit shim ia katei ka metiap bad kiba la rah noh sha Nongpoh Civil Hospital, na ka bynta ban leh ia ka Post Mortem.
Nongpoh: Ki pulit Ri Bhoi ha ryngkat ka jingdon kiba haiing jong u Bah Omeka Myrthong (uba la shah pyniap dusmon) lem bad ki nongialam shnong ka Mawlaingut, mynta ka sngi ki la leit ban shimti noh ia ka met u rangbah, uba la shah pyniap dusmon bad ba ki runar ki la leit ban bret ha pung Umiam.
Lah ruh ban kdew hangne, ba ha ka sngi Ba-ar mynta ka Taiew, ki briew ki la lap ia ka Khlieh u rangbah narud jong katei ka pung Umiam bad ha katei ka sngi, kim shym la lap ia kiwei pat ki bynta jong ka met, hynrei dei hynnin ka sngi, ba ki la lap sa ia ka met kaba la shah tep harud katei ka pung bad ia ka kti kaba la per ha sla um.
Haba batai halor utei u rangbah ba la shah pyniap, u Bah Saindor Nongbsap, Secretary Shnong Mawlaingut, u la ong ba kiba haiing jong utei u rangbah, ki la iathuh ba utei u rangbah, u la jah na shnong naduh ka 26 tarik u Rymphang, ha kaba ka shnong tang mar ia tip halor katei ka jingjah u Rangbah, ki la pyrshang ban wad ia u, hynrei kim lap satia, pynban tad haduh ba kiba haiing ki la lap ia u na katei ka Pung Umiam bad kiba la lap nyngkong ia ka khlieh.
Katkum ka jingiathuh, da utei u nongialam shnong, la pynpaw ba utei u rangbah uba la shah pyniap dusmon, u dei u briew uba bha bad ba um don kano kano ka dak sniew ha shnong ha thaw, namar u dei u briew uba iatreilang bad ki bor shnong bor thaw, khmatam eh bad ki shnong ha shnong ha thaw.
U la ong ruh ba ka shnong ka pynrem jur halor katei ka jingjia shah pyniap utei u rangbah bad khamtam eh ia ki briew kiba la donkti ban pyniap dusmon ia utei u rangbah, ha kaba u la pynpaw ruh ba na ka liang ka shnong, ka kyntu ia ka tnat pulit ba ki dei ban shimkhia, ha ka ban thwet ia ki runar bad ban ai ia ka jingpynsaja kaba tyngeh, khnang ba kiba kum kitei ki jingjia ba sngewshyrkhei wat tang ban sngap, ba kin nym jia shuh nangne shakhmat.
Shillong:U Myntri Rangbah jong ka Jylla Meghalaya ha ka 9 tarik lber 2023,u la bhah kam sha ki khatwei ngut ki myntri sorkar jong ka sorkar Meghalaya Democratic Alliance kaba ar, ha kaba la iohi ba u Myntri Rangbah u Conrad Kongkal Sangma,un bat hi ia ki tnat treikam kum ka Cabinet Affairs, pla tyngka, ki kam khlaw (Forest& Environment Department), Home political Department, Planning Department, mining & Geoglogy, Election department,Perssonel & A.R Department, programme implementation & Evaluation Department, information technology & communication department bad kiwei pat ki tnat treikam kiba khlem shem la bynshet ha kiwei pat ki myntri sorkar.
Katba u symbud myntri rangbah,kata u bah Prestone Tynsong,un bat ia ka tnat Home(police) Department, public work department (Road& Building), District Council affairs(DCA) Department bad ka Parliamentary Affairs department.
Sa u wei pat u symbud myntri rangbah kata u bah Sñiawbhalang Dhar, un bat ia ki tnat treikam kum ka tnat pynroi sor(Urban& affairs),ka tnat ka kit ka bah (Transport department), ka kam khaïi pateng (Commerce & industries) bad ka tnat prison & correctional services.
Katba u bah AL Hek ,un bat ia ka tnat kum ka Animal husbandary & veterinary department , fisheries department, printing & stationery department bad ka Secretariat Administration department.
Ka kong M Ampareen Lyngdoh,kaba dei ruh ka longkmie ba marwei ban long ka myntri sorkar pat kan bat ia ki tnat treikam kum ka tnat ka koit ka khiah (Health & Family welfare department),Law Department, Information & Public Relation Department, Agriculture & farmer welfare department.
Katba u bah Paul Lyngdoh pat un bat ia ki tnat treikam kum Social welfare department, Tourism Department,Arts & culture Department bad ka Textiles.
Haba iadei pat bad u ma Comingone Ymbon,un sa shimti ia ki tnat kum ka Food,civil supplies & Consumer affairs department, Water resources department,Home (civil defence & home Guard) bad ka tnat co-operation.
U Abu Taher Mondal, uba la long teng kum u lamphang ka ïingdorbar thawaiñ jong ka jylla ha ki por ba mynshwa,ha kane ka kynti ba mynta u la ioh lad ban long kum u myntri sorkar ha kaba la bynshet ha u ia ki tnat kam sambording (Power department),ka tnat pynroi nongkyndong (C&RD Block)bad ka tnat lum khajna (Taxation department).
U Myntri sorkar barim ha ka sorkar MDA -I,kata u bah Kyrmen Shylla,u la wanphai biang kum u Myntri sorkar ha ka MDA -II,ha kaba la bynshet ha u ia ki tnat treikam kum ka Excise Department , Revenue & Disasters Department,Legal metrology bad ka Home (Passport).
Katba u Myntri ba dang thymmai u Rakkam A Sangma,u ba la bat ia ka tnat pule-puthi (Education Department),GAD bad ka tnat border area development.
U Marcuise Marak,u myntri sorkar ha ka sien ba nyngkong,pat un bat ia ka tnat PHE, Housing Department bad ka tnat soil and water conservation.
U myntri sorkar ba khynnah tam ha ka kynhun myntri sorkar ba mynta jong ka MDA -II, kata u bah Shakliar Warjri,pat un bat ia ka tnat ialehkai (Sports &Youth affairs), Labour Department,bad ka Registration & stamp Department.
Yes.
Ka Jingkhublei Sngewnguh kyrpang ïa I (L) Babu A.K.Nongkynrih, na ka bynta ka jingpynshlur jong i bad ka jingïarap jong i ban pynbiang pyndap ïa ki jingduna jong nga ha ka ban pyndep ïa ine i jingthoh barit.
Shillong, 10 Nailar:U Purno A Sangma u la ong ba katkum ka Coal Nationalisation Act (CNA) 1973, ka jinglong trai ia u dewiong bad ki par ha kane ka jylla, ka don bad ki riew shimet namar ba la pynlait ia kane ka ain ha kane ka jylla.
Kane ka ain jong ka sorkar pdeng, ka thmu ba baroh ki dewiong ha ka ri, kin dei hapoh ka jingpyn iaid ka sorkar pdeng hynrei ha kane ka jylla Meghalaya, la pynlait noh bad ka jinglong trai ia ki par ka shong beit ha ki riew shimet.
“Ka jingkhang tih dewiong kam dei na kane ka ain, hynrei ka dei namar ka mariang", la ong u Purno.
Ka jingkhang tih dewiong ka NGT, ka la pynktha khlieh ia ki nongkhaii bad ki trai par namar ba ka la ktah jur ia ka kamai kajih jongki.
Katkum ka jingong u Purno, ka jingkhang ia ka jingtih dewiong ha kane ka jylla da ka NGT, ka dei halor ka jingktah ia ka mariang.
U la ong ba ka jingkhang tih dewiong ka National Green Tribunal (NGT) ka la ktah jur ia ki paidbah kane ka jylla bad khamtam ia ki nongkhaii bad ki nongdie dewiong.
“Ki nongkhaii bad ki trai par ki la iakynduh ia nga la katto katne sien, ngim lah ban iakhun pyrshah slem ia ka NGT hynrei nga ong ia ki, ai por ngin leh ia kaba bha tam", la ong u Purno.
U la ong ba ka jylla Meghalaya, kan kynduh jingeh shibun ha kine ki sngi ban wan.
Kat kum ka jingong u Purno, la ong ba ka daw ba ka jylla kan iakynduh ia ka jinghiran pisa ka dei namar ka jingkhang tih dewiong, ka jingbym ioh kam, ka jingjur ka jingbamsap.
“Hapoh ar taiew, ka Meghalaya kan iakynduh ia ka jinghiran pisa kaba jur bha bad ka daw ka dei namar ka jingkhang tih dewiong, ka jingbym don kam bym don jam bad ka jingjur ka bamsap", la ong u Purno.
U Purno u la ong ba ka jingkhang tih dewiong kan pynduh khajna ia ka jylla haduh T.600 klur bad u la ong ba ka bamsap ka la jur namar ba wat ha ka district kaba rit ruh kum ka East Garo hills, ka pisa ba T.5 klur ba la mang na ka bynta ka Sanitation Programme la pynjah klep noh da u Deputy commissioner.
“Kaei shuh ka ban sah ha ka jylla", la pynpaw jinglyngngoh u Purno.
Shillong:Ka Voice of the People Party (VPP) ka pynpaw ïa ka jing sngewnguh ba khraw ïa ki paidbah ba la kyrshan ïa ka Party ha baroh kawei ka jylla.
“Ka jingkyr shan ba radbah ka jong phi ka la kren briew ha ka kam saiñ hima jong ka jylla Meghalaya ha kaba sawngut na ki kyrtong jong ka Party ki la ïoh ban long ki dkhot ka Ïing Dorbar Thawaiñ ka Jylla ban wanrah ïa ki mat ki jura jong ka jaitbynriew bad jong ka jylla hi baroh kawei," ong ka kyrwoh na ka VPP.“Shuh shuh ka jingkyrshan jong phi ïa ka Party kaba ïeng skhem halor ka nongrim jong ka Saiñ hima bad ka synshar paidbah kaba khuid bad ba shisha ka ai ïa ka jingkyrmen ba ha kawei ka sngi ka Meghalaya kan long ka jylla ban ai nuksa ïa kiwei pat ha ka synshar ka khadar kaba bha ïa kaba ngi lah ban sngew sarong.
Kumta, na ka liang ka Party ngi khot ngi wer ïa phi ban ai ka jingkyrshan ïa ka Party ha kane ka ilekshon MDC and MP ki ban sa long ha u snem 2024.
Ha kane ka bynta, nga kwah ban pynshai ba haduh mynta na ka liang ka Party ngim pat shim ka rai ïano ban pynïeng kum ki kyrtong ha kine ki ilekshon; ïa ki kyrtong yn sa rai bad pynbna ha ka por kaba biang," ong u Dr.Batskhem Myrboh, U nongaiktien ka VPP.Kumno bad katno phin trei ha kane ka shi snem,kata ka la pyllong beit ba phin ioh jing kyrshan ha council bad parliamentNga kyrshan Beit MDC bad MP ruh lada phim leh kumba leh kine kiwei ki party HSPDP, UDP, NPP, BJP bad INC.ha u prah baroh.
Ngin iai  kyrshan bad ngin iai ai mynsiem shuh shuh na ka bynta kalawei ka pateng ki khun ki ksiew ki Jong ngi na ka bynta ki kam ki Jong phi  ha u PRAHPynieng sha baroh ki constituencies ngi kloi bn krshan.
Shillong:Kumba 3 ngut ki nongmihkhmat jong ka Meghalaya International Exporters Chambers of Com merce (MIECC) kin leit shimbynta ha ka jingïalang kaba 3 sngi ne ka Business Summit ka ban long ha Dhaka, Bangladesh naduh ka sngi Thohdieng.
Ïa ka jingïalang ba la pynlong da ka Federation of Bangladesh Chamber of Commerce and Industry (FBCCI), kum ba 10 ngut ki dkhot nongmihkhmat na ka kynhun napoh North East ba la ïalam da President bad Vice President jong ka Indo Bangla Chamber of Commerce and Industry Guwahati u Aminur Rashid Chowdhury president bad Dolly Khonglah vice president kin mih ha ka sngi Thohdieng ban shimbynta ha ka summit.
Na ka liang ka Meghalaya International Exporters Chamber of Commerce and Industry, yn mihkhmat da u vice president Bah Kmen Myrchiang bad kumjuh Chanmiky Lamin publicity secretary.
Nongpoh:Ki la don ki katto katne ki riew paidbah, mynhynnin ka sngi, ki la lap ia ka Khlieh jong u rangbah, u bym tip ba dei mano, namar ka la pyut bad kaba la per harud ka pung Umiam bad kaba don mar pyrshah bad ka Umiam Police Station.
Ki riew paidbah, kiba la lap ia katei ka Khlieh, ki la leit ban pyntip sha ki Pulit ka Umiam PS bad kaba la pynlong ruh ia ki Pulit ba kin leit mar mar sha katei ka jaka ba don katei ka Khlieh bad na ki Video kaba la iohi halor katei ka Khlieh, la i kumba utei u rang bah bym tip kyrteng, u la shah pyniap da kaba shah khrai na Ryndang.
Ki Pulit, haba ki la poi ha katei ka jaka ba don katei ka Khlieh, ki la pyrshang ruh ban wad sa ia ka met jong utei u rangbah, hyn rei ha ka jingwad ki Pulit kim shym la lap satia ia ka met.
Ki pulit haba ki la shimti ia katei ka Khlieh, ki la rah noh sha Nongpoh Civil Hospital, ban leh ia ka Post Mortem, khnang ban lap ia ka daw jong ka jingiap utei utei u Rangbah, u bym lah shuh ban ithuh dur.
Halor katei ka jinglap ia katei ka Khlieh, kaba la i kumba la shah khrai na Ryndang, ki pulit ki la register case bad ban pynlong ia ka jingtohkit kaba bniah.
Shillong:U Myntri Rangbah ka jylla u Conrad K Sangma, haba kren ha ki lad pathai khubor, hadien ba la dep ban shah pynbam smai kum u Myntri Rangbah ka jylla, u la ong ba kam dei kaba phylla ban don arngut ki symbud myntri rangbah, na mar ba mynshwa ruh, ki la don arngut ki Symbud Myntri rang bah.
Kane ka jing buh arngut ki Symbud Myntri Rangbah ka long ka khubor kaba shai ban kdup lang ïa baroh ki dong bad ki thaiñ, haba ïadei bad ka jingbate kam ïa ki Myntri sorkar, u Myntri Rangbah ka jylla u la ong ba ïa kane yn sa pyntip paidbah ha pdeng 24 kynta ne hapoh ka 48 kynta.
U Myntri Rangbah u la kren shai ba kin ïai bteng ban pyntreikam ïa ki kam kaba ki la leh ha kine ki san snem kiba la leit noh, bad ka sorkar ka la pynleit jingmut bha na ka bynta ki samla haba ïadei bad ki lad kamai kaba kane ka sorkar ka la thmu bad kan dang pynkhlaiñ shuh shuh ia ka jingtreikam ka sorkar bad u la pynkynmaw ïa kaei kaba la kren san snem mynshwa ba dei ban dang pynbha ïa ki kam ha ki thaiñ nongkyndong.
“Ka sorkar kan dang ïai pyntreikam ïa ki skhim kaba ki paidbah kin ïoh jingmyntoi, ka sorkar kan dang pynbha shuh shuh ïa kaei kaba ki la lah leh ha kine ki san snem kiba la dep ba ki paidbah kin ïoh ïa ki jingmyntoi na ki kam kiba ka sorkar ka pyntreikam," ong u Conrad.
Shillong:Ki pulit jong ka jylla Meghalaya ki long kiba peitngor bha ban thwet ïa ki nongkhaïi drok ha kane ka jylla Meghalaya ha kaba ki la ïoh ban kem arngut ki briew bad ïoh kurup u drok ba shongdor T.40 lak tyngka.
U Director General ki Pulit jong ka jylla Meghalaya u Dr.L R Bishnoi u la ong ba ki pulit kila long kiba peitngor ban pynthikna ba ki nongkhaïi ïa u drok ban pynjot ïa ki khun samla ka jylla Meghalaya kim dei ban ïoh lad bad bun na ka liang ki pulit kila ïoh ban kem.
Na kitei ki ar ngut ki pulit kila ïoh ban kurup saw tylli ki mobile phone, ka kali kaba don ïa u number AS-23-B-6020 kine kiba la shah kem ki dei ha East Jaiñtia Hills District, ki pulit jong ka jylla kila dang pynkhlaiñ shuh shuh ïa ka jingtreikam ban ïakhun pyrshah ïa ki nongkhaïi drok.
Shillong:U National President ka National People’s Party (NPP) u ba la bam smai biang kum u Myntri Rang bah ka Jylla Conrad K Sangma ula ong ba ka Party ka la kut jingmut ban pyntreikam ïa ka Inner Line permit (ILP) hapoh Meghalaya bad ban buddien ïa ka kam ban pynbeit noh ïa ka jingïakajia pud bad ka Assam.
“Hooid ka thong ka dei hi ban pynbeit noh ïa u pud u sam jong ka jylla hapoh kane san snem," la ong u Conrad.
U Conrad ula ong ba ka sorkar jylla bad na ka liang ka Party kan shim khia ban ïakren bad ka sorkar pdeng halor ka jingdawa ILP, ban pynrung ïa ka ktien Khasi bad Garo hapoh ka khyrnit ba phra ka riti synshar ka ri India.
“Kine ki mat ki dei kiba hakhmat eh jong kane ka sorkar ban wan bad ka party," ula ong.
Haba pynshai ïa ki mat bad ka thong ba ka sorkar ka don, u Conrad ula ong ba kane ka sorkar kan ïaleh ban thaw kam na ka bynta ki samla ha kine ki san snem ban wan.
“La ka dei hapoh ka tnat IT sector, hapoh ki san snem ba la dep ka sorkar ka la lah ban thaw kam haduh 3,000 hapoh ki Call Centre bad BPO IT Park bad ka thong na ka bynta ki san snem ban wan kadei ban thaw kam palat 20,000 bad haduh 5,000 tylli ki kam ka sorkar ka la dep mang tyngka," la ong u Conrad.
U Conrad ula ong ba ka sorkar kan kyntiew ïa ka lad ïoh kam hapoh ka tnat jngohkai pyrthei hapoh kane ka jylla namar ka Meghalaya kadei kawei na ki jylla hapoh India kaba paw bha namar ka jingitynnad ka mei mariang.
“Ka sorkar ka sngew ruh ba ka tnat ka rep ka riang kadei kawei ka lad ban kyntiew ïa ka ïoh kam ïoh jam bad nalor kine ka sorkar kan kyntiew ruh ïa ki lad ïoh kam haba ïadei bad ka tnat ka Koit ka Khiah bad ka pule puthi bad nalor kiwei kiwei kum hapoh ka tnat Social Sector," ula ong.
Ula ong ba ka sorkar synroplang MDA-I ha ki san snem ba la dep ka la kyntiew bha haba ïadei bad ka jingpynïoh surok ha baroh kawei ka jylla.
“Nga kyrmen ba ha ki san snem ban wan baroh ki longïng kin ïoh um bam um dih, ki surok, ki bording bad na ka liang ka sorkar kan sa pynkhreh bha ïa ka lynti ïaid ban pynurlong ïa kine baroh," ula ong.
Haba kylli halor ki jingshah kynnoh bamsap, na ka liang u Conrad ula ong ba ka kyntien bamsap kadei bala pynmih da kito kiba pyrshah ïa ka sorkar jylla.
“Ki jingkynnoh ki mih hynrei ïa ka kyntien bamsap la pynmih da kito kiba pyrshah ïa ka sorkar hynrei na ka liang ka sorkar MDA kam don eiei ban buhrieh bad ïa kiei kiei kiba ka Liangpyrshah ka la dawa, na ka liang ka sorkar ka la pynurlong," ula ong.
Shillong:Ka Sorkar Meghalaya Democratic Alliance (MDA)-2 ba ïalam da ka NPP, ka la jied ïa u MLA ka North Tura bad Nongaibuit barim u Myntri Rang bah Thomas A Sangma kum u kyrtong ïamon lang ban ïakhun ïa ka ilekshon sha ka shuki Lamphang ka Ïing dorbar Thaw Aiñ ka Jylla.
U Thomas A Sangma ula thep ïa ka kyrteng kum u kyrtong hynne ka sngi ba-ar hakhmat u Commissioner Secretary ka Meghalaya Legislative Assemblyu Bah Andrew Simon ha Assembly Secretariat bad la synran ïa u da ki MLA ka NPP.Ka ilekshon sha ka shuki Lamphang ka Ïingdorbar kan long ha ka 9 tarik u Ïaïong.
Haba sam ïa ka khubor ha ki rynsan social media, u Myntri Rangbah ka Jylla Conrad K Sangma ula ong, “Nga kitbok ïa kaba bha tam ïa u Thomas A Sangma, kyrtong Lamphang ka Ïingdorbar Thaw Aiñ ka Jylla".
Haba ïakren bad ki nongthoh khubor hadien ba thep kyrteng, u Thomas ula ïaroh ïa ka Sorkar MDA-2 ba ïalam da u Myntri Rangbah Conrad K Sangma, uba la ai ka jingngeit bad jingshaniah ha u.
Ula ong ruh ba ka Sorkar MDA barim ka la ai ha u Ïa shibun ki kabu ban trei ha ryngkat bad ki paidbah.
Da kane ka jingkyrshan jong baroh 45 ngut ki MLA, u Thomas Sangma ula thikna ban shimti Ïa ka shuki Lamphang ka Ïingdorbar Thaw Aiñ kaba bat mynshuwa da u President ka UDP bad MLA ka Mairang Bah Metbah Lyngdoh.
Shillong: Ka Meghalaya Board of School Education (MBOSE), mynta ka sngi, ka pyntip, ba kito ki samla pule, kiba ialeh mynta ia ka HSSLC Examination, 2023, ba ki dei ban ialeh ia ka eksamin jong ka Central Universities Entrance Test (CUET), na ka bynta ba kin lah ban leit pule sha ki College/University ha kino kino ki bynta jong ka Ri bad la iathuh, ba katei ka dei ka eksamin, kaba dei ban pyndep, ban ioh ban leit pule ha ki kyrdan undergraduate.
Ban tip kham bha, ia ka eksamin CUET, ki samla pule, kin peit ia ka jingpynbna jong ka National Testing Agency, kaba 9tarik Rymphang, 2023 bad kin leit ha ka website www.
nta.
ac.
in bad ka tarik ba khadduh, ban pynrung kyrteng, ka dei ha ka 12tarik Lber 2023.
La bthah ia baroh ki nongpyniaid jong ki skul, ba kin pynbna paidbah halor kane, khnang ba ki samla pule, kin nym duh ia kane ka kabu bad katei ka jingpynbna, ka don ruh ha ka website jong ka mbose.
in, ong ka kyrwoh na U Bah TR Laloo, Controller of Examinations, Meghalaya Board of School Education, Tura.
Nothing to say.
Shillong:Ki myntri ki ban bam smai, mynta ka sngi, ka 7tarik Lber 2023 bad kitei ki kynthup ia U Conrad K Sangma, myntri rangbah.
Ki myntri, ki kynthup ia U Bah Prestone Tynsong, Sniawbhalang Dhar, kum ki symbud myntri rangbah.
Katba ki myntri, ki kynthup ia U Bah A L Hek, Dr.M Ampareen Lyngdoh, Paul Lyngdoh, Comingone Ymbon, AT Mondal, Kyrmen Shylla, Marcuise N Marak, Rakkam A Sangma, Shakliar Warjrisepei lut baroh.
Nongpoh:U Bah Banbuhai Makdoh, nongialam ka Synjuk ki Rangbah Shnong Ri Bhoi District (SRSRBD), u la ong ba ka Synjuk ka kwah, ba ka sorkar ka dei ban thung ha ka thup ki Myntri Sorkar ia uwei na ki MLA ha Ri Bhoi bad kiba don bynta lang ha kane ka sorkar synrop kaba mynta u snem.
Haba pyntip sha ki lad pathai khubor, u Bah Banbuhai Makdoh, u la pynpaw da kaba ong ba kumba long mynta, ki don haduh 3 ngut ki MLA na Ri Bhoi, kiba don ha ka liang sorkar, kata naduh u Bah Sosthenes Sohtun, MLA ka NPP na Jirang, u Bah Mayrald born Syiem, MLA ka UDP na Nongpoh Constituency bad u Damanbait Lamare, MLA ka Umroi na ka Party NPP, ha kaba ka Synjuk ka sngew ba ha kane ka kynti kaba mynta, ka Ri Bhoi ka deihok ban rung ha ka thup Myntri Sorkar, khnang ba kan long ka jingmyntoi ia ki paidbah hapoh ka Ri Bhoi hi baroh kawei.
Shuh shuh, u la ong ruh ruh ba kumba ka long mynta, ha kane ka sorkar ba thymmai bad kaba la lamkhmat da ka NPP, la don bynta ruh ka UDP, PDF, HSPDP, kumta haba na Ri Bhoi la don ki MLA na ka UDP bad NPP, ka dei hok ba kitei ki MLA ba kin long kum kita ki Myntri Sorkar ha kane ka sorkar ba thymmai.
Shillong:Ka sorkar jylla lyngba ka tnat pulit ka la pynjur bad pyn khlaiñ bha ïa ki bor jingïada ha ka jaka sah jong u nongïalam ka Trinamool Congress u Dr.Mukul Sangma ha Upper Nongrim Hills, hadien ka jingkynnoh ba ka la don ka jingshah byrngem bad jingma ïa ka jingim jong u.
Na ka liang u Myntri Rangbah barim ka jylla u la kam ba ki la don katto katne ki nongkyrshan ka NPP, ki la byrngem ïa ka jingim jong u.
Ha ka shithi ba la phah sha u Chief Secretary ka jylla u Bah Donald P.Wahlang ha ka sngi U Blei, u Dr.Sangma u la ong ba katto katne ki nongkyrshan jong ka NPP ki la byrngem ban wiang ding ïa ka Ïïng jong u kum ka jingpynshitom halor ki jingjia thaw sorkar kiba dang ïaid mynta bad ka jingthmu ban pynkhih thaw sorkar.
“Ka jingïai bteng ban pynphriang ïa ka jing isih bad ban pynmynsaw shimet ïa nga ka la sdang ban paw da ka jingbyrngem.
Ki briew kiba don bynta ha ki kam runar bym lah shaniah ki la pynshit ban thaw ïa ka huri hura jaitbynriew bad ka jingma ruh ïa nga shimet.
Ïa kane la pyntip sha u CS ban shim ïa ki sienjam jong ka kam katkum ki kyndon jong ka aiñ," ong u Dr.Sangma.
U Dr.Sangma u la ïohpdiang ïa ka jingshah byrngem naba u la ïakren bad ka seng Congress bad kiwei pat ki seng riewlum ban thaw ïa ka sorkar kaba thymmai kaba khlem da kynthup lang ïa ka NPP bad BJP.Katkum ka tyllong khubor, uwei napdeng kiba ju pyndonkam bha ïa ka social media lyngba ka Facebook u la pynshlur ïa ki paidbah ban leit jngoh ïa ka Ïïng u Dr.Sangma ban kawang maw bad ban thang ïa ka dur tyngshop jong u.
Ki la don ruh katto katne napdeng jong ki kiba la thaw ki jingkyrshan ban leh ïa kitei ki kam runar pyrshah ïa u Dr.Sangma.
Maharashtra:U Myntri Rangbah barim ka jylla Maharashtra u Uddhav Thackeray, haba kren ha ka jingïalang paidbah hapoh Shn ong Khed, ha ka sien kaba nyngkong hadien ba u la duhnoh ïa ka kyrteng Shiv Sena bad ïa ka shap jong ka Ryntieh ka Khnam, u la khyrwait bad ther kylla ïa ka BJP ba ka la ïasoh lang bad ka sorkar khleh khaw lang jong u Myntri Rangbah ka jylla Meghalaya u Conrad Sangma bad ka party NPP kaba ha Meghalaya.
Haba buh ka jingkylli ïa ka jing ïasoh sorkar ka BJP ha Meghalaya, u Uddhav Thackeray u la ong, “U Amit Shah u la kren shibun bha bad u la pynïahab kyrdan ban kynnoh ïa ki kam bamsap pyrshah ïa u Conrad Sangma.
U Amit Shah u la ong ba ka ïing ka sem u Sangma ki la longtrai ïa ka jylla, ki la bam lut ka pisa jong kiba duk bad ka Meghalaya kadon ïa ka sorkar jylla kaba bamsap tam hapoh ka Ri India.
Hynrei tang ha ka sngi ba pynbna ïa ki kyrteng ki MLA kiba jop na ka jingïakhun ïa ka ilekshon sha Assembly, u PM Modi u la da pynbna ban kyrshan na ka bynta u Conrad Sangma, kumno ka BJP kam lehraiñ.
".
Guwahati:Ka Tnat elekshon komishon jong ka ri India ka la pynkhreh shaid shaid ban pyn long ia ki elekshon sha ka ïingdorbar thawaiñ ha ki lai tylli ki jylla jong ka thaiñ shatei lam mihngi jong ka ri, kata ka jylla Tripura, Nagaland bad Meghalaya.
Ka elekshon, ha kine ki lai tylli ki jylla, yn sa pynlong ha u bnai Rymphang jong u snem ban wan 2023.
Ka jingpyn khreh ka la iaid shakhmat, kat kum ka jingiohlum khubor na ki ophisar jong ka tnat kumba 5000tylli ki mashin EVM la phah shna ha kawei ka kompeni pynmih mashin na Hyderabad.
Ha ka jingdon lang jong ki nongmihkhmat na ki seng saiñ pyrthei bapher bapher, la buh ia kine ki mashin ha ryngkat ka jing pahara ba jur bha bad yn sa phah noh sha baroh ki sub station la ong ki ophisar kane ka Tnat.
Ka Tnat hi ka la iaid shakhmat ban thung ia ki national level master trainer, ha ka taiew ba lah dep bad la ai jinghikai ruh ia kumba 8ngut ki district magistrate bad ki additional ruh kumjuh ban batai shai kumno ban pyniaid beit pyniaid ryntih ia ka elekshon.
Ha Nagaland ki briew na ka Tnat elekshon kommision jong ka ri ki la pynlong ia ka prokram ba 2sngi ia ki deputy Commissioner bad ki district election officer, khnang ba ki district kin ioh jingtip bniah bad ki sap ban pyniaid beit ia ka elekshon.
Ka jingai jinghikai ia ki ophisar ha Meghalaya ruh kan sa long shen, na ka bynta ban pynkhreh ia ka elekshon shaka ïingdorbar thawaiñ jong ka jylla ha u Rymphang jong u snem 2023.
Aizawl:Hapdeng ka jingiakren ban poi noh sha ka bynta ban pynbeit noh ia u pud u sam hapdeng ka Assam -Mizoram, pynban ka long kaba lyngngoh ban tip ba ki pulit na ka jylla Assam, ki la thaw ia ki ktem jong ki, ha ka jaka ba la kam da ka Mizoram bad kane ka jaka la ithuh ruh kum ka jaka rep jong u myntri Rang bah ba nyngkong duh jong ka jylla Mizoram, U Ch Chaunga ha Zaphai haba kane ka jaka ka dei ba la ia kajia ha u snem 2018.
Kane ka jaka riehtngen ki pulit Assam, la iohi myn ha ka sngi nyngkong.
La iathuh shuh ki khubor ba ka jingkulmar ha kane ka jaka, ka dei namar ka jing pynieng jong ka Assam, ia kine ki dara ha kane ka jaka ia kaba ka Assam ka la kam, ba ka hap hapoh Hailakandi district bad la pynpra noh, hadien ka jingiakren hapdeng u myntri Rangbah jong ki artylli ki jylla, u Dr Himanta Biswa Sarma bad u myntri Rangbah jong ka jylla Mizoram, U Zoramthanga.
Katba na ka liang ka Assam, ka la kam ba kam don jingtip ba kin don kita ki jing kyntur bad ia ka jia pud ha kane ka jaka.
Kum ban shu pynkynmaw, ba ka jylla Nagaland bad Assam ki don ia u pud u sam hapdeng jong ki kum ba 164.6 km ka jing jrong, ha kaba la iohi ia ka jingiakajia ha ki snem ba lah dep, ia kaba la sdang ruh naduh ki snem 1875 haduh 1933.
Ia ka jylla Mizoram, la phiah lyngba ka Bengal eastern frontier regulations ba la wan rah ha u snem 1875, kynthup katto katne ki jaka ba hap ha ki bynta ka jylla Assam.
Katba na ka liang ki bor synshar distrik ka jylla Assam, ki la iathuh ba ka 1933 ka ithuh shai ba kane ka jaka ka dei ka nongkynti jong ka Assam.
Shillong:U Lamphang ka ingdorbar thawain ha ka jylla, u bah Metbah Lyngdoh, u la ong, ba na ka liang ka Assembly Secretariat kam don bynta eiei ha ka jingiadei bad ka jingtwa ka tnum jong ka ingdorbar thymmai.
Haba kren bad ki lad pathai khubor, u Lamphang ka ïingdorbar thawaiñ ka jylla u bah Metbah Lyngdoh, u iathuh, ba halor ka jingkynnoh ba ka IIT Guwahati ka don jingïadei bad ki arngut ki kontraktor ba pyntrei ïa ka Ïingdorbar thawaiñ.
Na ka liang u Bah Metbah u la ong ba ka Assembly Secretariat kam don bynta eiei ha ka jingiadei bad ka jinghap ka tnum ka ïngdorbar thymmai.
Kum ban pynkynmaw, hadien ka jinghap jong ka tnum jong ka ïingdorbar thawaiñ ka jylla ka sorkar ka la thung ïa ka IIT Guwahati, ban peit la ka jinghap jong u tnum, ka don ne em ka jingktah ïa ka ïing baroh kawei.
Ha kaba la kynnoh ruh ba ka IIT Guwahati ka don jingïadei kaba jan bad arngut ki Contractor kiba pyntrei ïa kane ka ïingdorbar, kata ka UPRNNL bad ka Badri Rai&Co.
Na ka liang u Bah Metbah Lyngdoh, u ba dei u Chairman ka High Powered Committee (HPC), u la ong ba um tip eiei, haba ïa dei bad ka jingïadei jong ka IIT Guwahati bad ki arngut ki kontraktor.
U la bynrap da kaba ong, “Kylli na ka tnat PWD bad na ka sorkar, ka Assembly kam don bynta eiei halor kane".
Ka Badri Rai & Co ka la ïa shim bynta ban thep tender, ha ka por ba khot tender, hynrei kim shim la long kiba bit, hynrei u contractor ka UPRNNL, u la ai sub contract ban shna ïa ka ïingdorbar thawaiñ sha ka Badri Rai.
Na ka liang u Lamphang u la ong, “Ka shong ha ka sorkar.
Kylli na ka sorkar haba ïa dei bad kane ym na nga, nga mut ban ong ba ngam tip eiei haba ïadei bad kane kaba phi kylli.
"Na ka liang ka AITC ha ka 30 tarik Nailur, ka la dawa ban thung ïa ka Indian Institute of Technology (IIT) Rourkee ban tohkit thymmai halor ka jinghap jong u tnum, ha ïingdorbar thawaiñ ba thymmai ha Mawdiangdiang.
U nongkren, ka AITC u Saket Gokhale u la ban jur ïa ka jingdonkam ban pynpaw pyrthei ia ka jingkynnoh pyndonkam hapdeng ka sorkar Meghalaya Democratic Alliance (MDA) bad ka UPRNNL bad ka Badri Rai & Co.
Ka AITC ka la ong ba ka rai jong ka sorkar ban thung da ka IIT-Guwahati, ha ka jaka jong ka IIT Rourkee, ban tohkit halor ka jinghap jong u tnum, ka dei ba ki kwah ban iada ïa ka UPRNNL bad ka Badri Rai & Co bad ban tep noh ïa kane ka jingjia khlem da pynshitom pyrshah ïa ki arngut ki kontraktor.
Na ka liang u Gokhale u la dawa ban thung da ka ‘independent court-monitored’ halor kane ka jingjia.
Shillong:Ka Seng Kur Wahlang hadien ka jingsdang ïa ka Seng Kur naduh u snem 1997, ka la rakhe ïa ka jingdap Jubili Rupa ne 25 snem ki mawmer ha ka sngi ba-ar hapoh Mission Community Hall Shillong hapdeng ka jingphuh jingphieng da ka jingïashim bynta da ki byllien ngut ki kur ki kha ki meisan ki kñi ki mama bad ki kynrem ki lyndan jong ka Kur.
Ha kane ka jingrakhe ïa ka jingdap 25 snem ka la don ka jingot cake napdeng uwei na ki nongseng ka kur u Bah Roland W.Wahlang, u Bah R Wahlang President, Bah HB Wahlang Adviser, Bah Willey Wahlang Secretary bad kiwei ki nongkitkam ka CEC, ki Circle bad unit bapher bapher.
Ha ka prokram ka la don ka jingpynkup burom ïa ki nongseng kiba dangdon bad kiba la khladnoh kum ïa u (L) ma Dilip Wahlang, ma Cornelius Wahlang, ma Nishan Wahlang kiba la khladnoh bad u ma Roland W.Wahlang uba dangdon haduh mynta ban ai mynsiem ïa ka Seng Kur.
Ka la don ruh ka jingai burom ïa ka Kong Kmon Wahlang bad ïa u Slanding Wahlang kiba la jop ha ki kam rep, ki jingïamareh thong kum ka marathon kiba la jop ha ki kyrdan bapher bapher ban wanrah nam ïa ka jylla bad kumjuh ïa ka Kur.
U President Rangbah ka Kur u Ma R Wahlang (Rtd.
IFS) haba kren ha ka jingïalang u la banjur halor ka jingdonkam ka jinglong aiñ bad ithuh noh ïa ka Clan Bill ba la mynjur da ka KHADC hapoh Dorbar hynrei kaba dangsah kut pat hapoh ka tnat aiñ ka sorkar jylla mynta la bun bnai.
“Kan long kaba sngewsih ba ka Clan Bill ka KHADC ka dangsah kut hapoh ka Tnat Aiñ ka sorkar jylla mynta la 6 bnai eiei, kumta kum ka kur ngi kyntu ïa ki MDC ka KHADC bad ka EC ban leit tynruh manla ka por naba kane ka Bill ka long kaba kongsan bha.
Kane ka Bill ka long ban buh ryntih ïa ka jinglong kur, ka pynneh pynsah ïa ka rukom kheiñ kur kheiñ jait, ka tang jait, ban register ïa ki Seng Kur, ba ka seng Kur kan ai syrnot ïa ka jinglong jait bad ban ïoh ïa ka Khasi tribe na ka bynta ka Scheduled tribe, kumta ngi kwah ba kane ka Bill kan long aiñ ban synshar ïa ka long kur long jait ban ym kulmar ka shongkha shongman bad ka jingdonkam bad long Kongsan u kni ka ïing," ong u President ka Kur.
Ha kane ka la don ruh ka jingpynkup burom ïa ki khun samla kur kiba la pass bha ha ki eksam bapher bapher kiba don baroh lang kumba 20 ngut.
Ka la don ruh ka jingpynthymmai ïa ki nongkitkam ka CEC, bad ki cultural program bapher bapher, ka jingai ïa ki kaiphod treikam na u General Secretary Bah Willey Wahlang, ka kaiphod pla tyngka, ka kaiphod ka shnat Pule puthi, nalor kiwei pat ki kaiphod bad kiwei ki prokram.
Ha shwa ban sdang ka Dorbar kur ka la don ruh ka jingkyntiew ïa ka lama ka seng, ka jingïathuh khana shaphang ka jingmih ka Kur Wahlang, ka jingpyni ïa u syntiew kur bad kiwei.
Kano kano ka kam kaba ngi leh ne kaba ngi bam,ka um kadei kaba hakhmat eh ba ngin pyrkhat ban pyndonkam.
U briew ulah ban im khlem bam daki sngi bad ki taiew, hynrei umlah ban im khlem ka um.
Ka um ka don la kumno kumno 60% haka met jong ngi la ngi dih ne pynmih haka dur jongka um pynjhieh.
Ban dih khyndiat ka um ne ym ju dih um ka ktah iaka koit ka khiah jongka met hi baroh kawei.
Bun ki briew kim sngewthuh haduh katno ka jingdih um kalong kaba donkam.
Phi duh noh iaka um naka met manla kapor ba phi leit shabar ne haba mih syep palat bad kane ka nang pynsliang shuh shuh iaka met jongphi.
Kumta lada phim lah ban dih um shibun, phin iohi shibun ki jingmih kiba sniew na ka jingduna ban dih um.
kadon ka jingai jingmut ba dei ban dih um la kumno kumno 8 klat ne 2litar ka um haka shisngi ban lait naka jingtyrkhong ka met.
Ka um kadei kaba lah ban khate iaka jingim jongphi.
Haba duna um haka met, ymtang baka pynsliang hynrei ka ktah ruh iaka koit ka khiah jongka met baroh kawei bad na kane ka jingduna um ka pynlong iaka snam ba kan kham rben shuh shuh.
Harum phin sakhi katto katne ki jingmih kiba sniew naka jingdih duna iaka um.
Ki jingmyntoi naka jingdih um shibun-:KHUBLEI.Nongpoh: Arngut ki longkmie bad uwei u rangbah, ki la ngat ha ka shrip ki pulit ka Byrnihat Police Outpost, kata hadien ba la lap ia ki ba ki donkti ha ki kam ban khaii beain ia u Drok.
Katei ka jingiohkem ia kitei ki 3 ngut, ka la jia hynnin ka janmiet sngi Nyngkong, ha kaba kitei kiba la shah kem ki dei kiba la tip kum ka Adaliu Chawang na Manipur, ka Wijiulungtiu Panmei na Dimapur bad u Kaisikamo Chawang na Peren District Nagaland.
La ong ba ka jingiohkem ia kitei ki 3 ngut, ka dei hadien ba ki pulit ki la ioh jingtip halor ka jingdon ki briew kiba la thmu ban pynpoi drok sha Shillong, kumta haba ki pulit ki la pynap shrip ha Byrnihat, ki la ioh ban kem ia bad hadien kata la lap sa ia u Drok Heroin uba don ia ka jingkhia kumba 200 gram.
La kem ia kitei ki 3 ngut, na kawei ka Local Taxi kaba kamai na Byrnihat sha Nongpoh bad la ong ba kitei ki 3 ngut ki dei kiba kiew na Byrnihat bad kiba thmu ban hiar ha Nongpoh, haba iadei bad katei ka jingiohkem, ki pulit ki la register case katkum ka Narcotic Drugs and Psychotropic Substances Act 1985.
Shillong:Ka sorkar jylla lyngba ka Tnat Directorate of Animals husbandry and Veterinary, ka la iathuh ba yn sa bteng ban sam sha ki nongrep, ia ki khun sniang ban kyntiew shuh shuh ia ka ioh ka kot jong ki, kum shi bynta ka dei ruh ka thong jong ka sorkar ban iarap kyr pang ia ki nongrep ha ki thain nong kyndong lyngba ka skhim National Rural livelihoods mission (NRLM).
Haba iakren bad ka Director jong kane ka tnat, ka Dr Arwaka Laloo, ka iathuh ba ha ki artylli ki blok lah dep ban sam sha ki nongioh jing myntoi, kata ka long ha Mawryngkneng blok bad ha Mawsynram blok.
Ka sorkar ka la ai haduh 4tylli ki sniang, sha uwei pa uwei u nong ioh jing myntoi, kata uwei u sniang shynrang bad 3 ki kynthei.
Haba kylli la ka tnat kan bteng ban sam ne lano yn pyndep noh ia kane, ka kong Laloo, ka la ong ba kan dang shimpor; hynrei na ka liang ka tnat kan sa shim khia ban pynpoi bad ban iarap beit ia ki nongrep ka jylla la ka long da kumno kumno ruh.
Haba kylli pat ia ka jingiap jong ki katto katne ki sniang, ka Director, ka la ong ba ka jingiap kam dei ba ki pang ki sniang hynrei ka dei beit ba la kit ia ki na ka ja ba jngai, ka lynti ba jngai kata na ka jylla West Bengal, hynrei na ka liang jong ka tnat ka la peitngor bad shim khia kumno ban peit bad phikir bha ia ka koit ka khiah jong kine ki khun sniang da kaba peit bniah ia ki syrnod ka koit khiah jongki khun sniang bad wat ki doktor veterinary ruh ki peit bha.
Ka jingsam ia kine ki khun sniang katkum ka ka jingiathuh hi ka long 500tylli, ha kawei pa kawei ka blok.
La iathuh shuh ba kine ki sniang ki shongdor kumba 6000 tyngka kawei ka sniang kynthei bad 6500 uwei u khun sniang shynrang.
La iathuh shuh ba ka ophis hi ka la ai da ki phom sha ki nongioh jingmyntoi ba kin ai jingtip sha ophis la kine ki sniang ki pang ne ki long kumno kumno khnang ban pynsuk ia ka tnat ban wan peit wan jngoh.
La iathuh shuh ba ki ïing sniang, hi ka sorkar ka la iarap na ki ophis blok.
Na ka liang jong ka Tnat hi ka ai jinghikai ruh ia ki nongrep ban iathuh bad batai bniah ba kumno ban sumar bad peit khnang ba kine ki jingri, ha kaba wat ki training ruh ka Tnat ka ai.
Haba kylli haduh katno klur ka sorkar ka mang pisa ia kane, na ka liang jong ka tnat kam pat ioh jingkheiñ lut ia baroh.
La iathuh shuh ba ki ne ki khun sniang ba lai bnai 4bnai bad ka tnat ka ai beit tang kiba khlain ia kiba ki doktor na ka tnat kim i bit bad ka tnat hi kan pynphai sha ki jaka ba ki thied.
Ha ka jingshisha ka sorkar ka dei ban buh quarantine (buh kyrpang) Shi taiew ia ki sniang ba wan na bar khnang ba ki doctor kin lah ban eksamin bad peitbniah ia ki sniang la ki long ne em kiba koit ba khiah, lane kiba bit ne em ban Sam sha ki nongrep.
Hynrei ka jingsam ia ki sniang ka long Kumba Sam Blanket sha ki paidbah khlem Da bud katkum ka sop.
Kane ka pynpaw ba wat ka department Kam tip imat ia ka rukom sumar ia ki sniang ba wan na bar.
Hangne sma scandal…6000 khun sniang na shabar not possible….
United Nations: U Antonio Guterres, Secretary General jong ka United Nations, ula maham tyngeh, hynnin ka sngi, ba ka pyrthei, ka don ha ka khep jong ka jingma kaba khraw lane ha thmit jong ka jingiap kaba shyrkhei, namar jong ka jingkylla jong ka jingshit jingkhriat ha ka pyrthei hi baroh kawei bad u kynnoh pyrshah ia ki 20 tylli ki Ri, ba riewspah tam jong ka pyrthei, ba kim shym la leh eiei satia, ban pynduna, ia ka jingshit tasam jong ka pyrthei.
Utei u heh duh jong ka United Nations, u ong ba ka jingmih jong ka lyer khluit, ka dang iai kiew bad ka nang iai kiew bad ka la dei ban don ka jing pynduna, na ki ri kiba riewspah jong ka pyrthei, kiba pynmih bun bah ia kane ka lyer khluit, ong u heh duh ka UN, namar ba kane kan ktah jubor ia ka ioh ka kot jong ka pyrthei shi tyllup.
Katei ka jingkren jong u heh duh ka UN, ka dei, ha ka sngi sdang jong ka jingialang ha Kinshasa, ka nongbah jong ka Congo, kaba pynkhreh ia ka jingialang bah ha Egypt, ka ban long ha U Naiwieng, u ban wan.
Ka dei ka por, ha kaba ka jingshit jingkhriat, ka la ktah jubor ia ka pyrthei, kaba la pyni, lyngba ki dak ki shin, ba ka Pakistan, ka la shlei um, haduh shi bynta na ka lai bynta jong katei ka Ri, ha ki khyndiat taiew ba ladep bad nangta, sa ka jingshit kaba jur tam ha Europe, ha ki 500 snem ba ladep, nangta sa ka eriong bad ki jingshlei um ha  Philippines, Cuba bad ha U.S, ha ka jylla Florida.
U Guterres, u ong ba ka jingialang jong ka COP27, ha Egypt, ka dei ban shim ia ka rai kaba shai kdar, halor ka jingduh jingjulor na katei ka jingkylla ba kynsan jong ka mariang.
“Ngi don ha ka khyllipmat, kaba eh bad kaba syier shibun, na bynta ka bha ka jinglong jingman jongngi, kaba mynta bad ka lashai, ka ban sa wan" ula ong shuh shuh.
Wan but hai shnong shane phi mama Antonio…Ngi welcome ia phi sha kane ka Ri Jong ngi ba kah da u lyoh.
Ngi dei ki jaidbynriew JNGI LYOH…Phin wan shane te everything is good…The land that has no boundary not where the street has no name by U2.
Shillong:Ka PA Sangma International medical College bad hospital, kawei na ka projek ba jingphohsniew jong ka seng treimon sngew bha jong ka ERD foundation Guwahati ba la ialam da U Mahbulbul Hoque, kum u shongknor jong ka, la iohi ba la sdang ban pyntrei kam da ka ba lah plie ia u maw nongrim jong ka shlem pule doktor, nos, bad kiwei kiwei ha University of science and technology (US TM) ha Khana para, Meghalaya.
Ia u mawnongrim, la plie da u Conrad Kongkal Sangma, ha ka jing donlang jong u Rhonda vetere, uba dei u wei u nongialam satlak pyrthei na ri America,ha ka jingdon lang u R.S Mooshary, u ba dei u lat barim jong ka jylla Meghalaya,u bah Lahkmen Rymbui u ba dei u myntri jong ka tnat pule puthi, U Dr R.C Deka uba dei u Director barim jong ka AIIMS, U Dr Dhrubajyoti Baruah u ba dei u Vice Chancellor jong ka skul bah Srimanta Sankaradeva University of health sciences, u Rangbah shipai Lt Zameer Uddin Shah uba dei u Vice Chancellor barim jong ka AMU, u Dr abdul Rase professor na America, uba dei uwei na ki stad dawai da shin, u Faisal Masood managing partner ka EO,USA bad u bah Sosthenes Sohtun u MLA jong ka Jirang konstitwensi, kum u wei na ki nongshahkhot sngewbha.
Ki doktor na baroh ki bynta jong ka North East, ki bynta jong ka ri bad wat na America ruh kumjuh ki la sakhi, ia kane ka sngi ba kyrpang, ha ka ba u RS Mooshary u la long u nongkren maitphang ha kane ka sngi.
Haba kren sha ki nongthoh khubor u shongknor jong kane ka skul bah u la iathuh, ba ha kaba nyngkong ka thong hi ka long ban buh ia ka hospital ba 200 jingthiah, ha ryngkat ki doktor ba lah tip kyrpang, ha ryngkat ki tiar test jingpang kiba katkum kane ka juk thymmai ba mynta.
U la iathuh shuh ba kane ka aspatal kan ai dawai bad sumar ei ia ki briew kiba duna ha ka ioh ka kot bad khlem ka jingsiew wat tang shi naia ruh ia ki nongshong shnong kiba dei hi na ka jylla Meghalaya.
Haba iadei bad ka jaka pule, u la iathuh, ba ka thong ba ha khmat jong kane ka jaka pule ka long beit ban khring ia ki samla pule na kiwei pat ki ri ba shathie jong ka Dewbah Asia hi baroh kawei bad ki la buh ruh ia ki samla pule bad nong shah sumar kum na Nepal, Bangladesh bad Bhutan.
Pynieng jrain….
Tang katno ruh khyllem hi jrain…N balei hap ai daka kyrteng jong uta P.A SANGMA?????.
Shillong:U Chief Executive Member (CEM) ka Khasi Hills Autonomous District Council (KHADC) u Bah Titosstarwell Chyne, ula ong ba ka United Democratic Party (UDP) ka kloi ban pdiang ïa u Bah Anthony Kongwang lada u wan ïasoh sha ka party.
Lah ban ong hangne ba ha ka 26 tarik Nailur u Bah Anthony Kongwang, u ba dei uwei na ki nongkyrshan ba radbah jong u Symbud Myntri Rangbah ka jylla u Bah Prestone Tynsong ula mih noh na ka National People’s Party (NPP) bad la suba ruh ba un ïakhun hi ha ka ilekshon 2023.
U District President ka UDP East Khasi Hills Bah Titosstarwell Chyne ula ong ba ka party ka kloi ban pdiang burom ym tang ïa u Bah Anthony hynrei wat ïa ki paidbah ruh na ka bynta ban pynkhlaiñ ïa ka party.
U Bah Titos ula ïathuh ba ka party ka la aiti ha u MDC ka Laitkroh Langkyrdem u Bah Ryngkat Lyngdem ban pynïaid ïa ka ilekshon hapoh Pynursla konstitwensi 2023 bad na ka liang ka Circle kan sa leh ia kaba donkam.
“Haba ïadei bad ka jingjied kyrtong ban ïakhun ilekshon, ka UDP ka aiti beit ha ki Circle ban jied lane ban ai jingmut ïano yn jied kyrtong ban ïakhun ïa ki ilekshon," la ong u Bah Titos.
U Bah Titos ula ong ba ka UDP haduh mynta ka pat ïoh pdiang shithi ne kyrwoh haba ïadei bad ka jingkwah u Bah Anthony Kongwang ban ïasoh noh bad ka party, hynrei lada u kwah shisha ban wan sha ka party, ka party ruh ka kloi ban pdiang ïa u.
Ka jingroi ne ka jingmanbha ka dei kawei na ki jingkyrkhu jong U Trai ha ka jingim jong uba ngeit ne kaba ngeit.
Ka jingroi kaba na U Trai ka long ka jingroi kaba la kyrkhu ha ka jingim jong ki briew.
Ka lah ban long ka jingroi kiba long kum ka jingdonkam ha ka bam ka dih, ka kup ka sem, ka jingkoit jingkhiah ne ha ki jingdonkam kiba pher bapher ha ka jingiaid lynti jong U Khristan bad khamtam eh ka jingroi ha ka jingim kaba kynja mynsiem.
Ka Ktien jong U Blei ka kren shibun na ki dkhot Baibl kaba ngi lah ban shem haba ngi pule ia ka.
Ka jingroi bad ka jingtip ia U Jisu Khrist ka long kawei na ki jingroi kaba kongsan ha ka lynti jong uba ngeit.
Ka shithi jong U Petros ka ong kumne “Hynrei to phin nangroi ha ka jingaiei bad ka jingtip ia U Trai bad U Nongpynim jong ngi U Jisu Khrist" (2 Petros 3:18).
U Ioannis haba u thoh ia ka shithi sha u Gaios ha ka jingpynpaw jong u ia ka jingieid, u kren ia ka ktien jong ka jongroi ha ki liang baroh, kaba mut met bad mynsiem.
U duwai ia ka jingduwai jong ka jingroi.
Ha ka shithi jong u, u thoh kumne “Uta u tymmen basan, ha U Gaios uba ieid eh, ia uba nga ieid ha kaba shisha.
Ko hep baieid, nga duwai ba ha kiei kiei baroh men roi bad ba men khiah khran, kat kumba ka roi ka mynsiem jong me" (3 Ioannis 1,2).
Hooid, sngewtynnad shibun ban iakren halor kane ka mat shaphang ka jingroi.
Ka don pat kawei ka bynta kaba u soitan um kwah ia ngi ban roi ha kine ki bynta kiba ngi la iakren haneng.
U kwah ia ngi ban tuh noh ia ka jingpang, jingkyrkhu bad jingroi ha ka jinglong mynsiem namar ba u long kum u nongtuh khnang ba un ioh pynjot ia ngi.
Ka Baibl ka ong kumne “U nongtuh (soitan) um wan hynrei tang ba un ioh tuh, bad ba un ioh pyniap, bad ba un ioh pynjot de" (Ioannis 10:10).
Ngi kynmaw ba ha ka por jong ki khun Israel ba kumno u syiem ka ri Ijipt (Pharaoh), u bishni haba ki khun Israel ki la nang man bun bad man roi.
U la phah pynshitom ia ki ban pynlong mraw kum ka jingbanbein (torture) ia ki ha kiba bun rukom.
Ka Kitab Eksodos ka iathuh ia ngi kumne “Ia, ngin iakham leh sian bad ki; ba ioh kin iaroi, bad haba kan mih ka thma, kan jia ba kin iashah bad ki nongshun jong ngi, bad ialeh bad ngi, te kumta kin leit mih noh na ka ne ka ri" (Eksodos 1:10).
U la sheptieng ba ioh kin synshar noh ma ki ha ka jaka jong ki namar ka jingmanroi jong ki da kaba u ai syndon ia ka hukum ban pyniap ia ki khunlung shynrang baroh.
Lok baieid ha U Trai Jisu, u Pharaoh ha ka dur jong u soitan, um kwah ia ngi ba ngin roi bad man bha.
U bishni ia ngi bad un ialeh kumno ban tan ia ngi da kaba phon ia ngi da ki jingpynshoi kiba har rukom ban pynpulom ia ka jingthmu jong U Blei kaba U Blei U kwah ia ngi ba ngin roi ha ki liang baroh bad khamtam eh ha ka jingroi bad ka jingmanbha kaba kynja mynsiem.
U soitan um lah shah ba ki khun jong U Blei kin roi bad ka mynsiem jong u ka lynga ban iohi ia ka jingmanbha kaba ki khun jong U Blei ki ioh ne ba la pynroi da U Trai.
Shillong:U Nongwad RTI, ha ka jylla, u bah Disparsing Rani, u la kyntu ia ka Seng Khasi ba kim dei ban ai ia ka syrnot jingtrei ba la dep pura, sha ka Meghalaya Tourism Development Corporation (MTDC) jong ka Sorkar Meghalaya halor ka jingtei ha u Lumsohpetbneng Ri Bhoi District.
Haba ia kren bad ki lad pathai khubor, u bah Rani u la iathuh ba u la wad ia ka jingtip lyngba ka Right To Information (RTI) ha kaba ia dei bad ki jingtei ha u Lumsohpetbneng lyngba ka skim kaba wan na ka Ministry of Tourism jong ka sorkar pdeng.
U bah Rani u la bynrap “Kat kum ka jingiasoi hapdeng ka Sengkhasi bad ka MTDC ha ka 23/2/2019, halor kine ki jingtei kiba don 22 tylli ka jingpynmang ia ka pisa ka poi haduh T 18 klur tam (T.18,82,54904)".
“Kine ki jingtei ki kynthup, ban tei ia ka Traditional healing Centre kaba la kot sha ka T.1,97,97,000,00, ban tei ia ka Counseling Centre with Multipurpose hall T.3,15,38,366.00, ban tei ia ka Landscaping strom water drainage syntem bad kiwei kiwei ki ba la kot sha ka T.1,80,73,678,00, ban tei ia ka Internal Pathway with local stone bad kiwei kiwei kaba la kot sha ka T.2,5101031,00, ban tei ia ka Viewing Gallery hapoh u Lumsohpetbneng ka long T1,02,20549.00, ban tei ia ka Sound and Light show gallery ha une u Lum kaba la mang sha ka T6,54,93958.00 ban shna ia ki jaka leit bar, ki kynroh bad kiwei kiwei kaba la mang T.1,98,12,775,00, ban tei ia ka Solid waste Management T53,48,250,00, ban tei ia ka Campus illumination bad ka solar Energy T15,13,440,00 bad kiwei kiwei".
U bah Disparsing u la pynpaw ruh “Ka long kaba sngewlyngngoh bad ka jingsngewsih, hadien ba nga la wan jurip ia kine ki jingtei mynta ka sngi, namar ba ka Counseling Centre with Multipurpose hall ka ba la pynmang T.3,15,38,366.00, ka la orpait bad jawum".
U la bynrap “Kawei ka jingtei kaba heh bad rem tam ka Sound and Light show gallery ha une u Lum kaba la mang sha ka T6,54,93958.00 ka pisa, hynrei kam don ka jingtei ha kane ka jaka".
U bah Rani u la ong “Ka long ruh kaba lyngngoh ia ka Sengkhasi bad kane ka skim kaba dei ka finance assistance, hynrei ka la shah ia ka MTDC ban tei ia kine ha ka jaka kaba ka kyndon ba la buh ha kane ka skim bad ka rukom long ka jingiateh kam ia hap bad lada ki la shna bha ruh ka dang dei, namar ba kane ka dei ka jaka kaba kyntang".
U bah Rani u la sei madan ruh ia ki kyrteng jong ki Contrator ki la pyntrei ia kine ki kam bapher bapher ha u Lum Sohpetbneng kiba kynthup ia ki 9 ngut ki contractor, ka JV of Kynton Lynrah &Maitphang Riahtam, u Kyntom Lynrah, u bah Renold Nongsiej, JV of Kyntom Lynrah & u bah Bimol Khongsit, U bah Akabos Marbaniang, JV of Sirin Mawblei & Balashanskhem Ksiar,BNA Technology Consulting Ltd,u bah Hilarious Ymbon, u bah Leborlang Lyngdoh, u bah Sunshine Laloo bad Greenergy.
U bah Rani, u la ong kaba buh bha ia ka jinglyngngoh ka long halor ka jingtei kaba kot sha ka T.6 klur, namar ba kam don kum ka ta ka jingtei ha kane ka jaka bad ka don ka jingtei da ka wei kaba don da ka wei ka skim bad ka MTDC bad ka Tourism, ka dei ban pynshai halor kane bad ka jah shano kane ka jingtei bad ka pisa T 6 klur tam".
U la bynrap “Ha ka jingiasoi hapdeng ka Seng Khasi bad ka MTDC lakren shai ba shwa ban aiti ia kine ki jingtei, ka dei ka kamram jong ka Sengkhasi ban ai completion certificate bad ha ka RTI la lap ba la thoh 94% la dep ia ka kam bad nga lyngngoh shaei ka jah ka jingtei ka ba shongdor T6 klur tam bad halor kane ka seng Khasi ka dei ban wad bad ka MTDC ka dei ban pynshai bad ia kaba la pei ruh ki dei ban phah pynbha biang".
U bah Rani u la kyntu ia ka sengkhasi ba kam dei ban ai certificate ia ka MTDC halor kine ki jingtei ha u Lumsohpetbneng bad lada ka Sengkhasi ka ai ka mut ba ka ruh ka la donkti lang, namar ba kam dei ban long langknia ia kiwei bad kyrpad ban ym ai khamtam ia kane ka building ka ba T6 klur.
Nongpoh: Hynnin ka sngi Saitjain, ka shnong Pahamsyiem, ka la pynlong ia ka jingpynkhuid shnong, ki paidbah na katei ka shnong, ki la iamih ryntih na ka bynta ban pynkhuid ia baroh ki jaboh jabain ha katei ka shnong.
Ha katei ka sngi, la wan ban iashimbynta lang ruh da u Bah Mayralborn Syiem, MLA ka Nongpoh, nangta u Bah Balajied Rani, MDC Nongpoh, u Bah Jetwin Lyngdoh, Rangbah Shnong Pahamsyiem lem shibun kiwei.
Ha katei ka sngi, ba ka shnong Pahamsyiem, ka la pynlong ia katei ka prokram pynkhuid shnong, u MLA Nongpoh, u la ai sngewbha ia ka Shnong Pahamsyiem da ki Street Light hapoh katei ka shnong bad ha katei hi ka sngi, la ioh ban plie paidbah ia kawei ka jaka sum paidbah ha Pahamsyiem.
Nongpoh: Ka Ri Bhoi District Cricket Association (RBDCA), ki la sdang ban pynlong ia kawei ka prokram bad kaba la tip kum ka Cricket Talent Hunt, kata na ka bynta ban jied ia ki khynnah kiba donsap ha ka jingialehkai Kriket ha Ri Bhoi District, ia kaba ki la pynlong ha madan Byrnihat bad ha katei ka sngi, ki la ioh ban jied ia kito ki khynnah donsap ha ki lai kyrdan, kata ha ki khynnah kiba hapoh ka 14 snem, 16 bad 19 snem.
Kiba la don ha katei ka prokram jied khynnah donsap, ki kynthup ia u Bah Rayonald Kharkamni President RBDCA, Bah Michael Kharhunai Secretary ka RBDCA, Nitesh sharma BCCI A level coach, Sumit gurung BCCI level coach bad u Biswajit Das coach lem bad kiwei.
U Bah Rayonald Kharkamni, President ka RBDCA, u la ong ka jingthmu jong kane ka Talent Hunt ka long ban sei ia ki khynnah kiba donsap ha ka kriket, namar na bynta jong kito kiba don shisha ia kata ka sap ialehkai, kin sa shah jied ban pynrung sha ka Cricket Academy ka Ri Bhoi lem bad sha kiwei.
Ha kajuh ruh ka por, utei u nongialam ka RBDCA, u la ong ba kaba kum katei ka prokram yn sa ha Umsning ha Madan ialehkai Patarim bad ha Madan Umbuda ha ki tarik, 27,28,29 tarik mynta u Bnai.
Nongpoh: Ka Sunfeast Cup 2022 Meghalaya Master, kaba la pynlong da ka Lynti Jam Welfare Development Association ha Madan Jyntru, la pynkut noh hynnin ka sngi Saitjain bad ha katei ka sngi, ki la don lai tylli ki kynhun ialehkai, kiba la ioh ban khur ia ka namlahduh bad ki ban sa ioh ia ka lad ban leit mihkhmat na ka jylla ha ka Northeast Sunfeast Cup 2022 ka ban sa long ha Nongbah Guwahati.
Lah ruh ban kdew hangne, Sunfeast Cup 2022, kaba la pynlong da ka LJWDA, ka la pynlong ia katei ka lympung ialehkai ha ryngkat ka jingiatreilang bad ka SPT Sports Bangalore, ha kaba kino kino ki khynnah kiba lah ban ialehkai bha, kin sa shah jied ha katei ka SPT Sports na Bangalore.
Ki kynhun kiba la iohrah ia ka namladuh, ki kynthup ia ka kynhun ialehkai kaba la tip kum ka PFR, kaba la long kum ka lahduh ha ka U-16 ha ki kynthei, ha ki Shynrang la rah da ka Umsning Proper-A bad ha ka U-13 la rah da ka Shangbangla SC.Ka PFR kaba la rah ia ka namlahduh ha ki kynthei, ka dei hadien ba ka la lah ban pynliem noh pyrshah ia ka LJWDA da 1-0.
Katba ha ka U-16 ki shynrang, ka jingiakhun ka la long hapdeng Umsning Proper-A pyrshah ïa ka Brothers, kiba la pynkut ia ka jingiakhun ha madan da 2-2, hynrei haba la rah sha ka Tie Breaker, ka Umsning Proper-A, ka la pynliem noh ïa ka Brothers United da 4-2.
Hynrei ha ka jingiakhun ki khynnah U-13, ka Shangbangla SC ka la pynliem noh ia ka Eleven Brothers 1-0.
Ki riew rangbah kiba la sakhi ha katei ka sngi ba la pynkut noh ia katei ka lympung ialehkai, ki kynthup ia u Bah Primson Makdoh, u kyrtong ka HSPDP na Umsning Constituency, nangta u Bah Aibor Khongjee, Rangialehkai pawnam ka jylla, u Bah M Tongper ADC ka Ri Bhoi, u Bah Sumar Swer President ka LJWDA lem bad kiwei.
Shillong:Ka jingsdang ka jingduna ka jing sam um hapoh ka thaiñ Mawkhar, Jaïaw, Riatsamthiah Wahingdoh bad kiwei ki jaka ne shnong ka 17 North Shillong Konstitwensi ka la wanrah ka jingsngew khia kaba jur ïa u MLA u Bah Adelbert Nongrum kynthup ruh ïa ki nongshong shnong.
Kane ka Konstitwensi ka bym ju khamjia koit ban mad than ïa ka jingkyrduh um, lait noh ha ki por tlang, hynrei mynta la kumba katto katne sngi ka la mad ka jingduna bha ka jingsam um na ka tnat PHE ne Shillong Municipal Board.
Ha kaba ïadei bad kane na ka liang jong u MLA u la ong ba u kyntu jur ïa ka Department PHE bad Municipal ban peit balei ka um ha ka Constituency ka 17 North Shillong, ki don ki jaka kiba ka Um ka biang ka Supply bad ki don ki jaka ba ka jingwan jong ka Um ka duna bad kam mih satia.
“Nga pyntip lyngba kane ka khubor bad nga ngeit skhem ba na ka liang jong u Myntri ka tnat PHE ban tuklar lem kaei ka daw ba na ka por sha ka por ki paidbah kiba hap ban shah, mynta 4 sngi ki don ki jaka ba ka Um kam shim lah mih.
Ki Department ki dei ban shim khia halor kane ka jingeh ba ki paidbah ki Ia kynduh nalor ki paidbah ki pyndep hok ban siew ïa ka khajna um bad namar na ka por sha ka por ban ai daw ba dei na Mawphlang yn nym lah ban pdiang," ong u Bah Adelbert Nongrum da kaba bynrap ruh ba ki tnat kidei namar kata ban sngewbha ban leh hok ïa la ka kamram ka Deiti bad ka jingkitkhlieh.
Shillong: Kum ka dak jong ka jingleh burom ia ka taiew ba khatduh, la rakhe ia ka Sewa Pakshwada kaba dei ka sngi kha, u myntri rangbahduh ka Ri India, u Narendra Modi kaba ia tyngkhuh ruh bad ka sngi kha jong u Mahatma Gandhi bad ha kane ka sngi, ka shnong Kongthong, ka la pynlong ia kane ka prokram, ha ka jingialam jong u Teibor Lynrah u Sordar jong ka Raid Kongthong.
Ha kane ka sngi, la iadon lang U Rakesh Sinha MP Rajya Sabha uba long ruh kum u kongsan ha kane ka sngi bad uba lah ting ruh, ia ka Shnong Kongthong.
Ha katei ka prokram la ia shim bynta da baroh ki nong shong shnong jong ka shnong kiba kynthup naduh ki khynnah rit haduh ki Longkmie Longkpa.
Ia kane ka jingialang, la pyniaid da u Secretary jong ka Raid Kongthong u bah Stogent Lynrah bad la ioh ia ka jingkren pdiang burom na u Sordar.
Lah ioh ia ka jingkren na U Bah Michael Kharsyntiew uba long u nong ialam jong ka BJP Meghalaya.
Na ka liang jong u bah Michael u lah nong synniang 1,21000 na ka bynta ban pynitynnad bad kyntiew ia ka roi ka par jong ka shnong Kongthong.
U kongsan ha kane ka sngi U Rakesh Sinha, u la kular ha khmat ki paitbah bad ki riewrangbah ban nong synniang 50lak tyngka na ka bynta ban tei ia ka iing skul ha shnong Kongthong bad u lah ai sngewbha ruh ki copper momento kiba don ia ka dur jong u Narendra Modi sha ki 75tylli ki long iing.
Shuh shuh u lah kular ba un sa plie noh ia ka khyrdop (Gate) jong ka shnong Kongthong, ha ka 26tarik Risaw 2022 bad ruh ha katei ka sngi yn buh ia u mawnongrim jong ka Surok na Kongthong shaduh sha Sder.
La ioh ia ka jingkren ai khublei na u Samla Rangbah Bah Rothell Khongsit, uba long u nongialam jong ka shnong ba wanrah ia ka roi ka par jong ka Shnong Kongthong bad ka Thain Khatarshnong hi baroh kawei.
Shillong:Ka ïngbishar ba don burom ka la rai ban ai jamin noh ia u MDC ka Garo hills autonomous district council,u ba long ruh ha kajuh ka por u vice-president jong ka BJP ha ka jylla Meghalaya.
Kum ban shu pynkynmaw ba la kem noh ia u, ha kaba iadei bad ka jingkynnoh ba u la pynlong ktem awria ha ka ïing rep jong u ha west garo hills.
Ka jingtianbishar ka la shim ia ka rai ban ai jamin noh ia u Bernard, katkum ka jingpan jamin jong ka kurim jong u Lk Gracy ha ka sngi thohdieng.
Kane ka jingpan jamin ka la ailad ia u nongshah kynnoh leh kam sniew ba la ai hukum ia u Bernard N Marak ban pyllait jamin noh, lada um kwah kim don da kiwei pat ki jingshah kynnoh bad  ba umdei ban pynduh pyndam noh ia ki sakhi satar ba la ioh lum bad ym shah ruh ban mih na ri India khlem da ioh jingbit na ka ïingbishar.
U hap ruh ban iatreilang bad ka ki kynhun tohkit, lada dang donkam bad u hap ruh ban siew ia artylli ki jingiateh sorjamin ba shongdor 50,000 la ong u nongbishar u Bah W Diengdoh, ha ka hukum jong u.
Ka jingkynnoh ba u pyniaid ia ka ktem die met bad la ai case ruh ia u da ka Tura women’s police katkum ka immoral and trafficking (prevention) act 1956.
hynrei haba la shong bishar bha ban tip ia ka jingshisha ki jingioh lum jingtip bad ki ba iohi la ong ba ka jingkynnoh kam da sngewiahap namar ki jingtip ba la ioh lum ki long tang khyndiat bad ki bym da shong nongrim than bad ka jingkynnoh.127ngut ki briew, ki la iap ei bad sa 180ngut ki la mynsaw, hadien ka jing iashoh ia dat, kaba jubor bha, ha ka jylla East Java jong ka Indonesia.
Katei ka jing ia iap, ka dei hadien ka jing iashoh hapdeng ki nong kyrshan ka  Javanese clubs Arema bad ka Persebaya Surabaya, hadien ba ka Arema, ka la shah pynliem ha ka jing ialehkai ha  Malang Regency, East Java.
Ka jing iashoh ka sdang, haba ki hajar ngut ki nongkyrshan ka Arema, ki hiar sha madan, haba ka liang jongki, ka la shah pynrem ha ka jing ialehkai bad la iathuh ba ki riew paidbah, ki ialeh pyrshah ia ki pulit bad ki pulit, ki hap ban siat da ki lyer pyn sat khmat, na katei ka jing ia thyngngian para briew bad ba ki paidbah ki la shah set op, ha ka jingkhapngiah palat ha ka jing ia lum briew.
Ka video, ka pyni ba ki paidbah, ki ia hiar paidbah ha ka rynsan ialehkai ha Malang.
Na ka liang u myntri ka tnat ialehkai ka sorkar Indonesia, U  Zainudin Amali, u iathuh ba ka sorkar, kan da peit bniah bha nangne shakhmat, ha kaba ailad ia ki riew paidbah, ba kin wan peit ia ki jing ialehkai phutbo ha katei ka Ri, hadien katei ka jingiap, kaba haduh 127ngut ki briew.
Ka BRI Liga, kaba pyniaid ia katei ka jing ialehkai, ka la pynbna, ban sangeh shwa, ka jingpynlong ialehkai, na ka bynta shi taeiw, hadien katei ka jing ialehkai, ha kaba ka  Persebaya, ka jop da 3-2 ha katei ka jing iakhun, kaba poi sha ka jing ia um snam, kaba jubor bha, ong ka khubor na ka Football Association of Indonesia (PSSI).
Ka lyer Elekshon ka la beh hirhir la Sor ne Nongkydong.
Kita ki Kyrtong ki sdang leh jali jaum da ki ktien pynshoh tyndep pynshoh bieit ia ki paitbah.
Ngi la sdang set kyllut sa ki shkor ban sngap ia ki sboh ki sbur ktah janur.
Kaba ima ka long napoh 17 North Shillong ba ia pynibor ki para doh para snam.
Ki Khasi bym nang ia tylli ka duhnong ia ngi hi.
Kane ka Konstiwensi ki byllai kita kibym dei trai muluk.
Kim ju phai khmat ia ki Party ma mih ki Khasi lait ia ka Congress bad mynta ia ka BJP.Te haba kumta ngin mutdur ba kin thep vote ia ki Khasi,Em,Em,Em da leilei ruh kim treh.
Lada kita ki Kyrtong Khasi kin pynieng tang uwei ne kawei dang Don jingkyrmen ban poi sha ka thong.
Ngin nym tharai ba ki Khasi thaw bishni kin poi sha ka jingiatylli,haba kumta duhnong mano ym dei ia ngi hi ? ? ?Chi kyndup ia baroh,Shri G.Singh SyiemliehVill Nongkdait NongtwahBPO NongnahPO Mawkyrwat 793114South West Khasi.
Shillong:U nongialam jong ki nonghikai ba shong shah thngan, mynta lah tam bnai ha U Mot Kiang Nangbah ban pynpaw ia ka jing sngew bym iahap ia ka jingweng kam ka sorkar, ia ki 800 ngut tam eiei ki dkhot; katba ia ki 149ngut ki nong hikai ha Daddengre West garo hills district, ki khlem pat weng kam haduh mynta.
Haba iakren bad u Babu Biangbor, u la iathuh ba ka kynhun jong u kam sngew iahap ia ka jing leh bym suidñiew bad burom jong ka sorkar bad jingleh thombor jong ka ban pynjot bad pynsniew ia ka lawei jong ki khun ki kti jong ka jylla, ha ka pule puthi, namar ka jing shahweng jong kumba 800ngut, ka ktah bha ia ki khynnah pule, ha kiba bun ki skul jong ka jylla Meghalaya, ha kaba kine ki nonghikai ki kitkhia bad trei shitom kumno ban pyndep ia kaei ka bynta kaba la bynshet ha ki.
Une u nongialam u la ong ruh ba imat ka lah ban don ka jingiasylla ban iohnong ha ka kam saiñ hima sima, khamtam lei mynta ba lah jan ka elekshon sha ka ïingdorbar thawain ka jylla ban long ha u snem 2023.
Haba iathuh, ia ka jing bym shah weng kam kita ki nonghikai kiba dei na ka juh ka kynhun ki bym pass ia ka MTET, u Babu u la ong, ba ka long kaei kaei kaba lyngngoh ba ia ka eksamin la pynlong ha Tura, kumba kiwei pat kiba dei na kiwei ki distrik ki leit thoh ha Tura, hynrei haba phai sha Daddengre kaba hap ruh ha ka kontitwensi ba la mihkhmat da u James PK Sangma u myntri ba deit ia ka Tnat ka bam ka dih,ka tnat bording ka sorkar jylla, ha Daddengre kam don kata ka jingpynkynriah ka exam ka iaid beit shakhmat kumba la buh.
Haba kylli pat ki sngew kumno, ba na kaliang jong u myntri Rangbah ka jylla u la pynbna ban thaw lad thaw lynti ban wanrah biang ia kine sha ka kam, na ka liang jong une u nongialam jong ka MGLPSCTA, u la ong ba um da ngeit than ia kita ki jingkren pynthame da ka sorkar, hynrei un iaid beit shakhmat ban shong shah thngan, katba ka sorkar kam pat ai jubab kaba shai bad khot iakren ba kin pynioh ia ka hok jongki bad wanphai biang ha ka kam ba ki la trei baroh shi katta ha ki skul ba ki hikai.
La iathuh ruh ba kin leit kynduh ia u myntri ba dei peit jong ka tnat pule puthi bad buh da ka jingthoh ban pan jingshai ia kaei ba ki dawa kan long kumta, ym da kiwei kiwei pat ba ka sorkar kan pyrshang ban pynhun ia ki, la bynrap u Babu Biangbor.
Ha kine ki sngi ba mynta, ka la don ka jingïatai, ka jing ïa pynksan nia iwei halor iwei pat halor ka jingkren jong u Mohan Baghwat, u Hehduh jong ka RSS.Ka jingkren jong u ka mih ha ka sngi ba u wan jngoh ïa ka Jylla Meghalayaha ha ka 25 tarik Nailur, 2022.
Don ki riew Rangbah kiba ong ba ka jingkren jong u ka dei ka jingkren shit niam bad imat ka thew shata hi.
Hangne, ngan ym pynksan ïano ïano, hynrei kaba kum kane ka jingkren jong ki riew shit niam ne ki buaid niam ka la jur bha wat ha ka Ri Khasi Jaintia jong ngi ruh ha kaba ngi shait ïohsngew na ki por sha ki por.
Kine ki shit niam kumba ka paw ki shait ong ba ka Meghalaya ka dei ka jylla Kristan (Christian State) bad kane ka jingkren kam don jingïapher eiei ruh em bad ka jingkren u tei u heh RSS.Kham bunsien ki riew buaid kam pher la ki buaid kiad ne buaid niam ne ki riew shit khlieh ne shit niam, kin ym sngewthuh ïalade ba ki dei ki nong-buaid ne ki riew shit khlieh ne shit niam, hynrei ki sngew ba ka jingkren  lajong ka long kaba dei suda bad kaba dei lut bad ka jingkren jong kiwei ka long ka bym dei bad kaba lait lut.
Dei na kata ka daw ngi shait shem ba wei shisien ba la ïa buaid ne don para ba shit khlieh, ka shait don beit ka jing ïa shoh ïa dat para nong buaid ne para ba ïa shit khlieh bad ka shait don ruh ka khep ba ka la poi sha duh ka jing ïa umsnam ne ka jing ïa ïap ruh.
Kumta ka jingithuh ïa kiwei la ki buaid ne em kham bunsien ka dei ha ka por kaba uta uba ju buaid ne shit khlieh shit niam u la pynngad ïalade.
Kumta, na ka jingkren kaba ngi ïohsngew na ki por sha ki por, ngi lah ban ong ba ki bun bha ki shit niam ne ki buaid niam ha ka jylla jong ngi ruh.
To mynta ngin peit tang ki katto katne na ka jingkren ki riew shit niam ne buaid niam ha ka jylla jong ngi bad khamtam ha ka Ri Hynñiewtrep jong ngi.
Ngim lah ban len ba ki shit niam ki don lut ha manla ki bynta ba pher ba pher, ki don ha ki kynhun sengbhalang, ki kynhun seng sain pyrthei bad wat ha ki Dorbar Shnong, Dorbar Raid bad Dorbar Hima ruh.
Na kata ka daw, ngi shait ïoh sngew ba ki don ki katto katne ki nong ïalam seng bhalang kiba ong ba kane (Meghalaya) ka dei ka jylla Kristan, lane u nong ïalam seng sain pyrthei u ong ba kane ka dei ka jylla kristan lane wat ha ki lumpung ba don lut ki para Ri na ki jait niam ba pher ba pher ruh kitei ki shit niam ki shait ong beit “Ngi kum ki Kristan".
Kum ka nuksa, ka la mih teng ka jingkynthoh ha ki lad pathai khubor halor ka jingkren jong uwei na ki MDC ka KHADC, u bah Charles Marngar uba ong ne kam ba ka jylla Meghalaya ka dei ka Christian state.
Kaba la don ruh ka jingkynthoh ha ki lad pathai khubor halor ka jingialang ki Sengbhalang ha Madan Student ha ka snem 2019 ha kaba ha ka tei ka jingialang kiba bun ki nongkren ki dei ki shit niam ne ki buaid niam kaba ngi lah ban ong namar ka jingkren jong ki la bun ba sot beit na ka jingngeit nongwei jong ki hi kaba la ktah haduh katta katta ïa ka jing sngew jong ki Trai Ri Trai Muluk ki bym don ha kano kano ka jingshah the mraw ha ka bor pyrkhat niam nongwei namar ha ka jaka ban kren shaphang ka jinglong jingman ka Jaitbynriew Khasi, hynrei la kren shaphang kita ki Jaitbynriew Isreal ka bym don jingïadei eiei ruh em bad ka Jaitbynriew jong ngi.
Kam kut tang katta, ki bun bah ki shit niam ne ki buiad niam kiba ym da sngew donkam ban thoh kyrteng ïa ki bad ki paidbah ki kham tip bha bad ki kham ïohi bha mano kita ki shit niam.
Ki buaid niam ne shit niam ki don wat ha ki katto katne ki Dorbar Shnong ruh kaba nga ngeit bun na ki para Ri jong ngi ki tip bha bad shem bha kaba ym da donkam ban thoh hangne.
Hynrei kaei kaba paw sha bar ka dei kum ka jing jia ha Mylliem ha kaba ka shnong ka la leit pynpra ïa ka kpep tang briew bad ha ka kyrteng ka shnong ka la don ka jingpyrshah kaba jur bha ha ka por ba leit ongthnag ïa u President ka Sengbah ki Nongshat Nongkheiñ, ka jing shah thang ka ïng lehniam jong ka Sengbah Ki Nongshat Nongkheiñ bad ka jingpyrshah thangbriew ha ki shnong ba pher ba pher.
Ym tang kata, ki don ruh ki shit niam kiba ym shah ban shna ïng mane ha ka shnong jong ki ha kaba kawei ka balang kam shah ïa kawei pat ka balang ban wan seng balang thymmai ne ban shna ing mane kaba kum kane ka jinglong ka dang jyllei bha ha ka jylla jong ngi haduh kine ki sngi ba mynta ruh.
Kine kiba don kti ha kine ki kam kiba la kdew ha neng ki dei kita ki shit niam ne ki buaid niam.
Baroh shi katta, ngim sngewthuh ba ki shit niam bad ki buaid niam ki jyllei bha ha ka jylla jong ngi khamtam ha ka ri Hynñiewtrep.
Bad ïa kane ka jingdon bad ka jingkren ki shit niam kiba na poh ka jylla ym don ba ïohi, ym don ba nud ban kren, ym don ba nud ban kynthoh namar ba bun (majority) lehse ngi lah ban ong ba bun ki nong buaid kiba ïa dih ïa ka juh ka jingdih pynbuaid (wine) haduh ba poi u pud ba kim sngewthuh ïalade ba ki dei ki nongbuiad ne kim ithuh shuh ïa kiwei ba ki dei ki nongbuaid haba ïalade ruh kila dei lypa ki nong buaid niam ne ki shit niam.
Ka jingwan jong u Mohan Baghwat ka la pyn pynngad bad pyn peitmat kdar ïa ki para ri jong ngi kiba la shu buaid lynter taid baroh shi katta.
Bad nangne sha khmta kito kiba ju shit niam ne ki buaid niam lada dei ki nongialam sengbhalang, ki nongïalam seng sain pyrthei, ki nongïalam shnong/raid/Hima ki dei ban da leh pynngad noh bad ki dei ban kynmaw noh dngong ba kin ym mlien shuh ban ong ba ka Meghalaya ka dei ka jylla Kristan ne ka Christian State namar ka ktah ïa kiwei.
Bad lehse u tei u heh RSS u ïoh sngew ïa ka jing ïa buaid niam ne ka jing shit niam shane u sa kren kum ka tei ka kyntien kaba ma ki ruh ki sa hikai ban kren shit niam kumtei.
Ha kaba khatduh nga sngew ban ong “U Khasi um lah ban long Hindu, um lah hi ruh ban long Christian ban long Muslim ban long Sikh ban long Jain bad kiwei".
U Khasi un sah beit u Khasi naduh ba sdang ka Jaitbynriew haduh mynta bad haduh junom la junom.
Tang U Rupang uba ai beit ia ki mat ba dei bad shongnia ban ia pdiang ha ka thup (pyrkhat ieid jaitbynriew).
KhubleiKa jingkhublei ba kham kyrpang ia I nong thoh ia kane ka article I bah D.Tariang nga kitbok ba phin nang eh nangkhlain, ai ba ki khraw pyrkhat kum ma phi kin iai mih speh na ka por sha ka por ha ka Ri Khasi baieit ki Blei.
Tang U Rupang uba ai ia ka jingthoh kaba shongnia shong nongrim bad lah ban pdiang ha ka thup pyrkhat (ieit jaitbynriew) khublei shibun.
Ka jingkhublei ba kham kyrpang ia I bah D.Tariang I nongthoh ia kane ka article, nga kitbok ba in nangshait nangkhlain bad ai ba u speh ka jingieit ri ieit jait bynriew un nang mih bad khie lung na ka por sha ka por ha ka Ri Khasi baieit ki Blei.
Ban kylla niam ym don ba lah ban Khang.
Ban kylla jaid bynriew te ym lahDonbok ba don ki shit niam, lym kumta ka Krem Mawjymbuin la lilam ei da kine ki jait briew sha ka RSS bad u Lum Sohpetbneng un sa dap da ki mandirMynno u Heh RSS u kren shit niam haba ha ka jingiohsngew jong nga dei ba u kren shaphang ban pyntylli ia ka jaitbynriew ha ri India jong ngi la kidei na kano² ka niam ruh.
Hynrei dei tang ka jingsngewthuh bakla jong iwei ne ar ngut ba sa mih ki jingiatainia khlem nongrim kumne.
u nongthoh ruh sngew kop udei hi u buaid niam da phi pule bha jingthoh jong u,ka tarajur ka noh khyndiat sha ka buaid niam hi.
Haba lah rug ka pyrkhat nongwei wat lada kren ia jingshisha kalong kaba laitlut.
KA JAITBYNRIEW BAD KA JINGNGEIT KAM IA DON BYNTA EIEI PARALOKphi mut ban ong phi dei u khasi tangba ka jingngeit pat phi ngeit nongwei ha ri khasi shwa ban kren to pyrkht 100 sien ho lok phin shong nia ia kaba phi krenTo ngin ia Tei ia ka State Kong ngi …Unity in Diversity …….
,.
Shillong:Mynhynnin ka sngi, la leit ai mukotduma ha Meghalaya High Court, na ka daw jong ka jingthied kali beain, da ka tnat pulit, haduh 29 tylli, kaba la thied naduh u snem 2019, khlem da ioh ia ka jingmynjur, na ki bor pyniaid kiba dei hok, ha kaba ia kitei ki kali, la pyniaid da uwei u briew, uba dei U Assistant Inspector General of Police (Administration) jong ki pulit Meghalaya.
La ong shuh shuh, ha ka jing iasaid ha kashari, ba ia katei ka kam, la mut ban buhrieh noh bad ba ym shym la pynshitom, ia uba donkti lane ban ioh biang ia katei ka pisa paidbah, kaba la pynlut kai.
Na ka liang ka sorkar jylla, ka pynshai, ba ka jingtohkit, ka la nang iaid bad ba yn pynngat kyndon ia ki katto katne kiba don bynta ha katei ka jingjia bad la ong shuh shuh, ba ka dang kloi eh ban shim ia kino kino ki rai kiba tyngeh.
Ka jingbishar ia katei ka kam, kan long biang ha ka 17tarik Risaw, 2022 ha ka jingshong bishar U Sanjib Banerjee Chief Justice bad U Bah W Diengdoh, nongbishar.
Shillong:Ka Youth Wing jong ka sengsain pyrthei ka People’s Democracy Front (PDF) mynhynnin ka sngi, ka pynrem ia ka jingkam u nongialam ka Rashtriya Swayamsevak Sangh (RSS) u Mohan Bhagwat u ba la kam ba baroh ki nong India ki dei ki Hindu.
Haba kren sha ki lad pathai khubor u president ka PDF youth wing u bah Egenstar Kurkalang, ula ong ba ki jaidbynriew Khasi, ki la don lypa ia la ka tynrai, ka niam bad ka riti dustur naduh ba ka India ka dang shah synshar ha ka sorkar phareng.
U bah Egenstar ula ong ba ka jylla Meghalaya ka la wan iasoh sha ka India ha u bnai Nohprah 1948, hadien ba ki nongialam ka Khasi States, ki la soi ia ka Instrument of Accession ban don noh hapoh ka ri India.
“Ki jaidbynriew Khasi ki la im laitluid lypa, ha shuwa ban shah kynthup hapoh ka ri India ha u snem 1948, hadien ba ki nongialam ka Khasi States, ki la soi ia ka Instrument of Accession, namar u myntri rangbahduh ka ri u Jawahalal Nehru, ula kular ban pynim iaka riti dustur ki jaidbynriew khasi lyngba ka ain khyrnit ba hynriew ia kaba la bsuh hapoh ka riti synshar ka ri India" la ong u bah Egenstar.
U bah Egentstar, ula kynnoh ba ka jingkam u nongialam ka RSS u Mohan Bhagat ba ki nong India, ki dei ki Hindu ka long kaei kaei kaba ialam bakla bad ka jingthmu ban ibein ia ki paidbah ka jylla Meghalaya bad ka thain Lam Mihngi (North East) baroh kawei.
Ula ong ba ka jaidbynriew Khasi lane ki khun Hynniewtrep, kila im lypa kim ki briew laitluid bad ka jaidbynriew kala don lypa iaka jingithuh, ka riti dustur, ka jinglehniam bad kiwei kiwei de bad dei namar kane lah ban ong ba ka jaidbynriew Khasi ka dei kaba la rim bha.
Shillong:Ka kynhun ki nonghikai shiteng por (contractual teachers),ha ka lama jong ka Meghalaya Government Lower Primary school contractual Teachers association (MGLPSCTA), mynhynnin ka sngi ki la phah da ka shithi sha ka sorkar jylla, kum shi bynta ban pynkutnoh ia ka jingdawa jongki bad ki shikhung mat kiba ki la buh naduh ba sdang ka jingshong shah thngan ka jongki bad kaba dang bteng ruh ha duh mynta.
Haba iakren bad u nongialam jong kane ka kynhun u Babu Birbor Riang tem, u la iathuh, ba ka mat ba nyngkong ka long lada phai bad peit ia ki skul ha Megha laya, kat kum ka Meghalaya school education Act 1981, ka don ka jingduh bad shah ktah bha ha u snem 2022, na ka daw ka jingbymbiang ki nong hikai.
Kat kum ka jingtian bishar jong ka ingbishar, ba dei ban thungkam noh, ha kine ki post kiba lait bad lada ka sorkar kam la ban pyndep ia ka kamram ka dei ban kitkhlieh ia ka jinghiar bad jinglong jingman jong ka pule puthi ha ki skul Lower Primary.
Ha kaba iadei bad ka riti synshar jong ka ri India, katkum ka article 21(a), la kren shai hi ba ka sorkar ka dei ban pynkhlain ia ka pule puthi naduh na tynrai kumta ka sorkar ka dei ban thungkam ia ki nonghikai shiteng por, ha ka por laibnai ne lah ruh ban pynjlan shuh shuh la ka long 2 snem ne wat haduh 17snem ruh.
Na ka liang jong kane ka kynhun kaba don kumba 1000 ngut ki dkhot bad kumba 800ngut kiba la shah weng na ka kam, khlem da don kino kino ki ain ne ka jingpynmih hukum la ka dei ka rai jong ka sorkar ne ka kynhun myntri ban weng kam ia ki bad khlem kino kino ki daw ka sorkar, ka la shu leh beit tang ban pynjah noh ia ka kyrteng jong ki na ka kam, da kaba wanrah ia ki mat treikam ki bym shong nongrim.
Kiwei pat ki mat kiba ha kane ka shithi la iohi ba katkum ka Meghalaya School Education act 1981, ka iathuh shai ba ka projek na ka bynta kine ki skul bad Meghalaya school service ban burom ia ka skul sorkar.
Haba phaidien pat sha ka shithi ba la phah da ki ophisar ba deit peit haka 24l04/2019 vide EDN.103/2015/pt.
iv/12 bad ruh ka jingthoh ba la phah da ka ophis jong ka Director school education and litaracy shillong vide no DSEL/EL/GA/ADM/1/2016/200 haka 21 may 2019 ban kyrpad bad pyntikna ban thungkam biang ha kiba thylli.
Daka ba pynshong nongrim, ia kane ka jingkyrpad ha u July/26/2002 ka la shim iaka rai ban thungkam tikna ha ki 2447tylli ki skul Lower bad upper primary Government school.
Ka tnat pule puthi ka dei ban pynmih ia ka hukum ban ai jingmut ia ka jingpyniaid ia ki skim, ha ki por ba lah buh.
Katba na ka liang jong ka Meghalaya Government Lower primary school bad upper primary school kin iaid beit sha khmat ia ki jingiakhih da ki prokram ba pher ba pher ban ioh ia ka hok ka jongki bad ki la aipor ruh shitaiew ia ka sorkar ba kan shim ia ka rai.
Lada ka sorkar kam shim kano kano ka rai na ka liang ki nonghikai kin shim da kiwei pat ki lad ki lynti ban pynjur ia ka jingiakhih jong ki.
Ki la phah ruh ia ka shithi jong ki sha u myntri Rangbah jongka jylla, u Lat ka jylla bad sha u myntri ba dei peit jong ka tnat pule puthi ruh kumjuh.
Nongstoin:U Myntri Rangbah jong ka sorkar jylla u Conrad Kongkal Sangma, mynhynnin ka sngi u la ioh ban plie ia u maw nongrim jong ka surok na Nongstoin sha Maweit.
Ha katei ka sngi plie ia utei u maw nongrim kaba la long hapoh ka madan jong ka St.Mary’s Secondary School, Maweit Parish la iadon lang ruh u MLA jong ka thain u Bah Gigur Myrthong, MLA jong ka Nongstoin, u Bah Macmillan Byrsat, u Deputy Commissioner jong ka WKH, u SP, u Superintending Engineer ka tnad PWD (Road) Western Circle, u Executive Engineer ka tnad PWD, ki nongtrei katei ka tnad, ki ophisar jong ki tnad treikam bapher bapher, ki Nongialam shnong bad da ki hajar ngut ki paitbah kiba la wan ban sakhi ha katei ka sngi.
Ia katei ka surok kaba jngai tang kumba 23Km ka ban sdang na Nongstoin bad kan poi shuwa tang tang hapoh Wahlyngdoh la bei tyngka lyngba ka Meghalaya Integrated Transport (MITP) jong ka World Bank ka ban iaid lyngba ki shnong kiba kynthup iaka shnong Nongpyndeng, Mawlait,Nongtraw, Wahlyng doh, Nongsba, Mawdong bad Miangshang.
Ka jingpyntrei ia katei ka surok ka kynthup iaka jingpynheh haduh Intermidiate lane bad yn siang rben bha ha kaba ka mang tyngka nakabynta ka jingpyntrei ia katei ka surok ka la kot haduh Rs.98, 26, 14,300/- (Khyndaiphew phra klur arphew hynriew lak khatsaw hajar bad lai spah tyngka) ha kaba yn pyndep tang 36 bnai.
Ha ka jingkren jong u Myntri Rangbah u la ong ba ka thain Maweit kadei ka thain kaba la shah iehnoh bein la kham slem bad u la sngew kmen ba ka sorkar ha kane ka kynti ka la ioh ban pynurlong iaka jingkwah kaba la slem bha jong u paitbah ka thain Maweit.
U la pynkynmaw iaka jingwan jong u 6 snem mynshuwa hapoh Maweit na ka bynta ka jingiaseng ICYM ha kaba u la mad shisha iaka jingsniew jong ka surok.
“Ka long shisha ka histori hapoh ka thain Maweit ha kaba hadien ki 57 tylli ki snem la lah ban plie paitbah ia u mawnongrim bad kaba la pynhun jrut ymtang iaki paitbah hynrei ia nga shimet namar kadei ka surok kaba la angnud lah slem bad mynta ka la urlong" ong u Myntri Rangbah, u la ong ruh ba ka surok kaba bha kan nang wanrah shuh shuh ia kiwei pat ki kam pynroi hapoh katei ka thain bad lyngba ki surok kiba bha kan kyntiew ruh iaka ioh ka kot jong ki paitbah katei ka thain namar lada ngi la ioh iaka surok kaba bha kiwei pat ki kam pynroi kin nang bud ter shi ter.
U Myntri Rangbah u la ong ruh ba ka sorkar ha kine ki 4 snem tam ka la ialeh ban pynioh surok jan man ki shnong bad dei tang kane ka sorkar kaba lah ban theh khambun ki kam pynroi lyngba ki surok bad ki lynti ki syngkien hapoh West Khasi Hills.
U la ong ruh ba ka sorkar ka la dep ban theh da ki hajar klur tang nakabynta ki surok hapoh ka thain West Khasi Hills kaba kynthup naduh ka PMGSY bad National Highway ia kaba la leh klet da ki sorkar ba mynshuwa ha kaba khambun na ki surok la mang tyngka na ka skhim jong ka sorkar kmie lyngba ka CRF bad RIDF.U Myntri Rangbah u la ai ruh ka jingiaroh ia u MLA jong ka thain Mawshynrut, u ba la trei shitom ban pynlong kam bad ban pynurlong ia katei ka surok hapoh Maweit bad dei lyngba ka jingbuddien jong u ba katei ka surok ka la poi sha ka thong jong ka jingjop ka ban ai ka jingmyntoi nakabynta u paitbah jong katei ka thain.
Ha kajuh ka por na kaliang jong u Myntri Rangbah u la kular ruh ha katei ka sngi ban kyntiew kyrdan noh ia ka Maweit PHC sha ka CHC kata ban kyntiew shaduh 50 jingthiah ha kaba ia kane u la kular ba un sa iakren bad u Myntri ka tnad ka koit ka khiah ban pynsted iaka jing mang tyngka khnang ba kan ai jingmyntoi ia ki paitbah jong katei ka thain Maweit.
U Myntri Rangbah u la pynpaw ruh ba ka koit ka khiah kadei ka mat kaba hakhmat eh iaka sorkar ba kan buh ka thong nakabynta ban pynioh iaki lad jingsumar kiba bit ba biang bad kumjuuh bad kat ka jingheh jong ka thain Maweit ka la dei ban kyntiew kyrdan noh sha ka CHC kumta u la kular hakhmat ki paitbah ba ia katei ka jingkyntiew kyrdan ia katei ka PHC sha ka CHC yn sa leh noh shen namar kadei ka mat kaba donkam tam iaki paitbah katei ka thain.
Haba kren ha katei ka sngi na kaliang jong u Bah Macmillan Byrsat, MLA jong ka Nongstoin, u la ong ba ka sorkar hapoh ka jingialam jong ka NPP ka la pynpaw shisha iaki kam ba radbah ha kaba iadei bad ka roi ka par, bad ka thain Maweit ka long kaba donbok ban ioh ia u MLA u ba don ha ka bor synshar namar lyngba ka jingtrei shitom jong u MLA la lah ban wanrah iaka surok kaba la shah iehnoh mynta la 50 snem tam.
U la ai ka jingiaroh iaki paitbah katei ka thain ba ki la ai ka jinghaniah ia ka sorkar namar kadei tang kane ka sorkar kaba sngew iaka jingud jingnam jong ki paitbah ka thain Maweit.
U la ong ba ka thain West Khasi Hills kadei ka District ka ba bun tam ban ioh iaki surok namar tang ha kine ki 4 snem shiteng ka sorkar MDA ka la ioh ban iaki surok kiba donkam tam hapoh ka District kaba kynthup iaka surok na Nongstoin – Rambrai haduh Chaigoan, ka surok na Nongstoin sha Wahkaji bad ka surok na Nongstoin sha Maweit.
U Bah Gigur Myrthong haba kren ha katei ka sngi u la pynpaw iaka jingsngew kmen kaba khraw ha kaba iaka jingthrang jong u ban plie noh iaka jingpyntrei iaka surok na Nongstoin sha Maweit la lah ban pynurlong mynta ka sngi bad kan long ka histori pakit iaki paitbah ka thain Maweit ha kaba hadien 57 tylli ki snem kiba bun tylli ki sorkar ki la leit hynrei ym don wat kawei ruh ka sorkar ka ba sngap bad ka ban pynurlong iaka jing kwah jong u paitbah hynrei tang kane ka sorkar kaba la ialam da ka NPP kaba lapyni shisha da ki kam.
U la pynkynmaw ba ki sorkar kiba la ialam da ka Congress bad kiwei kiwei ki seng kim shym la phaidien satia iaki paitbah katei ka thain ha kaba kane ka la pynlong ia u ha u snem 2018 ba un don iaka kular kaba skhem ba lada un jop kum u MLA un sa leh eiei nakabynta ka surok Maweit bad haka jingiaid lynti jong katei ka project kaba u la buddien bha ha ki snem ba la dep ka pynlong ia u ban artatien ioh ba kan lait hynrei miet la bat sngi u la ioh ban buddien bad mynta ka la long kam satang ban aiti sha u Contractor bad ban pyntrei noh ia katei ka surok.
U la ong ruh ha la de ba lada um ioh ban pynurlong um kwah shuh ban wan iuh kjat hapoh Maweit hynrei mynta ba la lah ban pynurlong shuwa tang 23KM kumta ka shong ha u paitbah ba kin ai ka jingiatreilang khnang ba ha ki snem ban wan un sa lah shuh shuh ban pyndep sa 12KM kaba dang sah.
U Bah Gigur u la iathuh ruh iaka jingiaid lynti jong ka surok na Riangdo sha Hahim bad na Nongstoin sha Maweit ba kimdei satia kiba suk ban ioh ne ban pynpoi sha ka thong khlem ka jingiatreilang jong u Myntri rangbah bad u Symbud Myntri Rangbah kumjuh u MLA jong ka Nongstoin kiba la ia buddien lang hynrei dei lyngba ka jingiatreilang kaba lah ban pynurlong ia katei ka project.
Bhayakul Laitumkhrahferdinandlyngdoh.
fl@gmail.
comMob.8837415923.
Ong u myllung Soso Tham ha ka jingrwai jong u, “U Dieng Bilat High School".
Ki dei ki kyntien ba kibriew ba don jingduna ha ki dkhot met ki ïahap shisha ha ka jingim jong ki khamtam ha ka ïoh kam ïoh jam ne ka kam seng kam lajong.
Ha kaba ïa dei bad kane, nga lah ban wanrah hangne ïa ka nuksa jong u Bah Aiboklang Sohtun uba shong basah ha shnong Laitkor.
U la heh la san kumba long lem kiwei ki para khynnah haduh ynda u la lah ban pyndep ïa ka B.Com.
Dei ha ka por ba u pule ïa ka M.Com.
baki khmat bad ka bor ïohsngew jong u ki la sdang ban duh noh.
Hynrei kane kam shym la khang lad ïa u ban pyndepïa ka jingpule jong u da ka jingthmu kaba skhem ban seng kam lajong bad ban lah ruh ban ai kam ai jam lem ïa kiwei.
U ong kumne, “Nga don ka jingïohi jngai ha ka jingim jong nga,naduh kapor ba nga dang leit skul,bangan long kum u nongsengkam lajong.
Kane ka jingthrang jong nga ka dang ïai rhem hapoh ka mynsiem jong nga.
Hynrei naduh ka por ba nga sdang ban duh noh ïa ka bor ïohi bad ka bor ïohsngew ka la wanrah ka jingtyllep noh ïa kaba nga angnud eh, Nga la pyrshang bun ki lad ki lynti ban pynurlong ïa kaei kaba nga angnud hynrei ym don ba plie lynti lem bad nga hap shu hun la ka hun ha ka kam hikai skul tang ban lah ban kyrshan ïa la ka jong ka ïng ka sem.
Haduh mynta nga dang don ka jingkyrmen ban pynurlong ïa kaba nga angnud baroh shi katta.
"Kane ka jingïashem jong u Bah Aiboklang ka pyni shai ba ki briew kiba don ka jingduna ha ki dkhot met ruh ki don la ki jong ki jingthmu bad jingangnud; ki don la ki sap ki phong kiba ma ki ki kwah ban ïa sam lem bad kiwei.
Hynrei haba ym don ba plie lad plie lynti, ki la hap ban shu hun noh kumba ki long.
Katkum ka jingkheiñ ka World bank ki don kumba 600 million ki briew ba don jingduna ha ki dkhot met ha ka pyrthei baroh kawei,kaba mut 1 na ka 10 ngut ki briew ha ka pyrthei ki im hapdeng ka jingduna ki dkhot met.
Ha ki ri kiba kham duk ka jingdon kibriew ba don jingduna ha ki dkhot met ka kiew shibun na ka daw ka jingbym ïoh ïa ka jingsumar kaba biang, ka bam ka dih kaba biang bad ka jingbym kit khia ki kmie ki kpa ban sumar bha ïalade ha ka por ba dang punïa ki khun.
Kine ki ïalam sha ka jingïoh ïa shibun jait ki jingshitom kibalam sha ka jingduna ha ki dkhot met baroh shirta ka jingim.
Nangta ka NSS data ka pyni ba 50% na ki briew ba don jingduna ha ki dkhot met ki hap ha ka jingduna ki kti ki kjat bad ka daw kaba kongsan kaba wanrah ïa kane ka dei na ka jingbym ïoh tista ïa ka dawai polio; haduh 65% ki dei kiba hapoh 15 snem, katba 32% ki dei kiba 15 snem haduh 59 snem.
Ïakane ka jingduna lah ban ïada da kaba pyntikna ba ka jingai dawai polio ka long kaba tista hynrei kumba ngi shem ka dang jngai bah ba ka ri India kan kynjoh sha ka thong kumba la thmu.
Ha ka jylla Meghalaya jong ngi, katkumka khana samari 2011, ki briew ba don jingduna ha ki dkhot met ki don palat ïa ka 48 hajar ngut bad la ngeit ba haduh mynta u snem ki la nang bun ar shah.
Kumba long ka jingim bad ka jingïashem jong u Bah Aiboklang Sohtun, ki don bun kiwei ruh kiba ïaid ha kajuh ka lynti.
Ki hap ban mad bun ki jingeh na kawei ka sngi sha kawei pat.
Kane baroh ka jia namar ka jingbym ïohlad jong ki ban shim bynta pura ha ka imlang sahlang bad ïa ki jingdonkam jong ki la trei ne pyntrei kam da kiwei pat khlem da kynthup lang ïa ki khamtam ha kaba shimïa kino kino ki rai ha ki kam kiba ïa dei na ka bynta ka bha ka miat jong ki.
Ka United Nation Convention on the Rights of Person with Disabilities (UNCRPD) ka ong “ym don eiei shaphang jong ngi khlem ma ngi" kine ki kyntien kiba shongnia ki kdew shai ba ki briew kiba don ka jingduna ha ki dkhot met ki don ka hok ban ïa don bynta ha ka ban shim rai ne ban pyrshah ïa kano kano ka rai haba ïa dei bad ka bha kamiat jong ki.
Hynrei haduh mynta ha Meghalaya kane ka jingïoh bynta ki briew ba don jingduna ha ki dkhot met ban ïoh bynta lem ha ka ban ïa ai jingmut lang ha ka imlang ka sahlang kam pat don satia ka jingithuh ba kyrpang ban kynthup lang ïa ki.
Kane ka ïalam sha ka jingkut lad ha ka jingim jong ki banïohkam ïoh jam khamtam eh ha ka ban seng kam seng jam lajong bad ban pyndonkam ïa ka sap ka phong jong ki.
Hooid, ki don bun ki lad ki lynti ban kiew shaphrang ha ka jingim jong ki hynrei ym don pat ba btin lynti lem ïa ki ha kanokano ka rukom ban pyndonkam bha ïa kita ki lad ki lynti.
Ka Sorkar ruh ka la pyrshang ban kyrshan da kaba ai jingïarap kum ka bai bam ha ka por leit Training hynrei kaba lyngngoh pat ka long ba ynda ladep ka training ka shu kut noh kumto khlem don kano kano ka jingbud dien ban khmih la ka don ne em ka jingmyntoi na ka training ba ki ïoh.
Khyndiat ngut eh kiba la pyrshang ban ïeng hala ki jong ki kjat tangba bun ki shem jingeh kumno ban pynheh bad pynïar ïa ka kam ka jam jong ki.
Kane bunsien ka pynduh jingkyrmen nohïa ki bad ka pynlong ïa ki ban sangeh noh ïa kaei kaba ki la sdang.
Dei ha u snem 2022 ba ka Barefoot Trust,kaba trei na ka bynta ka jingbha ki briew kiba don ka jingduna ha ki dkhot met, da ka thong “ban pynkup bor ïa kibriew kiba don ka jingduna ha ki dkhot met da kaba pynlah ïa ki ban ïeng ha la ki jong ki kjat bad ban pynurlong ïa ka thong ha ka jingim jong ki" ka la sdang ïa ka program kaba khot “IncPreneurship".
Lyngba kane ka program la lum lang ïa ki katno katne ki briew kiba don jingduna ha ki dkhot met na ki saw tylli ki district kiba kynthup ïa ka East Khasi Hills, Ri Bhoi District, West Jaintia Hills bad West Garo Hillsda ka jingïatrei lang bad ka PRIME Meghalaya ryngkat bad ka Khasi Disabilities Association, ha kaba kumba 69 ngutki briew kiba don jingduna ha ki dkhot met ki la ïoh shim bynta ban ïa thir jingmut lang bad ban pynsngew ïa ka jingangud jong ki ban ïeng ha la ki jong ki kjat.
Bun na kiba wan shim bynta ki la pynpaw ïa ka jingangud jong ki ban kiew lem shakhmat bad ban lah ruh ban noh synniang lem ha ka imlang ka sahlang kum kiwei pat.
Iwei na ki nongshim bynta ila ong “u Chief Minister u ong ngim dei ban long tang ki nongwad kam hynrei ngi dei ban long ruh ki nongai kam ia kiwei ban kyntiew lem ïa ka imlang ka sahlang".
Ki don kiba la pynpaw ruh da kaba ong “plie lem ki lad ki lynti ïa ngi ruh ban seng kam lajong bad ban ithuh ruh ïa ka jinglah ka jong ngi; wat peit than tang ïa ka jingduna jong ngi".
Kane ka dei ka sien kaba nyngkong eh ba ki briew ba don jingduna ha ki dkhot met ki ïoh lad ban pynpaw ïa ki jingthrang jong ki ha ka jingim bad kane ka pyni ba ngi donkam ïa ka jingkylla ha ka imlang ka sahlang da ka thong ban kynthup lang ia baroh ha ki kam pynroi khlem da iehnoh ia iwei ruh shadien.
Kane ka jingïaphylliew jingmut lang ha ki saw tylli ki district ka la wanrah ïa ka jingshisha ba ki briew ba don jingduna ha ki dkhot met kim da kwah than ïa ka jingleh isynei hynrei kaei kaba ki thrang ka dei ban pynurlong ïa ka hok jong ki, khamtam eh ban pynurlong ïa kaei kaba ki angud eh ha ka kam seng kam seng jam lajong.
Ki la pynpaw ruh ïa ka jingkwah jong ki ban pyntreikam pura ïa ki policy ban pynlah ïa ki briew ba don jingduna ha ki dkhot met kum u Bah Aiboklang bad kiwei kiwei ban ïeng ha la ki jong ki kjat.
Khublei Shibun.
Shillong:"Wat lada dei u MLA ne uno uno u heh sorkar, shisien ba ula pynkheiñ ïa ki kyndon aiñ pynïaid kali ne la pynlong ïa ka jingwan rah ïa ka dheng kali dei beit ban shaiñ ne daiñ kuna", ong u MLA ka 17 North Shillong Konstitwensi u Bah Adelbert Nongrum ha ka jingleit jurip bad jngoh ïa ka bynta jong u Motphran kaba long ka dawbah ka jing dheng kali.
Ha ka jingleit jurip ïa ka jaka kaba pyllun kaba dei ruh ka lad ban rung sha Shnong Mission kaba dei ka pdeng jaka ba ju pynïeng bad pynhab nongshong kali ha Motphran, u Bah Adelbert Nongrum ha ka jingdonlang u Additional Superintendent of Police ka traffic branch, u Bah Onel Ïan Swer bad u 2nd Incharge traffic police ka Lumdiengjri PS, u Arjun Chetri; u MLA u la pynpaw ka jing sngew khia ba katei ka jaka ka dei kaba kongsan tam kaba pyndheng ïa ka surok ïaid kali.
“Wat la kum u MLA kam da dei satia ban mih sha surok ban pynbeit ïaid kali namar ka dei ka kam ram ki pulit, hynrei da ka jingsngewkhia ïa ka jingud jingnam kiba bun, ym banse ban ïakren pynbeit na ka bynta ka bha ka miat jong baroh lang," ong u MLA.U la ong ba ka por kaba jur bha ka dheng kali ha katei ka jaka ka dei naduh ka por 8 baje mynstep haduh 11 baje mynstep bad 5 baje janmiet haduh 7 baje janmiet.
“Ka daw ka long ba ki briew ruh ki ju ap kali na kane ka jaka bad kumjuh ruh kiba kamai ñiah kali ruh ki ïeng laiñ ap briew ha kaba kane ka la ktah shibun bha, kumta ngi la rai, ba kum ka jingpyrshang, ha kane ka jaka naduh mynta ka Sngi ka tnat traffic branch kan pynmih hukum ba naduh 8 baje mynstep haduh 11 baje mynstep bad 5 baje janmiet haduh 7 baje janmied yn ym shah ïeng ap nongshong kali ne pynhap nongshong kali bad ha mar syndah ka jaka ïeng ki Auto Mawlai yn shah ïa ki taxi tang ban pynhab nongshong kali bad yn ym shah ïeng kali ap briew bad yn sa aidak ruh da u line ïa ka jaka pynhab nongshong kali," ong u MLA.U la kyrpad ruh ïa ki paidbah bad ki nongñiah kali kamai ba kim dei ban shna jingeh hi dalade ïalade, hynrei ban ïatreilang ban ap kali na ki jaka badei bad kiba ñiah kali ruh kin ïeng na ka jaka badei ban pyrkhat lang ïa kiwei ym tang na ka bynta ka bha shimet.
“Na kane ka surok ki briew kiba wan na kylleng ki shnong wat naduh ki thaiñ Mawïong, Mawlai, khamtam kiba hap hapoh ka Konstitwensi ki ïaid ban leit sha District Council, sha Khyndailad bad kiwei ki jaka kumta donkam bha ïa ka jingïatreilang jong baroh khnang ba kan ym jur palat ka dheng kali ha ka bynta jong ka Motphran," u la ong.
U la pynpaw ruh ba na ka liang ki pulit traffic kin pyntreikam shwa shi por ïa katei ka rukom pynïaid kali da kaba buh por ïa mynta shipor bad lada kam don ka jingïatreilang jong baroh yn shim ka rai ban ym shah pynïeng ne kyntiew nongshong kali shyrta ha katei ka jaka bad lada lap ba don pat kiba dang saitlah ki pulit ki dei ban shaiñ ne daiñ kuna katkum ki kyndon aiñ.
U la pynpaw ruh ba ka jingjur ka dheng kali ka dei na Circle ba ju ïeng kali kamai ban leit sha shnong Mission, bad kumta khnang ba kan don ka jingïoh ïaid laitluid (free movement, free flow) yn ai lad shwa ha ki ar tylli ki por (Timing) kaba mut naduh 8 haduh 11 baje mynstep namar ki por long skul, 5 baje janmied haduh 7 baje janmiet ka tnat Traffic police kyn nym dei ban shah ban shah pynhab ne kyntiew nongshong kali (Embarking and disembarking), namar ka jaka kadei ban long laitluid pura (Completely Free), khnang ba ki kali kiba dei ban leit sha Mission, sha district Council ne sha JS road 9 lad kim dei ban shah Block.
Shillong:Ha ka sien kaba lai, u nong aiktien jong ka Seng All India Trinamool Congress, u la phah kyrwoh biang sha ki tnat pathai khubor ha ka jylla lyngba ki kynhun pyllait khubor jong ka Meghalaya Trinamool Pradesh Congress committee, ha ka sngi palei ki la buh biang ka jingkylli ia u symbud myntri Rangbah jongka ka jylla u Bah Prestone Tynsong, ia ka jingbymlah jong ka sorkar ban the lakam ia kiei kiei bad ka jingdkoh treikam kaba la palat jong kane ka MDA Government ha ka jylla.
U la ban biang ruh ia ka jing bymbeit bad ryntih ka jing bei pisa ia ka smart City project ha ka jylla, ka jing bym pynduh kam noh ia kito ki kontraktor ba don kti ha ka jingkhyllem ka ingdorbar ba dang shu shna ha Mawdiangdiang, ha kaba u myntri Rangbah bad u symbud myntri Rangbah jongka jylla ki shu sngap beit jar jar bad ai daw.
Ha ka shithi, u Gokhale u la ong ha ka kyrteng jong ka TMC Meghalaya naduh kaba sdang ka jingshna ia ka Ïingdorbar jong ka jylla, kam da iaid beit iaid ryntih bad ka pyni hi ba ka sorkar MDA kam don ia kata ka jinglah ban pyniaid beit ia ki ba bun ki kam pynroi ha ka jylla.
U Gokhale u la ong ia kane hadien ba u la iohi ia ka jingkren bad kylli jong u Bah Prestone hato u Gokhale un dei uta u kyrtong sha ka elekshon kum u dkhot ka ingdorbar bah ka ri.
Haba jubab pat ba ka party TMC Meghalaya kam don ia u ta u nong ai ktien jong ka, u Gokhale u la pynkynmaw ba ka sorkar MDA hi dei kaba lah pyniaid da ka BJP, ha kaba u Amit Shah na Delhi bad u Himanta Sharma jong ka Assam.
Haba pynshai ia ka ktien ba nabar ne ki briew ba na bar u Gokhale, u la ong ba ka sorkar ka la pynlehrain bad buh iaka jingim, jinglong jingman jong ki nongshong jong ka jylla ha ka khim khait bad ba jynjar.
U Gokhale u la pynkynmaw ruh ia ka jingia-tainia ia u Bah Prestone Tynsong bad ka jingwan jong u sha shillong ha ka taiew ba nyngkong Jong u bnai Risaw bad ka jing aidaw jong kine ki nongialam jong ka sorkar jylla, kan ym pyn sahngeh ia u ba un buh jingkylli ia ka sorkar MDA.Ka Meghalaya Trinamool Congress Committee, ha ka jingialam jong u Dr Mukul sangma, Charles pyngrope, George B lyngdoh kum ki nongialam kan lah ban sei ia ka jingdkoh treikam bad bamsap ba shyrkhei ha kane ka sorkar ba mynta.
U la iathuh shuh ba ka jingbuh jingkylli jong u ia ki myntri jong ka sorkar MDA, ka long beit, ba kum u nongshong ba kitkhlieh jong ka ri India u don ka hok ban buh jingkylli ia kino kino ki nongialam sorkar bad ban tip ia ka jing shisha, khnang ba ki paitbah kin ioh jingshai; hynrei ki nongialam jong ka sorkar MDA ki tieng ia ka jinglalot ka jongki, ioh ba ki paitbah ki tip ia ka bamsap bampong kaba don ha kane ka sorkar ba mynta.
Haba pynpaw ba ka Ri ba synshar da u paidbah ia u paidbah bad da u paidbah; u Gokhale u la ong ba ka jingkhot iatainia kam pat kut haduh mynta mynne, lada kine ki nongialam ki don ka jingkitkhlieh ia ki paidbah jong ka jylla, kim dei ban tieng, la pynkut ka kyrwoh.
Nongstoin:Ki nongkyrshan jong ki party bapher bapher kiba kynthup naduh ka party Congress, PDF bad ka party HSPDP myn ha ka sngi ba ar jong ka taiew ki la ioh ban pyniasoh sha ka party National People’s Party (NPP) ha ka jingialang kaba la long ha poh Upper New Nongstoin.
Ha katei ka jingialang kaba la iadon lang da ki spah ngut ki nongkyrshan jong ka party NPP la ioh ban pynlong hapoh Block-VI jong ka shnong Upper New Nongstoin ha kaba u MLA jong ka Nongstoin Bah Macmillan Byrsat ha ryngkat ki nongialam jong ka NPP Nongstoin Block, ki la ioh ban pdiang kylluid ia kiba wan pyniasoh thymmai.
Ha katei ka sngi la ioh ban pynsngew ia ka report ia kaba la ioh ban pule da u Secretary jong ka NPP Upper New Nongstoin Polling B, u Bah Teibor Kharsyntiew bad lyngba katei ka report la lap ia kiba bun ki kam kiba u MLA Bah Macmillan Byrsat u la theh ia ki kam pynroi, hapoh katei ka shnong Uper New Nongstoin bad lada khein lang iaki jingiarap jong u MLA hapoh katei ka shnong tang ha ki saw snem shiteng kaba kynthup iaki skhim shimet bad ki skhim pynroi kiba kynthup ia ki iing dorbar, ki skul, ki madan ialehkai, ki balang bad iaki seng samla dong ka jing iarap ka la poi haduh 4 klur shiteng.
Na ka liang jong ki nongkren ha katei ka sngi, ki la pynpaw iaka jingsngewkmen kaba khraw ia u MLA khamtam ia ki kam jong u kiba u la ioh ban theh ia ki skhim pynroi bapher bapher hapoh katei ka shnong ha kaba da kawei ka jingmut ki paitbah jong katei ka shnong ki la rai ban kyrshan biang sa shisien ha kane ka election ka ban sa long shen ha u snem 2023.
Haba kren ha katei ka sngi na ka liang jong u Bah Macmillan Byrsat, MLA u la ong “Kumba nga la kular ha ka por ialeh election ba lada jied ia nga, ngan nym pynleh rain ia phi bad nga bat skhem ia kata bad haba nga ieng ban kren ha iing dorbar thaw aiñ ka Jylla nga kren tang ia ki mat kiba donkam bad kongsan ym ban shu kren kulmar namar kan pynlehraiñ kai ia ki paidbah ka constituency" ong u bah Macmillan Byrsat MLA ka Nongstoiñ.
Shuh shuh u MLA u la ong ruh ba ka aiñ khyndew ka dei ka mat ne agenda ialeh election kaba ha khmat tam jong ka NPP Nongstoiñ, nalor kiwei pat ki mat kiba la lah ban pynurlong ha kane ka jinglong MLA jong u, ba kynthup ia ka jingpyndam noh ia ka aiñ iathoh arsien, ka jingpynphai na District Court sha DC ophis ia ka jingaplai Birth Certificate bad kiwei kiwei de.
“Haba ngi kren ia ka ain khyndew ha kine ki sngi ka don ka jingwit bad jingialeh namar ka ktah bad khang lad ia kiwei pat ki jaitbynriew bad lada ia ka ain khyndew, ngi la lah ban pynlong ain kam don jingeh ia ngi ban pyntreikam ia ka ILP hynrei sngewsih ba kam shong pat ha ka bor jong ngi" ong u MLA.Hynrei u la pynskhem ruh da kaba ong ba ka sorkar MDA hapoh ka jingialam jong ka NPP, ka khlem shong kli kti hynrei ka iai iakhun bad shimkhia ia ka jingthmu pyntreikam ia ka ILP bad kumjuh ka jingthmu ban pynrung ia ka ktien Khasi bad Garo ha ka khyrnit kaba phra jong ka riti synshar ka Ri India.
U la ong ruh ba kum u nongmihkhmat, ba la shah jied, u ong ba ka 5 snem kam dei ban shu long lehnohei tang na ka daw jong ka jingkwah burom, tang na ka daw jong ka jingkwah mih kot khubor bad na ka liang jongu, mar ia shah jied kum u MLA, u ong da kano ka lynti ban iaid khnang ba u paidbah ka Nongstoiñ un nym shah ktah.
Ym tang kata u tei u MLA u la ong ruh ba jingtreikam ka jingied bad jingshaniah kadei kaba kongsan tam bad lada ngi la ioh ka jingied bad jingshniah na ki kam ruh ki suk bad ym da donkam ban leit khroh iano iano hynrei kila wan hi da kaba u la ong ba shibun ki kam pynroi hapoh ka Nongstoiñ constituency ki la tuid ha kine ki 4 snem tam bad ia kata la sakhi hi da u paidbah.
Ha kaba iadei pat bad ka election ka ban sa wan u MLA u la pynthikna ba ka NPP kan ioh ban synshar marwei ha ka election ban wan, namar kumba long mynta ka party ka la don haduh 35 ngut ki MLA ba kynthup 17 ngut na Garo Hills bad 18 ngut na Khasi-Jaintia.
Shillong:Ki nongshong shnong ka West Jaintia Hills District ha khappud Bangladesh, ki don ha ka jingsyier mynsiem, kaba jur, ha kine ki khyndiat sngi ba ladep, na ka daw, ba ki Border Security Force (BSF) kiba dei ki nong iada ia ka jing wan kyrthep, ki khar Bangla sha India, pynban ki dei kita ki nong pynklumar pynsmiej ia ki paitbah ia u nong India.
Kane ka la jia ha shong Muktapur War Jaintia bad ki paitbah ryngkat ka seng Hynniewtrep Achick National Movment (HANM) War Jaintia Circle myn ha ka sngi Palei ka 29 tarik u Nailur 2022, ki la wan ia kynduh ban aiti ia ka dorkhas ha u Myntri ka tnad kam poh iing ka sorkar jylla, u Bah Lakmen Rymbui, halor ka jing pynthut bad pyndik ki Border Security Force (BSF) ha West Jaintia Hills District ha khappud Bangladesh.
Hadien ba mih na ka kamra jong u Ma Rymbui, u President ka HANM War Jaintia, u Bah Shaniahlang Suchen ula kren sha ki lad pathai khubor, ki la ai por 7 sngi ba ki BSF, kin sangeh na kitei ki kam thombor jongki, hynrei, lada kim leh eiei, kumta na ka liang ka shnong, kan sa mih lang khrui ban thom da ka bor ia ki shipai BSF.Shuh shuh u Bah Suchen, ula iathuh ba ka jing pyndik ki BSF kam dei tang shisien lano, hynrei bun bun sngi ki ju pyntieng pynsmiej ia ki nongshong shong bad kaba ma ka long ba ki BSF ki ju leh shutia ia ki kynthei khyllung khynnah haba ki leit sum sha ki wah bad kane ka long kaba ma, ba shisien ioh kin thombor ne bat bor ia ki kynthei.
Shuh shuh ula iathuh shwa ba kin mih na iing ban leit ha ki lum ki wah ban rep ban riang, ki pynkulmar shwa da kaba kylli bniah bad pynlong ka jing toh kit wat hapoh shnong, shwa ban wan na la ki jong ki jing trei ki leh kum juh man ka sngi bad haba ki wan na iew Jowai ban thied ki marbam mar dih bad ha shiteng lynti, ki shah bat ban tohkit ban pan ki kot ki sla kaba buh jingeh ia ki nongshong shnong.
