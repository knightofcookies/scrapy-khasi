Ki paidbah ka jylla mynta ki sah umdum ha kaba ïadei bad ka bam ka dih jong ki, kata hadien ba ki mih bun ki jingeh kawei hadien kawei pat bad ka jingbymthikna ïa ka bam la ka long kaba bit na ka bynta ka koit ka khiah jong ki.
Kane ka kynthup naduh u khaw haduh ka doh kaba ki bam man la ka sngi.
Dang khyndiat taiew la ïohi ba ka don kawei ka longïing kaba lap ïa u khaw ba la khleh dawai urea bad tang hadien la don sa ka jingjia ba sngewsih ha Assam ha kaba ki paidbah na Garo kiba shong markhap bad ka shnong ha Assam ki la mad ïa ka jingjia ba sngewsih namar ka jingbam ïa ka dohkha bad katkum ka jingkam la ong ba kane ka dohkha ka dei kaba don ïa u dawai formalin lane uta u  dawai ban pynneh pynsah ïa ka dohkha.
Ym slem hadien kane, la ïohi ba ki paidbah ki la mad ruh ka jingeh sa ha kaba ïadei bad ka dohsniang hadien ba la don ka jingïap ki sniang ha ki katto katne ki bynta jong ka jylla namar ka jingpang African Swine Flu (ASF) bad mynta ka kynti ka don ruh sa ka jingpang jong ki masi kaba ktah ïa ka sniehdoh jong ki, kaba la tip kum ka Lumpy Skin Disease (LSD).
Mynta kaba ki paidbah ki ap ka dei sa tang ka jingpynshai bad jingpynskhem ka sorkar la kine ki doh ki long kiba bit ba biang ban bam bad ka ban ym ktah ïa ka koit ka khiah jong ki.
Hooid na ka liang ka sorkar naduh u Myntri ba peit ïa ka tnad ri jingri haduh ki ophisar ki la batai shai ba kane kam don jingktah bad ka long kaba biang ban bam ïa ki doh, tangba ki doh ki dei ban long na ki sniang lane masi kiba shait ba khlain ki bym shah ktah ha kane ka jingpang kaba don mynta ha ka jylla.
Hynrei la ïohi ruh ïa ka jingshim sting bad ka jingbym shimkhia na ka liang ka tnad, ha kaba ïadei bad kawei ka jingpyntip shaphang ka jingkhangdam bad ka jingdon ka jingpang ASF ha ki saw tylli ki shnong ha Ri-Bhoi District.
Ha kaba ïadei bad kane ka jingjia, na ka liang u myntri ka sorkar jylla, u Bah AL Hek, uba dei peit ïa ka tnad Animal Husbandry and Veterinary, u la pyntip ba u la ïohpdiang ïa ka shithi kaba naduh ka 16 tarik Jymmang, 2023 kaba pyntip ïa ki saw tylli ki shnong hapoh Ri-Bhoi District kiba don hapdeng ka jingkhangdam namar ka jingpang sniang kaba la tip kum ka African Swine Flu (ASF).
Katkum ka jingïathuh u Bah Hek, kane ka shithi kadei kaba la ïoh na ka district Animal Husbandry and Veterinary officer jong ka Ri Bhoi District kaba pyntip ba ki don saw tylli ki shnong hapoh kane ka district ki la shah ktah na ka jingpang African Swine Flu (ASF), bad na ka liang u DC u la buh da ka hukum ban pynbna ba kine ki saw tylli ki shnong ki hap ha ka jingkhangdam (containment zones).
“Ka dei ka shithi kaba la rim kaba nga ïoh mynta ka sngi, kaba ong ba ka dei ka kaiphod ba la ïoh na u District Animal Husbandry and Veterinary Officer, Ri-Bhoi District ba ki don katto katne ki shnong ha Ri Bhoi kiba la antad ba ki don ka jingpang ASF", la ong u Bah Hek.
“Ki saw tylli ki shnong, kata  ka Umsawriang, Madan Longlakhiat, Mawlyngkhung bad Syllei-U-Lar ki dei ki shnong ha Ri Bhoi kiba la pynbna kum ki shnong ba hap hapoh ka jingkhangdam", la ong shuh shuh u Bah Hek haba kren bad ki nongthoh khubor.
U la ong ruh ba ki la phah da ka rapid response team sha kine ki jaka ban shim ïa ki sienjam ba donkam ban khanglad ïa ka jingsaphriang jong une u khniang jingpang ha ki sniang.
U Bah Hek u la kren ruh shaphang ka LSD kaba ktah ïa ki masi bad u la ong ba la lah ban tehlakam ïa kane, ha kaba u la ong ruh ba ka don ka jingpang LSD ha Pynthorumkhrah, kaba dei ka konstitwensi jong u, hynrei kane ka jingtip kaba u ïoh ka dei na ki briew kiba nabar ymdei na kiba hapoh kane ka jaka.
“Ki don ki briew kiba ïathuh ïanga ymdei na Pynthorumkhrah, ba ki don katto katne tylli ki masi kiba la ïap.
Haduh mynta ymdon ba pyntip sha nga napoh ka konstitwensi", la ong shuh shuh u Bah Hek bad ong ruh ba tang shu ïoh ïa ka kaiphod un sa leit sha katei ka jaka bad ban peit halor kane.
U Myntri ka tnad Social Welfare, u bah Paul Lyngdoh, u la ïathuh ba kat kum ka kaiphot jong ka jingtohkit halor ka jingkynnoh bamsap ICDS ka long ka bym don nongrim bad kan dei kum ba la kynnoh ba ka dei ka jingbamsap.
Ha ba kren sha kilad pathai khubor u Bah Paul Lyngdoh  u la ong ba, “Nga la ïoh ïa ka kaiphot jingtohkit halor ka jingkynnoh bamsap ïa u khaw bad kane ka jingshah kynnoh ka  dei ka bym don ka jingshisha".
“Kam shem la don kano kano ka jingshisha halor kane ka jingshah kynnoh bamsap, bad ïa kane la pynshisha ka kaiphot ka ba la ïoh na ka jingtohkit halor ka ne ka jingshah kynnoh bad halor kane la dep ban aiti ha ka AG jong ka jylla bad ïa kane ka case ym lah ban shim kum ka jingkynnoh bamsap," u la bynrap.
U Bah Paul u ba long u myntri ka tnad Social Welfare , u la pyntip ba ka jingpynslem ban tohkit ïa kane ka case ka long namar ba ka don ka jingbym don ka jingïatreilang bad ki pulit ka Assam , ki ba la kynnoh ba la jïa kane ka jingkynnoh bamsap.
“Ha ki sngi ban wan,  ka dei ban don ka jingbuh por ïa baroh ki jingtohkit ban kin pyndep ha ka por ba biang  ,khnang ba kano kano ka party ka ba ngat ha ka jingkynnoh bamsap kin ym shah ktah hakum kine ki jingjia bym don ka jingshisha".
Lah ban kdew hangne m ba ka independent enquiry committee la thung na ka bynta ban tohkit halor kane ka jingshah kynnoh bamsap ka ba la jia ha u bnai Jylliew 2021, ha ba na ka liang ki pulit Assam ki la kam ba ki la ïoh ban kurup ïa 1 lakh tylli ki borni khaw  na ka wei ka godown riewshimer ha Kamrup district, ha kane ka por u bah Kyrmen Shylla u dang long kum u Myntri ka tnad Social Welfare.
Une u  khaw u dei na ka bynta ki Integrated Child Development Services (ICDS) programme jong ka  Social Welfare Department, Government of Meghalaya.
Kat kum ka jingpyntip jong ka Ïingkashari Meghalaya High Court, ka Harijan Panchayat Committee (HPC), ka la pdiang ïa ka blue print jong ka sorkar, hynrei ka kwah ba ka sorkar kan pdiang ïa ki katto katne tylli ki jingaijingmut na ka.
Ha ka hukum bala pynmih da ka Ïingbishar, ka Division Bench ka Ïingkashari Meghalaya High Court,  bala khlieh da u Chief Justice Sanjib Banerjee bad Justice W Diengdoh ka la ïathuh ba ka Harijan Panchayat Committee ka la mynjur ïa ka Blueprint jong ka sorkar.
“U Advocate General u la pyntip ba ka Harijan Panchayat Committee kala mynjur ïa ka blueprint ba la pynkhreh da ka Sorkar jylla hynrei kala buh ïa ki jingai jingmut ban pynkylla ïa katto katne ki bynta jong ka".
Ka Ïingkashari ka la ong ruh, “Namar ba ki dang donkam ban khmih ïa kine ki jingai jingmut ban pynkylla, kumta  ai ba kane ka kam kan wan biang sha ka jingbishar hadien lai taïew bad la  kyrmen ruh ba ki kynhun mamla kin pynbeit noh ïa kane ka kam ba sahteng bad lah ban pynkut noh shisyndon ïa kine ki kam".
Ka Iingkashari ka la buh ban shong bishar biang ïa kane ka mukotduma ha ka 3 tarik u Naitung, 2023.
Lah ban kdew hangne ba ha ka 25 tarik u Ïaïong 2022, ka sorkar jylla ka la phah ïa ka blueprint ban pynkynriah ïa ki 342 tylli ki longing jong ka jaitbynriew Harijan na ThemiewMawlong sha ka jaka jong ka Shillong Municipal Board (SMB).
Ha ka ba ïadei bad ka ne,ka Sorkar ka la rai ban pynshna da ki  ïing bun mala ha ka jaka ba heh 2.5 akar ,ha Cotton Bishop Road ka jaka ba don ka ophis Shillong Municipal Board (SMB)  katba na ka liang ka HPC ban kynriah noh ïa ki na Them Ïew Mawlong ka , ka la pan na ka sorkar 200 square meter ka jaka na ka bynta  kawei pa kawei ka longïing,  ban ai bai shna ing shaki,  ban ai jaka ïa ki hapoh ka European Ward.
Ka ophis treikam jong ka District Sports Officer (DSO) ka West Khasi Hills District (WKHD), Nongstoin kan sa pynlong ïa ka West Khasi Hills District Level Inter-School Subroto Mukherjee Cup Football Tournament 2023 na ka bynta ki Sub-Junior (Shynrang hapoh 14 snem) bad ki Junior (Shynrang bad Kynthei hapoh 17 snem) naduh ka 26 tarik u bnai Jylliew, 2023.
Kumta na ka liang ka ophis treikam jong ka DSO ka la bthah ïa ki skul kiba don hapoh jong ka Eastern West Khasi Hills District kiba kwah ban ïa shim bynta ha kane ka lympung ïalehkai kin sngewbha ban wan shim ïa ki phorm (Registration form) na ka Ophis treikam jong ka DSO, West Khasi Hills District ha ki sngi long trei.
Ka tarik ba khatduh ban pynpoi ïa ki phorm kan long hapoh ka 13 tarik Jylliew, 2023.
Kan don ruh ka jing screening ïa ki nongïalehkai ka ban sa long ha ka 21 tarik Jylliew 2023 ha Indoor Stadium, Ladweitang, Nongstoin naduh ka por 10 baje mynstep.
Ka Sngi kha ban pdiang na ka bynta kito ki nongïashimbynta ha ka thup jong ki khynnah kiba hapoh 14 snem kan long, kiba la kha naduh 1 tarik Jymmang 2010 shaneng, na ka bynta ki khynnah kiba hapoh 17 snem (shynrang bad kynthei) yn shim ïa kiba la kha naduh 1 tarik Jymmang 2007 shaneng.
Ki syrnot ki ba donkam ban pdiang ki long ka  Aadhaar Card, ka syrnot ban pynshisha ïa ka rta ba la ai da ka Municipal Board (birth certificate) bad ka School ID.Bad yn shah tang 25 ngut ki khynnah ïalehkai ban don ha kawei ka kynhun.
Ïa ki jingtip ba kham bniah phi lah ban wan kylli na ophis lane phone ha u nombor 9402300795, 8014251242.
Kum u riew paitbah u ba la tymmen tam hapoh West Khasi Hills, nga ong kumta namar ba (1) ka bhah thung kam ka long mar kajuh ïa ki hynñiew trep kiba la kham bun paitbah bad ki Garo ki kham rit pait  (2) ki 260 ngut ki nonghikai kontrak ruh kiba shah beh na ka kam hikai skul ki dei tang na ki hynñiew trep katba na Garo ‘Dedengkre’ pat ki khlem shah beh kam.
Kata ka dei katkum ba la thoh ha ka kot khubor kaba 7-10-22 bad kaba 23-12-22.
Te kane ruh ka paw shai  ba ka tarajur ka noh shiliang, te to ïa kylli kiei ki ba pynnoh shiliang ïa ka jingthew.
Te ban ïa kaba long kumne kan kham bha ban ïa khlad noh la kajong kajong, Hynñiew Trep Land bad Garo Land.
Ha ka kot khubor kaba 3-11-22, la thoh ba ka MDA ka dei ka sorkar kaba ju sngap ïa ka sur ki seng bhalang, te imat kadei namar ka shu sngap ïa ka sur hynrei ka khlem leh eiei.
Namar ka kotkhubor kaba 8-10-22, ki nonghikai kontrak kiba pynlong ka jingïakhih shi bnai pura ruh ym don MDA ba sngap ïa ka jingud jingnam jong ki bad ka 7-10-22 ruh la ong ba 4 ngut ki nonghikai ki la mynsaw jur, ym don MDA ba peit ne ba sngewlem ïa ki, hynrei la kawang pynban da ka lyer pynsat khmat ïa ki, haba ki nonghikai kila dawa ïa la ka hok lajong.
Te ha katei ka MDA Number 1, baroh ki jait nonghikai ki la pynlong lynter da ki jingïakhih namar ka jingshah behkam noh ki nonghikai ba shah kynnoh tah sia lieh bad ki nonghikai kontrak.
Te kane ka MDA ka ba mynta,tip kan sa beh kam sa katno ngut ne kan sa thung kam noh ïa baroh ki nonghikai ba la shah beh namar ba haka kotkhubor kaba 11-3-23, u minister uba thymmai mynta u la ong ba un sa leh ïa kaba bha tam.
To sa ïa kynmaw ba ki jingïakhih kiba bun syrtap tam kadei ha kapor jong ka MDA number 1, bad sa ka kotkhubor kaba 1-11-22 la thoh ba 50 hajar marwei dain kuna ka sorkar ïa ki 157 ki nonghikai ba shah weng kam.
Te lada  ka long shisha kumta, te ka sorkar jong ngi ka la riewspah.
Ha ka kotkhubor kaba 18-5-23, la thoh ba ki MLA khasi ki ba kynshoit ïa ki Garo ba kin pyrshah ïa ka Reservation Policy.
Te lada ki don shisha ki MLA kiba kum kita, kala dei ïa ki ba kin leit tyrwa rung shnong noh sha Garo namar lehse kim dei ki symbai jong ki hynniew trep.
Te kum u riew paitbah u ba la tynmen u ba la ïaid lai tylli ki kjat, nga tharai baroh kin beiñ ïa ka jingdawa jong u bah Ardent namar ki MLA, mar ïa jop ki la ïa mareh ki la leit tied jingkhang sha ka NPP, wat la ki la kren beiñ ïa ka NPP ha ka por election ba ki ong ka party Garo hynrei ynda ki lajop ym don Garo shuh(, ong ka ktien tynmen te ka la dei mynta), te kim dei ki riew ieid ri, hynrei ki riew ieid shuki.
Ieng skhem bah Ardent, phi dei tang ma phi u khraw pyrkhat uba ïohi jngai na ka bynta ka lawei jong ki khun saml;a u hynneiw trep jong ngi,phi long u MLA jong u prah, te to sa peh, sa tai lut ïa ki arsap laisap jong ka jaidbynriew, ngi ïa sngew donbok lang ba phi don ma phi hapoh Assembly.
To ngi ngin ïa kyrmen ba  u Blei u dang buh slem ïa u bah Ardent ha sla pyrthei.
Ha ka snem 1970 ngi ïa don 300 tam ki volunteer ïaleh Hills State, ngi la ïa sdang naduh Mawlai shaduh Distict Council.
Ngi la ïa pyrta, “We Want Hills State, No Hills State No Rest".
Ngi la shah shoh shah tied bad shah kynjat ha ki pulit Assam, ngi la hap ban shah sumar hapoh hospital, bad 3 miet 3 sngi ïa ngi ki khlem ai jingbam eiei ha patok, nalor kata ngi la shah set patok hynniew bnai na ka jingïaleh Hills State.
Naduh u bnai February haduh bakut jong u bnai July 1970.
Ha katei ka jingïakhih ym don u wei ruh na ki Garo ki nongïaleh Hills State.
Hynrei ynda la ïoh hills state pat ïa ka bhah thung kam ïoh kabu pynban ma ki, te ka dei kane keiñ ka pyni ba ka la noh shiliang ka tarajur.
Te ka jingdawa u bah Ardent ka la dei shispah naka shispah.
Ka jingïaleh Hills State ba pura ka la sdang ha ka snem 1970, te kito ki volunteer kiba la ïaleh kham shuwa ïa katei ka snem 1970 ka la kut noh haka Sub-State, namar kita ki ba ïaleh Hills State ki la pdiang noh ïa ka Sub-State ha u bnai April 1970.
Katba ka jong ngi pat ka la sdang ha u bnai February 1970 bad ka sa kut noh ha ka Full-State ha u bnai January 1972.
Namar ha ka sngi ba ki pdiang ïa ka Sub-State, ka kynhun volunteer jong ngi da ki hajar ngut ki kynthei ki la rah lama ïaong ha surok ha khmat ka Indira Gandhi, namar ngim pdiang ïa katei ka Sub-State, ngi dawa Full-State.
Te mynta kane ka jingjyrwit jyrwat ka mih na kane ka jingnoh shiliang ka bhah thung kam bad ki Garo, balei phi dang ïa bynnud, ki Garo ki kwah Garoland, te phi MLA khasi ruh phi dei ban dawa noh da ka Hynniew Trep Land.
Ha ka snem 1970 ngi la ïa demand Hills State , hynrei ngi ïoh pynban da ka Meghalaya Land.
baroh ngi tharai ba ngi sngew ïahap bha ïa ka kyrteng jong ka Nagaland bad ka kyrteng Mizoram, namar ki ai kyrteng ïa la ka jong ka state katkum ka jaid bynriew, ha kaba ki shong.
U khasi , u Pnar, u Bhoi, u War, u Lyngam, u Maram, u Muliang baroh ngi dei u hynniew trep te balei ngi shah ai kyrteng pynban da ka kyrteng Megha….
Da kane ka kyrteng suki suki ha ki longdien, ka kyrteng ki hynniew trep kan sa jah noh na ka sla pyrthei.
Ko ki para ri to sa ïa pyrkhat bha ma phi kumno kane ka kyrteng kan ïai neh pateng pakit.
Ko ki nongthaw aiñ sngewbha phiah noh ha ka kyrteng Hynniew Trep Land, namar ki Garo ruh ki kwah Garoland, khnang ba ka bhah thung kam ruh kan ym ïatur klar shuh.1.
U bah Ardent u riew satarU ba tip bha ïa jingjynjarU ba da ïohi jngai shishaÏa ka lawei ki khun samla.2.
Um ju salia ïa la jingimU ïaid shaphrang khlem rit mynsiemBan im ki khun u Hynñiew trepKumba u kren un sa pyndep.3.
Ïa bhah thung kam un pynkyllaBan pynbiang thik ïa ka palaKo khun samla jong ngi myntaÏ’u bah Ardent kyrshan pura.4.
Wat nym ïa kren ïa ka partyHa ïing ha sem ne ha lyntiWat ym ïa pait wat ym ïa praÏeng tylli lang ka dei mynta.
U Bah Himalaya Shangpliang, u nongïalam jong ka seng BJP bad ruh uba dei u MLA barim jong ka Mawsynram, ha ka 2 tarik Jylliew, 2023 u la shah thung  ha u Lat ka jylla kum u nongaibuit jong ka tnad pule puthi.
Haba kren mynta ka sngi bad ki nongthoh khubor halor ka kam jong u u la ïathuh, “Ka kam jong nga ka long ban ïarap ïa u Myntri ka tnad pule puthi ha kaba ai jingmut bad ban ïalam lynti ïa ka tnad".
U Bah Himalaya u la ïathuh ruh ba naduh hynnin ka sngi baroh shi sngi u la ïoh ban ïaphylliew jingmut bad u myntri ka tnad pule puthi, kumjuh ruh mynta ka sngi bad u ong ba ki dang don bun kiwei pat ki jingïalang ban wanrah biang pat ïa ka pule puthi ha kata ka kyrdan ba ki paidbah ki angnud.
“Ngin sdang da kaba pynbeit thymmai bad ban peit bha ïa ka jingeh jong baroh ki jaka ai jinghikai", la ong u Bah Himalaya, da kaba pynkynmaw ruh ba ha ka dorbar ba dang shu dep, na ka liang ka sorkar ka la kular ban shimkhia ha kaba ïadei bad kane da kaba kan pyntip ïa baroh ki district ba kan don ka District Level Review and Monitoring Body Committee.
U Bah Himalaya u la ong ruh ba da kane ka jingleh ka sorkar kan lah ban pynkhie khlieh pat ïa ka pule puthi ha ka jylla kaba la hiar arsut mynta sha trai, ha kaba shisien la tip teng kum ka jaka jong ka pule puthi.
“Manga bad u Myntri ba peit ïa kane tnad pule puthi ngin sa leit ban shong ha ki 12 tylli ki Review Meeting ha ki 12 tylli ki District".
“Ha kine ki jingïalang ngin sa lah ban lap, ban pynbeit bad ban sngap ïa ka jingeh jong kawei pa kawei ka district", la ong shuh shuh u Bah Himalaya ha kaba u la ong  ruh ba u Myntri u pdiang ïa ka jingai jingmut jong u ban khot lang ïa ki MLA jong ki konstitwensi bapher bapher kiba don ha kine ki district, ha kaba ki MLA ruh ki lah ban ai lang ka jingai jingmut.
“Kaei kaba ngi kwah ban leh da kaba buh ïa kane ka Review Meeting ha man la ki district, ka long ba ngi kwah ban pynduna ïa ka jingbankhia kine ki jingeh kiba wan poi beit ha ka nongbah ka jylla", la ai jingshai u Bah Himalaya.
U Bah Himalaya u la ong ruh ba da kaba leh kumne ka long ba ki don ki jingeh kiba rit kiba lah ban pynbeit tang ha ki district bad kane ka Review Meeting ka dei ka jaka ba kin ïatai ïa kine ki jingeh, kiba long kum ka jingbymbiang ki iing skul, ka jingbym tista ha ka jingwan skul, ka jingbymwan tista ki nonghikai, bad kiwei kiwei ki jingeh bad kumta ngi kwah ban leh ïa kane ban sngap ban pynbeit ha la ki jong ki jong ki district.
Kumta na ka liang ka ophis treikam jong ka DSO ka la bthah ïa ki skul kiba don hapoh jong ka Eastern West Khasi Hills District kiba kwah ban ïa shim bynta ha kane ka lympung ïalehkai kin sngewbha ban wan shim ïa ki phorm (Registration form) na ka Ophis treikam jong ka DSO, Eastern West Khasi Hills District ha ki sngi long trei.
Ka tarik ba khatduh ban pynpoi ïa ki phorm kan long hapoh ka 13 tarik Jylliew, 2023.
Kan don ruh ka jing screening ïa ki nongïalehkai ka ban sa long ha ka 21 tarik Jylliew 2023 ha Indoor Stadium, Ladweitang, Nongstoin naduh ka por 10 baje mynstep.
Ka Sngi kha ban pdiang na ka bynta kito ki nongïashimbynta ha ka thup jong ki khynnah kiba hapoh 14 snem kan long, kiba la kha naduh 1 tarik Jymmang 2010 shaneng, na ka bynta ki khynnah kiba hapoh 17 snem (shynrang bad kynthei) yn shim ïa kiba la kha naduh 1 tarik Jymmang 2007 shaneng.
Ki syrnot ki ba donkam ban pdiang ki long ka  Aadhaar Card, ka syrnot ban pynshisha ïa ka rta ba la ai da ka Municipal Board (birth certificate) bad ka School ID.Kawei ka video kaba saphriang bha mynta kaba pyni ba katto katne ki khynnah skul khynthei kim shym la shah satia ban rung ha ka bos kamai paidbah kaba la jia ha Tura Hawakhana, West Garo Hills.
Ha kata ka jingjia, la pynlong ïa kine ki khynnah skul ban shong shabar ka bos ha ka jaka ap bos tad haduh ba baroh ki passenger ki la dep ban rung ha ka bos.
Ym pat lah ban pynthikna ïa ka tarik jong kane ka jingjia watla kiba ai jingtip shaphang kane ka jingjia ki la ïathuh ba ka la jia ha ka 7 tarik Jylliew.
Kane ka jaka ap bos ba ju kit ïa ki nongleit nongwan sha ki jaka bapher bapher  ha West Garo Hills bad kiba bun na kine ki khynnah ki ju pyndonkam ïa ki bos na kane ka jaka ban leit phai sha la ïing ha ka shnong  Damalgre bad Garobadha, kaba long shiteng lynti naduh na Tura.
Namar ba ki kali kit nongleit nongwan ki dei ruh ban hap ïarap kit ïa ki khynnah skul da kaba ki hap shim ïa ka dor kaba rit, ka la pynlong ïa ki nongpynïaid bos ban sngew duhnong lada kit ïa ki.
Shuh shuh, ki nongpynïaid bos ha Tura ki la pynshai ba ki pulit kin shah pynhap hapoh ki kyndon lada ka bos ka kit palat pud.
Ki la kam ba ka jingjia ba dang shen kata ha ka 25 tarik Jymmang, ki la ngat shah phah siew haduh T 2000 tyngka  na ka daw ba don ki passenger ba shu ïeng.
U President ka Voice of People Party (VPP) u Bah Ardent Miller Basaiawmoit, u la ong ba ka jingmih ban ïa khih ka VPP na ka bynta ban dawa ban pynbeit ïa ka Reservation Policy kam dei na ka bynta kino kino ki  riew shimet hynrei kadei na ka bynta ban dawa ban pynbeit ïa ka jingeh ka ba mih na ka ne ka Policy.
Ha ba kren sha ki lad pathai khubor u Bah Ardent u la ong ka jingïaleh kam dei na ka bynta uno uno u riew shimet, ne kano kano ka jaitbynriew,  ka jingïaleh ka long ban pynbeit ïa ka jingeh ka ba mih na ka Reservation Policy.
“Kane ka  jingïaleh jong ngi ka long ba weng ïa ki jingeh ki khun samla ki ba wad kam, ngim donpor ban ïakren ïa ki kam shimet jongno jongno hynrei ngi don ïa ka kamram ka ba khraw ban saiñdur ïa ka ri bad ka jaitbynriew", u la ong.
“Kum ba ngi ju ong ba ka VPP ka dei na ka bynat ban pynim pat ban  pynbha pat bad pynkylla dur pat, te kum ka party ka don ïa ka kamram kaba kham kraw bad ym ban ïakren halor ki kam shimet jong ki briew", u la bynrap.
Ha ba kylli halor ka jingbym don ka jingïatylli, namar halor kane ka mat mih ka jingïakawang ktien para nongïalam, u la ong, “Kane ka jingkynthoh kam dei tang ha ka jaitbynriew jong ngi, ki jingïapait ïa pra, ki jingïa kynad kam dei tang ha u Khasi hynrei kiwei kiwei ki jaitbynriew ki ïa shrut hi, hynrei ngim dei ban pynleit jingmut than ïa kita ki jingsniew kiba don ha ka jaitbynriew".
“Mynta ki ong ba ki bun ki ba pyrshah ïa kane ka jingïakhih hynrei ha ka jingshisha u bun u ba kyrshan bad teng teng ngi la shu pynheh ïa ka ba sniew, bad ha kane ka khep mynta halor ka ne ka mat, ka jaitbynriew kan shem la ïapait hynrei ka nang ïatylli shuh shuh namar ka dei ka nongrim kaba biang kaba skhem, bad da lynti  ka ba beit kum u nongïalam, ki  paidbah ruh ki ai ka jingkyrshan hynrei lada ka lynti kam biang te u paidbah ruh um lah ban ai ka jingkyrshan", u la bynrap.
“Lada phi ïakhih khlem ka nongrim ka ba biang, u ban kyrshan ïa phi lehse un dei tang u briew u  ba ieid  shimet ïa phi ne u ba sngew ïadei hynrei mynta ka kynti halor kane ka mat ka don ka jingïaryntih kumba ka long bad nangne shakhmat kan nang kham skhem ka jingïatylli", u la ong shuh shuh.
U Bah Ardent u la ong shuh shuh, “Lada  kwah tang ban woh daw woh dong, phi lah ban kynthoh da kumno kumno ruh hynrei mynta ki paidbah ki sdang ban sngewthuh ïa ka jingshah ktah na ka Roster naduh u snem 2022 ba la pyntreikam ïa ka".
“Ha u snem 2022 ngim pat long MLA, hynrei  kum ka party ka ba dang shu mih ngi ïohi ïa ka jingeh ki khun samla bad kane ka pynlong ïa ngi ban shimkhia halor kane ka mat", u la bynrap.
U la ong shuh shuh, “Ka jingkynthoh ba ka VPP ka shim kabu halor kane ka mat, ka dei tang ka jingkynthoh sngew kutlad jong ki, namar ka  jingjop jong ngi hynrei ngi sngew ba ngim donpor ban pynsngap ïa kata namar ngi la kren shai ba ka ka jingpynbeit ïa ka Reservation Policy kam dei tang na ka bynta ban ïoh kam sorkar ïa baroh ki ba wan sha ka jingïakhih".
“Na ka liang jong ngi, ngi la  kular ban  weng ïa kane ka jingeh hynrei ngi khlem kular ban baroh kin ïoh ïa ka kam sorkar bad ïa kata wat u paidbah u ba wan ban shim bynta ha ka jingïakhih ruh u tip bha bad u ai ka jingkyrshan ïa kane", u la bynrap.
U Lamphrang jong ka Ïingdor-bar Thawaiñ ka jylla Meghalaya, u Thomas Sangma, ha ka 8 tarik Jylliew , u la ai ka jingithuh ïa u Bah Ronnie V Lyngdoh, u MLA ka Mylliem Konstitwensi na ka seng Congress kum u nongïalam ka liang pyrshah hapoh ka Ïingdor-bar Thawaiñ ka jylla.
Ïa ka Notification ba la pynmih na Asssembly Secretariat, lyngba u Dr Andrew Simon Commissioner & secretary ka Ïingdorbar Thawaiñ u la ïathuh, “la ai ka jingithuh ïa u Bah Ronnie V Lyngdoh u Member ka Legislative Assembly (MLA), kum u nongïalam ka liang pyrshah hapoh ka Ïingdorbar Thawaiñ ka jylla bad kane kan treikam naduh ka 8 tarik u Jylliew".
La ai ka jingithuh ruh ïa u Saleng A Sangma u MLA ka Gambegre Konstitwensi na ka seng Congress kum  Chief Whip jong ka liang pyrshah hapoh ka Ïingdorbar Thawaiñ ka jylla bad kane kan treikam naduh ka 8 tarik u Jylliew 2023.
Lah ban kdew hangne ba hadien ba ka jylla ka la dep ïa ka General Election bad ka Sorkar Synrop Meghalaya Democratic Alliance (MDA) ka ba la synrop lang ïa ka National People Party (NPP), ka United Democratic Party (UDP), Hills State People Democratic Party (HSPDP) bad ka Bharatiya Janata Party (BJP) ki la ïoh ban long ki liang shynshar , ka liang pyrshah kam shem la ïoh u nongïalam jong ka.
Ka jingbym don ïa u nongïalam ka liang pyrshah hapoh ka Ïingdorbar ka long ba ki party ki ba don ha ka liang pyrshah ki ba kynthup ïa ka Congress ka don 5 ngut ki MLA , ka Trinamool Congress ka don  5 ngut ki MLA bad ka Voice of People Party (VPP) ka don 4 ngut ki MLA , kim kwah ban synrop lang ban long kawei ka liang pyrshah.
Hynrei hadien ka 3 bnai tam, mynta ka sngi, u Lamphrang ka Ïingdorbar  u la ai ka jingithuh noh ïa u bah Ronnie V Lyngdoh ba yn long kum u nongïalam ka liang pyrshah, bad u Saleng A Sangma kum u Chief Whip hapoh ka Ïingdorbar Thawaiñ.
U nongïalam ka Harijan Panchayat Committee (HPC), u Gurjit Singh, u la ïathuh ba ka Harijan Committee shen kan sa pynpaw ïa ki nongrim jong ka hadien ba la ïoh ïa ki jingai jingmut na u nongsaid aiñ halor ka Blueprint ba la phah ka sorkar ban pynkynriah ïa ki na Them Ïew Mawlong.
U Gurjit Singh ha ba kren bad ki ladpathai khubor u la ong “Na ka liang ka HPC kan sa pyntip halor kane ka bynta, tang hadien ba ki la ïoh ban ïakren bad bishar bha shwa bad u Muktiar jong ki".
Lah ban kdew hangne, ha ka 07 tarik u Jylliew ka Ïingkashari Meghalaya High Court, ka la pyntip ba ka  Harijan Panchayat Committee (HPC), ka pdiang ïa ka blueprint jong ka sorkar ,hynrei ka kwah ba ka sorkar kan pdiang ïa ki katto katne tylli ki jingaijingmut na ka.
Ha ka hukum bala pynmih da ka Ïingbishar, ka Division Bench ka Ïingkashari Meghalaya High Court,  bala khlieh da u Chief Justice Sanjib Banerjee bad Justice W Diengdoh ka la ïathuh ba ka Harijan Panchayat Committee ka la mynjur ïa ka Blueprint jong ka sorkar.
"U Advocate General u la pyntip ba ka Harijan Panchayat Committee kala mynjur ïa ka blueprint ba la pynkhreh da ka Sorkar jylla hynrei kala buh ïa ki jingai jingmut ban pynkylla ïa katto katne ki bynta jong ka", ong ka kashari.
Ka Ïingkashari ka la buh ban shong bishar biang ïa kane ka mukotduma ha ka 3 tarik u Naitung, 2023.
Lah ban pynkynmaw ba na ka liang ka sorkar jylla ka la phah ïa ka blueprint sha ka HPC, ban pynkynriah ïa ki 342 tylli ki longïing jong ka jaitbynriew Harijan ki ba shong ba sah ha Them Ïew Mawlong sha ka jaka jong ka Shillong Municipal Board (SMB).
Ha ka ba ïadei bad kane,ka Sorkar ka la rai ban pynshna da ki ïing bun mala ha ka jaka ba heh 2.5 akar, ha Cotton Bishop Road ka jaka ba don ka ophis Shillong Municipal Board (SMB)  katba na ka liang ka HPC ban kynriah noh ïa ki na Them Ïew Mawlong ka, ka la pan na ka sorkar  200 square meter ka jaka na ka bynta  kawei pa kawei ka longïing,  ban ai bai shna ïing shaki,  ban ai ai jaka ïa ki hapoh ka European Ward.
U Myntri sorkar bad u MLA ka Rongara Siju, u Rakkam A Sangma, u la ong ban un pan ïa ka kaiphot ka ba pura halor ka jingwanrung tuh ki Shipai Border Guard Bangladesh (BGB) sha u pud u sam ka Ri India.
Lah ban kdew hangne ba ha ka 7 tarik u Jylliew, ki ar ngut ki shipai ka Border Guard Bangladesh (BGB) ki la wan rung sha u pud u sam jong ka Ri India bad poi sha ka shnong ha ka Rongara Imbloka (Waek) ha Garo Hills, ban kthong ïa ki nongkhaïi beaiñ , ki ba la phet sha kane ka thaiñ, ka ba la mih ka jingïakajia hadien ba ki la pyrshang ban tohkit ïa ki briew ba sah ha kane ka shnong.
Halor kane ka jingjia, u Myntri u la ong, “Ngan dang ap ban ïoh ïa ka kaiphot ba pura halor kane ka jingjia, ngan hap ban wad ïa ka jingshisha ka ba la jia shwa ban ngan shim kano kano ka sien jam.
Katkum ka jingsngewthuh jong nga, ki shipai iada ki don ha kine ki jaka ban ïada ym ban thombor ïa ki nongshong shnong".
Ha ba kylli hato yn rah ïa kane ka mat ban ïakren bad ki shipai ka Border Security Force (BSF), u Sangma u la ong ba un hap ban pan shwa ïa ka kaiphot ba pura halor kane ka jingjia na u Superintendent of Police (SP) kane ka thaiñ hadien yn sa pynïaid ïa ka jingïakren halor kane ka mat.
Katkum ka jingïathuh jong ki shipai BSF, ki la ong ba la ïoh ïa ka jingbatai halor kane na ki shipai ka Bangladesh, ki la ïathuh “ki shipai ka BGB, ki dang beh ïa ki briew ki ba leh ïa ka kam beaiñ ha ki thaiñ khappud hynrei ha ka jingbym tip ki la kum rung sha ki shnong ki ba hap hapoh ka Ri India".
Katkum ka tyllong khubor na ka BSF, ki la kam ba kam shem la don kano kano ka jingshah thombor ki nongshong shnong ka Ri India.
“Ki nongshong shnong kane ka shnong ki la lum lang hajuh bad pynpaw ïa ka jingbitar ïa ki shipai ka BGB, namar ba ki la wan rung sha ki shnong jong ki bad kumjuh ki la kylli jingkylli ïa ki, kumta ki la beh ïa kine ki shipai ba kin mih noh na kane ka shnong bad leit phai sha u pud u sam ka Bangladesh".
Ha kane ka jingïakajia ka la mih hadien ba ki don na ki nongshong shnong kiba la ring video ïa kane ka jingjia, ki shipai ka Ri Bangladesh ki la byrngem ïa ki nongshong shnong, ban ym ring video bad rah ban pynma ruh da ki tiar pynmynsaw (weapon).
Na ka liang u Superintendent of Police ka South Garo Hills Abraham T Sangma, u la ïathuh ba ki la dep ban phah ïa ki pulit sha kane ka shnong ban pynlong ïa ka jingtohkit hadien ba ki la ïoh ïa ka jingujor halor ka jingshah thombor ki nongshnong shnong na ki shipai BGB.Ki dkhot jong ka High Powered Committee (HPC) ki ba dei ban peit halor ka jing-shna thymmai ïa ka Ïing-dorbar Thawaiñ  thymmai ha ka jylla ha Mawdiang-diang, ha ka 8 tarik Jylliew ki la pynlong ïa ka jingïakynduh ha Taj Vivanta, Shillong.
Ha kane ka jingïalang la wan ban shim bynta da u  Lamphang ka Ïingdorbar Thawaiñ ka jylla u Thomas A.Sangma, u Myntri rangbah ka jylla u Conrad Sangma, u Symbud Myntri rangbah ka jylla u bah Prestone Tynsong bad u bah  Sniawbhalang Dhar bad kiwei ki MLA bad ki ophisar na ki tnad bapher bapher.
Haba kren sha ki lad pathai khubor u Lamphang ka Ïingdorbar u la pyntip, ba ki mat jingïakren ba la shim ha kane ka sngi ki long ban bishar bniah halor ka jingïaid shakhmat ka jingpyntrei ïa ka jingshna ïa ka Ïingdorbar thymmai, bad la wanrah ruh ïa ka jingtyrwa ban bteng ïa ka jingtei ïa ka wat baar jong ka Ïingdorbar thymmmai bad la ïakren ruh  halor ka mat security system.
U la ïathuh ruh ba ka HPC, ka Assembly Secretariat, bad ki tnad sorkar bapher bapher ki la pdiang ïa kane ka jingtyrwa ban bteng ïa ka jingtei ïa ka wat baar  jong ka Ïingdorbar bad ïa kane ka jingtyrwa shen yn sa aiti noh sha ka Ministry of DoNER.U Bah  T.Lyngwa District Magistrate ka South West Khasi Hills District, Mawkyrwat u la pynjari da ka Section 144 CrPC ban mana pyrshah ïa ki briew  ba  ym bit ban ïaid ne ïeng ha ki khappud India bad Bangladesh palat ïa ka 100 metres na khappud  Indo-Bangladesh, naduh ka por 7 baje janmiet haduh  6 baje mynstep hadien ba la ïoh jingtip ba ki don ki runar na kawei ka ri bad ki nongkhaïi tuh kiba rung ba mih ha shilynter u pud ka India-Bangladesh, ha ki thaiñ ka South West Khasi Hills.
Shuh shuh la ong ruh ba kine ki runar ki dei kiba khaïi tuh ne khaïi  beaiñ kum ïa ki Masi, kyiad, Drugs bad kiwei kiwei kum kine ki kam kiba long kiba mynsaw ïa ki nong shongshnong  bad ruh kiba long pyrshah ïaka Aiñ.
Kumta khnang ban tehlakam ïa ki kam runar bad ki kam beaiñ ha khappud ka India bad Bangladesh, la pynjari da kane ka kyndon.
Kane ka la treikam naduh ba la pynjari ïa katei ka kyndon haduh ban da pynbna da kumwei pat.
Ka Estimate Committee jong ka Dorbar Thawaiñ ka Meghalaya hapoh ka jing-ïalam u Bah Mayralborn Syiem, MLA kum u shong-knor ka la ïakynduh ïa ka Estimate Committee jong ka West Bengal kaba  hapoh ka jingïalam u Dr Sudipto Roy, MLA kum u shong-knor.
Ki MLA kiba la don lang ha kane ka komiti ki kynthup ïa u Bah Charles Marngar, MLA, Bah Remington G Momin, MLA, Bah Limison Sangma, MLA, Bah Renik-ton Lyngdoh Tongkhar, MLA, Mianmi D Shira, MLA, Bah Wailadmiki Shylla, MLA, Bah Daman-bait Lamare, ryngkat ki nongtrei ka Dorbar.
Ha kane ka jingïakyn-duh la ïoh ban ïakren halor kumno ka treikam ka Dorbar Thawaiñ ka West Bengal, ha kaba la ïoh ïa ka kaiphot lyngkot na u shongknor ka Estimate Committee ka West Bengal, uba la ïathuh shaphang ki Medical College, jingkieng suin (Fly over Brigde), ki rukom pule, kaba ïadei bad ka koit ka khiah bad kiwei.
Na ka liang jong u shongknor ka Estimate Committee ka Dorbar Thawaiñ ka Meghalaya u Bah Mayralborn Syiem  la ai ïa ka kaiphot na ka bynta ka Meghalaya.
Ka jingïalang ka la long kaba seisoh bad la ïoh ïa shibun ki jingmyntoi, ha kaba la ïoh ban ïatai bad shim bynta da baroh ki dkhot na ka Meghalaya bad West Bengal.
Ha kane ka sngi, ka komiti ka la ïohlad ruh ban ïakynduh ïa u Lamphang ka Dorbar Thawaiñ ka West Bengal, uba la pdiang sngewbha ïa baroh ki dkhot ryngkat ki katto katne ki kyntien.
Na ka liang u shongknor ka Estimate Committee ka Meghalaya u la ai jingkren lyngkot bad ki kyntien ai khublei bad kyrkhu kyrdon ïa u Lamphang ka West Bengal.
Ka Local Organizing Committee (LOC) jong ka 132nd Durand Cup football tournament, ka la pynbna ïa ka nongbah Shillong, Meghalaya bad ïa ka sir Kokrajhar ha Assam, kum ki jaka ïalehkai phutbol ba thymmai na bynta ban pynlong ïa kane ka lympung ïalehkai kynjatbol kaba paw bha jong ka ri.
Ha kaba ka jingïalehkai kaba nyngkong la buh ba kan sdang naduh ka 3 tarik Nailar haduh ka 3 tarik Nailur 2023.
Ka samoi ïalehkai kaba lah dep jong kane ka lympung 131st edition la ïohi ba u nongïalehkai phutbol ba kynsai jong ka ri India u Sunil Chhetri u la ïalam ïa ka kynhun ban khur ïa ka nam lahduh jong ka Durand Trophi ha ka sien kaba nyngkong eh ha kaba ka Bengaluru FC ka la pynliem noh ïa ka Mumbai City FC da  2 la 1 ha ka jingïalehkai phainal kaba lah long ha nongbah Kolkata ha Vivekananda Yuba Bharati Krirangan (VYBK).
U Lt.
Gen.
R.P.Kalita PVSM,UYSM,AVSM,SM,VSM, General Officer Commanding in Chief (GOC-in-C) ka Eastern Command, haba u la ai jingkren u la ong, “Ka Durand Cup ka long ka lympung ïalehkai kynjatbol kaba ki tnat shipai ki ju pynlong kaba la palat spah snem mynta.
Kumba ngi la ong ha une u snem ba lah dep ba ngi kwah ban pynïar ïa kane ka jingïalehkai phutbol ha ka thaiñ shatei lam mihngi bad mynta u snem ngin sa pynlong ïa kane ka lympung ïalehkai ha nongbah Shillong bad ha Kokrajhar".
“Ban pynurlong ïa kane khlem da ïoh ka jingïatreilang lang na ka sorkar jong ka jylla Assam bad ka jylla Meghalaya.
Bad ka sorkar jong ka jylla West Bengal kaba la ju ai ka jingkyrshan ïangi naduh ba lah sdang kane ka lympung ïalehkai nyngkong eh.
Lait na kine ki artylli ki jaka ïalehkai ba la pynbna, ha ka Durand Cup kaba 132, la lah kynthup lang ïa ka Klob ïalehkai phutbol kaba pawnam bha na ka thaiñ shatei lam mihngi, ka Shillong Lajong Football Club ka ban ïashim bynta ha kane ka lympung ïalehkai ha ka sien kaba nyngkong eh bad ha ryngkat lang bad kiwei ki Klob.
Ka samoi ïalehkai ba mynta jong ka Durand Cup kan sa khring bun ïa ki paidbah nongwan peitkai ha kaba kane ka lympung kan long bïang sa shisien ha ka sien kaba ar naduh ba wan lyngshop ka khlam Covid-19 bad yn sa pynïalehkai ha ki saw tylli ki madan ïalehkai kata ha Kolkata, Guwahati, Shillong bad ha Kokrajhar.
Ki basa die dohkha ha Ïewduh ka la kynjah jar ha ka 9 tarik Jylliew haba ki nongdie dohkha kim shym la mih shuh ban die ïa ki dohkha jong ki hadien ba ka sorkar jylla ka la pynbna ban ym pat shah ïa ka jingpynpoi bad die dohkha thymmai kiba wanrah nabar jylla kaban bteng haduh 15 sngi hadien ba la lap ba ki dohkha ki don ïa ka kynja dawai “Formalin" kaba long bih bad kaba lah ban ktah ïa ka koit ka khiah jong u paidbah.
Ka commissioner of food safety jong ka sorkar jylla, ka Kong RM Kurbah, ka la ong ba katkum ka kaiphod na ka assistant food analyst, na ki 40 tylli ki dohkha ba la dep ban test, 30 tylli ki dohkha ki paw ba ki don ïa ka dawai “Formalin".
Ka la ong shuh shuh ba ka Formalin kam don ha ka thup jong ki dawai ba lah ban pyndonkam ha ki jingbam.
Katkum ka shithi, ka la thoh ba ka jingbym bud ïa ki kyndon ba la buh kin sa shah pynhap ha ka jingshah pynshitom ka ban shah set along haduh 7 snem kynthih bad ka jingsiew fine ba T 10 lak tyngka katkum ka Section 59 (iv) jong ka Food Safety and Standards Act, 2006.
Shuh shuh, na ka liang ki nongdie dohkha ka Khasi-Jaiñtia fish wholesaler and retailers’ association ki la pan ka jingpynshai na ka commissioner of food and safety halor kane ka mat bad ki la kylli naei la shim ïa dohkha ban leh ïa ka test sample.
Katkum ka jingong jong ki, ki dohkha ki dei kiba la wanrah na ki kompeni bapher bapher na Andhra Pradesh bad kam dei tang na kawei ka tyllong, da kaba bynrap ruh ba ki la ïoh ïa ka syrnod na ka sorkar Andhra Pradesh ban pynshisha ba ki dohkha ba la shalan ki long kiba lait na ka dawai formalin.
Ka ophis jong ka District Legal Service Authority (DLSA), South West Khasi Hills District ryngkat ka jingïatreilang bad ka ophis u Divisional Forest Officer, Social Forestry & Territorial Division, West & South West Khasi Hills ha ka 8 tarik Jylliew ki la rakhe ïa ka sngi burom ia ka mei mariang ne ka World Environment Day halor ka phang, “Beat Plastic Pollution", ba la pynlong hapoh ka Conference Hall jong ka District & Session Judge, Mawkyrwat.
Kiba la wan ia shim bynta ha kane ka jingrakhe ki long naduh ki nongtrei jong ka District Court & Session Judge, Mawkyr-wat, ki nongtrei napoh ka Forest Department, Maw-kyrwat Division naduh u bah M.J.Kharbuddon, MFS, Assistant Conservator of Forests, Mawkyrwat bad kumjuh ruh na ka liang jong ki Syiem ha kaba la wan ban mih khmat da u Pa’iem Nangtei S.Syiemiong uba dei u Syiem jong ka Hima Langrin.
Haba kren maitphang halor kane ka jingrakhe bad ia ka phang pdeng, ka kong D.Sohtun, Chief Judicial Magistrate (CJM)-cum-Secretary District Legal Service Authority (DLSA), South West Khasi Hills District pashat ïa ki katto katne ki mat jingdonkam ba kum ki paidbah kin hap ban pynduna ïa ka jingpyndon-kam ïa ki plastik namar ki plastik ha kine ki sngi ki la nang kharoi katba shaba phai kata ha ki lynti ki synkien, ki rud ki kiar bad ki jaka ïew ruh.
Namarkata, ka la ai jingmut ba lada kwah ban pynduna ïa ka jingpyn-donkam ïa ka plastik, ka la ai nuksa ba haba leit ban thied jingthied sha ïew kum ki briew ki dei ban rah hi noh da ka pla la jong ym shuh ban da pan da ki plastik ban song ïa ki tiar ba ki ki thied.
“Watla ka la don ka jingkhang ne jingmana na ka sorkar ha kaba ïadei bad ka jingpyndonkam ïa ki plastik, hynrei haduh mynta ym pat lah ban leh eiei", ong ka Kong Sohtun, kumta ka dei ka kamram jong ngi iwei pa iwei ba kin long kiba phikir ne kiba lah ban tehlakam ïa ka jingpyndon-kam ia ki plastik khnang ban lait na ki jingpynjaboh ïa ka mei mariang bad ïa ki sawdong ki sawkun.
Ha kajuh ka por la pynkynmaw ruh ïa ki katto katne ki Article hapoh jong ka Ri India kiba la buh ïa ki katto katne ki mat halor kumno ban ai jingïada bad jingsumar ïa ka mei mariang.
U Dr.G.H.Chyrmang, MFS, Divisional Forest Officer, Social Forestry & Territorial Division, West & South West Khasi Hills District ha ka jingkren jong u, u la pashat ïa ki bynta kiba don ha ka Meghalaya Forest Regulation (Application & Amendment) Act, 1973, Meghalaya Act 9 jong ka 1973 bad kumjuh ïa ka Meghalaya Forest Regulation (Amendment Act) 2021 ba ki paidbah ki dei ban tip bad ruh ïa ki katto katne ki Section kiba don ki aiñ ban kem ryngkat ka jingdaiñ kuna ïa ki briew kiba pynjot dusmon ïa ki sawdong sawkun ne wat kiba pynïap dusmon ïa ki jingthaw ba im khlem da leh katkum ki jingdonkam jong ki.
Shuh shuh u la ban ba ka sorkar jylla ka la pyntip lyngba ka Official Gazette ha kaba ka la pynkup bor ïa u Forest Officer ban shim kum ka bai buria bad kiwei kiwei bad ban pyllait noh ïa kano kano ka mar lkaba shah bat ne shah knieh lada ki la dep ban siew ïa ka bai buria lada don kino kino ki jingujor pyrshah ïano ïano kiba pynkheiñ ïa ki aiñ khlaw lait noh tang kito ki kam sniew (kam tuh/kamthiem) kiba la pynthikna katkum ka section 62 lane section 63.
Hadien ka jingïalang, la pynbud da ka jingthung dieng ha phyllaw jong ka ophis District & Session Judge, South West Khasi Hills District, Mawkyrwat ha kaba la ïashimbynta lang da baroh kiba la wan ha ka jingïalang.
Ïa ka jingïalang bad ka jingkren khublei la ai da ka Kong D.Sohtun, Chief Judicial Magistrate (CJM)-cum-Secretary District Legal Service Authority (DLSA), South West Khasi Hills District.
U President bathymmai jong ka North Eastern Hill University Tachers’ Association, u Prof.Lakhon Kma u la ong ba kane ka kynhun ki nonghikai ka skulbah NEHU kan trei na ka bynta ka bha ka miat jong ki nonghikai skulbah NEHU bad ban kyntiew ia kine ki nonghikai kiba dang kham khynnah.
U Prof.Lakhon Kma u la ïathuh u la ïathuh ïa kane hadien ba u la shah jied kum u President bathymmai jong ka NEHUTA.Na ka liang jong u Prof.Donkupar Syiem u la ong ba ka NEHUTA kan dang ïai bteng ïa ki kam babha jong ka bad ba kan ïaleh katba lah ba ka skulbah NEHU kan long ka jaka kaba bitdor ban nang kyntiew ïa thoh ka pule bad ba ka kam hikai ruh kan nang roi bad kiew irat shaphrang.
U Dr.Pankaj Sarkar u la pynsngew ïa ka jingdonkam ban kyrshan bad ban ai mynsiem ïa ki nonghikai kiba kham khynnah, ban pynurlong ïa kata ka jingangnud jong ki kum ki nonghikai bad ba kin kot ruh ïa kata ka thong ka jong ki.
Ha kane jingïalang ba dang shu dep pyllong shen, ka NEHUTA ka la jied ïa ki nongkitkam bathymmai.
Ha kane ka jingïalang la jied ïa u Prof.Lakhon Kma kum u President, Prof.D.V.Kumar kum u Vice-President bad Dr.Marbhador M.Khymdeit kum u General Secretary.
Kiwei pat ki nongkit kam ki long, Dr.Juwesh Binong kum Joint Secretary, Dr.(Ms.) Jacqueline J.Thabah kum ka Treasurer.
Ki dkhot jong ka Executive Committee ki long Prof.Donkupar Syiem, Prof.Xavier P.Mao, Dr.Pankaj Sarkar, Prof.P.Hangsing bad Prof.Prasenjit Biswas.
Ha katei ka jingialang, la jied kyrpang ruh ia i Dr.Dokatchi Ch.
Marak jong ka Garo Department, NEHU ban mihkhmat na ka bynta ki jngdonkam jong ka NEHU Tura Campus.
Ka jingsngew kyndeh ban peit ïa ka jingwanrung ki mrad khlaw ha marjan ka jaka rep kba hajan ka shnong ka la kylla long ka jingphohsniew kynsha haba uwei u rangbah u la shah beh thong bad shah kyrdem haduh ba un da ïap kaba la jia ha ki jaka khappud jong ka Dalu ha West Garo Hills ha ka 8 tarik Jylliew.
Kane ka jingjia ka la jia ha thaiñ Killapara jong ka khappud Indo-Bangla hadien ba ki kynhun hati ki la jam sha shiliang na ka ri ba marjan ha ka por mynsngi.
Ki katto katne ki nongshong shnong ki la leit shaka jaka ba kham madan ban peit ïa kine ki mrad khlaw bad u rangbah Ohindro Dalu uba la don 60 snem ka rta na ka shnong Killapara u la bud lang ïa ki.
Kine ki mrad khlaw kaba kynthup ïa lai tylli ki hati rangbah bad ar tylli ki hati khun, ki la sheptieng hadien ba ki la shah beh ha ki nongshong shnong na ka thaiñ Bangladesh.
Ka jingdon jong ar tylli ki hati khun ka la pynlong ïa ki hati rangbah ban ker bad ïada ïa ki kaba la pynlong ïa ki ban sheptieng na ka jingdon ki briew.
Haba ki hati ki la ïohi ïa ka jingdon ki nongshong shnong na ka shnong Killapara kiba la lum pyllun ïa ka jaka rep kba kaba dei ka jaka shong shipor jong ki, uwei na ki mrad u ba la kham rangbah u la sngew bitar bad u la beh ïa ki nongshong shnong.
U la ïoh ban kynrup ïa u Ohindro Dalu bad u la pynmynsaw bd kyrdem ïa u haduh ba un da ïap noh.
Ki pulit ki la wanpoi ha kane ka jaka ban wan shim noh ïa ka met une u rangbah na kane ka bri.
Kane ka dei ka jingjia ba ar sien ban shah pynïap ha u hati ha Garo Hills tang hapoh ka shi taïew.
Katto katne sngi mynshuwa, uwei u samla ba dang 21 snem ka rta u dang wanphai ïing sha ka shnong jong u ha Alokpang ba don ha thaiñ Siju, South Garo Hills u la shah thombor bad shah pynïap  ha uwei pat u hati khlaw ha ka miet jong ka sngi nyngkong.
Ki bor pynïaid wildlife ki la kyntu barabor ïa ki paidbah ban kiar na ki jaka ba ki hati ki jied ban shong bad ki kyntu ruh barabor ïa ki paidbah ba kim dei ban sheptieng ïa ki mrad heh namar ba kane ka pynkulmar ïa ki mrad kaba pynlong ïa ki ban leh lamwir kaba lam pat sha ka jingmynsaw jong ki briew.
Ki paidbah nongshong shnong ka shnong Umrit, Ri Bhoi mynta ka sngi ka 8 tarik Jylliew ki la mih ryntih ban kem ïa kiba suba dei ki ‘men ai ksuid bad ki ba la donkti ban leh ki kam sniew da kaba shu phah kñia.
Ki nongshong shnong ki la pynshitom ïa ar ngut ki longkmie kiba suba ai ksuid ryngkat uwei u rangbah ba la suba ba u dei u nongkñia da kaba ki la shah pynïaid kjat bad shah pynkieng tin kum ka dak ban pynjemdaw ïa ka jingthmu ba sniew ba ki don.
Ki nongshong shnong ki la ïathuh ba la don ar ngut ki longkmie kiba la leit sha uwei u briew uba na Umka-dhor ban phah kñia, bad na ka liang utei u briew u la ai ïa ki pylleng bad bthah ïa kitei ki longkmie ban tep ha khmat jong ka Ïingdorbar.
Katkum ba la ïoh lum jingtip, ki paidbah ki la ong ba ka long kabym poi pyrkhat ba kitei ki longkmie kin leh ïa katei ka kam, hynrei la shu tharai ba ka don ka daw kaba rim ha kaba ki la ïakyn-ad bad no re bad no kaba la pynlong ïa ki ban shim da kane ka sienjam.
Na ka liang u Secretary ka shnong Umrit u la ïathuh ba kum ki parashnong parathaw, ki ju ïaleit ïawan bad ïarung ïamih barabor, kumta ka long kabym poi pyrkhat bad kaba pynkyndit haba ki la leh ïa katei ka jait kam.
U la ong, “Kum ka shnong ngi kyntu ïa kiwei pat ki paidbah ba haba don kano kano ka jingïakynad, ym ju dei ban leh da kane ka rukom kata da kaba shu ai ksuid.
"“Kane ka jingleh ka jong ki, ka pynlong ïa ngi kum ka Shnong ban shim ïa kane ka sienjam ban ai jingsneng khnang ba kiwei pat kiba thmu ban leh sniew kin ym nud shuh, ha kajuh ka por kum kine ki jingleh ka long ka bym lah satia ban pdiang" la bynrap u Secretary ka shnong Umrit.
Ka jingïakhun semi phainal mynta u snem ka long ka jingïalehkai kaba kham itynnad namar ka jingdon ka Shillong Lajong ha kane ka jingïakhun semi phainal pyrshah ïa ka Rangdajied FC ha ka por 1:30 mynsngi ha Kiang Nangbah Stadium, Jowai.
Ka Lajong ka dang bat ïa ka nam lahduh jong kane ka lympung Meghalaya State League (MSL), kata da ka jingïoh ban rah ïa ka nam lahduh ha u snem 2019 bad ka Ñiaw Wasa kadei ka kynhun kaba la ïoh ban rah ïa ka nam lahduh ba nyngkong jong kane ka lympung, kata ha ka aiom ïalehkai jong u snem 2017-18 kaba dei ruh ka snem ba la sdang ïa kane ka lympung.
Kawei pat ka jingïa-khun kaba kham shongshit mynta ka sngi ka long ka jingïakhun ka Mawlai pyrshah ïa ka Khliehmawlieh FC ha P.A Sangma Stadium ha ka por 3:30 janmiet.
Lah ban ong ba ka jingïalehkai semi phainal mynta u snem kan long ka jingïakhun kaba kham jwat namar ka Khliehmawlieh FC kaba dei ka kynhun ba tbit na West Khasi Hills kan sa ïakhun ïa ka Mawlai (Shillong) kaba dei ka lahduh jong ka lympung Shillong Premier League 2022.
Katkum ka program ba la buh, ka jingïakhun semi phainal kan don 2 tylli, kata ka 1st leg kaba yn ïakhun mynta ka sngi ka 10 Jylliew bad ka 2nd leg kaba yn sa ïakhun ha ka 13 tarik Jylliew.
U rangïalehkai jong ka klob Shillong Lajong, u Baby Sunday bad u Donlad Diengdoh uba dei u rangïalehkai jong ka Mawlai SC kidei ki rangïalehkai kiba paw bad kiba tbit thep kol ha kane ka aiom.
Kine ki 2ngut ki don ruh ïa ka jingkyrmen ban ïaknieh ïa ka khusnam top scorer ne u rangïalehkai ba ïoh ban thep bun kol ha ka shi samoi.
Ha ka jingïakhun kaba dang shu dep u Baby Sunday u la ïoh 2 kol pyshah ïa ka Mawten, katba u Donlad u la ïoh 5 kol ha ka jingïakhun group kaba khatduh pyrshah ïa ka Seng Samla Laitryngew.
Ki paid ieit phutbol na ki distrik bapher bapher jong kane ka jylla ki ap khmih lynti ba kin ïoh ban sakhi ïa ki klob jong ki ba kin ïoh ban ïakhun ïa ka phainal kaba yn sa pynlong ha madan Polo Shillong, kata ha ka 17 Jylliew 2023.
Hadien ka jingmih ka hukum na ka Commissioner of Food and Safety, ka Kong RM Kurbah kaba dei ruh ka DC jong ka East Khasi Hills, ban khang ïa ki dohkha kiba wan na shabar mynta 15 sngi bad  ban pynshitom da kaba set phatok 7 snem bad da kaba daiñ kuna T.10 lak, na ka liang ka seng jong ki nongdie dohkha kaba la tip kum ka Khasi-Jaiñtia Fish Wholesaler and Retailers’ Association ki la leit ban pan jingpynshai na ka DC halor kane ka hukum kaba la pynsah umdum ïa ki namar kim tip kine ki dohkha kiba la lap ba ki don formalin ki dei kiba ïoh naei.
Haba kren bad ki nongthoh khubor hadien ka jingïakynduh bad ka DC mynta ka  sngi, na ka liang u Bah C.Wankhar uba dei u Executive Member ka seng, u la ong ba na ka liang ka DC ka la pynshai ba hadien ka jingleh test, ka jingkhang ka dei tang ïa ki dohkha Rohu, ka Katla bad ka Pangas, hynrei ïa ki dohkha local, kiba wan na Assam bad ki dohkha rit la shah ban die.
Na ka liang ki nongdie dohkha ki la pynpaw ka jingsngewkhia halor kane ka jinglap formalin jong ka sorkar ha ki dohkha bad ki la ong ruh ba na ka liang jong ki, ki kloi wat ban trei da kiwei pat ki jaitkam ruh ban ïa kaba die da ka dohkha kaba don formalin kaba ktah ym tang ïa u paidbah hynrei wat ïa ki ruh kumjuh.
“Ngim kwah ban die ïa ki dohkha kiba don formalin, lada ngi dei ban trei da kawei pat ka kam ruh ngim banse lada ki wanrah da ki dohkha kiba don formalin", la ong u Bah Wankhar.
Ha kane ka jingïakynduh bad ka DC la bthah ruh ïa ki nongdie dohkha ba manla ka 15 sngi ka Food and Safety kan leh ïa ki test ha kaba ïadei bad ki dohkha ha kaba yn sdang na Khlieh Ïew (Ïewduh).
“Lada lap formalin wat hadien ba ki la ai ïa ka syrnod pynshisha bymdon formalin, ka sorkar ka dei ban leh ïa kaba donkam", la ong shuh shuh u Bah Wankhar da kaba ong ruh ba na ka liang ki nongdie dohkha kim don jingtip eiei namar la ong ba ïa kine ki dohkha lah dep test na jaka ba wanrah ïa ki.
Na ka liang ka seng ka la ong ruh ba ka long kaba la kloi ban ïatreilang bad ka sorkar halor kane ka bynta na ka bynta ka bha ka miat jong ki paidbah, namar wat ma ki ruh ki sngewkhia namar kane kamdei kaba ktah tang ïa ki paidbah hynrei wat ïa ki bad ki khun ki kti jong ki ruh kumjuh lada ki bam ïa kiba kum kine ki dohkha.
“Na ka bynta ka jingbha jong u paidbah bad ïa ngi ruh.
Ngim kwah ban pynbam ïa ki khun ki kti da ki dohkha kiba don formalin", la ong u Bah Wankhar.
Na ka liang ki nongdie dohkha ki la ai ka jingpynthikna ruh ba lada na ka liang ka sorkar ka lap ba ki don kine ki formalin, kin pynphai lut ïa ki dohkha sha ka jaka ba wanrah ïa ki.
Na ka liang ka DC ka la ai jingbit ïa ki nongdie dohkha ba ki lah ban die ïa ki dohkha local, kiba na Assam bad ka la pynthikna ruh ba hapoh kine ki khatsan sngi na ka liang jong ka sorkar kan leh kloi katba lah ha kaba ïadei bad kane ka jingkhang ba 15 sngi ïa ki dohkha ba wanrah na shabar.
U slap u ba la hap ha ka 9 tarik Jylliew u la kham neh bun kynta bad u la wanrah ka jingkmen ïa ki nongshong shnong namar ba u la wanrah ka jingkmen ïa kiba bun ki nongshong shnong kiba la ap khmih lynti ïa u slap.
Ha kine ki ar bnai mynshwa, ka bneng ka la long ka ba shit kyrang bad pynlynga ïa baroh ki nongshong shnong, khamtam ki nongrep namar ba la dei ka por ba kin rep kin riang.
Hynrei u slap u ba la hap mynta ka sngi u la neh tang da ki kynta, bad pynshlei um lut ïa ki lynti ki syngkien, bad kine ki dei na ka daw ka jingbym biang ki nala ki ba la pynlong ba ka um kan lang ha ki surok bad pynthud ïa ka leit ka wan ki nonsghong shnong.
Watla kum kine ki jingshlei um, kim dei shuh kiba dang thymmai ïa ki nongshong shnong, kham tam ha ki thaiñ Langkyrding, Nongmensong bad ka Pynthor namar ka ju ïai jia bad kane ka dei na ka jingbym biang ki nala um ki ba pynlong ba tang shu slap tang da ki kynta kine ki jaka ki la ngat ïa ka jingshlei um ka ba shyrkhei.
Kawei ka jaka ka ba la kylla kum, ka pung ha ki kynta bat her u slap ka dei ka Lower Lachumiere, bad kane ruh ka dei ka jaka ba ka um ka ju lang tang shu hap u slap na ka daw bym biang ki nala ban ïaid ka um.
Da ka jinghap u slap mynta ka sngi ka la don ka jingtuid shait shait ha ki wah khamtam ïa ka wah ka ba don hapdeng sor ka Wahumkhrah ka ba la kiew bad noh sha ki bynta jong ka wah Umiam.
Kumba ka long hi mynta ka jylla, ka jylla ka don hapdeng ka jingap kmang ban ïoh ïa u slap, hynrei khamtam ka ba kham donkam ka long ruh ban weng ïa ka jingkhuslai jong ki ba bun balang haba ki peit ïa ka jingring swai ka Wah Umiam, ka ba dei ka shnat ban pynmih bording elektrik ha ka jylla.
Ka Little Stars Football Academy, Nongbah Bynther ka la pynbna paidbah ba ïa ka jingïakhun phainal hapdeng ka I-League Combine pyrshah ïa ka Pay For Right Academy la pynkynriah noh sha ka 17 tarik Jylliew 2023 na ka jingjur jong u slap ha kane ka thaiñ.
Ha ka jingshisha ïa ka phainal jong kine ki 2 kynhun la buh ban pynïakhun mynta ka sngi ka 9 Jylliew hynrei namar ka jingbym ïohlad na ka jinghap slap baroh shi sngi, ka Seng kam banse ban rah noh sha katei ka tarik ba la kdew haneng.
Ka jingpynlong ïa kane ka lympung ïalehkai ka long shi bynta ban pynmih pisa na ka bynta kane ka shlem hikai jong ka Little Stars Football Academy, Nongbah Bynther bad ïa ka jingïaknieh ïa ka nam lahduh jong kane ka lympung yn pynlong ha madan Dommawlum Pyndengumiong, Mairang.
Ki pulit ka Laitumkhrah Police Station ki la pynngat ha ka kyndon jong ka Protection of Children from Sexual Offences (PoCSO) ïa ki lai ngut ki samla shynrang ki la shah kynnoh donkti ban thombor ïa kawei ka khynnah samla ka ba dang hapoh ka 18 snem ka rta  ha kawei ka thain ha Sor Shillong.
Ki pulit ki la kem noh ïa kine laingut ki briew kiba la shah kynnoh thombor  kawei ka khynnah kynthei ha khlaw Risa Colony.
napdeng kine lai ngut 2 ngut la ïoh ban kem ha ka 7 tarik na Khlieh shnong Malki kat ba ïawei la ïoh ban kem ha ka 8 tarik na Malki.
Mynta ka sngi ki pulit ki la rah ïa kine lai ngut sha Civil Hospital na ka bynta ban leh ïa ka medical check up bad ïalam ruh sha ingbishar na ka bynta ban  tian bishar bad pan ïa ka police custody.
Lah ban kdew hangne ba u Superintendent of Police u bah Sylvester  Nongtnger u la ïathuh ba hadien ka jingïoh khubor na u Secretary ka Shnong ha sor shillong , ba ha ka 3 tarik Jylliew, ba don ki briew kiba la thombor ïa kawei ka samla  kynthei, ki Pulit ki la leit sha katei ka jaka.
Ha kane ka jaka ki pulit ki la shem ba kawei ka khynnah kynthei bad uwei u samla shynrang , ki la shah thombor ha ki lai ngut ki samla shynrang kat ba ki dang  ïaid kai sha katei ka khlaw.
La ïathuh ba kine ki briew kila byrngem byrsit ïa ki,bad dawa ruh ba ki dei ban  siew ïa ka kuna, arngut na kine ki runar kila shoh ïa u samla shynrang katba uwei pat u la don bad kane ka khynnah kynthei.
La ïathuh ruh ba une u samla shynrang u la kyrpad ban shah ïa kane ka khynnah kynthei ba kan leit noh bad ba u kloi ban leh ïa kaei kaba ki dawa hynrei la pynbor ïa baroh arngut ba kin law lut ïa ki jain ki nep ba ki phong.
Une u heh Pulit u ïathuh shuh shuh “kine ki runar kila lute lut ïa baroh ki jingdon jingem jong ki, bad ha ka por ba kine ki arngut kila shoh la dat ïa une u samla, une u samla ula lait phet sha shnong bad ula pyntip ïa ki nongshongshnong ba kin ai jingïarap".
U ne u heh pulit u la pyntip ruh ba kine ki lai ngut ki runar ki la leh khlem  leh khlem akor ruh ïa kane ka khynnah kynthei.
U khñiang jingpang lumpy skin disease uba la ktah ïa kiba bun ki masi ha ki katto katne ki bynta jong ka Meghalaya ha ki katto katne sngi ba la leit, u la saphriang ruh sha ka shnong Patharkhmah ha Ri Bhoi district.
Une u khñiang jingpang uba lah ban ithuh na ka jingdon ki jingat ha ka snieh doh jong ki masi, la ïohi nyngkong ha kawei ka masi kaba ïaid ha ki lynti synkien ha Patharkhmah.
Hadien ba la ïoh ïa kane ka jingtip, u rangbah shnong ka shnong Patharkhmah, u Bah Najim Kharmalki u la hukum ïa u trai jong kane ka masi ba la shah ktah ban pynkyrpang ïa ka na ka bynta ban ai jingsumar, khnang ban khanglad ïa une u khñiang jingpang na kaba saphriang sha kiwei ki masi ba koit ba khiah.
U rangbah shnong u la kyrpad ruh ïa ka sorkar ban ai jingïarap bad ïa ka tnad Veterinary ban phah doktor uba lah ban sumar ïa ki mrad bad ban khanglad ïa ka jingsaphriang une u khñiang jingpang ha ka shnong.
Ka Jingpynkynmaw ïa plastic ka lam ïa nga sha ka poitri “La u let ha u lok nga ai Kai/U la klet /Ha pla u la thep khlem pynphai.
"Nangta ka lam sha ka jingtyngkai ïa ka pisa por ba dang tan ka duk.
Ynda la lyngkot palat u let ne u chalk ki nonghikai ki la wanrah sieij rit ban buh iu let ban ioh grip.
Balei u khynnah u bynniaw ba klet pynphai u lok, ka pyni ruh ka por bym pat iohi ka use and throw haduh ba mynta haba ki kha whale bad shark ki bun ba iap ba set up iu tangkro da ki plastic ba la lang ha duriaw ba pdiang ïa ki wah.
Donbok ba bun ki briew ieid mrad dohkha ki la sei ki plastic ba la satah ki khmut duriaw, bad bun ki doh um la lait I’m.
Lai saw sngi mynshwa, nga la don ha cyber cafe bad ïa kynduh iu wei u khynnah college u kpa ki khynnah skul.
U la photostat colour ki map ka India.
Nga kylli balei,bad la lap ba donkam ki khun ha skul.
Sngewtynnad ba u la kynmaw por skul jongu.
U ïalam ïa nga sha ka draw map por hyndai.
U la pynkynmaw ba la draw ki square ba thew thik.
Kashmir thik du scale ha lor Ceylon bad Assam.
Nangta NS EW bad scale kumba her tyngab.
Bad sa buh Jamshedpur, Chittaranjan Coach factory (Railways), Digboi,slasha Assam ter ter.
Kylla wak ka por bad mih map plastik ba la don i thliew shu tan beit iu let.
Poi sha refill bad khlieh buittuh company.
U refill 10 T bad u khulom thymmai 10T.Sa poi sha Marten bad Umiam dam.12 snem mynshwa la kynduh por khwai uwei u paralok na shnong Mawlyndep ba la kamai por lyiur bah da ki lak tang na ki plastic umphniang,ki jinglehkai plastic ki bilor coca cola ,bisleri ,rain coat plastic,shatri plastic ,syringe ,bad sniewbok mynta bym don lyiur shuh RTPCR plastic na Marten te ym ioh shuh.
La thang ha Marten bad bun nong Mawlai kim bna ba ka tdem sha ïing ka long bih COVID.Bad Marten bad Iaw Musiang ki long ki sakhi ïa ki bor ki minister u Conrad Sangma.
Ka jingtieng plastic low density ka la sdang ban pyntriem ïa ki nong Laitumkhrah.
Kito ki por ki don ki Science exhibition bad Seminar ba la shim bynta ki skul ba la jop na District bapher ka jylla.
Ki khynnah ba la ïalam da ki nonghikai kiba don beit ha syndah ki khynnah ban sngap bad ruh ban buh kynmaw ki grilling ki judge, ki la jubab sngewtynnad.
Don kawei ba criticise ïa ki sorkar ka pyrthei ba ïa shah plastic karkhana ban ïa bam lang.
Katno sien ki environment activist ki la kyrpad ïa sorkar ban pynheh da khajna,shano nang jur pynban ba la bun sha pla.
Ha iew Laitumkhrah la kamai kiba pli kiba shna pla kot.
Don ki skul ba na War ba wanrah da dopwai ka kynja fibre ba mih hu dieng kwai.
Shi por la iohi ba la song tiffin ha dopwai.
Tangba bun imat lehraiñ phi khlem tiffin box ba don i comparment iba stail.
Ki paralok ki ïathuh ba i dopwai i shakri haduh shisnem.
Ar bnai hadien pat nang kham sniew ba plastic iong kham stang hap thew da micron ruh la dap ka iew.
Tyllun sa sohpieng sha nalla ba pei plastic.
Old habits die hard.
Don ki riewhyndai ba la suh pla jaiñ bad thep lut bad doh bad jhur bad soh hajuh.
Ki riewrim ki pyrkhat na bynta ki khun bym pat kha.
Ki khun pat lehrain phi,i nongkyndong.
Ban ha airport lei lei mynrain te phi.
Kham sniew shuh shuh dei kine ki nongdie kali.
La sop da plastic kumba 2 kilo.
La kylli balei bym tieng ïa plastic.
Ani waw la jubab ba driver company jakhlia patlun te, yn sa kynroi ki ba thied.
Ki daw niut suda.
Katno katno sien ba ki khynnah skul ki batai ïa non biodegradable ,ki company ai pisa tiak ïa sorkar la heh ka production ym pher na karkhana dewbilat ha Meghalaya ba la pynriewspah ïa sorkar haduh ba dohkha ha wah Lukha la per bad u DC East Jaiñtia Hills dangshen u la maham wat bam naba ki dohkha ki la iap na ka bih bad u briew ruh um pher na dohkha.
Non biodegradable ha Khasi la don lypa ha kren khana Khleiñ La Thang Jwat la bam.
Kim lut te phi.
Ki bilor Coca cola ha duriaw da ki phew phew million.
Ka company ka shu kular ban recycle ïa ki shano phi.
Jwat la bam ka thew lada thang te ki tor la sniew.
Bad ka Pule Dangle ruh ka um la kylla plastic tang hapoh 4 snem naduh ba synshar ka MDA 1.
Por science exhibition bad Seminar ki topic ka iap ka im ka meiramew, la jied na Delhi,Calcutta ne Bangalore,bad ngi don ki judge na ki college bapher bad NEHU ruh.
Nga don ka judge sheet " “State Level Science Seminar 2011:- Chemistry for Human Welfare ;Promise And Concern",Ki skul ki long kumne:-1) Tome Memorial s/s school Jowai 2) Alpha English school Nongpoh 3) St.Marys h/s Tura 4) Green Yard school William Nagar 5) Jagarani s/s Bagmara 6) Marian Hills h/s Jowai 7) St.Mary’s h/s Shillong 8) Little Flower s/s Shillong 9) Donbosco s/s Tura 10) Pioneer s/s Bagmara 11) Balang Mawlamwir s/s 12) Anderson h/s Nongstoin 13) St.Paul h/s school Nongpoh bad 14) Riverside Adventist s/s.
Ka long ka rukom ban grill marwei marwei bad khadduh yn sa shong lang ban discuss jnit PA jnit.
Bad iwei PA iwei i skul la shu jot ki point bad sa rai ai marks.
Ki khynnah skul ki don ki point jong ki.
Ki kren shaphang chemistry of petroleum,PVC (poly vinyl chloride ba sop wire electric),pesticide insecticide, Nitro glycerine,rail roads,kitchen wares,Lukha river degradation due to cheenicals, heat and flame,Dettol,limitations of plastic, Albert Einstein fission E=mC2(mynta pyrthei la sdien hu nuclear bomb lada Khiewahleng u Putin),Bio physics,CFC(chloro floro carbon),Chemistry dependence on Mathematics,de- forestation,Quinine,cosmetics,Iodex,LPG ,excessive use of refrigeration,TV ‘on’ the whole day unnecessarily etc etc.Bad hadien ba la dep kylli,ngi shong lang kum ki judge ban ai marks.
Bad hu 2011,kine ki ba la mark pyrshah column skul, kin add up ban rai 1st, 2nd bad 3rd.
Don ka sien ba la bag National Award ha topic “Remote Sensing" por long President India u Scientist Dr Abdul Gallam uba la khot bam dinner ïa nongjop ha resident.
Nalor kane la bun ba ioh prize ruh na Calcutta bad Bangalore.
Bun bun na kine naduh 1980 ei ei ki la long doktor ne engineer,ne manager.
Don ki ba rah ha ka tray ïa model Umiam dam ki lum sawdong hu 1990 ei ei.
Ar tylli ki skul ,lah ban dei ka St.Paul Nongpoh lane Ribhoi Presbyterian.
Ki khynnah skul ka tieng iu jumai namar ki dam ki long vulnerable ïa jumai.
Hynrei ki pynshngain ba don lynti ban kit bam bad dawai lyngba UCC Mawlyndep Nongbsap Mairang poi ha main road.
Na St Viani skul la batai bad pyni iu thermostat fridge.
Mynta power crisis lada control iu thermostat iwei I ïing in kunai 5 KW (24T), ki ïing phew lak te i dam ioh shongthait.
I wei i skul i la teh dynamo ha ka dwar shopping complex.
Por tan ban rung u dynamo un charge battery.
Hap khang bad kane ruh charge ïa battery.
Kine ki little drops I bor ding kin ïarap ban tem ïa Khiewahleng ‘Laimied.
On TV peit test cricket ne IPL lada ieit ïa meiramew hap kunai.
Music pynpait eardrum ruh hap sangeh phi.
U wei na Garo u la shna natural fridge.
U.khiw khyndew u long porous bad evaporation ka um na ki kynroh khiw ka pynpjah.
Bad u buh iu khiw ba don ka kait ha i trep monjajakai ba sop du phlang.
Ka ïing phlang ka syaid por tlang bad pyngad por shit.
Peit khai iei meirad ba dih sha khluit.
I theh ha piris namar kat nang iar ka sla umsha nang jur ka synhaw nang dait thah kloi.
Ym tang katta,i pyrsad halor piris.
Pyrsad mut ka lyer halor umsha ka pynpjah kloi.
Baroh la base on Newton’s Laws of cooling.
Bad ki meikulong pakulong ki la tip da sap lajong.
Ym lah khlem da thoh iu khynnah na Sibsing Memorial Nongstoin ba la wan compete ha ki 90s.
Haoid u nonghikai imat dei uba pule electronics.
La ker bad tap sawdong da jain iong.
Don 2 tylli ki trok monjakai.
La pynmeh i bulb headlight.
Mar ïa kynduh i headlight ba phalang ïa ki draibar i la dip sha poh.30 snem mynshwa por dang bud ain baroh ki draibar badonakor,ine I’m pynktik jingmut.
Mynta ngi da donkam bha ba civic sense ym don shuh bad ki tymmen ki kro hap side sha nalla.
Kine ki gadgets dei ban don phi mynta ba ki la khlem akor.
Lada ki kali ki buh sa decibel control bym lah tamper ïa music u bum bum pynpait ïit, kyndit sa nongpang ICU Nazareth,Woodland Civil te bha phi namar MVacts ki la bret sha ki ksew.
Air,noise pollution la pynjynjar ïa ki briew.
Silencer ot ban sawa kum erplane ba crash ha Ukraine ka long brain.
U silencer Bharat ne Euro norms on pollution ym dei ban leh shrieh namar ka duh ka CC ne catalytic converter ba pynkylla ka gas ba kham sniew kata carbon monoxide sha carbon dioxide ba kham duna ka jingsniew.
Ha ri nongwei kum Amerika u CC u don quarantee 2 lak kilometre ei ei.
Lada fail pollution test,ka karkhana kan da check iu odometer.
Lada duna 2 lak km,hap siew tang Bai fit CC.Lada cross te Bai CC 80$ ei ei.
Dei kane ka daw ba long brain ban tamper iu odometer.
Ha ri jongngi pat niah 20,000 Km la law haduh 3 lak km.
U nongthep bha u Phan heh dor thied ha dor brand new.
La ïalam ki khun bad menkmie sha shnong.
Sahkut ha Sohiong bad hap die kilo.
Ym don aiñ ha India ban ïada iu duk iu suk.
Bad ka jingkylli naduh 2019,shano te kito ki khynnah bad nonghikai ki la hibernate.
U adviser ka education, sngewbha u don ka kamram ban wad ki daw Khyndiat i aiksai.1) Restore 11 and 12 both Arts and Science to College.
Ki nonghikai Bsc hyndai kin kyntiew ïa ki,tangba weng noh ïa Physics 9 bad 10 by Sally and Aggarwal ba thok bad thawtuh rynieng rynieng wat la 2 tylli ki topics thok la weng hu 2020.2)Old textbooks not vulnerable to these new texts that try to write extra just to befool the inexperienced approver expecting feedback need be restored.3)Computer till 10 be for playing not to trouble them with programming,ROM RAM etc.ROM mut read only memory.
RAM read from as well as write unto memory chips.
Hynrei ROM ruh dei Random access as well!!?Bad ynda kylli mut aiu Random Access Memory bun bym tip wat computer science teacher ruh kim tip.
Memory lah ban sdang da tape recorder /player.
La rwai bad jingrwai stored ha i tape.
I la neh sah ha tape.
Mar tem i memory i la rwai Ki tape dei mechanical.
I tape i travel hu head 7 inshi /second.
I store memory (jingrwai)ha tape plastic ba ber magnet powder.
speed 7 inshi /sec.
Ki Vinyl record ki thoh 33 RPM ne ito ba rit 45RPM.Speed ka ïateh bad Hertz.
Bor Memory pat Bytes.
Shu buh pule lyndet sien 4 haduh 12.
U A u lah haduh 12 tang u shimpor 25 second.
U B pat lah kum A tangba 40 second.
Jop A ha speed bad memory.
C pat 10 second tangba klet noh na 4 sien 8.
C heh hertz tang duk memory.
Ha semiconductor chips pat ym don mechanical movement kum i tape.
Bad speed transfer dei ban duna 54 nano second.
I,000000000 nano second long shi second.
Dei ine i chips ba hei SIM card mobile kat i shiteng i revenue stamp lah ban store 50,000 jingrwai bad ioh comment ruh de.
Bad tip lut jia aiu ha shah thngan bah Ardent jia aiu ha Sudan jia aiu ha English channel,jia aiu ha Ukraine ter ter.
Bad ka jingkwah Bed u L Rymbui na bynta science ka la pyntroin ïa science education.
La ju khot ianga por selection nonghikai 9 bad 10.
Ki skul ki don 3 kynta written test.
Hadien la jied katto katne na bynta demo class ba don khynnah skul.40 minit la ai por.
La khot sha personal interview.
Nga ju lyngoh bun sien.2 snem mynshwa ha personal,nga hap kylli ïa i nonghikai iba la pass Biochemistry Post graduate balei phim apply la 3 snem.
I ïathuh ba i hap leh Bed.3 snem duh ki skul bad khynnah.
I Bed in iarap aiu te ïa ki nonghikai pass PG.Bad sngewsih duh ynda ki khynnah ki la kmen ba la ioh nonghikai lem bad ki skul ruh,hadien katto katne bnai ki khynnah ki la diaw.
Balei?Ki nonghikai ba la select kim kwah leit Bed ban ioh recognised (Ha sorkar ioh pay increase).
Ki la pass noh Probationary ophisar ban trei ha Bank ne la clear MPSC.MTET 2019 ito ba la bna ba leak ha Derengiri i bakla ha Geography ba total area of Meghalaya ïa pher tang 600 square km.4 choice kam long hok.
Por thied jaka puta, la thoh tam ne duna ,bad na ka 22,960 sq kilo metrey tik ïano? English ym ju don correct alternatives bad rectangular lawn perimeter heh pynkiang 17 metre ïa lynter 15.
Haoid 4 choice correct one of them hynrei hap ai marks lada don technical error.
MCQ ki donkam briew ba kham experience ban ïa ki Descriptive.
JCO MPSC 14000/-T payscale.
Wan Mathematics on permutation and combination.
La khei peit Google.
I jingkylli ba British Institute phi.
Last MPSC, haoid da jingkyrpad ïa i Deputy CS R.V Suchiang 3 snem mynshwa i la weng Arithmetic na LDA.Bad hu 2022, ki LDA ki la lait ksuid na Arithmetic.
Peit mynshwa kiba pli ki luiñ Arithmetic hap ïa khun bad engineer ban sa ioh ha PWD ne MeECL ba khlaiñ bad Arithmetic bad Math, bad lai bnai hadien ki ba tlot ki duh, kine ki engineer la ioh ha ba ki pule.
Sngewnguh ïa i Kong RV Suchiang.
Hynrei ha kane ka last MPSC shwa pluh ka skul.
JP, la buh Arithmetic ba kham kyllain ha General Aptitude Test, sa trei biang ki engineer.
Kiba tlot jingkhein kim don jaka te phi.
Ia LDA la dei ban ai set ha ki Pure Arts ïa kiba Arithmetic is Greek to them.
Nalor grammar ha MBOSE 10 percent te nang duhnong ki tlot jingkhein.
Peit IAS shano?Bad English grammar the verb after neither nor should be singular.
Thus ‘have’ is incorrect.
Ym lah ban khmih lynti ïa ki minister ban tip lut ïa portfolio.
Donkam tang jingsngewrit ban wer ïa ki briew ba tip bniah ïa portfolio.
Ka Hynñiewtrep Integrated Territorial Organization (HITO), ha ka 9 tarik Jylliew ka la pynlong ïa ka jingïalang paidbah ha Ïew Umsning ban pynshai halor ka jingkren u Dr.Celestine Lyngdoh ha ka jingïalang paidbah ha ka 6 tarik Jylliew ha Umsaitsning.
Haba kren sha ki paidbah ha kane ka jingïalang, u President ka HITO u Bah Donbok Dkhar, u la kynthoh ïa u MLA ka Umsning u Dr.Celestine Lyngdoh halor ka jingsngap mynthi jong u ha kaba ïadei bad ka mat halor ka Reservation Policy mynba u la jop ïa ka elekshon ha u snem 2013.
U la ong ruh ba ka jingsngap mynthi jong u MLA ka la pynlong ïa ka seng ban pyrkhat ba u dang thiah, kumta ka la bthah ïa ki dkhot jong ka ban tied tin ban kyrsiew thiah ïa u.
Ha kaba ïadei bad ka Reservation Policy ha ka jylla, u Bah Donbok u la ong ba kane ka policy kam pat dei kaba pura namar ba ki la lap ha ka RTI ba ki la pan ba haduh mynta ka dang dei tang ka Office Memorandum.
“U MLA jong phi u ïalam bakla ïa phi, da kaba ong ba ngin sa duh noh ïa ka 80 per cent wat ha ki distrik ruh.
Hynrei la thoh shai ha kajuh ka Memorandum ba ka 80 per cent ha ki distrik kan neh wat lada ym don ki Garo," u la ong bad u la bynrap ba, “Kine ki nongsaiñ pyrthei ki pyrshang ban ïoh jingmyntoi ha ka saiñ pyrthei na kane ka mat, da kaba ïalam bakla ïa ki paidbah ba lui lui.
"Haba kren halor ka jingkren u MLA ba kin duh noh ïa ka 80 per cent lada kane ka mat ka leit sha ka Ïingkashari, u Bah Donbok u la ong, “Hooid ngi burom ïa ka Ïingkashari, hynrei ngim dei ban sheptieng namar ba ka Ïingkashari kan ai ïa ki jingbishar jong ka ym kum ki nongsaiñ pyrthei.
"“Ka jingdawa jong ngi ka ïeng ba dei ban khmih biang ïa ka Policy, namar lada ym mynta te ka pateng ban wan kan sa ïakynduh ïa ka jingeh kaba khraw," la bynrap u Bah Donbok.
U Myntri ka sorkar jylla ba dei ruh u MLA ka West Shillong konstitwensi, u Bah Paul Lyngdoh, ha ka 9 tarik Jylliew u la ong ba ki jingjia pynkulmar kiba jia dang shen ha Mawprem ki dei na ka daw ka jingkiew palat ka jingkyrni drok ha ka nongbah ha kaba ki briew bym shym la ithuh durkhmat ki la wanrah jingkulmar bad kiwei kiwei ki kam pynjot bad pynjulor.
“Nga la dep ïakren bad ki pulit bad ngin sa shong jingïalang bad ka Dorbar Shnong ha ka tnad pulit ban tohkit halor kane ka mat," la ïathuh u Bah Paul Lyngdoh.
U la ïathuh ba katkum ba la lum jingtip, kiba bun na ki nongkhaïi drok bad ki riew kyrni ki ju pynkulmar bad kynroi ïa kiwei pat ki nongkhaïi ne ki ba dih drok, kaba lam pat sha ka jinghuri hura ha lynti syngkien.
Haba kylli la kine ki kam ki don ei-ei bad ka saiñ pyrthei, na ka liang u Bah Paul u la kyntait ïa kata.
Ka jingkren na ka liang u myntri ka long hadien ba la mih ki jingujor ba ju don ki jingjia pynjot pynra bapher bapher ha ki thaiñ Mawprem, ha kaba la don ka jingthang ïa ki kali ar shaka bad ruh ka jingpyn julor ïa kiwei pat ki kali kaba la pynlong ïa ki nongshong shnong ban don ka jingsngew khia halor kane.
U Bah Paul u la ong ba ka sorkar ka skhem jingmut ban shimkhia ïa kane ka mat jong ka jingkyrni drok bad ba na ka liang jong u un sa ïatrei lang bad ki pulit ryngkat ki Dorbar Shnong ban pynbeit ïa kane.
Shuh shuh u la kyntu ruh ïa ki nongshong shnong ba ki dei ban ujor beit sha kin pulit haba don kano kano ka jingsngew artatien lane shan khmat ïano ïano.
U Myntri ka tnad Ïalehkai, u Bah Shakliar Warjri, ha ka 4 tarik Naitung u la ong ba ka tnad Ïalehkai bad ka Meghalaya State Olympic Association (MSOA), ki la sdang ïa ka “Lead Programme", ha kaba khyndai ngut ki nongïalehkai ki la shah jied bad ïoh jinghikai ban pynkhreh ban aireng ha ki lympung shabar ri bad ha ka Olympics.
“Ngi la pynpyrshang kumba 14,500 ngut ki nongïalehkai na baroh ki 12 tylli ki distrik jong ka jylla jong ngi, ha kaba ngi la jied kumba 200 ngut na ka bynta kane ka prokram bad n akita la jied 9 ngut, ha kaba ha ki 3 snem ban wan ngin sa ai jinghikai ïa ki," la ong u Bah Shakliar.
U Myntri u la pynpaw ruh ka jingkyrmen ba ki nongïalehkai kiba la shah hikai, ha ki lai snem kin lah ban aireng shabar ri bad wat ha ka Olympics.
Napdeng ki khyndai ngut ki nongïalehkai, 6 ngut ki dei na ka athletics, 2 ngut na ka weightlifting bad 1 na ka karate, bad baroh ki dei na ki distrik bapher bapher ha ka jylla.
“Kin shah hikai haduh lai snem ha Shillong, hynrei ngi kyrmen ba ha kine ki lai snem ngin lah ban phah ïa ki shabar ka jylla bad shabar ri, bad na ka bynta ki coach, ngi don ïa u Ian Campbell uba la wan naduh na Australia ryngkat ka kynhun jong u ban ai jinghikai ïa kine ki nongïalehkai," la bynrap u Bah Shakliar.
Ka CT University, ha ka 8 tarik Jylliew ka la pynlong ïa ka Megpun 1.0, kaba la pynlong ha Shillong, Meghalaya, ha kaba la wan ïashim bynta shitrhem patlat ïa 30 tylli ki skul.
Ha ka Megpun 1.0, la sam ruh ïa ki khusnam sha kiba la leh bha.
Ïa kine ki khusnam la ai sha ki arphew ngut ki nonghikai Higher Secondary ha Mehalaya kiba la noh sha ka imlang sahlang da ki jingpyrshang ba khlem thait jong ki ban hikai bad ban pynwandur ïa ki jingmut jong ka pateng kaban wan.
La ai ruh ïa ka khusnam Shining Star Awards sha ki 80 ngut ki khynnah pule na Meghalaya kiba la leh bha ha ka eksamin Higher Secondary.
Kine ki khynnah pule ki la pyni ïa ka jinglehbha ha ka jingpule jong ki, ka jingaiti jong ki, ka jingpynleit jingmut jong ki ha ka kam bad ha ka ban poi sha ka thong.
Ka jingpynkup burom ïa ki khynnah skul, ki nonghikai bad ki principal ka long ban pynphalang ïa ka jingtrei hok jong ki ïa ka kam, ka jingaiti jong ki ban poi sha ka thong.
Ki long ruh kiba kongsan ha kaban pynwandur ïa ka jinglong jingman ha ka pule puthi ha ka jylla Meghalaya.
Ha kane ka jingïalang, ka CTU ka la pyllait paidbah ruh ïa ka integrated degree course ryngkat ka IAS coaching ha ka jingïatreilang bad ka Lbsnaa IAS Academy.
Kane ka integrated degree course kan ai ïa ki khynnah pule ïa ka jingtip kaba kham bniah halor ka syllabus IAS ryngkat ki nonghikai kiba biang.
Kan ai ruh ka lad kaba biang eh ïa kiba kwah ban ïaleh ïa ka civil service ban ïoh mad da lade ïa ka jinglong ha kane ka kam.
U Pro-Chancellor ka CT University u la ong, “Ngi dap da ka jingsngew sarong ban ïoh pynlong ïa ka Megpun 1.0, ka jingïalang kaba pynkup burom ïa kiba leh bha ha ka liang ka pule puthi ha Meghalaya.
Ka long kaba sngewtynnad ban ïoh sakhi ïa ka jingshitrhem bad ka jingïashim bynta jong ki 30 tylli ki skul ha kane ka jingrakhe.
"Ha kane ka sngi, la ïadon ryngkat lang u TTC Marak, uba dei u dkhot jong ka Indian Forest Service (IFS), kum u kongsan.
U Marak uba la long teng u Principal and Chief Conservator of Forest ha Meghalaya, u la long uba kongsan ha kaban ai jinghikai bad ha kaban pynneh pynsah ïa ka mariang.
U Marak, uba long mynta u Chairman jong ka State Environment Impact Assessment Authority of Meghalaya, u bat ruh ïa ka kyrdan kum u dkhot jong ka Governing Body jong ka Martin Luther Christian University, Shillong, bad jong ka North East Christian University, Dimapur.
Shuh shuh u Bah David Laitphlang, uba dei u President jong ka Shillong Press Club, u la long u symbud kongsan.
Ka Seng Samla Ïew Mawlong ha ka 10 tarik Jylliew ka la pynlong da ka jing ïakob ban khwai ïa ki ñiut plastic na ka wah Umpyrli, ka wah rit kaba don hajan kane ka Ïew.
Hadien ba la dep ban pynlong ïa kane ka jing ïakob, na ka liang ka seng samla shnong Ïew Mawlong ka la pyllait ïa ki dohkha ha kane ka wah khnang ban pynkhie im biang ïa ka jingitynnad jong kane ka wah kaba la duh noh na ka daw ka jingjakhlia.
Ha kane ka jing ïakob, u Orlang Syngkli u la jop ïa kaba nyngkong ha kaba u la ïoh da ka khusnam pisa ba T 3000 tyngka, nangta u Elison Gurung u la jop ïa ka kyrdan ba-ar ha kaba u la ïoh da ka khusnam pisa ba T 2000 tyngka bad u Pynsuk Nongbah u la jop ïa ka kyrdan ba-lai ha kaba u la ïoh da ka khusnam pisa ba T 1000 tyngka.
Haba kren sha ki lad pathai khubor, u President ka Seng Samla Shnong Ïew Mawlong u Dr.Aristone Rynsongsngi u la ong, “Ka jingthmu ba hakhmat jong kane ka jingïakob ka long ban pynshlur ïa ki samla ban ïakhun para maki na bynta ka jingkhuid bad ngi la ai ïa ka khusnam da kaba ngi thew ïa ka jingkhia ki ñiut kiba ki la ïoh ban lum".
U la ong, “Mynshuwa ka wah Umpyrli ka ju long ka wah kaba khuid bad ka ju don bun ki dohkha kiba im ha kane ka wah hynrei na ka daw ka jingleh torti ki briew na ka jingbret ñiut ha kane ka wah ka la pynduh noh ïa ka jingitynnad jong kane ka wah, kumta ngi pyrshang mynta ban wanrah biang ïa ka jingitynnad da kaba pynkhuid bad tam ïa baroh ki jaboh na kane ka wah ryngkat ka jingpyllait ruh ïa ki dohkha ha kane ka wah".
Ka Seng Samla Ïew Mawlong ka kyntu ruh ïa ki briew kiba kwah ban pyllait dohkha ha kane ka wah ba ki dei ban pyllait tang ki dohkha local khnang ba kan wanrah biang ïa ka jingitynnad jong kane ka wah.
Ha kajuh ka por ki la maham ïano ïano ban bret pathar ïa ki plastic ha ka wah namar ka lah ban ktah ïa ki dohkha ba im ha kane ka wah.
Shuh shuh, ka Seng Samla ka kyntu ïa baroh ban lehkhuid leh suba ïa kane ka wah.
“Lada ngi lap ïano ïano kiba bret ñiut bad pynjaboh ïa kane ka wah, ka seng samla kan shim da ka sienjam kaba tyng-eh pyrshah ïa kita", la ong u Bah Ryndongsngi.
Hadien ba la sakhi ïa ka jingshah lehbeiñ ki Khristan ha Manipur, bad ha kiwei ki jaka ha ka Ri India, kaba kynthup ïa ka jingshah thang ki Ïingmane Khristan bad ki skul bad ka jingïakulmar hapdeng ki jaitbynriew Meitei bad ki Kuki, ka Ri Bhoi zone jong ka Conference of Religious India (CRI) ka la pynlong ïa ka jingïalang kaba lyngkot hakhmat jong ka Nongpoh Town Shopping Complex, ha kaba la pynlong ruh ïa ka jingïaid paidbah jong ka jingsuk ha ka surok bah ha Nongpoh.
Ka jingpynlong ïa kane ka jingïalang bad ka jingïaid paidbah ka long ban banjur ïa ka jingdonkam jong ka jingïalong kawei hapdeng ki paidbah jong ka Ri.
La wan ïashim bynta ha kane ka jingïalang bad ka jingïaid paidbah ha Nongpoh da ki nongïalam balang na ka thaiñ mihngi kaba kynthup ïa u Br.
Varghese SG, ka Sr.
Esconciana Vaz MSMHC (NE Regional Secretary), ka Sr.
Prema Chowallur SCC (Convener jong ka North East FORUM of Religious for Justice and Peace), ka Sr.
Teresa Kamasuam FMA, u Fr.Laurence Kharluni (CRI Shillong President, Shillong Archdiocese), u Br.
Sunil Britto CFC (CRI Ri Bhoi President), ka Sr.
Melita Syiem MSMHC, ki samla jong ka St.Stephen Hostel Girls, u Bah Opel Lyngdoh (Rangbah shnong ka Nongpoh), bad kiwei kiwei.
Ha kane ka jingïaid paidbah, ki nongïashim bynta ki la rah ruh ïa ki plakad ban pynrem ïa ka jingshah lehbeiñ ki Khristan ha ka jylla Manipur.
Ki la kyntu ruh ïa ka sorkar Manipur bad ka sorkar pdeng ban ïada ïa ki Khristan ha ka jylla, khamtam da kaba shim ïa ki sienjam ban pynkut noh ïa ki jingïakulmar bad ban wanrah biang ïa ka jingshong suk sha ki paidbah.
Ka jingjur slap ha ki katto katne ki bynta jong ka Meghalaya naduh ka 9 tarik Jylliew, ka la wanrah ïa ka jingshlei um ha ki katto katne ki jaka ha Shillong bad ka la buh jingma ruh ïa ki nongleit nongwan kiba ïaid lyngba ka surok Pynursla, kaba ju jia ki jingtwa khyndew.
Ha kawei na ki jingjia ba la jia ha ka step jong ka 10 tarik Jylliew ha Khohyiar hajan Lad Mawkhap ha lynti ban leit sha Pynursla, uwei u maw baheh u la tyllun najrong lum bad hap ha surok.
Ki nongshong shnong kane ka thaiñ ki la ong ba jin lada kane ka jingjia ka jia ha ka por ba dang bun ki kali ba leit ba wan, ka lah ban wanrah ïa ka jingjia kaba sngewsih.
Ki la ïathuh ruh ba la weng noh ïa une u maw ba heh bad ba khia da uwei u briew, ba la ju khot ieid u Deng, uba haba u la ïohi ïa une u maw ba heh hapdeng ka surok katba u dang ïaid step ha ka por kumba 5 baje mynstep, u la leit sha ïing bad u la shim da ka JCB jong u bad u la pynkynriah noh ïa une u maw sha rud surok.
“U long uba ju ïarap.
Lada jia ka jingtwa khyndew ha kane ka thaiñ, u ju long uba la kloi ban ïarap.
Ngi khot ïa u, u nong Samaria babha," la ong uwei na ki nongshong shnong.
Ka Mawlai SC kaba dei ruh ka lahduh jong kane ka lympung Womens League ka la mad biang ïa ka jingjop don burom ha kaba ka la pynliem kput ïa ka Synroplang 77 da 14-0 ha ka jingïakhun jong ka Group B.Ïa kane ka lympung ba la pynïaid da ka Shillong Sports Association (SSA) la pynïalehkai ha ka madan Third Ground kaba don ha Polo, Shillong.
Ha ka jingïoh ban mih madan nyngkong ha kane ka aiom, ka Mawlai ka la pynliem haduh 5-0 ïa ka Ïasnohktilang SC ha ka 20 Jylliew 2023.
Ka Mawlai kadei ka kynhun kaba khlem pat mad ïa ka nam rem mynta u snem, kata na baroh 3 tylli ki jingïakhun.
Haba phai ha ka jingïakhun kaba mynta ka sngi, ka Mawlai ka ïai pynpaw ïa ka jingtbit jong ki da kaba ïai kyntiew ïa ka klob ha ka rukom ïalehkai bad khamtam ha ka rukom thep kol.
Kitei ki 14 kol ki la wan lyngba ka Baiarkynti Mylliemngap kaba la thep haduh 3 kol (3′, 18′, 54′),  ka Makrisha Songthiang (34′, 39′, 61′, 63′) bad ka Charlinda Nongtdu (58′, 67′, 70’+1).
Ka Cynthia Mylliemumlong ka la ïoh ban ïarap 2 kol (24′, 26′) katba ka Dakini Shylla (35′) bad Marbarin Nongrum (70’+2) ki la ïoh ban ïarap mar shi kol.
Katba ka jingïakhun kaba bud hapdeng ka Lumparing SC bad Maw U-tieng SC ka la long ka jingïakhun kaba kham itynnad watla ka Lumparing ka la ïoh ïa ka jingjop da 2-0.
Ka Maw U-tieng SC ruh kadei ka kynhun kaba dang mad ïa ka nam jop haduh mynta ka pynliem ruh da kaba suk ïa ka Iasnohktilang FC da 8-0 ha ka 23 Jylliew.
U Chibasal Sangma u dei u rangïalehkai ba kongsan na ka bynta ka Lumparing ha kaba u la ïoh ïa kitei ki 2 kol kiba pynjop ha ka minit bad 35+1 bad 49.
Ka jingïakhun jong ka Group B mynta ka sngi ka 5 Naitung kan long hapdeng ka B.Kharang SC pyrshah ïa ka Ïasnohktilang FC ha ka por 2:30 janmiet bad ka jingïakhun ha ka por 4:15 janmiet kan long hapdeng ka Umpling SC pyrshah ïa ka Mawkriah West SC kaba dei jong ka Group A.Ki riewngeit ka Balang Catholic jong ka Nongstoiñ Diocese da ka jingsngewkhia mynta ka sngi ka 4 tarik Naitung ki la ïa mih da ki hajar ngut sha ka jingïaid paidbah kaba jai jai ban wer ïa ka jingsuk ba kan wan hapoh ka jylla Manipur bad ban buh jingduwai kyrpang ruh ïa ki lanot kiba mad ïa shibun ki jingeh na ka jingïaum snam kaba la neh kumba 3 bnai eiei ha katei ka jylla.
Ha katei ka jingïaid paidbah kaba jai jai la wan ïashim bynta da ki hajar ngut ki paidbah ka thaiñ Nongstoiñ kiba kynthup naduh ki nongïalam niam ka Balang Catholic, ki riew paidbah, ki khynnah skul bad kiwei kiwei kiba la rah ruh ïa ki jingthoh ha ki placard ban wer ïa ka jingsuk bad ban sangeh noh shi syndon ïa ka jingïaum snam ha ka jylla Manipur.
La sdang ïa katei ka jingïaid paidbah naduh na Ladweitang najan ka Indoor Stadium ter ter ka Sor Nongstoiñ haduh ban da poi ha ka madan New Nongstoiñ ka jaka pynkut ïa katei ka jingïaid paidbah bad bteng pat sa ka jingïalang kaba lyngkot bad ka jingduwai kyrpang na ka bynta ka jylla Manipur.
U MLA ka Nongpoh, u Bah Mayralborn Syiem, ha ka 4 tarik Naitung u la pynpaw ïa ka jingsngewkhia halor ka jingpynkhreh ka Sorkar Pdeng ban wanrah ïa ka Uniform Civil Code (UCC) hapoh Parliament.
U Bah Mayralborn u la pynpaw ïa ka jingsngew jong u halor ka UCC da kaba ong, ba ka jingpyntreikam ïa ka kan long beit ban wanrah tang kawei ka aiñ ha ka ri India baroh kawei.
U la ong ruh ba kane ka lah ban long ka jingma kaba khraw ïa ki riti dustur bad ki kolshor jong ka jylla.
“Lada ka UCC ka treikam ha kane ka ri jong ngi ka long kaba ma haduh katta katta, namar ngi don la ki jong ki riti dustur", la pynpaw u Bah Mayralborn da kaba kdew kyrpang ha kane ka thaiñ shatei lammihngi ha kaba la shong da ki jaitbynriew riewlum bapher bapher.
Hynrei, u Bah Mayralborn u la ong pat ba um pat lah ban tip shai halor kane ka Bill namar ba ka Sorkar Pdeng ba la ïalam da ka BJP kam pat sam ïa ka Bill bad ki paidbah lane bad ka parliament ruh.
U la ong ba khlem ka Bill kaba yn sa wanrah hapoh Parliament, kim lah ban rai la kin kyrshan lane pyrshah ïa ka jingpyntreikam ïa ka UCC.“Katba kim pat wanrah ïa kane ka Bill ha Parliament ngim pat lah ban tip, la ngi ki jaitbynriew riewlum ngin shah pynlait ne kan treikam salonsar ïa baroh? Ngim pat lah ban ong namar ngim pat ïohi ïa kane ka aiñ rew", la ong u Bah Mayralborn.
U Bah Mayralborn u la ong ruh ba ha u hi shimet katkum ka jingsngewthuh jong u, um lah ban pdiang ïa kane ka aiñ bad ka dei kaba hap ban ïasaid katba lah ban pynlait ïa ka thaiñ shatei lammihngi.
“Ngi ngi don ka jinglong kaba kyrpang.
La ithuh kyrpang ïa ngi wat ha ka constitution jong ka ri India ha ka Khyrnit ba Hynriew", la bynrap shuh shuh u Bah Mayralborn.
U Bah Mayralborn u la kyntu ruh ïa ki MP ka Lok Sabha na ka jylla, ïa u Bah Vincent Pala bad ïa ka Agatha Sangma bad ïa u MP ka Rajya Sabha u Bah WR Kharlukhi bad ïa baroh ki MP ka thaiñ shatei lammihngi ba kin ïakren halor kane ka mat ba kimdei ban ktah ïa ka aiñ ka dustur jong ka jylla bad ka thaiñ shatei lammihngi.
“Kine ki dei ki Hidden Agenda kiba ima bha kiba na ka liang ka Sorkar Pdeng ka pyrshang ban tuklar bad mushlia.
Ngi hap ban pynkhreh ïalade ban ïada", la ong u Bah Mayralborn.
U Bah Mayralborn u la kdew ruh ba kane ka jingleh ka lah ban dei na ka bynta ka jingthmu ba bha jong ka Sorkar Pdeng, hynrei u la kren shai ba ha ka synshar paidbah ki don beit ka jingïohnong bad jingduhnong.
“Ki don ki jait bill kiba pynlong aiñ kiba ïarap ïa u paidbah bad ki don ruh kiba ktah ïa u paidbah", la bynrap u Bah Mayralborn da kaba ong ruh ba ki riew stad aiñ bad ki khraw pyrkhat ki dei ban ïaleh ban pynneh pynsah ïa ka jinglong tynrai jong ka jaitbynriew.
Ka Sorkar jylla mynta ka kynti ka la pynbiang ïa ka aiñ, ka ban pynbatskhor ïa kiba ïaid bteng ban khaïi bad pyndonkam ïa u drok ha ka jylla,ha ka ba ka sorkar jylla ka la ai ka jingithuh ïa ka Advisory Board ban pyntreikam ïa ka Prevention of Illicit Traffic in Narcotic Drugs and Psychotropic Substances (PIT-NDPS) Act 1988.
U Myntri ka tnad Social Welfare u Bah Paul Lyngdoh, mynta ka sngi ka 4 tarik Naitung u la pyntip ba ka  sorkar jylla,  ka la ai ka jingithuh ïa ka kynhun jong ki Advisory Board, ka ba don lai ngut ki dkhot, ki ba kynthup ïa u Retired Justice,u Shivaji Pandey kum u chairman, u Senior Advocates, u bah  MD Shullai bad u  Tsering Yangi kum u dkhot ka Board, na ka bynta ban ïoh ban pyntrei kam ïa ka Prevention of Illicit Traffic in Narcotic Drugs and Psychotropic Substances (PIT-NDPS) Act 1988 ban tehlakam ïa u drok ha ka jylla.
U Bah Paul Lyngdoh u la ong, “Da ka jingai jingithuh ïa ka Advisory Board, mynta ka jylla ka la don ha ka kyndon  ka ba pura, ba kan pyntreikam mardor ïa ka ne ka PIT-NDPS Act 1988, ka ne dei ka kyndon aiñ  ka ba khlaiñ na ka bynta ki nongkhaïi bad ki nongpyndonkam drok ki ba ju ïaid bteng ban leh ïa kajuh ka kam , kat kum ka jingithuh hapoh ka kyndon 10 jong kane ka Act".
U la bynrap “Ka long ka ba donkam ban wanrah bad pyntrei kam da ka wei ka aiñ ka khlaiñ ban tehlakam ïa kane ka jingkyrni u drok namar ba ka Aiñ ka ba la tip kum ka Narcotic Drugs and Psychotropic Substances (NDPS) Act 1985 ka dang dei ka aiñ  ka ba dang bun ki jingduna".
U Bah Paul u la pyntip ba hapoh kane ka aiñ ,kan buh ïa ka jingujor ïa  u no uno u briew  ba pynkhein aiñ bad leit phai biang sha ka  jingkhaïi bad pyndonkam drok tang hadien ba u la  lait na along lane thanat.
“Kane ka Act, kan shim khia ïa kiba kum kine ki mokutduma namar kan pynkupbor ïa ka bor ba dei khim ban  set ïa kine ki briew  ym duna ïa ka 6 bnai, bad ban pynjlan ruh palat ïa ka  6 bnai.
Lada ka jingshahkem kan tam sha  ka 6 bnai , kane ka mat kan hap hapoh ka Advisory Board, na ka bynta ban rai".
U la ong ruh, “Ka bor sorkar  ka pynkupbor  ban pynshisha  ïa ka jingshah set along , ka jingshah set along, kan long na ka bynta 3 bnai haduh  2 snem, bad uno uno u briew u ba shah kem hapoh kane ka hukum , bad pynlait kat kum ka jingai jingmut ka Advisory Board,kat kum ka aiñ ba kin shah  kem  bad shah set along biang ha ka  mokutduma  ba thymmai ba kin ujor pyrshah ïa une u briew".
U la pyntip ruh,kane ka sienjam ka ba lashim da ka sorkar ka long ka ban pyrkhing, pyrshah ïa ki nongkhaïi bad nongpyndonkam drok bad ban phai khmat ban pynduna ïa ka kam sniew hapoh kane ka aiñ bad hapoh ka aiñ ïa u nonglehkam bym man  lah  ban pynkynriah  na kawei ka jaka sha kawei ka jaka ka ba hapoh ka jylla lane shabar ka jylla.
U la ïathuh ruh ba ïa kane ka  Aiñ la pyntreikam ha baroh kawei ka Ri , laitnoh ïa ka Jammu and Kashmir, lyngba ka  Para 10 jong ka  Aiñ , bad kane ka long na ka bynta ki  thaiñ ki ba jur ka jingkhaïi bad ka jingpyndonkam ïa u drok, ha ka jylla ki jaka ki ba khlaiñ ka jingkhaïi drok ka dei ha khappud jong ka Indo-Bangladesh , ha Meghalaya, Assam, Tripura bad  West Bengal.
U Bah Louis Dohtdong uba dei u President jong ka seng Hynñiewtrep National Youth Movement (HNYM), mynta ka sngi ka 4 tarik Naitung u la shah khot hajir ha ki pulit ka Lumdiengjri Police Station, halor lai tylli ki mukotduma, kaba nyngkong ka dei halor ka jingkynnoh jong u ba ka Secretariat ka dei ka ktem ki nongtuh, kaba ar ka long ba u ong ban ai khnam bad ryntieh sha ki paidbah ka Mukroh bad kaba lai ka dei halor ka jingong jong u ban seng ïa ka seng lehnoh.
Haba kren bad ki nongthoh khubor hadien ba la wan mih na thanad ki pulit, na ka liang u Bah Louis u la ong, ka jingkynnoh ïa ka Secretariat ba ka dei ka ktem ki nongtuh ka dei halor ka jingpynlut ksan jong ka sorkar ïa ka pisa kaba dei jong u paidbah.
“Ym lah ban len ba ka jingthung ka sorkar Meghalaya ïa ki 60 ngut ki nongai jingmut ba wanrah na bar da kaba siew tulop palat 1lak shi bnai ka pynpaw shai ïa ka jingpynumkai ka sorkar ïa ki klur tyngka ha ka shisnem kaba dei ka pisa u paidbah", la bynrap u Bah Louis.
U Bah Louis u la ong shuh shuh ba wat ki kyrtong kiba la rem elekshon, naduh ki MLA, ki MDC barim bad wat ki riew paidbah kiba rem elekshon, hapoh ka sorkar MDA II mynta ki ïoh kam lut.
“Ka sorkar MDA II mynta ka pynrungkam ïa ki kum ki Chairman bad Vice Chairman jong ki tnad treikam bapher bapher.
Hato kane kamdei ka jingtuh ïa ka hok u paidbah?", la buh jingkylli u Bah Louis da kaba kdew ruh ba ki don da ki lak ngut ki samla kiba la nang la stad hynrei kiba shu shong khlem kam bad ka sorkar kam phai khmat sha ki.
“La lute ïa ka pisa u paidbah da kaba thung kam wat ïa kine kiba la kyntait da u paidbah ruh ha ki tnad treikam bapher bapher", la ong u Bah Louis.
Halor ka jingong ban leit sam ryntieh bad nam pliang, na ka liang u Bah Louis u la ong, “Ngi  lah dep sam naduh u bnai Naitung jong u snem 2022 sha ki thain Block I.Ngi la ai 100 tylli ki ryntieh bad 1000 tylli ki khnam ba kin ïada ïalade na ki lehnoh Karbi".
U Bah Louis u la ong ruh ba kane ka jingsam ka seng ka dei kum ka jingkitkhlieh ban ïada ïa la ki paradoh parasnam namar ka sorkar kam leh eiei bad kam buh pulit ban ai jingïada ïa ki.
“Hato kamdei ka kamram jong ngi ki seng ban ïada ïa la ki paradoh parasnam lajong?", la buh jingkylli u Bah Louis.
Shuh shuh u Bah Louis u la ong ruh ba ki pulit ki la pan jingpynshai halor ka jingong jong u ban pynpluh ïa ka sor Shillong, “Ngi pynpluh, ngin pynpluh bad ngin dang ïai pynpluh ïa ka sor Shillong, lada ka sorkar jylla kam lah ban teh lakam ïa kine ki jingsniew kiba laiphew jait bad ka jingshah thombor ka jaitbynriew ha ki poiwir".
U Bah Louis u la buh jingkylli ruh ïa ka sorkar bad ki pulit ba ki la leh aiu halor kane, hynrei ba ki shu sngewtynnad tang ban khot hajir ïa ki sengbhalang.
“Kane ka jingleh ka pyni ba ka sorkar kam treh ban ïada ïa ki trai ri, hynrei ka dei pynban ka nongïada ïa ki mynder".
U Bah Louis u la jubab ruh halor ka jingkylli u heh pulit  ba lano kin thaw ïa ka seng lehnoh da kaba ong, “U nongtuh um ju ïathuh lypa lano un wan tuh.
Hynrei lada ka por ka dawa bad lada ka sorkar jylla kam lah ban  ïada ïa ki paradoh parasnam kiba don markhap bad ka Assam, ka kam kan sa jubab halor kane ka jingkylli".
“Ko MDA II lada phi kwah  ban ïohi ïa ka ri bad ka jaitbynriew bad ka  jylla kan shongsuk, trei hok bad pyndep hok la ka kamram.
Lada phi shu long tang ki nongkhot hajir ïa ki sengbhalang, ngim banse ngi ruh ngi hap ban ïada ïa la ka hok long trai ha la ka ri ka muluk", la ong u Bah Louis.
U Myntri Rangbah ka Jylla, u Conrad K Sangma, ha ka 4 tarik Naitung u la kynduh ïa u Myntri ka Ministry of Education ka sorkar pdeng u Dharmendra Pradhan ha Nongbah Delhi na ka bynta ban buh ïa ka jingkyrpat ba kin buh lang ïa ki Common University Entrance Test (CUET) centre ha baroh 12 tylli ki District ka Jylla Meghalaya.
Mynta ka sngi u Myntri Rangbah ka Jylla u Conrad K sangma ha ryngkat  u Myntri ka Tnad Pule Puthi ka sorkar jylla u  Rakkam A Sangma , u Adviser ka Tnad Pule Puthi ka Jylla u Bah Himalaya M Shangpliang ki la leit sha Delhi ban ïa kynduh ïa u Myntri tnad pule ka sorkar pdeng.
U Myntri Rangbah, lyngba ka social Media u la thoh, “La buh ka jingkyrpad ïa u Myntri ka Tnad Education ka Sorkar Pdeng, u  Dharmendra Pradhan ban un ai ka jingbthah ïa ka Ministry of Educaton bad ka National Testing Agency (NTA) ba kin pynlong ïa ka eksam CUET ba kyrpang ïa kito ki samla pule ka Meghalaya kiba la duh ban ïaleh ïa ki eksam namar ka jingïoh ïa ki jaka ïaleh eksam shabar ka Jylla".
U la ong ïathuh ruh ba ka Sorkar Jylla ka la buh ruh ïa ka jingkyrpad sha ka Sorkar pdeng  ba kan ai ka jingmynjur ha ka ba ïadei bad ka jing buh ïa ki CUET Centre ha baroh 12 tylli ki District ka Jylla Meghalaya, ki ban don ha ki jaka pule kiba biang lut ki tiar ki tar ha kaban pynlong ïa ka eksam CUET.U la bynrap ba, “Khnang ba ka Sorkar kan shimkhia ïa kane ka mat, ngi la ai jingbit ba kan buh ïa ka CUET Centre ha Shillong, Tura, Jowai, Nongstoin bad Williamnagar, ki ban kynthup lang ïa kiwei ki District ba marjan".
Ha ka juh ka por na ka liang u Myntri Rangbah ka Jylla, u la kyrpad ruh ïa u Myntri ka Ministry of Education, u  Dharmendra Pradhan halor ka jingwanrah ïa ka College of Teachers Education (CTE) ha Jylla Meghalaya.
U Conrad ula pyntip ba ka jingïakren halor kane ka mat ka long kaba seisoh, namar ba kane ka jingthmu ban wanrah ïa ka CTE ha ka jylla ka long namar ba  don bun ngut ki nonghikai ki bym pat dep ïoh ïa ka jinghikai pyntbit namar ka jingduna ki jaka ai jinghikai.
U la ong, “Nalor kane, nga la kyrpad ruh ban pyndep noh ïa ka jinghikai pyntbit ïa baroh ki nonghikai jong ki skul Secondary bad Higher Secondary da kaba pynlong ïa kawei ka prokram hapoh ka IGNOU programme bad ïa ki nonghikai skul Elementary hapoh ka NIOS Programme"U Myntri Rangbah u la pyntip shuh shuh ba, “Ka Sorkar Jylla ka la pynkhreh ruh ban pyntreikam ïa ka National Education Policy (NEP) bad halor kane ka Sorkar jylla kala pan ïa ka jingkyrshan na ka Sorkar Pdeng ban  pynbiang ïa ki jingdonkam ki tiar ki tar ha ki skul hapoh ka Jylla".
U la ïoh ruh ban ïa kren halor ka jingkyrshan ïa ka Jylla na ka sorkar pdenmg ha ka liang ka jingai song pisa hapoh ka SSA khnang b aka Jylla kan lah ban ïaid kat kum ki thong bad jingthmu jong ka NEP 2020.
“Nga la kyrpad ruh na ka Sorkar Pdeng ban thung noh ïa u Pro Vice Chancellor, Registrar, Finance Officer bad University Enigineer kiba la sah thylli ha North Eastern Hill University (NEHU) bad kumjuh ban thung noh ïa ki  200 tam  ki kam nonghikai bad ki nongtrei kiba lait thylli hapoh ka University", u la ong.
U la buh ruh ka jingkyrpad ha ka ba ïadei bad ka jingpynjynsur ïa ki kyndon jong ka PM-USHA scheme, ka ban ai jingmyntoi ïa ki University ka Jylla, kaba dang don ha ka jingsdang jong ka jingpyntreikam.
U Myntri Rangbah ka Jylla mynta ka sngi u la ïakynduh ruh ïa ki Dkhot  ka International Solar Alliance (ISA) ha Gurugram, New Delhi bad ïasyllok halor ka sienjam ban lah pynmih bording na ka bor jong ka Sngi.
U Myntri Rangbah lyngba ka Twitter u la ong, “Ki buit treikam bala batai da ka ISA kan plie lynti ïa ngi ban shim ïa ki buit treikam ki ba ïasyriem na ka bynta ban pyntrei kam ïa ka CM Solar Mission hapoh ka Jylla".
Ka IIM Shillong ka la rakhe ïa ka Inaugural Day kaba 16 jong ka ha ka 4 tarik u Naitung, 2023.
Ha kine ki 15 snem ba la dep, ka IIM Shillong ka la mih kum ka jaka pule kaba pawnam ha ki kam management education bad jingwad bniah, bad ka la ïoh ïa ki jingïaroh bad tei ïa ki jingïasoh bad ki skulbah bad ki skul business na kiwei kiwei ki ri.
Ha kane ka sngi ka la don ruh ka prokram thung jingthung kaba la ïalam da ki samla pule jong kane ka jaka pule ha kaba la ïashim bynta da ki briew kiba ïadon bynta bad ka.
Ha kane ka sngi la wan ïashim bynta da u Padma Shri Jadav Payeng, uba tip kum u ‘Forest Man of India’ ha ka ktien phareng.
Ha ka jingai jingkren jong u, u Payeng u la ban jur halor ka jingdonkam jong ka biodiversity bad ka jingdonkam ban ai jinghikai ïa ki khynnah shaphang ka jingdonkam ban thung bad sumar ïa ki dieng.
U la ong ba ki khynnah ki dei ban long ki nongmihkhmat ha ka jingïakhih ha kylleng ka pyrthei ban tei biang ïa ka mariang kaba lah ban ïaineh na ka bynta ka pyrthei kaba kyrshan ïa ka jingim.
U Payeng u la ong ba ki kmie ki kpa ki aiti ïa ki khun jong ki sha ka jingsumar jong ka mariang namar ka mariang ka ai ïa ki ka lyer ban pynhïarmynsiem, ka jingsyaid jong ka sngi bad kiwei kiwei bad ba kine baroh ki pynthikna ba ki khynnah ki heh ki san ha ka rukom kaba dei.
U la kyntu ïa ka Sorkar ba kan pyntreikam ïa ki sienjam ban pynduh ïa ki suloi air rifle ban pynduh ïa ka jingpynïap ïa ki sim.
Bun ki jylla ki la shim ïa ki sienjam na ka bynta kane.
U Payeng u la ong ba ka khlawMolai, kaba u la sdang 42 snem mynshuwa, mynta ka dei ka jaka sah jong 115 tylli ki hati, ki khla, ki ‘lathapsim, ki kyndat bad kiwei kiwei ki jingim.
Kane ka khlaw ka khringïa 80% ki sim kiba her na kiwei kiwei ka jaka jong ka India.
Ka jingthmu jong u ban pynïasoh ïa ka khlawMolai bad ka Kaziranga National Park, ha ka jingjrong kaba 60 kilometer, ka dang ïaidshakhmat bad kane ka pynkhlain shuh shuh ïa ki sienjam ban pynneh ïa ka mariang bad ka biodiversity.
U Payeng u la ban jur halor ka jingdonkam ban thung ïa ki dieng sandalwood namar ka jingïarap ïa ka mariang bad ka ïoh ka kot.
U la kdew sha ka China bad ka Taiwan kum ki nuksa ha kaba u Payeng u la ong ba ka India ka donkam ban kyntiew ïa ka jingpeit bnïah ïa ka jingthung ïa ki dieng sandalwood kiba heh dor bha.
U la kyntu ïa ka India kaba long kaba riewspah ha ki jingdon jingem bad kaba don ka mariang kaba ïahap, ba kan pdiang ïa ka jingthung ïa ki dieng sandalwood kum ka lad sha ka ïoh ka kot kaba ïaineh.
U Prof D P Goyal, u Director ka IIM Shillong, u la ai jingsngewnguh sha baroh kiba la ïashim bynta ha kane ka prokram thung jingthung ha ka jingai jingkren jong u ha kane ka lyngkhuh sngi Inaugural Day kaba 16 jong ka IIM Shillong.
U la kitbok kitrwiang ïa baroh kiba la ïadon bynta ha ka jingkiew shaphrang jong ka IIM Shillong naduh ba la seng ïa ka.
Ha ka jingpynbna kaba kongsan, u Prof Goyal u la ong ba ka 4 tarik u Naitung ka dei ka sngi ban rakhe kum ka Inaugural Day man u snem ha IIM Shillong, da kaba ban jur halor ka jingpynlong ïa ki prokram thung jingthung.
Kane ka sienjam ka thmu ban wanrah ïa ka jingbahkhlieh ïa ka mariang hapdeng ki briew kiba trei bad kiba pule ha IIM Shillong.
U Prof Goyal u la kyntu ïa ki dkhot jong ka IIM ba kynthup ïa ki samla pule, ki nonghikai, ki nongtrei, kito kiba la lait na kane ka jaka pule bad kiwei kiwei kiba ïadon bynta bad ka ba kin ïashim bynta ha kine ki prokram thung jingthung.
U la ban jur halor ki kam shimet ha ka jingpynneh bad ka jingkyntiew ïa ka mariang na ka bynta ka lawei.
U la pynpaw ruh ïa ka jingsngewnguh sha ka tnat Forest jong ka Sorkar Jylla kaba la ai ka jingïarap ban pynurlong ïa kane ka prokram thung jingthung.
Ki delegate ki la ïashim bynta shitrhem ha ka prokram thung jingthung, ha kaba don katto katne na ki, ki la wanrah la ki jong ki diengsoh ban nohsynniang sha ka jingjyrngam ka phyllaw jong kane ka jaka pule.
Ha kane ka prokram ba la pliepyrda da ki delegate bad kito kiba don bynta ha kane ka kam, la sakhiia ka jingpyrshang jong baroh ban kyntiew ïa ka jinglong ki sawdongsawkun jong ka IIM Shillong.
Ka jingnohsynniang jong ki, ka la pynlong kyrpang ïa kane ka prokram thung jingthung ha kaba la thung ïa ki diengsoh bapher bapher ha kylleng ka phyllaw jong ka IIM Shillong.
Kane ym tangba kalong ka dak jong ka jingkut jingmut ki delegate ban pynnehpynsahïa ka marianghynrei ka pyni ruh ïa ka jingkyrshan jong ki ïa ka jingthmu jong ka IIM Shillong ban tei ïa ka pyrthei kaba ïaineh bad kaba kyrshan ïa ka jingim.
Ka jingdon jong kine ki delegate bad ka jingnohsynniang jong ki sha ka prokram thung dieng ka la nang pynkhlain shuh shuh ïa ka jingïadei hapdeng ka IIM Shillong bad ka imlang sahlang.
Ka IIM Shillong ka la pynpaw ka jingsngewnguhïa ki delegate namar ki jingnohsynniang ba khraw jong ki.
Naduh ba la sdang ïa ka kum ka IIM kaba 7 jong ka ri ha u snem 2007, ka IIM Shillong ka la kot sha bun ki mawmer, kynthup ka jingjop, ha ki jingïakhun bapher bapher kum ka Wipro Earthian College, L’Oreal Brandstorm, Mahindra Warmroom, CFA Ethics Challenge, CRISIL, HSBC, bad Deloitte Consulting, bad kiwei kiwei.
Kine ki jingjop ki la pynlong ba ki samla pule kiba lait na ka IIM Shillong ki don ka bynta kaba heh ha ki kompani ha kylleng ka pyrthei ha kaba don 2,050 ngut kum kine ha kylleng ka pyrthei.
Ka IIM Shillong ka la nohsynniang ruh sha ki kam na ka bynta ka jingwad bniah halor ki polisi bad ka jingpeit bniah ruh ïa ki lyngba ki centre kum ka Dr APJ Abdul Kalam Centre for Policy Research and Analysis bad ka Centre for Development of North Eastern Region (CEDNER).
Ka jingtrei shitom jong ka IIM Shillong ka la kyntiew kyrdan ïa ka sha kawei na ki jaka pule ba biang tam ha ka ri.
La pynkut ïa ka 16th Inaugural Day jong ka IIM Shillong da ka jingkut jingmut ban jingpynnehpynsah ïa ka mariang bad ka jing thmu ban tei ïa ka pyrthei kaba ïaineh bad kaba kyrshan ïa ka jingim na ka bynta ki longdien.
Ka Sorkar District Council kaba ïalam mynta da u Bah Pyniaid Sing Syiem CEM ka NPP ka la ïathir bha halor kane ka mat UCC hapoh Ing Dorbar ha ka taïew ba la dep, khamtam ba ki jingjia ba shyrkhei ha Manipur ki la pur kylleng, kynthup shaduh Sor Shillong bad sha kiwei ki bynta ka jylla.
Ka UCC (Uniform Civil Code) lane kata ka ‘ThupkiAinkyllum’ ba ki paidbah ka Riki hap ban bud, kaba la ïatai bha ha kine ki khyndiat por, kadei kaba ka Sorkar India kaba pynïaid mynta da ka Seng BJP jong u Prime Minister Narendra Modi bad u Home Minister Amit Shah, ka thmu ban pynjari ïaka ha ka ri India baroh kawei.
Ïa kane ka UCC, kadei kaba la mang hi hapoh ka Article 44 jong ka Constitution of India naduh ba sdang, hynrei ym pat ju don kano kano ka Sorkar ka ban pyntreikam ïa kane ka thup UCC,namar don bun kiei-kiei kiba kyllain, khamtam ha ka ri India babun ki Niam bad ki jaitbynriew bapher, ka shitom ban pynjari ïa ki kyndon aiñ khyllah, kiba hap ban ïa bud kyllum lang da baroh.
Dei na kata kadaw, ba mynta la 76 snem ba ka Ri India ka la don kum kata ka Ri Laitluid (Independent), ym pat shym don kano-kano ka sorkar ha Delhi, ka ban pynjari ïa kane ka UCC, tang kane mynta ha Manipur kaba la sdang ban ai ksai, hynrei kaba la pynmih ki jingpyrshah ha kylleng, namar kitei ki kam Umsnam.
Katkum ba ïatai da kiba bun, la kdew ba kaSorkar BJP u Modikasdangkawang da u khwai UCC ha Manipur, kat haduh ba ka Manipur High Court shuwa, ka la ai lad ïa ki paid Hindu Meitei ba kin ïoh ïa ka kyrdan riewlum (Scheduled Tribe), tang da ki Affidavit (Jingsmai hakhmat ka Aiñ).
Kine ki la lah mynta ban da khol ïa ki jaka-puta bad kiwei ki kabu ba ïoh kyrpang ki riewlum.
Katba ka Meghalaya High Court pat, tang ïa i kam Roster ki nongtrei Sorkar ruh kam shym kwah tuklar, ka iehbeit ha ka Sorkar ban rai.
Ka la jia shisha kynsan kumba klang ka ding ha kylleng ki shnong ki thaw ha Manipur, kynthup sha ki Nongkyndong, ha kaba la thang ïa ki ing ki sem jong ki paidbah, khamtam jong ki riewlum Kuki, la pynïapruh da ki spah.
La thang lang ruh ïa ki phew tylli ki Ingmane, ki jaka mane Blei, ki ing ki sem, ki skul bad ki jaka pule, kat haduh ba ki bor pulit-shipai ki la ïadon kti lang hana, namar la pyndonkam da ki suloi bad ki tiarjong ki, ban leh ïa kine ki kam pyniap, katkum ki jingthoh ba la phriang kylleng ha ki kot khubor bad ha ki lad pathai khubor paidbah (Social media, internet) bad ba la pynshisha ruh.
Haduh ka por ba thoh ïa kane ka Sai-Kyrwoh (article), dang shu ïoh jingtip ba dang ha ka miet 2.7.23, ki runar ki la leit tur sha Shnong ki Kuki rit paid bad ki la khrai khlieh ïa uwei u Samla Shnong, u David, uba pyrshang ban ïada.
Tip shano kum kine ki kam thombor kin ïalam.
Ym lah ban mutdur, ba kum kine ki jingjia kin wan jia kynsan ha Manipur, ong ki khubor.
Kata ka aiñ UCC kaba kham bun ki jnit-ki jnat ban ïa u khwai laipnat, ka kwah ba baroh ki paid India kin mane ïa kajuh ka jingngeit ba ïapdiang lang, kin kren ïa ki ktien ban ïa peilang bad kin pdiang ïa kijuh ki riti- ki dustur kiban ïasyriem kumjuh ha ka imlang-sahlang, ha ki kam ki jam, ha ka ïoh ka kot bad ban lait na ki jingïapher ba palat pud, lyngba kiwei-kiwei ki aiñ babun rukom, hapoh kawei ka Ri.
Kitei ki mat,malu-mala ki kdew  ïa ka nongrim jong kata ka Unified Code of Conduct (U kynjri pynsnohlang ïa ki nongrim bapher-bapher).
Ïa ka ri India la ju tip naduh ba sdang kum kata ka Ri kaba don ka “Unity in diversity" (Ka jinglong kawei, hapdeng bun ki jingïapherjait), hynrei hangno kein yn phrung ïa kata ka UCC? Dei kajingthmu phrung jubor ha Manipur baka la pynpoi shaduh une u pud.
Dei na kane ka daw, kumba la kdew haneng, watka Supreme Court bad baroh ki High Court ha ri India ruh, haduh mynta kim shym shlan ban shim ïa kano-kano ka rai halor kane ka mat UCC bad ka Supreme Court lei, ha kawei ka mukotduma ha u snem 1994, ha ka Kies u Maharishi Avadhesh pyrshah ïa kaSorkar India,katei ka kashari ba halor tam ka kyntait war ïa ka jingkyrpad jong u Maharishi ban pynjari ïa kane ka UCC bad ka bthah ïa u ba un leit sha ki bor Sorkar ban leh, namar ‘ka Ingbishar kam dei ban raikum ïa kine ki jait kam.
’Bun ki Ingbishar High Court ha ri India ki shem pynban ba ki don bun ki shynrang Hindu kiba leit kylla niam Muslim noh, namar ba ki bor bishar kim treh ban pynksan ïa ki jingkwah jong ki ban ithuh da ka Aiñ,ba kin ïoh lok palat ïa kawei, kumba ithuh ka Niam Muslim, ba kam long ka pop ban bun lok (polygamy), la kumno-kumno, ban ri 4 ngut ki lok ha kajuh kapor bad baki Ingbishar ki pynksan ïa ki shynrang Muslim lada don baleit ujor ïa ki.
Kumta ki shynrang Hindu ruh ki kwah lang ban ïoh kum ïa kane ka jait UCC jong ki Muslim.
Ki MDC baroh 30 ngut ki la pdiang lang da kawei ka sur ïa ka Jingtyrwa ba la wanrah hi da ma nga ha ka 27.6.23, ban ieng skhem ban pyrshah ïa ka jingthmu ka sorkar India ban pynjari ïa kane ka UCC ha ri India baroh kawei.
Ka IngDorbar ka la kyntu ruh ïa ki shnong ki thaw ki seng Bhalang, ki Dorbar Shnong bad ïa baroh ban peit ba ki briew kiba wan phet shapoh jylla Meghalaya, khamtam na Manipur, ki dei ban leit phai noh ynda la jemki jingïakhih.
Kum kine ki jingjia, ki pynkynmaw biang pat ïa ka jingpyrshang ka Sorkar u Modi ha u snem 2021, ba ka Sorkar bad ki Dsitrict Council kin pyntreikam ïa kawei ka aiñ khyllah, ka “Svamitva" ha ki 6846 tylli ki shnong ha ri Khasi, ha kaba kin wan da ki hajar ngut ki nongwei ban wanrah ka tnat Survey of India, ban wan shong ha baroh kitei ki shnong ym duna ïa ka 5 snem, na ka bynta ban leh ïa kita ki kam “Drone Mapping" da kita ki Continuous Operating Reference System (CORS).
Baroh ma ngi ki MDC ki bym peiei-ei ïa kata ka jingthmu, hynrei ngi la ïohi ba kin bun da ki jingma, kiban mih pynban da ki longïing-longsem lajong, ban ïalong kpa daki nongbylla-daju nongwei hapoh kitei ki 5-6snem.
Kumta la kyntait mardor ïa katei ka jingthmu kaba wan na Delhi, ha ka dur ka thew suiñbneng, namar kin thew jingthew pynban ha ryngkew, khnang ban pynsatah da kitei ki nongwei ha kylleng ki shnong ki thaw.
Don bun ki briew hangne ha pyrthei kiba tieng ïa ka jingwan jong ka meit.
Ki jingtieng jong ki ïa ka jingwan jong ka meit, kam dei ba ki tieng ïa ka jingwan jong u nongtuh.
Ka jingtieng jong ki ïa ka meit, kam dei ba ki tieng ïoh wan u nongshun.
Ki briew kiba la ‘riew spah shisha kim tieng ïa kito ki jingeh kiba ïa kynduh nabar.
Kim tieng ïa kita baroh namarba ki la biang nadong shadong.
Ki la don ki nongpahara ïa ki ïing ki sem ki jong ki.
Ki la don ki ksew remdor ba ki pyllait ha ki kyrpong ïing jong ki ban behkrad ïa u nongtuh nongthiem jong ki.
Hynrei, balei pat ba ki dang tieng ïa ka meit.
Ka jingtieng jong ki ïa ka jingwan jong ka meit ka dei nambar ba kim lah ban ïohthiah.
Ka jingbym lah ban ïohthiah kiba bun ki daw ka pynlynga, ka pynkhuslai ïa ki baroh ki shimeit.
Ki bym ïohthiah ha ka por mynmeit, katno ki sngewktah ka jingmut jingpyrkhat haba kiwei ki  ïohthiah suk mynsiem kynjai.
Ki stad ka koit ka khiah ki ïathuh ïa ngi ba ki khyllung khynnah ki don kam shibun ka por ban ïohthiah khnang ba ki lah ban heh ban san bha.
Hynrei, ki rangbah kim da don kam than eh shibun ka por ban thiah.
Ki rangbah ki donkam ban thiah tang hadeng ka hyññiew kynta ha ka shi sngi.
Kawei na ki daw jong ka jingbym ïohthiah jong ki briew ka long na ka daw jong ka jingduna palat ka kilanmet.
Ka jingbym ïohthiah, teng teng ngim poi pyrkhat, ba ngi la ïohsuk palat ba namar ba ka met jong ngi kam thait shuh.
Kane ka long nambar ba ngi la bit la biang palat bad ba ngi la riewspah palat.
Teng teng, ngim leh eiei shuh shuh.
Kat kaba ngi donkam, ngim pynkhih shuh ïa ka kjat ka kti jong ngi.
Dei na kata ka daw ba ka met jong ngi kam thait bad ka pynlong ïa ngi ban ym ïohthiah ha ka por meit.
Haba ngi la thait na ka daw jong ki jingtrei bapher bapher, la ka long ki jingtrei bormet lane bor jabieng bad haba ngi leit thiah, ngi ïohthiah haduh ban da hun hi jrut.
Haba, ngi ïohthiah hun, ngi ïoh bor biang ban bteng ïa ki kam ki jong ngi.
Don kane ka jingbym ïohthiah na ka daw ba ki bun palat ki jingkhuslai ba ngi mad ha ka jingim ka jong ngi.
Ki jingeh kiba mih na ki jingïapait ïapra ki longïing longsem.
Ka jingeh kiba mih na ka jingbym sngewthuh jingmut hapdeng ki kmie ki kpa bad ki khun.
Ki don katto katne ki jingai jingmut na ka liang jong ka doktor haba ngim ïohthiah.
Ki jingai jingmut ba ki kamra thiah jong ngi ki dei ban long ki bakynjah ba kin ïarap ïa ngi ban ïohthiah.
Ka kamra thiah jong ngi ki dei ban long kiba lait na ki jingpeit T.V.jaka khreh kot bad jingpynlong jaka bam, lehse kin lah ban ïarap khyndait ïa ngi ban ngin ïohthiah.
Ki don ki jingai jingmut na ki doktor ba ki jingdih kum ka jingdihsha, Coffice bad kiwei, ki pynduh thiah duh dem bad khang lad ïa ngi ban ym ïohthiah.
Ka don ruh kiwei ki jingai jingai jingmut, kum ha ha kaba ia dei bad ka jingbam, kiba ong ba ngim dei ban shah thngan namarba kane ka pynthud ïa ka jingïohthiah.
Ki don ki jingai jingmut kiba ong ba um dei ban bam palat lane ban bam khlem kdang namarba kane ruh ka pynthud ïa ka jingïohthiah.
Na ka bynta jong kito kiba ïoh ïa ka jingpang bym ïohthiah, ka bha eh ba ki ïasyllok bad ki doktor, kiba lah ban ai ïa ki ïa ki ïa ki jingpynsgewthuh bad jngsumar kiba bha duh.
Ka myntri jong ka tnad Aiñ, ka Kong Ampareen Lyngdoh, ha ka 5 tarik Naitung, ka la ong ba ka Meghalaya ka dei ka jylla kaba don shibun ki jinglong kyrpang, ba la ïada kyrpang da ka Sixth Schedule, bad ka sorkar jylla da leilei kan ym ailad ïa ka Uniform Civil Code (UCC) ba kan treikam hangne.
“Ngi don ki jinglong kyrpang katkum ka constitution, bad ngin pynthikna ba ki aiñ shimet jong ngi ymdei ban shah ktah.
Ngi long kiba kyrpang, ngi dei ka jaitbynriew ba shim jait na ka kmie, bad kine baroh ki don hapoh ka constitution, bad nga thikna ba kiwei pat ki jylla ka thaiñ shatei lammihngi ki don kajuh ka jingïohi", la ïathuh ka Kong Apareen.
Haba kren ba ka UCC ka dei ka aiñ kaba khraw kaba ktah ïa kiba bun ki mat, ka la ong ba shisien ba ki la ïoh da ka jingthoh ha ka jylla, kin sa ïakren halor kane.
Ka la ïathuh ruh ba haduh mynta ka jylla kam pat ïoh jingthoh eiei na ka sorkar pdeng haduh mynta.
Haba kylli lada ka sorkar kan ïakren ban pynlait na ka UCC, ka Kong Ampareen ka la ong ba kam long kaba dei ban shu ïarai kulmar khlem pat da sngewthuh shai halor kane ka mat.
“Balei ngim pan ban pynlait haba kane ka mat kam pat dei kaba la pyntreikam? Ai shwa ba kan long aiñ, hangta ngin sa ïakren pat.
Ngim pat tip kaei kaba ki kwah ban buh hapoh ka UCC, ka dei ka policy kaba khraw, ka aiñ shimet ka dei kaba khraw.
Ka kynthup ïa ki jinglong tynrai, ka rukom im, ka niam bad ka jingngeit niam bad kiwei pat ki mat.
Ban wanrah ïa ka aiñ kyrpang kaba ïadei dur tang ïa kawei ka jaitbynriew ka dei kaba bakla ha kum ka ri India", ka la ong.
Ka la ong ba ka India ka don 28 tylli ki jylla, baroh ki ïadonlang kaba dei ka jingitynnad jong ka ri synshar paidbah, bad ymdei ban ailad ïa kano kano ka rai, hynrei kumba ka long mynta ym pat ïoh jingthoh eiei halor kane.
Ka jingbym shim khia ka tnad Forest ban tehlakam ïa ki briew kiba shong beaiñ ha Mahadev Khola ka la buh jingma ïa ka jaitbynriew rit paid bad ruh ïa ka shong suk shong saiñ, namar ka jingwan buhai shnong beaiñ jong ki bar jylla ha kane ka jaka ba la ai khnang tang na ka bynta ban pynlong kum ka jaka lehniam ym kum ka jaka shong jaka sah, kaba la pynlong ruh ïa kane ka jaka kum ka ktem jong ki nongdih drok bad ka tuh ka thiem.
Ka Khasi Student Union (KSU) Laban Circle mynta ka 5 tarik Naitung ka la leit aiti da ka dorkhas ha u u Divisional Forest Officer (DFO) jong ka tnad Forest, halor ka jingsah beaiñ ki bar jylla ha Mahadev Khola, kaba dei ka jaka jong ka tnad Forest.
Katkum ka jingïathuh jong ka seng, hadien ba ka la wad jingtip kaba kham shai halor kane ka jaka, ka la lap ka tnad Forest ka la ai jaka tang ban shna ïa ka mandir, kaba dei ka jaka mane blei ki Hindu, ha u snem 1923 bad ka long beit tang ban lehniam ym ban pynlong kum ka jaka shong shnong.
Hynrei hadien ba ka KSU Laban Circle ka la leit hiar ban jurip, ka la lap ba ki don haduh 30-40 tylli ki longiing bad ki dukan jong ki bar jylla kiba khlem kot khlem sla, kaba buh jingma ruh ïa ka jaitbynriew, namar kane ka jaka ki Dorbar Shnong kim lah ban tuklar namar ka hap hapoh ka jingpeit ka tnad Forest bad ki bar jylla ki ïoh rung ïoh mih katba mon khlem don kano kano ka jingpyrkhing.
Ki jaboh na ki tynlong iing ruh la lap ba ki pyntuid beit sha ka wah bad ïa ka jaboh la shu bret pathar khlem niewkor ïa ka mei mariang.
Hadien ba ka seng ka la leit ai da ka jingthoh ha u DFO, na ka liang jong u u la pan por ba un sa leit jurip dalade bad un pynmih ïa kiba sah beaiñ ha kane ka jaka.
Lah ban pynkynmaw ba ha ka 22 tarik Jymmang, ka tnad Forest ka la leit ban kyndang ïa ki 50 tylli ki dukan kiba don ha shilynter ka surok Shillong-Banuin ha Upper Shillong da kaba kynnoh ba ki dei kiba shna beaiñ ha ka jaka jong ka tnad Forest.
Ka Federation of Ri War Mihngi Local Dorbar (FoRMLD) ka la pynpaw ïa ka jingkyndit bad sngewkhia halor ka jingpaw kyrteng ka Pynursla ha ka thup jong ki jaka ba jyllei bha ki nongkhaïi bad ki nongpyndonkam drok bad ha ka 5 tarik Naitung kane ka seng ki nongïalam shnong na ka thaiñ Ri War ki la leit ban ïakynduh bad u Bah Paul Lyngdoh, myntri ka  tnad Social Welfare ban pan jingshai halor kane.
Haba kren bad ki nongthoh khubor hadien ba lahdep ka jingïalang bad u myntri, u publicity secretary jong ka Federation, u Bah Edmund Khongngai u la ong ba na ka liang u myntri u la pynshai ba ki la don teng ki jingkem drok hapoh Pynursla ha u snem 2022.
“Na ka liang jong ngi ngi sngewkyndit, hynrei ynda haba ngi la ïakren bad u myntri ngi ïohi ba ka don kane ka jingkem ïa ki nongkhaïi bad nongdih drok hapoh ka thaiñ Pynursla ha u bnai Risaw jong u snem 2022", la bynrap u Bah Edmund.
U Bah Edmund u la ïathuh ruh ba kum ka Federation ka la ai jingmut ïa u myntri ba ka sorkar ka dei ban ai bor noh ïa ki shnong bad ki seng samla, ki seng longkmie ban peitngor lang ha ka suk ka saiñ bad khamtam eh ban thaw da ka Village Task Force Committee, da ka jingïatrei lang i BDO bad ka Police Department.
Na ka liang ka Federation ka la ong ruh ba donkam ban pynlong da ki jingïalap paidbah ha ki shnong, ki skul bad ki iew ba ki paidbah kin sngewthuh ba une u jingdih u long uba ma uba ktah ym tang ïa ki nongdih hynrei wat ïa ka imlang sahlang hi baroh kawei.
“Hapoh Pynursla bun ki samla kiba wan na ka longïing longsem kaba duk.
Lada shah ktah ha une u drok kan long ka jingma kaba khraw ïa ka thaiñ Ri War jong ngi", la ong u Bah Edmund.
Ka seng ka la sngewdei ruh ba ka sorkar kan buh da ka jaka talasi kali man ka por.
“Ka thaiñ jong ngi ka dei ka jaka rung jaka mih lyngba ka Bangladesh bad ka dei ka jaka ïaid sha Bangladesh ban pynhiar ïa u maw.
Kumta dei ban buh da ka jaka talasi, lehse ïoh don ki briew kiba khaïi sha Bangladesh kiba shu ïaid lynti lyngba ka thaiñ jong ngi", la bynrap shuh shuh u Bah Edmund.
Shuh shuh ka seng ka la ong ruh ba dei ban buh da u Toll Free Number, khnang ba lada don kino kino ki jinglap ha ki shnong, ki briew ki lah ban pyntip wut wut sha ki pulit, khnang ban don ka jingïatreilang ban ïohkem ïa kine ki briew kiba pyndonkam ne khaïi ïa une u jingdih uba sniew.
“Bun ki samla kiba sngewkyndit, ba ka Pynursla ka paw kyrteng hapdeng ki jaka ba jyllei ki nongkhaïi bad nongpyndonkam drok.
Kane ka dei ka jingma kaba khraw ïa ka thaiñ Ri War", la ong u Bah Edmund bad ong ruh ba dei halor kane ka mat ba ki  wan ban ïakynduh ïa u myntri.
Kum shibynta jong ka jingrakhe ïa ka ‘World Day Against Child Labour’ ha ka pyrthei baroh kawei, na ka liang ka ophis jong ka District Legal Service Authority (DLSA) ryngkat ka ophis jong u Labour Inspector, ka ophis jong u District Protection Officer, South West Khasi Hills District ka la ïoh ban rakhe ïa ka sngi hapoh ka Hall jong ka Jakrem Presbyterian Higher Secondary School.
Ka Kong D.Sohtun, Chief Judicial Magistrate-cum-Secretary District Legal Service Authority (DLSA), South West Khasi Hills District haba kren ha kane ka sngi ka la ong ba ban rad-dyngkhong ïa kane ka jingphah trei ha ki kam bapher bapher ïa ki khynnah rit kaba nyngkong eh ka dei ka jingnang jingstad.
Shuh shuh ka la ai jingmut ba kum ki khynnah skul ryngkat ka jingkitkhlieh lang jong ki kmie ki kpa la ki dei ha ki jaka sor ne wat kiba don ha ki jaka nongkyndong kim dei ban don ka mynsiem jong ka jingartatien ne buh ha ki ïa kata ka jingduna ha ka ïoh ka kot hynrei ki dei ban ïar ka jingmut namar ki ïoh ki juh ki jinghikai lyngba ki kot pule bad wat ka sorkar ruh ka la don kata ka jingpeit kyrpang ïa ki khynnah ha kaba ia dei bad ka pule puthi.
Shuh shuh haba ai jing kren ha kaba ïa dei bad ka ‘Child Labour’ katkum ka konstitushon jong ka Ri India, ka la ong ba ha ka khyrnit kaba 24 ka la pynshai ba ym shah da lei lei ban pyntrei ïa ki khynnah kiba hapoh ka 14 snem ha ki kynja karkhana kiba lah ban ktah ïa ka koit ka khiah jong u ne ka khynnah.
Ka la ong ruh, “Ban shna ïa ki kynja duma kum u Biri, u kyndok jingpruit bad kiwei ki trai jong ki karkhana ki la ju pyndonkam da ki khynnah kiba rit ka arta Namarkata, da kaba ki lap ïa kiba kum kita, lyngba ka jingujor hapoh ka Supreme Court na ka liang ki bor jong ka aiñ mynta ka la khang pyrshah ban phah pyntrei ïa ki khynnah rit ha kiba kum kita ki karkhana ne ha kino ki no ki jing pyntrei ia ki khynnah kiba dang rit ha ka arta ki jongki, la ban rap ka kong D.Sohtun.
La ïoh ruh ban pynshai halor ka ‘Child Labour and Protection Act’ kaba ïada ïa ki khynnah kiba shah pyntrei ha kino kino ki jingtrei kiba ktah bad don jingma ïa ka koit ka khiah jong ki khynnah, ka ong kumtei namar ki khynnah kiba hapoh ka 18 snem ki dang donkam shibun ka jingheh jingsan, ka jingpule bad kiwei de ki jingdonkam ha ka jingim jong ki kiba long lyngba ka jingkyrshan na ki kmie ki kpa.
Ka la pynshai ba kim dei ban sngewthuh bakla ha kaba ïa dei bad ki jingtreikam namar ki kam ha ïing ha sem bad ki kam ha ki karkhana ki dei la ka jong.
Ka la pynshai ruh ba lada phah treikam ïa ki khynnah, dei ruh ban don ka por ban phah shongthait ym ban shu phah trei jubor namar ka met jong ki ka donkam bun ka por ban shongthait ban ïa ka por ban treikam.
La ïathuh ruh ba ka “Ka sorkar lyngba ka Free & Compulsory Education ka la buh ban peit ba kine ki khynnah rit kim dei ban duh ïa ka jingnang jingstad tang na ka daw jong ka jingduk, bad kiwei de ki daw".
Namarkata, ka la ai mynsiem ïa ki khynnah skul ba kim dei ban pynleh noh ei ïa ka por jong ka jingpule jong ki ïoh la shai la shi-sngi kin sa babe bad ha kajuh ka por ka la kyntu ruh na ka bynta ki kmie ki kpa ba ki dei ban long kiba ai mynsiem na ka bynta ki khun jong ki ha ki jingpule khnang ba ka lawei la shai ka shi sngi jong ki kan long kaba phyrnai.
Kiwei pat ki nongkren ki long u bah Teibormi Kyndiah, Child Protection Officer, South West Khasi Hills District bad u bah Shankurpar S.Kurbah, Labour Inspector, South West Khasi Hills District.
U bah T.Nongsiej, Vice Principal jong ka Jakrem Higher Secondary School, Jakrem uba la pynïaid ïa ka jingïalang bad uba la ai ruh ki kyntien pdiang sngewbha bad ka jingkren khublei na uwei na ki staff napoh ka ophis DLSA, South West Khasi Hills District, u bah S.Sangriang.
Ka klob Laitkor SC bad PFR Football Academy ki dei ki kynhun ba nyngkong na ka Group A ban ïoh rung sha ka semi phainal jong ka lympung Women’s League ba la pynïaid da ka Shillong Sports Association.
Ka PFR Football Academy kaba dei kawei na ki kynhun ba khlaiñ mynta ka aiom ka la pynliem noh da 4-1 ïa ka Lawei Smit SC ha ka 3 tarik Naitung bad mynta ka sngi ruh (6 Naitung) ki la ïoh ban rung da kaba suk sha ka semi phainal da ka jingïoh 12 poiñ.
Ka Ridalin Suting (22′) bad ka Elviorika Sohkhlet (27′) ki la ïoh ban thep mar shi kol  ha ka jingïakhun kaba mynta ka sngi bad ka Kick Start ruh ka la ïakhun dohïap ban ïoh pynphai ïa kitei ki kol hynrei watla ha ka rukom ïalehkai ki la pynbha bad ki shem jingeh noh ban ïoh pynkhih jar ha baroh 3 tylli ki jingïakhun.
Ka Nisilia Majaw kaba la ïoh ban thep haduh 6 kol ha ka jingïakhun pyrshah ïa ka Mawkriah West Sports Club  ha ka 22 Jylliew ka la ïoh ban khyrwit biang ïa ka hat-trik mynta ka sngi ka 6 Naitung.
Ïa ka kol ba nyngkong ba ka la ïoh ban thep ha ka minit ba 3 kaba la pynshaïiong ruh ïa ki thei ïalehkai ka Kick Start Football Coaching Centre katba ïa ka kol ba ar la ïoh lyngba ka penalti ha ka minit ba 20 bad ïa ka kol ba lai la ïoh ban thep ha ka minit ba 46 kaba long ruh kawei na ki kol ba itynnad.
Ka Iaraplang Nongrum (7′), Iawanlang Nongbet (36′) bad Solina Jaba (56′) ki la ïoh ban thep kol na ka bynta ka Laitkor.
Ki jingïakhun na ka bynta ka Group B mynta ka sngi ka 7 Naitung kan long hapdeng ka Synroplang 77 pyrshah ïa ka Lumparing SC ha ka por 2:30 janmiet katba ka jingïakhun ba bud kan long hapdeng ka Maw U-Tieng pyrshah ïa ka Mawlai SC kaba dei ruh ka lahduh jong kane ka lympung ha ka por 4:15 janmiet.
Baroh kine ki jingïalehkai yn pynlong ha pynlong ha madan MFA Turf Polo Ground, Shillong.
U Myntri Rangbah ka jylla u Conrad K Sangma, u la ong ba katba ka jylla kam pat lah ban pynmih ia ka bording elektrik, na kiwei kiwei pat ki bor mariang, ka long ka bym lah long ba ka jylla kan lah ban pyndap ia ka jingdonkam ia ka bording na ka bynta shirta.
“Ka jylla ka donkam kumba 1,700 million units ka bording elektrik man u snem, hynrei tang kumba 1000 haduh 1100 million units  ka bording ka jylla ka lah ban pynmih hi man u snem bad kumta ka jylla ka dang duna sa 600-700 million units ka bording", la ong u Myntri Rangbah haba kren bad ki ladpathai khubor.
“Ia kane ka jingduna la ialeh ban pyndap da ka ba iasam bording eklektrik na ki central agency bad kiwei pat da ka ba shuthied na ki iew die bording, bad kane ka dei ka jinglong jingman jong ka jylla kaba ka mad kumba 30% ka jingduna", u la bynrap.
U la ong shuh shuh, “Ka jingeh ba ka jylla ka mad ha kaba iadei bad ka bording eklektrik ka long namar ia ka bording la ju pynmih beit tang na ka hydro based bad haba don ka jingduna ka um ka don ka jingshah ktah ha baroh ki unit kynthup ia ka central unit ruh".
U la bynrap, “Katba ka jylla kam pat long ka ba biang ban pynmih ia ka bording elektrik na ki wei pat ki bor mariang ka jylla kam ym lah ban pyndap bording na lade".
U Myntri Rangbah ka jylla u la ong ruh, “Na ka liang ka sorkar jylla mynta ka dang don ha ka bynta ban lah ban pynurlong ban shim ia kum kine ki sienjam ban ialeh ban pynmih bording na ka bor sngi.
Wat la ka bor sngi ruh kam dei ka ba lah ban ai jingmyntoi barabor namar hap ban shaniah ia ka jingshit ka sngi".
U la bynrap shuh shuh, “Kumta na ka liang ka sorkar halor kane ruh kan dang hap  ban bishar bha bad ngi kyrmen ba suki suki ngin lah ban dang wad kiwei kiwei pat ki lad ki lynti ban weng ia kane ka jingeh".
U Myntri Rangbah ka jylla u Conrad K Sangma u la kdew ba ka long ka bym lah ban long na ka bynta ki police station ban lah ban pynsngeh lut ïa ka kam tih bad khaii dewïong beaiñ ha ka jylla, wat la na ka liang ka sorkar ka trei shitom ban pynurlong ïa kane.
Ha ba kren sha ki ladpathai khubor, u Myntri Rangbah ka jylla u la ong ba na ka liang ka sorkar ka la shim ïa ki sienjam ban tehlakam ïa ka ne ka kam beaiñ ha ka jylla, bad ki don ki aiñ bapher bapher na ka bynta ki briew ki ba donkti ha kine ki kam beaiñ halor u dewïong.
“La shim khia ban tehlakam ïa kane ka kam beaiñ, bad da ki hajar tylli ki mokutduma, la dep ban register bad da ki hajar ngut ki ba la shah Chatsheet bad shah kem ruh ha kane ka bynta na ka liang ka sorkar ka la shim ïa ki sienjam kat ba lah ban pynduna ïa kane ka kam", u la ong.
U la bynrap, “Kawei pat ka long ban sngewthuh ïa ka jinshisha,ba ki nongshong shnong ha ka jylla ki la don bynta ha kane ka rukom tih dewïong la 200 snem mynta bad kane ka dei ka kam ka ba ki kamai jakpoh bad katba kano kano ka lad ka lynti ka ba thymmai kam pat wan, ki nongshong shnong kin hap ban leit phai beit sha kane ka kam,bad kam long ka ba suk na ka bynta administration ban pynsangeh lut baroh".
U Myntri Rangbah ka jylla u la pynpaw ruh ïa ka jingsngew ba ka jingkhang jong ka National Green Tribunal (NGT) halor ka jingtih dewïong ha u snem 2014 ka la long ka rai ka ba kynsan, bad ka ba khlem ailad ïa ki nongshong shnong, bad ka la wanrah ruh ïa ka jingshah ktah ka ba jur ha ki lai bynta ïa ki nongshong shnong ha kine ki 10 snem ba la dep.
“Katkum ka jingsngew jong u, ka long ba na ka liang ka NGT ka la dei ban aipor 5 snem, ban phah sangeh ïa kane ka kam tih dewïong, ban ïoh ban phai pat sha kiwei pat ki lad ki lynti kat kum ki technology thymmai, bad sa shim rai ban pynsangeh baroh na ka bynta 5 snem", u la ong.
U Myntri Rangbah u la ong shuh shuh, “Ngi donkam ïa ki sienjam ki ban long ki ba myntoi shirta, ban wanrah da ki Policy, ban pynlong aiñ ïa ka jingtih dewïong, bad thaw ki lad ban ïoh ban kamai jakpoh.
Hynrei kum ba long mynta ka jingtoh dewïong katkum ka aiñ, shen kan sa sdang".
Haba kylli halor ka jingtuklar ka ïingbishar High Court halor kane ka mat, u Conrad u la ong , “Ka sorkar jylla, ka don da ki kor ki bor ban peitngor ïa kum kine ki mokutduma, ka jingpyntreikam ka dang ïaid shakhmat ban tehlakam ïa ka jingtih dewïong beaiñ".
U Conrad u la ïathuh shuh shuh ban a ka liang ka sorkar ka dang wad ïa ki lad ki lynti ban peitngor ïa ka jingtih dewïong beaiñ da ka ba pyndonkam da ki drone technology hynrei kane ruh kan shem jingeh namar ka jaka kan long ka baheh.
Haba kylli halor ka scientific mining ha ka jylla, u Myntri Rangbah u la ong halor kane ki dang pynbeit ïa ki jingdonkam baroh bad shen ka jingtih dewïong katkum ka juk mynta kan sa sdang noh.
U Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem u la pynbna ba ka KHADC kan mang kyrpang ïa ka pisa na ka bynta ki khynnah pule ba kin wad bniah lane leh research halor ka synshar khadar bad ka riti dustur jong ka jaitbynriew kiba dei ki mat ba ha khmat eh ha kaba pynneh pynsah ïa ka jaitbynriew.
