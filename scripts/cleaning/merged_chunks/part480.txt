Ka history jong ka state Meghalaya ka sakhi shai ba bun ki nonghikai ki ba shimbynta ha ki kam politic ki ba long ki nongialam ban pynioh ia ka state jongngi.
Ngim lah ban klet ia u professor (late) GG swell, Bah (late) EK mawlong, bah JD Rymbai bah DD Lapang bad kiwei kiwei kine ki dei ki chief minister ba wan sha ka state na ka thymmei nonghikai.
Bun na ki nonghikai khamtam ki ba don ha ka deficit system kim ioh lut ia baroh ki hok kumba kiwei pat ki nonghikai govt ki ioh hynrei ka jingpynap sdie na ryndang ka dei kumjuh.
Hato lah seh ban thew da ki juh ki scale ia ki nonghikai defecit bad govt? Balei ka sorkar kam peit ia ka bha ka miat Jong ki nonghikai deficit haba wat ia ka tulop ki phah shisien 3 bnai.
Ka jingpynmih ia kane ka notification ka pyni ia ka jingjyndong jingmut jong ka sorkar kaba buhrieh shadien ia ki jingmut ba shalyndet.
Haei ka jingmut ban wanrah ia ka jingsynshar ba khambha haba ia ki ba kham proh la khanglad.
Ngi la iohi ka assembly ha kine ki por Jong ki nongmihkhmat mynta ha ka jaka ba kan long ka iing iatei bad iatai ban kyntiew bad iada hynrei ka la kylla long pynban ka iing ia rkhie tahah.
Hato kam dei ba ki kwah pynlong kam kai ia ka assembly ban don tang ki ba hehspah khlem kyrdan? Dei hangne ba u myllung Soso Tham u la ong hato ka ri u Hynniewskum kan ngam shapoh ba dum.
Lada la khanglad lut ha baroh ki bynta ia ki nonghikai defecit ban iadon bynta ha ki kam politic ne kitkam ha ki political parties naduh ki ba rit ruh hato balei ym Pyrkhat shwa ia ki notification ban ong ba tang ki graduate sha lor ki lah ban contests election.
Ha ka jingshisha lada uta kata ka nonghikai ki kwah ban contest, ka shong ha ki namar ki don ka hok tangba kim dei ban ban armaloi lada jia ba ki jop.
Kane ka jingpyrkhat jong ka sorkar ka pyni shai ba ka sorkar ka kwah tang kiba bieit kin rung ha assembly ban thaw ain da kaba klet ia ki hok u paitbah.
Ah shano ka lawei Jong ki pateng ban dang wan?La dei na ki nonghikai kin nym iatreilang shuh bad ka sorkar namar ba u khlemrain u haram ia u ba la pynbha ia u.
,.
Shillong: Ki dkhot jong ka Jaiñtia Hills Truck Owners Association(JHTOA) ki la pakhang lynti ia ki trok jong ki bor pyniaid karkhana pynmih dewbilat kiba don East Jaiñtia Hills kiba dang thmu ban hiar kit mar sha Kalain bad Silchar jong ka jylla Assam.
Katei ka jingpakhang lynti jong ki dkhot ka seng JHTOA ka long hadien ba ki bor pyniaid karkhana kim shym la treh ban siew ia ka bai kit bai bah kaba thymmai wat hadien ba ka sorkar jylla ka la pynmih da ka jingpynbna.
Haba kren bad ki lad pathai khubor u Bah Nidamon Chullet u ba dei u President jong ka seng JHTOA u la ong ba ha ka 14 tarik u bnai Nohprah 2021 ka jingwan hiar jong ka seng shapoh ka shnong Lumshnong ka long hadien ba bun ki trok kit dewbilat kiba thmu ban hiar sha Silchar bad Kalain bad ka jingbym treh satia jong ki karkhana shna dewbilat ban iatreilang bad ki bym treh satia ban siew ia ka bai kit bai bah ba thymmai.
Na ka liang ka seng ka la kyrpad bad kyntu ia kitei ki karkhana shna dewbilat ba kin iatreilang bad ka seng bad ba kin ai ia ka jingdawa ba ka seng ka la dawa bad na ka liang ka seng ka la kyrpad ruh ia ka Sorkar ba kan shimkhia lem halor kane ka kam namar na ka por sha ka por ka la dep ban pynbeit halor kane ka bynta hynrei kaba sngewsih pat ka long kitei ki karkhana kim shym la leh kumba dei ban leh bad ka sorkar ka dei ban shim khia bad ban bishar bniah halor kane bad ba ka dei ban leh eiei ia kitei ki karkhana kiba saitlah bad leh katba mon.
Shillong: Kum shi bynta ban pyniaid shakhmat ia ka jingiakren ban pynbeit noh ia u pud u sam hapdeng ka jylla Assam bad Meghalaya ka ban sdang na ki 6 tylli ki sector, na ka liang ka sorkar MDA hapoh ka jingialam u Myntri rangbah u Conrad K Sangma, ka la pynlong ia ka jingialang ban shim ia ki jingai jingmut na ki briew ba don bynta lang (Stakeholder) ha ka Jylla.
Na ka liang ka sorkar jylla ka la pynlong shuwa ia ka jingialang bad ki Chief Executive Member (CEM) jong ki ar tylli ki District Council, ka Khasi Hills Autonomous District Council bad ka Jantia Hills Autonomous District Council ha ryngkat ki khlieh nongsynshar.
Ha ka jingialang ba ar la pynlong sa ka jingialang bad ki sengbhalang ha ka jylla, ha kaba lawan shim bynta da ki nongialam ki seng kiba kynthup ia ka KSU, FKJGP, HYC, HNYF, JSU bad kiwei kiwei.
Ha ka jingialang kaba lai la pynlong sa ka jingialang ban ia syllok bad baroh ki political party ha ka jylla, ha kaba ia kane ka jingialang la wan ban shim bynta tang da ki MLA kiba don ha ka sorkar, katba ki MLA na ka liang pyrshah ki khlem wan satia.
Haba iakren bad ki lad pathai khubor hadien ka ne ka jingialang na ka liang u Symbud myntri rangbah ka jylla, u bah Prestone Tynsong, u la iathuh ba kane ka jingkhot ban pynlong ia kane ka jingialang ka long ban shim ia ka jingai jingmut jong ki briew ba iadon bynta lang ki ba kynthup ia ki District Council, ki khlieh nongshynshar, ki sengbhalang ha ka jylla bad baroh ki seng sainpyrthei.
“Ha kane ka jingialang la don shibun ki jingai jingmut la ka dei na ki District Council ,ki sengbhalang bad kiwei kiwei ha kaba mynta ka sngi ngi la ioh ban ia syllok bha bad ia kine ki jingai jingmut na ka liang ka sorkar kan bishar bniah bha shuwa ba kan leit ban iakren bad ki nongialam ka sorkar Assam" la ong u Bah Tynsong.
Ha ba kylli u la iathuh ba na ka liang ki District Council ki la ai jingmut ba ka sorkar  ka dei ban iaid kat kum ki kot ki sla ba ki don, hynrei halor kine ki jing ai jingmut, ka sorkar kan sa bishar bniah bha.
U Bah Prestone u la iathuh ruh ba kane ka dei ka jingialang kaba khadduh na ka bynta ban pyniaid noh shakhmat ia ka jingpynbeit noh ia u pud u sam jong ki 6 tylli ki sector.
Hadien kane, na ka liang ka sorkar jylla ha u snem thymmai kan sa iaid shakhmat ban pynbeit ia u pud u sam sa ia ki 6tylli kiwei pat ki sector.
Shillong:U dkhot ka National Human Rights Commission u Justice Mahesh Mittal Kumar u la kyntu ïa ki paidbah ba lada don ka jingshah ïuhroit ïa ka hok longbriew manbriew pyntip sha ka Commission da ka jingthoh.
Haba kren ha ki Lad pathai khubor hadien ka jingïalang kaba ar sngi ha Shillong, u Justice Mahesh u la ong ba ha kine ki ar sngi ki la tian bishar ïa ki 19 tylli ki mukotduma, ïa kaba la wan ban mihkhmat da ki nongujor bad kumjuh ki briew jong ki sorkar jylla.
Na kine ki 19 tylli ki mukotduma, ha Meghalaya ki don 6 tylli, ha Mizoram 3 tylli bad Tripura 10 tylli, ha Meghalaya na ki 6 tylli ki mukotduma artylli ki dei halor ka jingïap jong ki briew ha ki krem tih dewïong beaiñ, kawei pat ka jingïap uwei u briew ha kti ki pulit ha West Jaiñtia Hills.
Haba jubab ïa ki jingkylli, u Jusitce Mahesh la ong ba ka jingthung ïa ki dkhot ha ki State Commission ka shong ha ka sorkar ban shim ïa ka rai, haba ïadei bad ka AFSPA ka NHRC kam lah ban ai jingmut ban pynkylla noh ïa ka.
Haba ïadei bad kiwei kiba bun ki jingkylli na ka liang jong u Justice Mahesh la ong ba kan bha lada don kiba phah sha ka commission da ka jingthoh khnang ba ka commission kan ïakren bad ki sorkar jylla halor kita ki jingthoh.
La iathuh ba u dap da ka jingsngew kmen ban ïohi ba ki don ki sengbhalang kiba treikam ha kane ka thaiñ, ha kine ki lai tylli ki jylla, Meghalaya, Tripura bad Mizoram, ha ka jingïakren ki la pynpaw ïa kiba bun ki jingeh kaba ki ïakynduh bad la btah ïa ki ban ai da ka jingthoh ban ïoh ban leh ïa kaba donkam.
Ki sengbhalang kiba la wan ban ïa kynduh ki don 21 tylli baroh, ki seng kiba kham paw ki long ka KSU, HYC, HNYF, CSWO bad ki dkhot kiba la ïapoi baroh ki don 39 ngut.
Shillong: Ha ka 8tarik mynta u bnai, la lap ia  kawei ka met iap, kaba la thiah lyngktar, hadien ka iew jong ki Rapsang, ha Cantonment Area.
Katei ka met, ka don mynta ha ka jaka buh met iap bad la antad, ba utei u briew, u don 42 snem ka rta.
U don ka jingjrong kumba 5 phut antad.
Shillong:Ka Sorkar Meghalaya ka la pan ram na ka World Bank ban shna ia ki 10 tylli ki surok hapoh ka jylla Meghalaya ha kaba 5 tylli ki dei ki surok kiba hap hapoh ka Ri Lum Garo bad 5 tylli pat ki dei kiba hap hapoh ka Ri Lum Khasi bad ia kine ki surok yn shna lyngba ka Meghalaya Integrated Transport Project ia kaba yn sa bei tyngka pat da ka World Bank bad kiba kynthup ruh artylli ki jingkieng kata kawei sha Ri Lum Khasi bad kawei pat sha Ri Lum Garo khnang ba kan long ka jingmyntoi ia ki paidbah nongshong shnong ka jylla.
Ha kaba iadei bad kane, na ka liang u Symbud Myntri Rangbah ka jylla u la iathuh ba ula lum jingialang ia baroh ki ophisar jong ka tnad PWD khnang ban iathir bad iatai sani bha halor kane ka kam bad ka thong kaba ka sorkar ka la buh ban pyndep ia kitei ki projek ka long hapoh u bnai Nohprah jong ka snem 2022 bad ka pisa kaba la noh ban shna ia kitei ki projek ka long 554.67 klur tyngka bad ka jingjrong jong ka surok kaba thmu ban tei ka long 262.4 kilomitar.
Guwahati:Ki don 15ngut ki samla pule jong ka Gauhati University, kiba ioh ia ka jingpang khlam covid 19 bad na katei ka daw, katei ka University ka khang noh ia ki klas bad ki hostel jongka, na ka bynta san sngi kynthih.
La rai namarkata, ban khang ia ki klas bad ki hostel jong ka University, kin khang naduh ka 15tarik Nohprah haduh ka 19tarik Nohprah 2021.
La iathuh ba kitei kiba ioh pang, ki dei kiba don ha ki hostel jong katei ka University.
Shillong:U Bah Rowell Lyngdoh, uba la don 85 snem ka rta, ula ju long u dkhot ka iing dorbar jylla, na Mawkyrwat Constituency bad ula long ruh u symbud myntri rangbah barim ka sorkar Meghalaya.
U Bah Rowell, u dei ruh uba la don bynta, ha kaba pynioh ia ka South Khasi Hills District, ha u snem 2012.
Ha ka jing iakren bad U Rupang, u iathuh ruh, halor ka daw jong ka jingmih noh jongu na ka seng Congress, ha kaba u kynnoh ba U Mukul Sangma, ula ju thaw ia ki lad bapher, na ka bynta ban kynjat noh ia kiba bun ki MLA, ha shwa ka elekshon MLA 2018 bad ka dei na katei ka daw, ba U Bah Rowell lem bad kiwei kiba kynthup ia U bah AL Hek, Bah Prestone Tynsong, ba ki sa mih noh na katei ka seng bad ha ka kyntien jongu, ula ong “La pynbor ia ngi, ba ngin mih noh na ka seng Congress".
Haba iakren halor ka jinghiar jong ki seng trai ri, ha kine ki sngi, U bah Rowell Lyngdoh, ula ong “Wat tang para ma ngi ruh kam da don eh ka jing iatrei lang kaba biang.
Wat ha kajuh ka parti ruh, kim lah ban iatreilang ha ka rukom kaba dei" ula ong shuh shuh.
U Bah Lyngdoh, ula ong shuh shuh “Para rangbah na shane ruh, kim ia shaniah uwei ia uwei pat.
Peit kum ha kane kaba la dep, i kumba ki la projek ia U bah Prestone, hynrei khalu khala, poi da U MP, ban long Chief Minister" bad ula ong ba kane ka pynshisha ba ka dei ka jing bym ia shaniah para Khasi bad ula ong shuh shuh, ba ka long kaba eh namarkata, ban ia teh song hapdeng ki para seng trai ri.
U bah Rowell, ula pynsngew ruh ba ka seng Congress, ka don ha ka jing bym lah trei kam ha kine ki sngi, ka dei namar ba kim lah ban pynbeit pynbiang naduh na tynrai jong katei ka seng, kaba dei na Delhi bad ula ong ba ia mynta, kan dang shim por, ia ka Congress ba kan thaw thymmai ialade, wat la u ong “Ym pat don kaba lah ban trei, kumba trei ka seng Congress ia ka Ri India hi baroh kawei".
Ha kaba iakren halor ka mat jong ka Inner Line Permit (ILP), ha kaba ka sorkar U Mukul Sangma, ka la kyntait kham mynshwa ban pyntrei kam, U bah Rowell, ula kren shai da kaba ong “Ngim treh, wat haduh mynta ruh, nga nga sngew pyrshah ia ka ILP, namar ba ka dei, tang ka jingteh kyndon ia kano kano kaba ngi dei ban ia imlang sahlang, ia trei lang, khaii lang bad namarkata, nga i ba ka ILP, kan long ka hindrance (jingkhanglad) ia ka jaitbynriew jongngi hi".
“Lada ngi kwah ban roi, ai ngin pyndonkam da ka jabieng ban iada ialade, ym dei da kaba ngin isih ia kiwei, ha kaba ha ka juk kaba mynta jong ka 21st century, kam dei shuh ba ngin ong ngi isih ia une ngi isih ia utai, haba ka pyrthei baroh, ka hap iatreilang" ong biang U bah Rowell Lyngdoh.
“Lada ngi dawa shi dawa ia kata ka ILP, kan long pynban, ka jing jynthut ia ka jait bynriew jongngi hi, kaba ngi shu kwah ban ker ban da ialade hangno re hangno, kaba ngin shu im tang ma ngi, te kata kam iarap eiei ruh" ula ong biang.
Shillong:U Bah Process T Sawkmie u ba dei u President jong ka Shillong City Congress Committee u la pynpaw ba watla ka seng ka kylla rit paid hapoh ka iing dorbar thawaiñ ka jylla ha dien ba ki 12 ngut ki MLA ka seng ki la mih noh hynrei kum ki MLA kiba dang don hapoh ka seng pat kin dang iai bteng ban buddien ia ki ishu kiba hakhmat eh jong ka jaitbynriew.
Haba kren bad ki lad pathai khubor, u Bah Process T Sawkmie u la ong ba watla ki 12 ngut ki paralok napoh ka seng Congress ki la mih noh hynrei kam mut ba kiei kiei ki ishu jingeh jong ka jaitbynriew kin shu sahkut noh bad na ka liang ki san ngut ki MLA ka seng Congress ryngkat ka seng bad ki MDC kiba dang don kin dang iai kren bad iai tynruh ia ka sorkar ha kaba iadei bad ki ishu jong ka Jaitbynriew kiba thup ia ki ishu kum ka jingdawa ban pyntreikam noh ia ka Inner Line Permit(ILP), ka jingdonkam ban weng noh shisyndon ia ka rai jong ka sorkar kmie ban pyntreikam ia ka CAA namar ha kaba iadei hi mynta bad ka CAA ym pat shym la pyndonkam satia hapoh ka ri hi baroh kawei bad ka long tang kum kaei kaei ka jingleh donbor jong ka Sorkar India bad kumjuh ruh ia ka kam kaba iadei bad ka jingshah siat iap jong u General Secretary barim ka seng Hynniewtrep National Liberation Council(HNLC) u Bah Cheristerfield Thangkhiew.
Shillong: U Myntri ba dei peit ia ka tnad koit khia u James K Sangma, u la iathuh ba ha ka jingialang jong ki kynhun myntri mynta ka sngi ki la ia tai halor ki hynriew tylli ki tnad sorkar ia kaba la pdiang da ka kynhun myntri.
Haba kren ha ki lad pathai khubor,u Sangma u la ong ba ka rai kaba nyngkong kaba la shim ha ka jingialang ka long ba ka kynhun myntri kala pdiang ia ki sngi shuti kiba ka sorkar kala buh nalor ki shuti sngi saitjian bad sngi u blei.
Ha kane ka jingialang la pdiang ruh ia ki rule ban pyntrei kam ia ka e-Court Fee Stamp, da ka jingpdiang ia kane ka rule ka jingiadie ia thied ia ki stamp kiba don kam kiba man ka sngi la lah ban thied na ki dukan kiba ka sorkar kan sa ai jingithuh ia ki nong die.
Ban iada ia ki nongthied nongpet ka kynhun myntri ka la pdiang ruh ban pyntrei kam ia ka “Meghalaya State Consumers Protection Council, ka ban don ha ka jylla bad ha ki District kin don ia ki District Consumers Protection Council.
Ban pyniaid beit ia ki kam ia khlai ha ka jylla ka kynhun myntri mynta ka sngi, ka la pdiang ia ka Meghalaya regulations Gaming Rules bad da kane ka rule kiba pyniaid ia kum kine ki jingiakhalai ki hap ban ioh ia ka laisen bad kane ka laisen kan long ar klur na ka bynta shisnem.
Ka kynhun myntri kala pdiang ruh ia ki jingpynkylla ha ka ain Meghalaya Compulsory Registration of Marriage Act, kaba la long ain ha u snem 2012, kane ka jingpynkylla ia ka long ban pynioh ia ka jingiada ia ka kurim ban pynioh ia ki jingmyntoi bad ia kane yn peit noh na ka tnad ERTS.Ban pynkhlain shuh shuh ia ka jingtrei kam ka NREGA, kumba la kdew da ka tnad pynroi nongkyndong jong ka sorkar pdeng, ka kynhun myntri mynta ka sngi ka la shim ruh ia ka rai ban thaw noh ia ka “Natural Resources Management Committee" ha ki shnong.
Haba ia dei bad ka jingpyntrei kam ia ka NREGA ha ka jylla haduh mynta ha ka jylla Meghalaya ka dang long tang hapoh ka 60% dei na kane ka daw ban pynkhlain shuh shuh kumno ban pynkiew ia kane ka jingtrei ha ki nongkyndong la shim ia kane ka rai ban thaw ia ka NRMC.Lyngba kane yn lah ban iada ia ki tyllong um, ban pynneh ia ka khyndew, ban iada ia ka mariang bad kan dang pynkiew shuh shuh ia ki lad jingtrei lyngba kane ka bylla shispah sngi ia kaba la tip kum ka NREGA.Shillong:U Myntri Rangbah ka jylla, u Conrad K Sangma hadien ba u la plie ïa u mawnongrim na ka bynta ka Inspection & Certification Centre ha Sawlad, Shillong, ha ka jingïadonlang u Myntri ka tnat Transport, u Bah Dasakhiat Lamare, ka Chief Secretary, Kong Rebecca Suchiang bad u Commissioner & Secretary, Transport, M R Synrem, u la ong ba ka sorkar kan sa nang ïai plie shuh shuh ïa kitei ki centre hapoh ka jylla.
“Ka jylla kan sa sakhi ïa ka jingïai bun ki kali ha ki snem ban wan bad ban don ïa ki Inspection and Certification Centre ha Shillong ka long kaba donkam bad kine automated inspection bad certification center kin pynduna ïa ka por khmih bniah jong ki kali.
Ka long kaba donkam ban rai ïa ki kali kumno ban ïaid ha ki surok khnang ban ïada na ka takhuh kali na ka daw ki jingthut kumjuh ruh kan pynduna ka jingpynmih tdem jaboh (carbon dioxide emission) na ki kali.
Ka sorkar kan dang treishitom ban ïoh plie khambun tylli ki testing center ha kylleng ka jylla.
Nga ai khublei ïa ka sorkar Pdeng, lyngba ka Ministry of Road & Highways halor ka jingïarap pisa ïa ki center.
Nga kyntu ruh ïa ka tnat Transport ban pyndep kloi ïa projek," u la ong.
Kham ha shwa u Commissioner & Secretary, Transport, M R Synrem u la ïathuh ba baroh kawei ka projek la bei tyngka da ka Ministry of Road & Highways, Government of India, kaba la khmih lynti ban pyndep hapoh ki 10 bnai.
Ar snem mynshwa,ka sorkar MDA ba la lamkhmat da ka party NPP ka la pynmih ia ka Draft Service Rules kaba la khang bad mana pyrshah ia ki nonghikai bym dei Sorkar(Goverment Aided Schools/Colleges) ba kim bit shuh ban shim bynta ha ka kam paidbah(politics).
Hadien ba ka sorkar ka la pan jingmut na ka Kynhun ki Nonghikai skul, la ia phah ka jingtyrwa bad jingai jingmut sha ka sorkar lyngba u Director of School  Education and Literacy(DSEL), Shillong ba dei ban dang pynneh ia ka Service Rule barim ban ailad bad shah ia ki nonghikai bym dei sorkar ban kin don bynta lang ha ka kam paidbah kumba ju leh baroh shi katta hynrei, ban  shu wanrah jingpynkylla khyndiat(minor modification) ba, lada ki don kiba jop ha ka Election MLA ne MP,ki dei ban resign noh ruh lah biang namar ba ki lah ioh tulop kum ki MLA ne MP ha ka jaka ban kin dang bat ne dang neh(retained)ia ka ka kam jongki namar,shisien ba ki la jop,ki lah ioh tulop na katei ka kam.
Lada kim jop pat,ki lah ban wan phai biang sha ka kam hikai ioh ki duh ja ki khun ki kti jongki.
Ha ka Election MDC te, kam ktah satia namar ka Election MDC ka dei tang ka election jong ki Autonomous Body kumba ialeh election Rangbah shnong ne Sordar ne ialeh election Syiem,etc.Ka kam MDC kam hap hapoh ki kyndon jong ka Election Commision of India,hynrei ka don la ki jong ki Rules kiba lada pule bniah,kam don jingkhang ne mana satia wat ia ki nongtrei sorkar ban ialeh election ruh.
Ki nonghikai bym dei sorkar(Govt.
aided educational institutions) kim dei satia ki nongtrei sorkar ba paka(not pure Govt.
employees).
Ia ki la thung bad pyniaid da ki Managing Committee jongki skul bapher bapher ne ki Governing Body lada ki dei ha ki College level wat lada ki ioh tulop na ka sorkar.
Lada ka MC ne Governing Body ka shah,ka sorkar kam lah ban tukla(interfere) da kumwei pat.
Baroh ka shong ha ki MC jong ki Skul ne ki Governing Body jong ki College ban thung ne pyniaid namar bun ki skul la pyniaid da ki skul Niam(religous minority) bad kine ki  religous institutions ki don ka jinglong  kyrpang bad laitluid(autonomous body) bad kadei ka kamram jong ka  sorkar  ban ai ka jingiada ba kyrpang ia ki bad  ban ai ruh ka  jingiarap khnang ban pynneh pynsah(preserve) bad pynroi(promote) ia ki katkum ka Fundamental Rights jong ka Riti Synshar ka ri India.
Ka jingkhang ka Sorkar Meghalaya ia ki nonghikai bym dei sorkar(Govt aided schools/ colleges teachers) kiba la hikai ha kine ki skul Niam(minority institutions) ym tang ba ka long beain(illegal) hynrei ka long ruh pyrshah ia ka Riti Synshar ka ri India (unconstitutional).
Balei ka sorkarMeghalaya ka shun thlong mluh thlong sying eh haduh katne ia ki nonghikai bym dei sorkar(govt.
aided institutions)?.
Ka tulop ruh ka siew bein shisien 3/4 bnai haduh ba la kordit lut ki iing ki sem jong ki nonghikai ba pli.
Dawa bai bam tymmen(pension benefit schemes) ruh ka leh kumba kyllut.
Ban pynkiew ia ka DCRG ruh mam man ka sngap.
Ka bai sumar  sukher(medical reimbursement) haba pang ki nonghikai ruh kim pyrkhat satia.
Ka arrear,ka jingsiew DA ruh ki ioh hadien ba la ioh ki nongtrei sorkar da kawei pat kaba thymmai,kata, kin dang pyllait ia ki nonghikai bapli.
Ki kam baroh pat phah leh lut ia ki nonghikai.
Ka kam thoh census ruh,nion ia ki nonghikai,ka kam thoh Electoral roll sha man la ki shnong ruh ha ki nonghikai,,ka kam ap Exam ne correct papers ruh khlem ki nonghikai khlem long,ki kam ai dawai wieh ruh aiti ha ki ninghikai, ka duty Election ruh pynngat ha ki nonghikai nalor bun bah kiwei kiwei ki jait kam ba ka sorkar ka nion bein ia ki nonghikai bym don sorkar.
Kaei ka jingmut kaba don ha lyndet jong kane ka Sorkar ban khang ia ki Nonghikai ban shim bynta ha ka kam paidbah bad ki kam shnong kam thaw? Hato,dei ba don katto katne ki Minister ne MLA kiba tieng ban shun ia ki katto katne ki nonghikai ioh ki long ki nongpynrem ia ki ha ka MLA Election 2023?Hato, ba ki tieng ki smiej ki MLA ba ki nonghikai ki kham tip,kham shemphang bad kham stad ban pynshai ia ki paidbah ioh shah khein bein ne niewpoh bad khein biej ei ki Minister/ MLA ba leh stad khlem da tip?Hato,kane ka sorkar ka kwah pyllein-pyllein ban pynkhein ia ka Hok ki nonghikai ha ki kam paidbah(wishes to deprive the political rights of the teachers)?Ne,ba kane ka sorkar ka kwah ban pynkylla kam khaii(business) noh ia ka kam synshar khadar? Khlem ki nonghikai ha ka kam paidbah ki politician ki kwah ban pynkylla Company noh ia ka kam synshar khadar(political affairs) nangne sha khmat? Ki kwah ba ki MLA/MDC bad nongtrei party(party’ functioneries) kidei beit tang para business man,para contractor baheh,para govt.
suppliers bad tang ki big shot suda bad ym don jaka shuh ia u luk u lak bad ki paidbah babun balang hynrei ki kwah ban bret bad kyndat noh sha rud sha nala bad ym don jaka shuh ia ki riew nang riewtip ne riew donsap ha ka kam paidbah hynrei kan long noh ka kam khalai bah khalai san hadien ha bud.
Ki la sdang ban pynjot noh ia ki nongrim ka Democracy ha Meghalaya nangne sha khmat.
Husiar!! Paidbah namarkata,ia kum kine ki jingriam(trap) bad buit tuh jongki ioh phi babe kylla junom la junom hadien ha bud.
Guwahati: Ki pulit ki la ioh kurup, ia ka baje ba remdor jong U Diego Maradona, ka hublot, ka leit poi sha Guwahati.
Katei ka dei ka baje, kaba la shah tuh bad ki pulit ka Assam, ki la ioh kurup ia kitei ki tiar, ha ki khyndiat sngi ba ladep.
La ioh kurup ia katei ka baje na kiba iing jong U  Wazid Hussein, ym tang katta, ki la ioh kurup ruh ia ar tylli ki  iPads, ka  jacket, ka T-shirt, ar jur ki juti, i khun bynriew, ar tylli ki  squash racket, hynriew tylli ki lighter, kawei ka bitor Vaseline bad kawei ka tuppia.
Katei ka jing khynra, ka dei ha Khumatai, Moranhaat, kaba don ha Charaideo district.
Ha ka miet jong ka sngi thohdieng, ki pulit ka Sivasagar, ki la ioh kurup ia katei ka baje bad la ioh kem ia u nongtuh jong katei ka baje bad u dei uba trei kum, u nongtrei iing jong U Maradona ha Dubai.
Ka dei ka kyntien kaba pyndonkam paidbah bha ha kine ki 2 (ar) tylli ki jait ktien, ka Aramaic bad Hebrew bad ka jingmut jong ka, ka mut ‘Kpa’ ne Father.
Ka dei ka jingkhot kaba sngewtynnad bad sngewieid ban khot ia kane ka kyntien la ka long ha ki longiing longsem ne ha ki jaitbynriew kiba pher bapher haba ki khot ia kane ka kyntien.
Haba ki khun ki khot ‘PA’, katno ka long kaba pynjan, wanrah jingiadei bad jingsngewieid haduh katta katta.
Ki jaitbynriew Jiw kim ju kham kren ia kane ka kyntien haba ngi peit na ka Testatament kaba Rim hynrei U Jisu haba U duwai u ju pyndonkam bha ia kane ka kyntien ban duwai ha U Blei bad ban ong ‘Ko Kpa’ ne ‘ABBA’.
Ia kane ngi lah ban shem ha ka Gospel katkum u Markos 14:36 ‘U la ong ruh, Abba, Ko Kpa, kiei kiei baroh ki long kiba lah ha me; to pynphai noh ia kane ka khuri jong nga; pynban ym ia kaba nga mon, hynrei ia kaba me mon".
Ki Khristan kiba nyngkong ruh ki ju pyndonkam bha ia kane ban khot Abba ia u Kpa namar ba la tingkhun da U Jisu Khrist.
U Apostol Paul ha ka shithi sha ki Nong Rom u thoh kumne ‘Namar phim shym la pdiang ia ka mynsiem ka jinglong mraw pat ia ka ban sheptieng; hynrei phi la pdiang ia U Mynsiem ka jingtingkhun, da uba ngi iaiam kyrpad, Abba! ko Pa!’Haba ngi iakren ia kane ka kyntien, ka kit jingmut shikatdei eh bad ka ai jinghikai ia ngi lada ngi pynshongnongrim ia kane ka jingkren namar ba ka pynlong ban wan hajan ia U Blei bad ban iathuh lut ia kiei kiei kiba ngi angnud ha ka jingim jong ngi.
Kumba ki khun ki kti ki khot ban ia phylliew mynsiem ryngkat bad la u jong u kpa, katno tam ia ngi haba ngi don ki jingeh, jingkhuslai, jingjynjar, jingdonkam ba ngin iathuh lut ha U Kpa da ka jingiasyllok ba marwei bad U ha ki jingduwai kiba rieh ban ong ‘ABBA’, Ko Kpa.
U Blei Un Kyrkhu, Amen.
Shillong: Ka kynhun jong ka Meghalaya Truckers Owners and Suppliers Association (MTOSA) mynta ka sngi, ki la kyntu ia ka sorkar jylla ba kan weng noh ia ki briew ki bym lah ban pynmih ia ki shalan ban khaii dewiong haduh kine ki sngi.
U President jong ka MTOSA, u Bah Balen Thabru, u la ong ba ki kyntu ia ki briew kiba la ioh ia ki shalan dewiong na ka CIL,kiba haduh mynta hi kim pat pyniaid iew ia ki shalan dewiong haduh kine ki Sngi.
“Ngi buh ka jingkylli na ka daw aiu ba kim lah ban pyniaid iew ia ki challan dewiong jong ka CIL, kiba ladep ioh la 4 bnai lynter bad ha kajuh ka por ruh kaba sngew lyngngoh ba balei ha South west khasi Hills, Borsora la shi bnai lynter ki ioh ban khaii ia u dewiong kaba dei na kajuh hi ka challan dewiong jong ka CIL, katba ha Khasi Hills bad Jaintia Hill ki sngap jarjar" u la ong.
“Ngi kyntu ia kine 5 ngut kiba kynthup ia u bah Heading Sutnga u ba ioh 11 spah Mt, u bah Ready Sutnga u ba ioh 16480 Mt, u bah Dominic Marthong uba ioh 3510 Mt, u bah K Kharkongor u ba ioh 3850 Mt bad u bah Taiphor War Dkhar u ba ioh 28900Mt, kiba la ioh ia ka auction shallan CIL, ba kin sei ban pyniaid iew noh ia ki challan jong ki" u la bynrap shuh shuh.
U la ong ba kane ka jingpynslem jong ki ban pyniaid iew ia ki shalan, ka la nongpyniaid truck dewiong ha ka umdum namar ba kim ioh lad ban im ja kpoh na kamai dewiong ha baroh kawei ka Jylla.
U la ong ruh ba u kyntu ia ka sorkar ba lada kine ki san ngut kim lah ban sei ia ki shalan jong ki, kiba ladep siew ia ka royalty, na ka liang ka sorkar ka dei ban pynduh noh ia kito ki kyrteng ki ba ioh ban re-auction noh da kumwei khnang ba ka kam khaii dewiong jong ki, ha Meghalaya kan ym ktah.
Haba kylli u la kynnoh ruh ba ka daw ba kim sei ia ki shallan ka lah ban long namar ba kine ki san ngut ki kwah ban pyniaid iew ia ka Shallan jong ki ha ka dor kaba long T1 lak tam kawei katba ka dor jong ka Shallan kat kum ba la buh da ka sorkar ka long tang T4000 shiton.
Ka Association ka la leit ban iakynduh ia u myntri ba dei peit ia ka tnad Transport u Bah Dasakhiat Lamare ban kyrpad ban pynduna lane ban weng noh ia ka jingdain kuna halor ka jingslem ban siew ia ki national permit ia ki truck.
Haba kren bad ki lad pathai khubor na ka liang u General secretary ka MTOSA u Bah Justin Phawa u la iathuh ba ka jingwan ban kynduh ia u myntri ka tnad transport  ka long ban kyrpat ban pynduna lane ban weng noh ia ka jingshah dainkuna na ka jingslem ban siew ia ka bai pynthymmai permit jong ki truck kaba hap siew T.10,000 shisngi.
U la iathuh ba ia kane ka jingshah dainkuna lada slem ban pynthymmai ia ki permit jong ki truck ka la sdang naduh u bnai Naiwieng ha kaba kala ktah shibun ia ki trai truck ha ka jylla.
“Na ka liang u myntri u la kular ba un sa iakren bad u myntri rangbah ka jylla ban pynduna lane ban weng noh ia kane ka  jingdainkuna na ka jingslem ban siew ia ka permit “u la ong.
Shillong: Ki nongtrei jong ka Mawmluh Cherra Cement Limited (MCCL) kiba don hapoh ka lama jong ka Mawmluh Cherra Cement Employees Union (MCCEU), mynta ka sngi ki la wan buh da ka dorkhas ha ophis jong u Myntri rangbah ka jylla u Conrad K Sangma, ban pan jingshai la ka sorkar kan pynkloi noh ka jingpyntrei ia ka joint venture lane ban siew noh ia ka pisa ba sah jong ki bad khangdam noh ia kane ka karkhana (golden handshake).
Haba kren bad ki ladpathai khubor na ka liang u general secretary ka MCCEU, u Bah Pynskhem Lyngdoh, u la ong ba ka jingleit ai dorkhas sha u myntri rangbah, ka long na ka jingpynslem jong ka sorkar ban sdang biang ia kane ka karkhana pynmih dewbilat ha kane ka thain bad kane ka jingpynslem jong ka sorkar, ka la buh ia ki nongtrei kane ka karkhana ha ka jingeh ka ba khraw.
“La shisnem mynta naduh ba ngi la shong ia ka jingialang dang mynta u bnai na ka liang ka sorkar ka dang pyndep ia ka EOI ha kaba kane ka la shimpor shibun ban kan dang shim por shuh shuh, kumta mynta ka sngi, ngi la wan buh ka jingkyrpad ia u myntri rangbah ba un wad ia ki lad ki lynti ban weng ia ki jingeh jong ki nongtrei katba ka dang iaid shakhmat ka jingpynbeit ia ka EOI"u la ong.
U la bynrap shuh shuh “Ka sorkar ka dei ban wad ia ka lad ka lynti ban pynlait im ia ngi, katba dang iaid ka jingpynbeit ia ka EOI, la ka dei da ka golden handshake lane kano kano ka skim kaba bha tam, na ka bynta ki nongtrei kane ka karkhana pynmih dewbilat".
“Halor ka tulop ka ba sah ruh ngim pat ioh la jan ar snem ha kaba tang ha u snem 2020 ka sorkar kan hap ban siew T.20 klur sha ki 400 tam ki nongtrei bad mynta u snem ruh kim pat ai eiei" u la ong ruh ba haduh mynta na ka liang ka sorkar ki phah tang ia ka jingiarap kaba long tang 5% na ka tulop kaba shisien saw bnai.
Na ka liang u President u Bah Shanlang Diengdoh u la ong ba ka tulop kaba sah ka long naduh u bnai balai jong u snem 2020, ha kaba naduh u snem 2013 terter ki nongtrei ki la shu ioh tang ka jingiarap pisa na ka liang ka sorkar.
“Ki nongtrei ha MCCL ki la mad jingeh naduh u snem 2013 terter ha kaba iadei bad ka tulop bad na ka jingshah khang ha ka NGT bad ka jingwan lyngshop ha ka khlam covid ka dang pynkhia shuh shuh ia ngi ki nongtrei, kumta ngi kyrpad ia ka sorkar ba kan siew noh ia ka tulop kaba dang sah bad kumjuh ruh ban shim kano kano ka rai halor kane ka karkhana pynmih dewbilat" u la ong.
Shillong: Ha ka sngi nyngkong kata ka 13 tarik u bnai Nohprah 2021, kawei ka video ka la saphriang kylleng kylleng ki rynsan social media kaba la pyni ia ka jingtwa khyndew kaba ishyrkhei bha ha ka riat Rngaiñ.
Katkum ki tyllong khubor kiba la ioh lum la iathuh ba u Sub Divisional Officer jong ka Pynursla Civil Sub Division, u Arpit Upadaya(IAS) u la iathuh ba ka daw ka jingtwa jong katei ka khyndew ka dei namar ka daw ka jingshna ia ka surok thymmai Shillong Dawki.
La iathuh ruh ba ka la shim por tang kumba 15 haduh 20 minit eiei ban pynkhuid ia katei ka jingtwa ha katei ka surok bad hadien kata ki kali kiba dei iaid lyngba katei ka surok ki la iaid biang kumba ki ju iaid.
Shillong:"Ki don ki report, ki bym itynnad bad nga iohi ia ka jingthoh ha ka kotkhubor, ha kaba ka Niti Aayog, ka pyni ba ka Meghalaya, ka dei ka jylla kaba duk tam.
Balei kein, ka leit long kumta kein.
Ki briew ki kren bha ia kata" ong U babu Aris Basaiawmoit, ha ka jingiakren bad ka youtube channel jong U Rupang, ha ki khyndiat sngi ba ladep.
U Babu Aris, u pyn kynmaw ia ka jing ia kynduh jong ki nonghikai bad ka kong Ampareen Lyngdoh, myntri barim ka pule puthi, ha kaba ki iakren, na ka bynta ban ai bai bam tymmen, ia ki nonghikai kiba la shongthait, hynrei katei ka myntri barim, ka iathuh ba ka long kaba eh ban ai pension ia ki nonghikai bad haba ki ai nuksa ia ka Assam, ba ka ai bai bam tymmen, ka jubab na ka myntri, ka long ba ka Assam, ka dei ka jylla, kaba bun jingeh, ka don ka par umphniang, ka don ki kper slasha bad kiwei kiwei de.
U Babu Aris, u iathuh ruh ba ki briew ki ia nujor, halor ka jinglong ka roi ka par jong ka Meghalaya bad ka Mizoram bad ki briew ki shim ba ka Mizoram, ka la roi shibun bha,ha kiei kiei baroh.
U Babu Aris, u ong shuh shuh ba ka Meghalaya, ka la pynbna, la slem bha ban tei ia ka Medical College, hynrei kam poi satia shaei shaei ruh, katba ka Mizoram, ka la da plie ia katei ka medical college.
“Uwei u pastor, ha kawei ka jingkren, u shu kren, kum ka nuksa, ha kaba u ong ba ka Mizoram, ka don jingmih aiu, ka don tang u siej bad u piskot, hynrei ki lah ban roi bad ka jingroi jongki, ka iapher shibun na ka jingdon ha Meghalaya" la ong biang U Babu Aris Basaiawmoit.
Nangta, u ong biang “Ha ngi ka jingmih ka bun, ym long kum ha Mizoram, tang u siej bad u piskot".
“Ngi donkam ban don ki nong ialam kiba thymmai, kiba trei shisha, na bynta ka state" ula ong shuh shuh bad u kren bynniaw ruh ba ki nongialam, kiba mynta, ki trei pynban, tang na ka bynta ialade, ha ka jaka, ba kin trei na bynta ka bit ka biang jong ka jylla hi baroh kawei.
Ha ki jingkynoi ki kam Rel,ILP,bordar bad ki Jingkhih phaloh ki kam sain hima sima,don IWEI I kam sop sop ban pynrung noh da Ita I Smart Meter ha u meter rim u jongii.
Uei mo une u smart meter ?Kiba rim ki don arjait bad nyngkong eh dei ita u electric.
Mar iathang light ne Tiew um une u meter u shad ban pyntyllun iei I shyieng ba thoh 0,1,2,3 ter ter haduh9.
Shubuh phi Tiew um hu immersion rod uba shi Kilowatt bad shi kynta.
Phi hap siew shi Kilowatt hour mut shi unit te lada 4 Tyngka Shi unit (u meter reader un wan man kut B’nai) mut ito I pynthnam um mynne I Shongdor saw Tyngka.
Ha Meghalaya ba la bun seh ki karkhana dewbilat ka voltage kam poi220 volt poi eh 180.
Te I bill mynne in kiew sha 6 Tyngka ha ka jaka 4 Tyngka.
Dei ine te I daw ba nion ki Nongmawkyrwat ia I Bapli I ophis MeECL I voltage ym kot 170 ne 180 volt.
I wei pat te dei I electronics ym don pliang aluminium shuh don tang I light saw kum Tiew Krismas iba kat nang bam ding nang stet I khrik khrik bad I pynkhih ia I number ha I IIT iong jngum iba ki khot digital display kum I speed ha dashboard kali mynta.
Ine lei iba smart bha ban iei ito mynne.
Ban tlot lei lei I voltage te la poi bill sha Bneng sha khyndew thylli sa I pla.
Mynta pat kane ka sorkar ka la wan rah sa uta u smart meter.
Une te u smat shisha.
Kaba sngewsih bha ka long ki meter reader kin sa shah beh kam namar ia bai elektrik la shu leh kum ha mobile.
Tangba I mobile China sawspah Tyngka te ym ioh message phi donkam da I smart phone lada tad duh te 8,000 Tyngka bad hei hap thied ladia mo.
Ym tang katta,phi hap buh WIFi shu buh saw hajar Tyngka.
Lada tlot hap lut sa ar ne lai hajar sa iwei pat ita I giga hertz.
Shu buh la poi message ba ‘ Hey bhai hap siew noh mo lymkumta ngan ot(ym dei mo rah Jingkieng kum por myndai )shu message la dum tliw.
duh peit phutbal shet tiffin ki khun leit skul la dam.
Ka bill ruh heh duh ine wei Smat Smat Shisha.
Hynrei para doh para snam imat la lap paw penryngkew I buit une u Satnam uba ju die tiar elektrik sha ka MeECL Oh phi da ki phew phew klur.
mo.
Kat kum ka sorkar India ka dor uwei u meter kam palat ia ka 1500/- Tyngka.
Une u Satnam u dose jong u ma James Sangma bad mynta pat bad ine iba thymmai I ma Tynsong ,ka dor uwei te la poi 10,000/- Tyngka phi.
La kut artad dym pom Tim.
Bad iei to iba rim iba dang trei hana bret noh.
Leh riewspah thyrneng khlem naia,palat ka rong ia I bor.
Sa kawei ine I company shna meter jong une u bhai U Satnam Global Infra Pvt.
Ltd I la thok hana ba I dei I juh bad u Havell ka company shna ki cable ba pawnam ha Pyrthei.
Kane ka Haavell ka shna ruh kito ki MCB( miniature circuit breakers).
Ine ym don kam wad screwdriver dengiitkhmat ban bsuh wire tip uba kit ding Katno ba jynrat na kali rim.
Bad lada short te la pluh ka ing.
U MCB por short u kynthih sha rum.
Lada rah sha Jrong um treh poi biang sha poh.
Te phi sngewthuh ba short ka heater ne machine bad kumta ter ter.
Ia kat Kane ka company kaba hok bad pawnam bad ka lah die bad ka shaniah ki briew Une u HPL une u Satnam u dang nud te phi ban thok hana ngi trei lang.
Long kumba thoh juti Bata ,tang slap kylla puratha phi.
U ma Tynsong te phi la tip hi um lah shuh ban pyllait san shyieng bad u HPL bad don 6 lak ki IIng ban teh iune u meter ha Meghalaya.
Bad un teh ym na sor hynrei na phi ki nongkyndong De ka buit myrsiang shah dain tidong.
Hynrei to tip ha India baroh kawei dang teh tang 1.6 million na ka 251 million mynta la saw ne san snem.
Ha ri Germany ba la shai kim treh mo parari.
Ka.
Shong ha phi ko parari ban pyrshah namar ki dei tang kam pynheh business da ki crore bad Katno snem un neh ym tip ho.
Iu electronic jong u para Marjan, la duh hadien 8 B’nai.6 B’nai la shu shim average(shish ioh bam duna mynta?)La rah sha Guwahati ym lah Maramot hana hap phah sha HPL.Ka guarantee aiu phi tang 8 B’nai.
Uto uba rim te ym kynmaw shuh naduh pakulong.
Ki por mynta te ki dei ki por ba hap sian kum u Bsein JEMNUD kum PARO lymkumta shah shet hu dek.
“Khristmas haba shim kyllum ia kane ka kyntien ka mut ka sngi kha ia u Jisu khrist hangne ha pyrthei ha Ri Israel.
La kha ia u haka snem kaba 3B.C ha Bethtehem ka Ri Judia mynba u Herod u long syiem.
Mathaios2:1.
Shaphang ka jingkha ia u Jisu Khrist la sakhi da kiba bun kum u Isaiah – “ Namar ha ngi la kha ia u khun ,la ai ia u khun ha ngi".
Isaiah 9:6.
U Angel na bneng u ong- ita I bala pun haka (Mary) ilong na u Mynsiem Bakhuid.
Mathaios 1:20.
U Mikah u ong- Pha ruh ka Bethlehem ka ri Judia pham long iba rit tam hapdeng ki syiem Judia.
Naba napha un mih u nongsynshar uban sharai iaki briew jong nga ki Israel.
Mathaios2:6.
/Mikah 5:2.
Kumjuh ruh ki nongap langbrot bad ki Angel – nongap langbrot hal um mynmiet habaki iohi iaka jingtyngshain ka burom u Trai kila sheptieng shi kat dei eh , u Angel u ong-  wat sheptieng hakhmih nga wallam ka khubor babha (goodnews) ka jingkmen bakhraw haki briew baroh".
Loukas 2:8-20.
Ka long shisha ka khubor babha ka jingkmen ha ki briew Baroh namar u Blei ula phah iala u khun sha kane ka pyrthei ban pynim iaka pyrthei da u.
Ioanis 3:17.
Bad kane ka jingpynim ban pynim iaka pyrthei ka long naki jiw (Salvation is from the Jews).
Ioanis 4:22.
Hynrei uba sngewsih dei tang u syiem Herod marwei haba ula tip shaphang kane, ula khih win ka Jerusalem lem bad u.
Mathaios 2:3.
Ka daw ka long u tieng ioh u duh noh ka long syiem.
Ka ktien te u ong- to wad biang biang ia uta u khumlung Jisu ba nganioh mane ia u, hynrei ka dohnud pat ka thmu ban pyniap ia u Jisu.
Hynrei u Blei u ong haki Riewstad ba kin ym leit phai pat sha u Herod, kila ia leit shala ka ri na kawei pat ka lynti.
Mathaios 2:8-12.
Ka long kaba sngewsih ba ha kine ki sngi ki don shibun ki Herod bad ki syiem Herod ki ba thmu ban pyniap ia u Jisu , kiba leh bein iaki nongbud( Christian) jong u Jisu Khrist ha kylleng bad ha ri India jong ngi mynta.
Hynrei kam leilei namar u Herod um lah ban pyniap noh ia u Trai Jisu, ula iap pynban ma u.
U Jisu ula lait im haba ula shong sah noh ha ri Egypt.
U la shong hangta haduh ka jing iap u Herod.
Mathaios 2:13-15.
Kaba ma ka long ba kito kiba shun ia u Jisu bad iaki nongbud jong u kin iap kloi noh kumba la jia ia u Herod.
U Jisu ula mih na Eygpt sha Galilaia haka shong Nasareth ki khohsiew baroh ki dem khrup, bad aka kyrteng u Jisu Khrist uba na Nasareth ia uta la sah narphna ma phi da uta kein ngi ialap hangne.
Ki kam ki Apostol 4:10.
U Jisu ulong uta u ktien,uta u ktien u don bad u Blei , uta u ktien ( Jisu) u dei u Blei.
U la don naduh myn nyngkong bad u Blei.
Ioanis 1:1-2.
Kam mut ba ulalong tang naduh u snem 3B.C.Ka snem ba la kha briew ia u haka doh (born in flesh), hynrei ula don lypa naduh mynnyngkong naduh ki bym jukut.
Hynrei dei ka jingieit bah u Blei iaka pyrthei ba u la phah iala u khun (jisu) ban wan sha ka pyrthei Ioanis 3:16.
Bad ka jingthmu baroh ka long ban pyllait iaki briew baroh naka pop na u soitan.
Uta u bangeit yn ym pynrem u bym ngeit ula rem lypa.
Ioanis 3:18.
Hato ngi kmen ne em ngi rakhe ne em ba kata ka sngi jingwan long briew u khun u Blei ka long ban pyllait ia ngi na ki bor ka pop? Ne ngin nangiai leh pop shuh? To bishar ialade.
Wat pynbitar ia u Blei ne ia u khun u Blei.
To Rakhe iaka khristmas hapoh la ka mynsiem , it ialade don jaka ne em haka dohnud jongngi ia u khun u Blei.
Kane ka Khristmas jong une u snem kan leit sha bymjukut.
Ma ngi pat sha kano ka bymjukut ngin leit?.
Shillong: Mynta ka sngi, don tang iwei iba ioh pang covid ha ka jylla bad i dei pat ruh na East Khasi hills.
Kiba jem na ka jingpang, ki don 21ngut bad ym don ba iap satia.
Jerusalem: Ka Harnaaz Sandhu, kaba dei ka aktress bad ka model, ka la ioh ia ka nam lahduh, ha ka iakob bhabriew lane kaba la tip, kum ka  Miss Universe 2021, ha ka jing iakhun na ki 80 tylli ki Ri ka pyrthei.
Ka Sandhu, ka dei kaba dang 21 snem ka rta jongka.
Ki dang don tang arngut ki nong India, kiba la ioh ia katei ka khusnam, ka  Sushmita Sen ha u snem 1994 bad ka Lara Dutta ha u snem 2000.
Kane ka jing iakob, la pynlong ha  Eilat, Israel, ha kaba ka Sandhu, ka ioh rah ia katei ka nam lahduh.
Ka Sandhu, ka dei kaba na Chandigarh bad ka dang ialeh ia ka master degree jong ka, mynta ha ka  public administration bad la pynphong ia ka pansngiat ha ka, da ka  Andrea Meza kaba na  Mexico, kaba la jop ha u snem 2020.
Ka Nadia Ferreira na Paraguay (22), ka wan ba ar bad ka Lalela Mswane (24) na South Africa, ka wan ba lai.
Ka Sandhu, ka la ak ruh ha ki katto katne ki phlim Punjabi bad ka la jop ruh kham mynshwa ia ka khusnam  Times Fresh Face ha u snem 2017, ha ka rta kaba 17snem bad hadien kata, ka la ioh ia ka khusnam LIVA Miss Diva Universe 2021.
Nongpoh: Ha ka 8 tarik mynta u Bnai, ki Pulit ka Jorobad ki la ioh ban bat ia kawei ka trok kaba kit kyiad beain, kaba wan na Khetri da ka jingthmu ban leit pynpoi ia katei ka Kyiad phareng sha Guwahati, ha kaba ki la ioh ban kurup ruh haduh 680 song ka kyiad Officer choice.
Katei ka Trok kaba kit ia katei ka Kyiad beain, ka dei kaba don ia u Number AS 01 EC 8525 bad na katei ka trok la kurup ruh ia ka Challn kaba la thoh kyrteng M/S Shiva Beverages Pvt.
Ltd Company na Khetri Kendubam thain Sunapur bad katkum katei ka challan katei ka Company ka dei kaba lah ba shna tang ka Country Liquor Brand ba la ai kyrteng ka Bindass country Spirit.
Nalorkata, la lap ruh ha katei ka song kyiad la ai kyrteng 9mile, Blended and bottled da ka North East Bottling, 9mile Badidua, Meghalaya ba la ai pat ïa u pincode ka Assam, 781023.
Haba iadei bad katei ka jingioh kurup, ki pulit ka Jorobad ki la dang pynlong ia ka jingtohkit bad ha kajuh ka por ruh ki la register case pyrshah ïa katei ka trok katkum ka kyndon 379/420/468/471 ka Indian Penal Code (IPC).
Nongpoh: U Bah Florence Lyngdoh, Rangbah Shnong ka shnong Korstep ha Ri Bhoi, uba la shah shoh ha uwei u briew uba la tip kum u Rojesh Makri, uba dei na kajuh hi ka shnong, u la khlad noh hynnin ka step ha Civil Hospital Nongpoh, kata hadien ba u la mynsaw eh naduh ka sngi kaba u la shah shoh ha utei u runar.
Kiba haiing jong utei u Rangbah Shnong, ki la iathuh ba katei ka jingjia shah shoh ka la jia ha ka janmiet Sngi Ba-ar, ha kaba naduh katei hi ka sngi, la pynkit noh ia utei u rangbah sha ki jaka sumar bad nyngkong la rah sha Nongpoh Civil Hospital, hadien kata sha Civil Hospital Shillong, sha NEIGHRIMS bad sha Super Care Shillong.
Hynrei ha kaba kut la wanrah biang ia utei u rangbah sha Civil Hospital Nongpoh bad uba la khlad noh na sla pyrthei hynnin ka step.
Ha kawei pat ka liang, ka HYC Umden Circle, lyngba u President u Samla Jebes Madur, ka la pynrem jur halor katei ka jingjia bad khamtam eh ia u Rojesh Makri, u runar uba la nud ban shoh pynmynsaw kat haduh ban da iap u briew.
Ha kajuh ruh ka por u la ong ba kum kitei ki riew runar kiba la iap ka jingiatip lem kim dei ban don ha ka imlang sahlang.
Na ka liang ka HYC Umden Circle, ka kyntu ia ki briew ka Ain ba kim dei ban aijem ia kiba kum kitei ki nongpyniap briew, hynrei dei ban ai da ka jingpynsaja kaba tyngeh, khnang ba kum kitei ki jingjia kin nym wanjia shuh ha shnong ha thaw, namar ka la pyntieng pynsyier ia ki briew ha shnong ha thaw bad ka thain hi baroh kawei.
Nongpoh: Ha ka sngi kaba u Bah Mayraldborn Syiem, MLA Nongpoh, u la leit ban iashimbynta ha ka jingialang paidbah hapoh ka Dong Lum Paseh, paidbah na ka shnong Pahamrioh bad khamtam eh na bynta kito kiba sah hapoh ka Dong Lum Paseh, ki la pynpaw ia ka jingkmen kaba khraw, namar ba ki la ioh shibun ki tiar jingdonkam hapoh ka Dong, ia kaba la ai sngewbha da utei u MLA Nongpoh.
Ha katei ka jingialang hapoh katei ka Dong, la don ryngkat u Bah Ronald Khongjoh, rangbah Shnong ka Pahamrioh, nangta ki nongialam ka Dong Lum Paseh, ki longkmie longkpa bad ki khun samla jong katei ka shnong.
Lyngba katei ka sngi, u MLA Nongpoh u la iarap ia katei ka Dong, da kaba ai sngewbha da ki tiar shet, ki shuki, ki kor jingpynsawa lem bad ka song pisa.
Nalor katei kaba u la lah ban ai sngewbha sha katei ka Dong, ki nongialam shnong ka Pahamrioh, ki la pynpaw ia shibun ki jingduna hapoh ka shnong.
Kumta hadien ba u la iohsngew ia ki jingduna hapoh katei ka shnong, u Bah Mayraldborn Syiem, u la ong ba un sa iarap kyrpang ban pynpoi ia ki kam pynroi hapoh katei ka shnong.
Shillong:"Nga dei uba rak rak bad uba tynrah ngak ngak bad uba kloi bad bym salia ruh ban long u peon na ka bynta ban ïoh skhim bad jingmang pisa haba ïadei bad ki jingdonkam jong ka Konstitwensi," ong u MLA ka 19 South Shillong Constituency bad uba long ruh u Myntri ka sorkar jylla, Bah Sanbor Shullai haba kren kum u kongsan ha Lower Lumparing.
Ïa kitei ki kyntien u la kren hadien ba la dep plie ïa artylli ki surok kiba lah mang na ka tnat PWD roads kumba T 2 klur tam ha Lower Lumparing.
Kitei ki surok kiba la angnud da ki nongshong shnong naduh u snem 2003 kidei kiba hapoh ki jaka jong ka Dong Ranap, ka Dong Skul bad ka Dong Siej.
“Ka kam ka kren khamjam ban ïa ka ktien bad nga ai jingkhublei ba kyrpang ïa ki trai jaka kiba lah ai kylluid mynsiem khlem ki jingsiew na ka sorkar khnang ban myntoi ki nongshong shnong, ryngkat ka PWD roads, ki engineer, ki nongkitkam shnong kiba la treishitom lah bun snem bad ban mad ruh ki jingeh ban ïa pynbeit, ban ïasngewthuh jingmut haduh ban da ïoh ïa kine ki surok," ong u Bah Sanbor.
U la ïathuh ba lah don kumba 45 snem ba lah dawa ban ïoh ïa ki surok bad kadei ka jingïakhun barat bah ban ïoh kine ki surok, kumta dei ban ai khublei ïa ka PWD, ki Myntri Rangbah barim bad ba mynta kiba lah ïarap ban pynurlong ïa kine ki surok bad u la ong ruh ba lada ki trai jaka ki kloi ban ai kylluid mynsiem ïa ki jaka, ym don jingeh ïa ka tnat PWD ba kan pyntreikam ïa ki projek.
“Ki dangdon sa kiwei pat ki jingpyntrei kiba lah dep ïoh mang tyngka kum ka jingker ïa ki top um ha Lower Lumparing kiba la kot T 6 lak bad na ka bynta ki jingdonkam ki nala bad kiwei ba la pynpaw da ki nongkitkam shnong yn sa shimkhia," ong u Bah Sanbor da kaba ong ba kum ka dak ka jingburom ïa ki jingkylluid mynsiem ki trai ban ai jaka shna surok u la pynbeit ba ynsa ai sngewbha ïa ki.
La pynïaid ïa ka jingïalang da u Rangbah Shnong Bah Don Shabong, lah ïoh jingkren na ki Rangbah Dong kiba la ai khublei ïa ka jingshimkhia u MLA ban pynïoh ïa ki surok ba la angnud lah bun phew snem, na u EE PWD Bah Kharmudai, lah donlang Bah kharhujon JE, bad ka jingïashim bynta ki nongshong shnong.
Lah ban ong ba ki don kumba 10 ïing hapoh Dong Ranap bad naduh Dong Skul haduh Dong Seij ki don kumba 28 ïing ki ban ïoh myntoi na ka surok bad kiba dei ruh ki trai jaka.
Nongstoiñ:Ka Nongriat Farmers & Environmental Conservation cum Tourism Society myn sngi saitjain, ka la ioh ban plie paidbah noh ia ka Eco Tourism hapoh ka shnong Nongriat WKH, ha kaba la wan ruh ban plie da u Lam phang ka Ïing Dorbar thaw aiñ ka Jylla, u bah Metbah Lyngdoh kum u kongsan.
Ha katei ka sngi ha shwa ban pynlong ia ka jingialang plie hapoh Nongriat na ka liang jong u kongsan ha ryngkat ka jingiadonlang ruh u MLA ka Rambrai Jyrngam Constituency u bah Kimfa S Marbaniang lem bad ki ophisar ka District kila ia hiar sha ki jaka jngohkai ba don ki kshaid ban plie paidbah noh ia katei ka jaka jngohkai.
Ha kaba ai jingkren kum u kongsan ha ka jingialang plie u bah Metbah Lyngdoh u la ong ba ki jaka jngohkai ki dei kiba u Blei hi u la buh kyrpang ban pynitynnad ia ka mariang bad ka kam jngohkai pyrthei kadei kawei na ki lad ban kynkiew ia ki District bad ka Jylla.
Shuh shuh u la ong ruh ba ka Society kaba pyniaid ia katei ka Eco Torism ha Nongriat ka don ia ka jingangnud ban pynlong kawei na ki jaka jngoh kai kaba paw kumta ka shong ha ki trai shnong kumno ban pynjuh pynjan ia ki paidbah kiba wankai sha katei ka thain.
“Na ka liang jong ka tourism ka don ia ka bynta ban noh synniang sha ka im lang ka sahlang ha kaba iadei bad ka kamai kajih khnang ba kan long ka jingmyntoi ia ki paidbah bad kumjuh ban pynsuk ia kiba wankai" ong u bah Metbah.
Ha kaba iadei pat bad ka dorkhas ba ka shnong kala ai na ka liang jong u kongsan u la kular ba un sa phah sha ki myntri bad ki tnad ba dei peit ban pyni noh jingiarap ia ka shnong khamtam ia ka surok ban pynsuk ia ki nongwan jngohkai ban poi shaduh ki jaka.
Shillong:Ka kynhun ki seng samla pule ka dong shatei lammihngi jong ka Ri India ha ka sngi ki la pynlong ïa ka jingwah Lama ïong ha kylleng jong ki jylla kane ka thaiñ ban pynpaw ïa ka jingpyrshah ïa ka jingpdiang ka Ïing Dorbar Parliament ïa ka Citizenship Amendment Bill, 2019 ha ka 11 tarik Nohprah, 2019.
Ban pynpaw ïa ka jingpyrshah, ka NESO ka la pynbna ïa katei ka sngi kum ka sngi ba dum “Black Flag Day" namar ka sorkar Pdeng ka la pdiang ïa ka bill wat hapdeng ka jingpyrshah.
Ka seng samla pule KSU kaba dei ka dkhot jong ka NESO ruh ha katei ka sngi ka la pynlong ïa ka jingwah lama ïong ha ki bynta ba kongsan ha ka nongbah Shillong, ha Khyndaitlad, Motphran bad kiwei kiwei jaka ba kham paw jong ka Nongbah Shillong.
U samla J Marbaniang ba dei peit ïa ka jingwah lama ïong na ka seng KSU haba kren ha ki lad pathai khubor u la ong ba ka jingwah lama ïong ka long ban pyrshah ïa ka jingpdiang ka Ïing Dorbar Parliament ïa ka Bill CAB, 2019 kaba la long ka aiñ mynta.
Ki nongialam Congress kiba ju iaid pyneh shadem baroh shi ryta, mynta ki la long kum uto u miaw shah khap tmain lane u ksew shah dain tdong, kumta ngan shu ai jingmut noh khyndiat, namar kat ha kane ka saw ka sian, don hi kata ka jingsngew para nongialam, naba ha ka politics hi, ym ju don ki lok lane ki nongshun kiban ialong kumta shi ryta.
Ka jingkynthih seng ki 12 ngut ki MLA hapoh ka jingialam u Dr.Mukul, Bah Charles bad kiwei, ka dei ka kam kaba la pynkhein khnang (wilful violation) iaka ain kyntiap seng pyllein-pyllien bad ba ki dei ban ngat ha ka waitlam jong ka ain Bynrap-10, ban khrai ia ki na ka jinglong MLA.Bun ki MP, MLA kiba la shah mait kumta ha kylleng.
Da kaba burom ia ki riew paidbah, ka long kaba eh shisha ban sngewthuh ia kine ki ain, namar khyndiat minit shuwa ba ngan thoh ia kane ka article, u paralok Garo uba la shongthait kum u Dr.na NEHU, u dang kren bad kylli halor kita ki bynta one third-two third kiba don hapoh katei ka Bynrap-10.
Ym tang katta, ha ka jingialang jong ki Speaker ka ri India, kaba la long ha Haryana ha u snem 2008, haba nga la kren halor kane ka Ain Bynrap-10 kaba don ha ka Constitution of India, bun ki Speaker ruh kim sngewthuh bha.
Kum ki riew paidbah, ka long ka shisha kaba eh ban sngewthuh bniah ( Ia kane ka bynta nga la kynthoh ruh ha ka kot jong nga ‘Golden Meghalaya’ kaban sa pynmih shen.
) Hynrei ynda pylleit jingmut bha, lah hi ban ioh kem.
Tang ban shu sot khyndiat ban sngewthuh, ka parakrap 2 jong kane ka Ain ka ong shai kdar, ba kino-kino ki MP ne MLA kiba phet lane kyntiap seng, kin duh noh ka jinglong dkhot.
Ka parakrap 3 pat kaba ju don ha kaba sdang bad kaba ju ailad ba kito kiba la don shibynta na ka lai bynta, kiba kwah phet ban iadon noh shabar (split), ki lah ban leh kumta.
Ia kane ka jingai lad la pyndam noh hadien lyngba ka jingpynbeit (amendment) bad la khang noh sbak naduh 1.1.2004, ban ym shah tdot ban iaphet seng huri-hura.
Tang ka jingpyniasnoh (merger) hapdeng ki ar ne lai-saw seng, kaba don hapoh ka parakrap 4, ka dang don bad shah haduh mynta.
Hato ka kynhun ki 12 ngut kiba phet noh na la ka ing Congress, na kaba ki jop kum ki MLA (political adulterers), ki hab ha kano ka kyndon?Ka ain ka shai kdar (unambiguous), ba ki dei kiba la ryngkang diengkper, wat lada ki leit pyniasoh sha ka TMC ne shano-shano ruh, ym don lynti tdot.
Wat lada baroh 20 ngut ki MLA Congress ki iaphet lut ruh, kim lah, namar khang ka ain kumba la kdew haneng.
Ka parakrap-4 haneng kaba ailad ia ka jingpynsnoh lang, kam kdup (apply) hangne, namar ka Congress Meghalaya ka dei tang ka tnat jong ka Congress AICC ka ri India.
Lada leit lang baroh kawei ka Congress AICC, kata te ka shong ain bad ka long.
U Lamphang ka Ing Dorbar, Bah Metbah Lyngdoh ula dep pan jingshai (show cause) na ki 12 ngut ki nongryngkang diengkper ban pyndep ia ki rukom ka ain, hynrei kam idon jingmut shuh ka jingpynshai jong ki, namar ki la leit da kaba shai, ki la leh da kaba shai, leit rung TMC da kaba shai, ha GHADC ruh la iakylla TMC lut ki MDC Congress, kumta la shai kdar, khlem jingartatien ei-ei.
Hapoh ka parakrap 6 jong katei ka Bynrap-10, ka bor ka shong ha u Speaker kumno un leh, kata kan shong ha u.
Tang ban shu pynkynmaw, u Speaker barim, P.R.Kyndiah, ula mait ia ki jinglong MLA ki 5 ngut ki Independent MLA, kita ki long u Dr.Don Kupar Roy, Mrs.Miriam Shira, Simon Singshai, Monindro Agitok bad u Chamberlain Marak ha ka 17.08.1991 ba ki kyrshan ia ka Sorkar u Bah B.B.Lyngdoh, kaba paw shai ba ki la iadon lang.
La bun kum kine ki jingjia ia kiba ka Supreme Court ruh ka ieng halor ka nongrim ka ain, ban ym ailad ia kino-kino kiba ryngkang shane shatai na ka bynta ki jingthmu barieh jong ki, khnang ban pynkhuid phar ia ki kam beh shuki bad beh tyngka da ki nongialam.
Tip balei ki nogialam Congress ki shong kli kti pynban kat halor kane ka kam?Hato ki ruh kim tip ain, ne ki khmih lynti ba ki 12 ngut kin wan phai, ne dang don kiba thmu join lang noh?Namar ka riti bishar ka long ba ym dei ka Ingbishar kaban leit wad ia ki jingjia, hynrei kito kiba ngat jingeh, ki dei ban leit mudui hi sha Ingbishar.
Nongstoiñ:Ha ka jingia lang plie ia u maw nongrim ban tei ia ka jaka shong peitkai jong ka madan phutbol ha Mawkynjoiñ Laitkseh u MLA ka Nongstoiñ Constituency u bah Macmillan Byrsat u Ia pynshai ruh sha ki paidbah halor ka jingbym shah kynthup ki 10 tylli ki shnong ka Laitkseh bad Marngor Circle sha ka District kaba thymmai ka Eastern West Khasi Hills District.
Kane ka jingpynshai jong u MLA ha kaba iadei bad katei ka bynta kadei ruh hadein ba ki la mih ki jingkhih phaloh jong ki katto katne ki paidbah nongshong shnong jong kitei ki 10 tylli ki shnong kiba kwah ban leit iasoh sha katei ka District thymmai kaba dang shu dep plie dang shen.
U MLA u la pynshai da kaba ong ba ka jingbym shah kynthup kitei ki 10 tylli ki shnong sha ka District thymmai, ka dei namar ba ka lynti jong ka aiñ kam shah namar ba kitei ki shnong ki hap hapoh ka Nongstoiñ Assembly Constituency bad u la ong ruh ba ka jingphiah ia katei ka District thymmai la pynshong nongrim bha kumba la leh ha ki por ba phiah ia kiwei pat ki District.
U la pynkynmaw ruh ia ki 18 tylli ki shnong ka thaiñ Warsanlyngdoh kiba hap ha Nongstoiñ C&RD Block bad ha ka Hima Nongstoiñ ha kapor ba phiah ia ka SWKHD kitei ki shnong ki kwah ban neh ha WKHD, hynrei kim lah tang na ka daw jong ka Assembly Constituency kaba ka aiñ jong ka sorkar India, ka Act of Parliament, ka limitation Act 2017 ka ong ba kitei ki shnong ki hap ha ka Ranikor Assembly Constituency, kumta yn nym lah ban pynneh ha ka District kaba rim kumba ki kwah.
Ha kaba iadei pat bad ka C&RD Block u MLA u la ong ba la dep ban iakren sha ka sorkar, ba ia mynta shipor katba ym pat lah ban pynbeit da kumwei ka jingtreikam ki skhim jong u MLA ka Nongstoiñ bad jong ka WKHD kiba hap hapoh Mawthadraishan Block ia mynta shipor na ka bynta kitei ki shnong kiba hap ka Block ha Mawthadrai shan yn dang pyntrei ha katei ka juh hi ka Block.
Shillong: Ka Synjuk ki Nonghikai Meghalaya Upper Primary School Teachers Association (MUPSTA) Central Body ka la pynlong ia ka Central Executive Committee (CEC) ha ka 08tarik Nohprah 2021 ha New Hope Restaurant,Bariki,Shillong.
Ka Seng da kawei ka jingmut ka la shim ia ka rai ban pynlong da ka jingiakhih da kaba shongkyllain myngngor, ha ka  17tarik Nohprah 2021 ha rud Surok All India Radio,Shillong (Opposite Governor Office Shillong), naduh ka por 11baje mynstep.
Kane ka jingiakhih da ka ba shongkyllain myngngor ka long ban pynpaw ia ka jingbym sngewhun jongki, ia ka jingleh klet jongka sorkar ia ki jing dawa ba shongnia jong ka seng kata ban kyntiew deficit noh ia baroh ki 844 tylli ki Adhoc Upper Primary School ha Meghalaya baroh kawei.
Kum ban shu pynkynmaw hangne,ha ka jingshisha ka sorkar ka la dep ban kular ban kyntiew deficit noh ia ki tei ki skul ha ka Teachers Conference kaba la long ha Asanang,Tura,West Garo Hills ha u snem 2018 hynrei haduh mynta mynne ym pat iohi dak eiei ruh em ba ka sorkar kan shimkhia ia ki tei ki jingeh jong ki nonghikai skul.
Ka Seng kan ym pdiang da lei lei ruh ia ki jingkren lap lah jong u Myntri ka tnad Education bah Lahkmen Rymbui ban shu ong beit ba ka Sorkar kam lah ban kyntiew deficit ia baroh ki 844 tylli ki Upper Primary School ha Megjalaya.
Kumta, ka seng ka kyrpad ia baroh ki nonghikai Upper Primary skul kiba don ha Meghalaya ki ba don ha ka shatri jong ka MUPSTA baroh kawei ba kin sngewbha ban ia mih ryntih ha ka tei ka sngi khnang ba ka sorkar kan iohi shisha ba ki long ki nonghikai kiba shem jingkordit bad ba shem jingeh shisha, ong ka kyrwoh na U bah E.G War Organising Cum Publicity Secretary MUPSTA Central Body.
Shillong: Ka sorkar jylla, ha ki khyndiat sngi ba ladep, ka la thoh sha ka North Eastern Hills University (NEHU), sha ki Deputy Commissioner lem bad shibun kiwei ki tnat sorkar, ha kaba ka la pyntip ia ka hukum, kaba la pynmih da ka sorkar jylla, ha ka 23tarik Lber 2021, kaba khang ia ki nonghikai jong ki skul kiba ioh jing iarap na ka sorkar (aided educational institution) lem bad ki nonghikai ha ki kolej, ki University, kum ki Lecturer, ki Proffessor, ki Asstt Proffessor bad kiwei, ba kin shim bynta ha ki kam sain hima sima, ki kam shnong kam thaw (local bodies) lane ba kin shim bynta ha kino kino ki kam elekshon.
Katei ka dei ka hukum, kaba la pynmih da ka Deputy Secretary jong ka Education Department, kaba la soi ha ka 8tarik Naiwieng, 2021, lyngba ka shithi kaba Memo.
No.Edn.49/2015/Pt.1/505-A.Ka biang beit, shisha kim don por shuh ban bat ia kiwei pat ki jait kam nalor ba bunkam ka kam Nonghikai.
Kohima: Ka Konyak Union, ka dawa na U Amit Shah, myntri kam poh iing ka sorkar India, ba u dei ban weng noh ia ka jingkren bym kit khlieh jongu bad kaba ialam bakla ha Parliament bad ka kyntait mardor, ia ka kyntien, kaba ong ba ki shipai ki leit siat bakla, lane ba ki shipai, ki leit siat ia ki riew paidbah, da ka jingthmu ban iada ialade.
U Shah, ha ka jingkren jongu ha Parliament, ula ong ba ki hynriew ngut ki riew paidbah, ki la shah siat iap, ha ka 4tarik Nohprah; da ka jing suba, ba ki dei ki lehnoh bad nangta ba kim shym la sangeh ia ka kali, haba ki shipai, ki la pynieng ia ki.
Hadien kata, ki don sa 7ngut kiba shah siat iap, ha kitei ki juh ki shipai, haba ki leit hiar thma ia ka ktem ki shipai Assam Rifles ha Oting, da kaba u Shah, u ong ba ki shipai, ki siat iap sa ia kitei ki 7ngut, ban iada ialade.
Ki jait bynriew Konyak, ki don ha kine ki sngi, ha ka jingshong sngewsih, kaa la iaid la hynriew sngi kynthih, ha Mon District bad ki byrngem, ba kin iaid ia ka jing iakhih jongki sha palat jong ka district lane sha palat jong ka jylla, lada ka jingdawa jongki, ban weng noh ia ka ain AFSPA, kam trei kam, ha shwa ka 13tarik Nohprah 2021.
U T Yanslem, u nongkren ki jaitbynriew Konyak, u kylli ba ha kano ka dur, ki shipai, kin iada ialade, haba ki ialeh  bad ki riew paidbah, kim bym don tiar eiei ruh em.
“Ki 21ngut ki shipai, ki la thombor, da kaba ki siat iap ia ki hynriew ngut ki samla shnong, katba ki dang wan phai sha la iing" ula ong shuh shuh.
Ka Yingphe Konyak, uwei pat u nongkren jong ki jaitbynriew Konyak, u ong ba ki jingkren jong U Shah, ki dei ki jing pynlehrain ia u bad ka ong shuh ba ka AFSPA, ka dei ka hok ban pynshitom ia ki briew, ban bat bor ia ki kynthei, ban pyniap bein ia ki bad ka dawa ba dei ban sangeh shi syndon ia ka jingthombor ia ki Naga lem bad ka thain shatei lam mihngi, da kaba shim ia ki, kum ki fourth gender.
“Kumno kat u myntri kam poh iing, un kren kum kato ka jingkren, khlem da wad ia ki jingshisha? Kumno un bakla haduh katto"? ong ka Konyak, ha kaba ka dawa ba u dei ban pan map mardor na u paidlang ka jylla Nagaland.
“Lehhok bad bishar hok…" (Lebitikos 19:15)Ka 10 tarik u December ka dei ka International Human Rights Day ne ka Sngi kynmaw ia ka Hok Longbriew Manbriew satlak ka pyrthei.
Ha kane ka jingthoh ngin їa kdew bad їatai na ka phang jong ka Jingngeit, ka Theology bad ka Baibl jong ka niam Khristan.
Ha ki snem 1980, u Hans Kung u stad theology uba khraw u la kylli їalade hato lah mo ban wanrah ia ka jingsuk ha ka pyrthei khlem ka jingїasuk jong ki niam bapher? Ka jubab ka long em, ym lah ban wanrah jingsuk ha pyrthei lymda ki niam ki їasuk bad ki niam bapher kin ym їashong suk para ma ki.
Ha kajuh ka por pat u Hans Kung u shem ba ki don ki jinghikai niam ne ki jinghikai shong tynrai jong ki niam bapher bapher kiba їasyriem kawei bad kawei pat.
Kine ki jinghikai shong tynrai jong ki niam bapher ki thew bad thmu ban wanrah ia ka hok, ka jingsngur bad ka jinglaitluid na ki kam pyntriem bad jingїaumsnam bad ki long na ka bynta ka jingbit jingbiang jong ki khun bynriew.
U Hans Kung u shem ba lah ban pynurlong bad pyntreikam ia kine ki nongrim tynrai jong ki niam bapher na ka bynta ka jingsuk jong ka pyrthei.
Kumta u Hans Kung u tyrwa, “ki nongrim tynrai ki jong ki niam bapher ki dei ban treikam ha satlak ka pyrthei bad u nam ia ki ka Global Ethic".
Hoid ka kyntien “ethic" ka thew ruh ia ka akor ka burom ha ka їaid ka їeng bad ka jingim, hynrei u Hans Kung um shym thmu ban teh kyndon ia ki briew ne jingim briew shimet ba kumno ki dei ban im ne ki dei ban їaid ban їeng.
Ka saiῆpyrkhat jong u ka long ba ia ka jingim ne jingleh jingkam jong u briew ne ka briew ha pyrthei dei ban saiῆdur bad kdew lynti da ki nongrim tynrai kiba tei ia ka longbriew manbriew.
Ha ka snem 1993, ka Dorbar Bah jong ki niam ha ka pyrthei kaba la long ha Chicago ka la pynbna paidbah ia ka Global Ethic ne Ki Nongrim Tynrai jong ka longbriew manbriew satlak ka pyrthei.
Katkum u Hans Kung, ka Global Ethic ne ki nongrim tynrai ki dei kiba la sot bad shim kylliang na ki niam bapher bad la pynwandur ia ki ha kawei ka thup bad kim dei pat ban paw ba ki dei ki jinghikai niam bad kim dei da lei lei ban tyllep noh ia ki hok longbriew manbriew ba la pynbna pyrthei da ka United Nations.
Ha ka Global Ethic ki don saw tylli ki nongrim tynrai kiba ym lah satia ban pynkylla lymne ban їapynleit-їapynwan.
Kita ki long kine harum:.
Shillong:Ban kynmaw ïa ka sngi ba ka United Nations General Assembly ka la jied ïa ka Universal Declaration of Human Rights (UDHR) ha u 1948, la rakhe ïa ka International Human Rights Day 2021 ha ka Sngi Thohdieng hapoh State Convention Center, Shillong.
U Chief Justice ka High Court jong Meghalaya, u Justice Sanjib Banerjee u la donlang ha ka prokram kum u kongsan.
Ïa katei ka prokram la pynlong da ka Meghalaya Human Right Commission halor ka phang “Equality – Reducing Inequalities, Advancing Human Rights"Haba kren ha ka prokram, u Justice Sanjib Banerjee u la banjur halor ka jingdonkam ban ïada ïa ka jingbun jait hapoh ka Ri India.
Haba batai shaphang ka caste system bad shah ñion ki kynthei ne Longkmie kaba dang long ka jingshisha haduh kine ki sngi, u la ba kine kidei kiba la hiar pateng naduh ki por ba larim kiba ym lah satia ban sngew sarong satia.
Haba ther tyngeh ïa ka rukom ñiew ki briew kiba kongsan bha ne VIP culture kaba la wanrah jingpynïapher ïa kito kiba don ha ka bor bad ki luk ki lak, halor ki rukom ba ki la leh ïalade bad ka jingïar ki lad ne hok kaba ki la ïoh lehkmen, u la ong ba ka long kaba lehnohei ban pynpra ïa ki jingtei baheh tang ban pyndap ïa ki dustur ki briew kiba kongsan jong ka jait kiba donbor ne bahalor jong kito kiba don ha ka bor.
U la bynrap ruh da kaba ong, “Katba ka India ka kren kob halorjong ki babun ki jingsngewtynnat ki juk mynta, ka jingthngan, ka jingduk, ka jingduna ki jingïada bad ki lad sumar ka Koit ka Khiah ym pat lah ban kren bha ha rukom ba biang.
"Haba ong ba ki hok longbriew manbriew ki longpdeng ïa ka jingmut jong ka jingsuk bad ka roi ka san, u Justice Sanjib Banerjee u la ong ba ka jingkyntiew tang ïa ka hok ha ka Saiñ Hima Sima kan ym lah ïalam sha ka jingkmen ba pura jong ki hok longbriew manbriew kum ha ka ïoh ka kot, ka imlang sahlang bad ki hok ka kolshor kiba long kiba donkam bad ka Ïing Kashari ka don la ka bynta kaba kongsan ban leh khnang ban ïada ïa ka hok ki shimet haba ïadei bad ka kyrdan.
Nongpoh: Ki paidbah ha ryngkat ki nongialam shnong jong 6 tylli shnong kiba kynthup ia ka shnong Lumdiengngan, Wahmyntait, Mawkduk, Kyrdeng kiba hap ha Ri Bhoi District lem bad ki paidbah na ka shnong Lumkseh bad Mawkynring kiba hap hapoh East Khasi Hills District, mynta ka sngi ki la iamih paidbah ban dawa ia la ka hok bad ban pyrshah ruh halor ka jingkam u Bah Wording Nongrum, uba la kam ialade kum u Sordar ka Shnat Raid Tynring ba kine ki 6 shnong ki hap hapoh katei ka Raid.
Ban pyrshah halor katei, ki paidbah mynta ka sngi ki la pynlong ia ka jingiaiaid paidbah na shnong Lumdiengngan sha Umsohlang, ki shnong kiba don harud ka surok Shillong By-pass.
Ia katei ka jingiaiaid paidbah ban pyrshah ia u Bah Wording Nongrum, uba la kam ialade ba u dei u Sordar ka Shnat Raid Tynring, la lamkhmat da u Bah Nover Sumer, Chairman ka Synjuk Dorbar Pyllun Hynriew Shnong, nangta u samla Aristotle Nongspung, President Seng Samla ki 6 shnong, ka Kong Orda Mary Lynshing, ka Secretary Seng Longkmie ki 6 shnong, u Bah Orky Kharumnuid, Rangbah Shnong ka Mawkynring lem bad shibun kiwei pat.
Lyngba katei ka jingiaid paidbah la pynlong ruh ia ka jingialang ban shim ia ka rai kaba khatduh pyrshah halor ka jingshah thombor ha utei u Bah Wording Nongrum, kaba la neh haduh mynta la palat 21 snem eiei.
Ki riew paidbah ha ryngkat ki nongialam shnong, ha ka jingkren ka jong ki, ki la pynrem jur halor ka jingthombor bad rhah bor jubor jong u Bah Wording Nongrum u ba la kam ialade kum u Sordar jong ka Shnat Raid Tynring da kaba kam ruh, ba kine ki 6 shnong ki dei kiba hap hapoh kane ka Raid, ha kaba ki paidbah ki la mad ia ki jingeh, ki jingshah thombor, jingiuhroit ia ka hok longbriew man briew bad khamtam halor ki jingdei hok ban ioh ia ki lad pynroi pynpar ha kine ki 6 shnong.
Ki paidbah bad ki nongialam shnong na kitei ki shnong, ki la pynpaw ba ka jingkam u Bah Wording Nongrum ba u dei u Sordar jong ka Shnat Raid Tynring da kaba u la shah jied ha ryngkat ka jingtip lang jong kine ki 6 shnong, ki la ong ba ka dei kaba bakla shaba palat bad ka dei ka jingkam kaba khlem nongrim da utei u rangbah, namar ki briew kiba sah ha kitei ki shnong ki la pynpaw ba kitei ki 6 shnong kim don satia hapoh ka jingkdup jong katei ka shnat Raid Tynring.
Nongpoh: Ha ka sngi kaba u Myntri ka tnad Community & Rural Development (C&RD), u Bah Hamletson Dohling, u la leit ban shim bynta ha kaba rakhe ia ka SHG Mela Cum Health Camp, kaba la long mynta ka sngi ha madan Kurkalang, Ri Bhoi, utei u Myntri sorkar u la lah ruh ban buh ia u Mawnongrim na bynta ban tei ia ka ophis treikam ba pura ka Bhoirymbong C&RD Block.
Na bynta ban tei ia katei ka ophis treikam ka Bhoirymbong C&RD Block, u Bah Hamletson Dohling, u la ong ba ka sorkar pdeng lyngba ka tnat Tribal Affairs, ka la pynmang pisa haduh T.2.50 klur, ha kaba kan sa treikam noh shen, namar ia ka Work order, la dep ban aiti sha u Kontraktor u ban sa pyntrei ia katei ka ophis treikam ka Bhoirymbong C&RD Block.
Nalorkata, ha katei hi kajuh ka sngi, u Bah Hamletson Dohling, u la pynbna paidbah ba ka Traditional Market, kaba la sahteng mynta la katto katne bnai, hynrei mynta ka jingpynkhreh na ka bynta ban tei ia katei ka Traditional Market kan sa sdang noh shen, namar ia ka Work order la dep ban aiti sha u Kontraktor, ia kaba shen kan sa pyntrei noh.
Kiba la sakhi ha katei ka sngi kaba la pynlong ia katei ka SHG Mela Cum Health Camp, ki kynthup ia u Dasakhiatbha Lamare Myntri ka tnad Transport, Bah George B Lyngdoh MLA ka Umroi, Bah Rangkynsai Kharbuki MDC, SC Sidhu Director ka tnad C&RD, ka kong RM Kurbah Deputy Commissioner, Dr CJK Warjri BDO ka Bhoirymbong C&RD Block bad kiwei kiwei ki ophisar bad ki riewbah jong katei ka thain hi baroh kawei.
Nongpoh: Mynta ka nohsngi, ha ka por 2:30 baje eiei janmiet, kawei ka longkmie kaba dang shu wan sei pisa na SBI Bank kaba don ha 11mer Mawsmai, ka la shah rongtuh noh ia ka pisa kaba 3 lak tyngka, kata hadien ba ka la shah knieh kynthet ha arngut ki briew, kiba la wan da ka thuk thuk kaba khlem don number.
Katei ka Longkmie, haba ka la mad ia katei ka jingshah knieh kynthet ia katei ka pisa kaba dang shu wansei na Bank, shipor ka la pyrshang hi ban iakhun pyrshah ia kitei ki runar, hynrei namar ba ka don tang marwei, kam shym la lah ban iakhun pyrshah ia kitei ki runar.
Ha katei ka jingiakhun pyrshah ia kitei ki runar, katei ka Longkmie kaba la iakhun tang marwei hi, ka la mynsaw jur ha ki bynta ki kjat bad kti, kaba la pynlong ruh ia kitei ki runar ba kin ioh rong da kaba suk ia katei ka pisa, kaba katei ka Longkmie ka dang shu sei na katei ka Bank.
La ong ruh ba ha katei ka por ba katei ka pisa ka shah knieh kynthet ia katei ka pisa, ki paidbah kiba don ha katei ka jaka, ki dang bunkam bha ha la ki jong ki kam.
Halor katei ka jingshah tuh katei ka Longkmie, ki riew paidbah ha katei ka shnong, ki la ong ba ki jingjia shah knieh kynthet ha ka por ba sei pisa ha katei ka jaka kam dei shuh kaba dang thymmai, hynrei ka la dei ka jingjia kaba la jia na ka por sha ka por bad kata ka ju jia ha ka por ba ki briew ki la mih na Bank hadien ba ki la dep ban sei pisa.
Halor katei ka jingjia shah tuh ia katei ka longkmie, ki Pulit ka Jerobad Police Outpost, Assam, ki la dep ban rejister case bad ka jingtohkit ne ban thwet ia kitei ki runar kan dang iai shakhmat.
New Delhi: Ym sngew lahngeit ia ka khubor, tangba ka dei pat ka jingshisha bad kata ka dei ba u Labh Singh, u nongshna mobile ha ka shnong  Ugoke, ha Barnala district, uba dei u kyrtong jong ka seng Aam Aadmi (AAP), u hap ban iakhun pyrshah ia u myntri rangbah ka Punjab, U  Charanjit Singh Channi, ha ka elekshon MLA ha Punjab bad ula jop shisha pynban.
Ka Bhadaur, ka dei sa kawei pat ka Constituency, kaba U  Channi, u ialeh elekshon, nalor ka  Chamkaur Sahib.
Ka Bhadaur, ka dei ka Constituency, kaba la jop da ka AAP ha u snem 2017.
U Labh Singh, uba 35 snem ka rta, u dang shu pule ia ka Class 12, hynrei, ula iehnoh ia ka jingpule bad ula plie da ka dukan ban shna mobile bad ynda ula pyn iasoh ialade sha ka seng APP, ula kiew kyrdan shaduh ka kam President jong ka circle, kaba u don.
Ha ka affidavit kaba u pyni, ia ka jingdon spah jongu, ka dei tang kawei ka  thuk thuk Hero Honda 2014.
Ka jingkren jong U Lab Singh, haba kanbas paidbah ka long “Lada u myntri rangbah, ula wan rah ia ki kam pynroi ha ka Constituency jongu, kumta, um donkam ban kynriah ialade na kawei ka jaka sha kawei pat".
U Lab Singh, u dei u khun jong u nongniah kali kamai.
New Delhi: Ka Pakistan, ka pan jingshai na ka India, halor ka jingsiat nam ding jong ka India sha katei ka Ri bad hadien kata, ba la kynnoh, ba ka dei tang ka jing kum siat bakla bad ba ka dei ruh ka jingthut jong utei u namding, uba dang don ha ka jingshna pynbha.
Ka Pakistan, ka dawa ban pynlong ia ka jing tohkit na baroh arliang ki Ri, ban lap shisha ia ka daw tynrai, halor ka jingleit hap jong utei u namding sha u pud jong ka Pakistan bad la dawa ruh ia ki Ri ka pyrthei, ba kin buddien bha, halor katei ka jingjia, khamtam hapdeng jong kitei ki Ri, kiba la don ia ki tiar thma niwkliar.
Ha ka sngi thohdieng, ka tnat iada ri jong ka India, ka kam ba u namding jongka, ula leit hap ha Mian Channu, ha Khanewal district jong ka Pakistan, ha ka 9tarik Lber 2022 bad ka la bthah ruh ban pynlong ia ka jingtohkit kaba khlain bor bha.
Ka tnat iada ri ka India, ka ong ba ha ka 9tarik Lber 2022, ha ka  jingshna pynbha ia utei u namding, hynrei, ka la don ka jingthut, ha ka rukom shna, ha kaba la siat bakla pynban, ia utei u namding.
Na ka liang ka tnat bar ri jong ka Pakistan, ka kynnoh, ba katei ka dei ka jingdkoh bad ka jingthut kaba don ha ka rukom sumar jong ka India, ia kitei ki tiar ialeh thma kiba khlain bor bad ka Pakistan, ka ong ruh ba ka jingthmu ban pynlong ia ka jingtohkit dalade hi, kam iahap satia, namar ba utei u namding, u leit hap ha ka Ri Pakistan.
Ha kajuh ka por, ka Islamabad, ka dawa na ka India, ba kan pynshai, halor ka rukom sumar jongka, ia kitei ki namding ban iada na ka rukom siat bakla ia ki namding, na kiba kum kine ki jait jingjia bad ka India, ka dei ban batai shai, ia kiba kum kine ki jait namding bad ka bor trei kam jong utei u namding, uba leit hap ha Pakistan.
Ka Pakistan ka kylli ruh “Hato ki namding jong ka India, ki dei kiba la pynap lypa ban siat ia ki, wat haba ki don ka jing maramot ruh" bad la ong shuh shuh, ba balei ka India, kam shym la pyntip satia mar mar ia ka Pakistan, hynrei ka ap pynban ia ka Pakistan, ba kan da kylli bad pan jingshai na ka sorkar India.
“Ka India, ka dei ban jubab, la utei u namding, u dei uba la pyndonkam da ki shipai jongka, ne ioh ki pyndonkam bakla da kiwei pat ki kynhun?" ong shuh ka Pakistan.
Shillong:U Symbud Myntri rangbah ka Jylla, u bah Prestone Tynsong, u la kyntait ia ka jingkynnoh jong ka Khasi Hills Autonomous District Council (KHADC), ba ka sor kar jylla ka la iaid lait na ka council, ha kaba pynbit pynbiang ia ka kaiphot halor ka jing pynbeit ia u pud u sam hapdeng ka jylla Assam bad Meghalaya.
Lah ban kdew hangne ba ha ka 9 tarik mynta u bnai, na ka liang ki MDC ki la iatai ia ka motion halor ka kamram jong ka KHADC halor ka jingpynbeit ia u pud u sam, hapoh ka ingdorbar mangtyngka jong ka Council da kaba ki la pynpaw ia ka jingbynniaw halor ka kaiphot kaba la wan rah da u Myntri Rangbah hapoh ka ingdorbar thawain jong ka jylla, halor ka jingpynbeit ia u pud u sam hapdeng ka jylla Assam bad Meghalaya.
Na ka liang u Symbud myntri rangbah, haba ia kren bad ki lad pathai khubor u la ong “Ki MDC kim dei ban sngewthuh bakla halor kane ka mat namar ba naduh ba don ka District Committee, ngi la kynthup lang ia ki MDC bad MLA bad ki Syiem, ki hima ki rangbah shnong ha kane ka Committee".
U la bynrap shuh shuh “Ban ong ba ki khlem shim ia ka jingpynsngew jong ki, ka long kaba bakla namar ba naduh nyngkong ka sngi hi ngi la ia don lang bad ngi la don ka jingialang la 3 sien bad baroh kine kiba don bynta lang".
U bah Tynsong u la ong ba lait na kane ka jingkynthup lang, ia baroh kiba don bynta lang ha kane ka jingialang, yn ym don shuh da kawei pat lynti ban leh palat ia kata.
U la bynrap “Kan long kaba bakla ban ong ba ngi iaid lait na ka bor jong ka District Council, namar ba ki khlieh nongsynshar ruh ki dei ki ba don bynta lang bad ka council".
Nongpoh:U Syiem ka Raid Marwet, u Ken Syiem, myn hynnin ka sngi u la lum ia ki nong ialam shnong jong 7 tylli ki shnong kiba hap hapoh ka Raid bad kiba la shah kynthup ba kin leit noh sha Assam ha kane ka jing pynbeit pud hap deng ka Megha laya bad Assam, lyng ba katei ka jing ialang, ki la shim ia ka rai ba kin pyrshah beit bad ruh ba kin sa phah jingthoh sha u Myntri Rangbah ka sorkar jylla bad ruh sha KHADC, khnang ban don biang ka jingiakren halor ki kam pynbeit pud ha kitei ki shnong, khnang ba kitei ki jaka kin neh biang ha Meghalaya.
Ka nongrim kaba la pynlong ia u Syiem ka Raid ba un hap ban lum ia kitei ki nongialam shnong, ka dei hadien ba ka jingpynbha u Conrad K.Sangma, Myntri Rangbah ka sorkar jylla, uba la ong ba ki la don ki katto katne tylli ki jaka ki don ha Maikhuli Khanapara, Pilangkata, Patharkuchi ba kin leit noh sha Assam.
Nalorkata ki la iakren ruh halor ka jingduh noh ia ki katto katne ki jaka kiba la ai jingmyntoi ia ki paidbah, ki kynthup ia ka Dream Land Amusement Park kaba don ha Khanapara bad khamtam eh ia ka Transit camp kaba don ha Khnapara hi.
Kitei ki nongialam shnong, ki la pynpaw ia ka jingsngewsih eh ban tip halor ka jingdon ki katto katne ki jaka ba kin sa leit noh sha Assam bad kiba la ong ruh ba lada kitei ki jaka kin leit noh sha Assam, kan sa wanrah ka jingduhnong kaba khraw eh ia ki paidbah hapoh kitei ki shnong.
Ka sorkar assam kam lah ban knieh jubor ia ka jaka Meghalaya…lada ymdon kiba Don seal ban leit die sop sop…ha ki por bympoi pyrkhat ki ba bun ba lang….
wad shwa ia ka tynrai sa ia pyrshah…namar lane ka jing pyrshah tang na suin ka long tang ka kam pushara bad kam lape dpei ban darapjot iala ki kam barieh ki shu kut tang ha ka news lait nangta ki jaka lah leit hi sha ri Thor……u himonto u lalot jaka katne katne dei ba Don ba leit tyrwa….
kein lym kumta kumno sha ki Mizoram um nud challenge.
Shillong:Ka Joint Action Committee(JAC) jong ki khun ki hajar ka Hima Sohiong, myn hynnin ka sngi ki la tur sha ophis ka KHADC ha Shillong, ha ka jing ialam u Bah March kupar Thabah ban dawa na u CEM ka KHADC u Bah Titos bad u EM ba peit ia ka tnat Elaka u Jambor War ba dei ban weng noh mardor u Bah Banshemphang Thabah na ka khet Lyngdoh.
Ha kane ka sngi ki paidbah ki la pyrta shla lem ba ki jingthoh ban pynrem ia u CEM bad u EM ia ka jingkuman jong ki ban weng ia u Lyngdoh kumba ki la dawa naduh u snem 2019.
Hadien ba ki la shah khang ban let ia kynduh ia u CEM bad u EM ki la pynpra ia ka Gate ban ioh rung hynrei shuwa ba kin ioh rung la wanpoi noh ki pulit ka sorkar jylla ban pahara bad ban tem ia ki paidbah ioh mih kano kano ka jingjia bym sngewtynnad bad hadien kane da ka jingiamynjur na ka liang ka JAC ki la leit ban ia kynduh bad u Bah Martle Mukhim ban pynsngew ia ka jingdawa jong ki.
Shillong:Habau pyrshang ban wad jingtip kaba tikna na ki ASHA kiba dei ki nongtrei mon sngewbha jong ka koit ka khiah, ha kaba iadei bad ka jingkren jong u Myntri ka tnad ka koit ka khiah u James Sangma ha iing dorbar thaw ain ka jylla ha ka dorbar mangtyngka kaba dang iaid mynta shait shait, u Rupang u la ioh ban iakren bad ka nongialam jong ka kynhun ki ASHA(MAWU), ka Kong M Myrsing ban wad jingtip ia kane, na ka liang ka President ka MAWU, ka ong ba ka long kaei kaei kaba kyndit ban iohi na ka liang jong ia ki ia jingkren jong u Myntri ka tnad ka koit ka khiah namar ki ASHA kim pat ju ioh satia kat kata ka jingsiew ba 4000 khlem kynthup ia ki incentive na ka NHM kat haduh mynta mynne namar na ka liang jong ki ki ioh beit ka jingsiew ba tikna tang 2000 tyngka shibnai ka jingsiew na ka sorkar jylla ym kumba la kam u Myntri hapoh ka iing dorbar ba ki ioh 4000.
Haba iadei bad ka jingkam jong u Myntri ba ka sorkar ka siew ba ia kawei ka kam ba ki leh na bynta kiba ioh ki jait jingpang ba iabit 1550 tyngka, na ka liang ka Kong M Myrsing kat haduh mynta ki ASHA ki ioh tang 10 tyngka na kawei ka kam jong ki.
Shuh shuh ka la ong ia ka incentive ia na bynta ka jingtrei jong ki ha ka por ba ka jur ka jingpang Covid ki ASHA kim ioh shuh naduh u snem ba la dep, ha kaba iadei bad ka jingkam ba ka NHM ka siew ha kaba iadei bad ka Reproductive and Child Health Program 7651 shibnai na ka liang jong ka, ka la iathuh ba ym don satia kawei ruh ka ASHA ban tip shapang kane ka Program bad kumjuh ruh ia ka Health System kaba kin ioh na ka sorkar 2000 ka la bynrap.
Haba la kylli ia ka jingthmu jong ka sorkar ban pyndonkam noh ban siew sha ki ASHA da ka Online, ka ong ba kane ka lah ban buh jingeh ia ki ASHA kiba sah ha ki thain nongkyndong namar ba kiba bun ruh ki shnong kiba ym ju don network satia da kaba ai nuksaba lada ki ASHA ki ioh ban ai ia u ORS kin ioh shityngka bad kin hap ban iaid bad pynlut sngi tang ban kam ia katei ka bhah ba shityngka jong ki.
Na ka liang jong ki ASHA ki la iathuh ba ka kam kaba kitrei kam dei satia ruh ka kam kaba suk hynrei ka kam kaba khia shibun bad lada ianujor bad ka jingsiew kaba ki ioh na ka sorkar, ka ong ba kam iahap satia bad kaba ki ioh mynta.
Shuh shuh ka la kyntu ba kumba u Myntri u la kam ba ki ASHA ki ioh 4000 tyngka u dei ruh ban pynurlong noh ia kane.
Kyiv: Ka don ka jingbthei kaba jur ha ka nongbah Kyiv, ha ki khyndiat kynta ba ladep, ong ka khubor jong ki shipai Ukraine.
Ka la don ruh ka jing iasiat kaba jur bha ruh, ha ki jaka, kiba don shajan jong ka Kyiv bad kitei ki kynthup ia ka  Bucha, Irpin, bad ka Hostomel.
Kawei pat ka khubor, ka iathuh ba U  Ivan Fedorov, u mayor ka Melitopol, ula shah rahbor ha ki shipai jong ka Russia, hadien ba ula kyntait ban kohnguh ia ka jingbthah jongki.
Kham mynshwa, U  Ivan Fedorov, ula pyntip ba ki shipai Russia, ki la pynbor ba un kohnguh, hynrei, ula iathuh ba ula pyneh ban kohnguh ia ka jingbthah jongki, hadien ba ki la ioh kurup ia katei ka nongbah.
Shuh shuh, la iathuh ba uwei na ki nongniah liengsuin iapom jong ka Ukraine, uba la ju tip kum u snaiap, u dei pleng u briew uba shisha.
Ki shipai jong ka Ukraine, ki la pynmih ia ka video jong utei u shipai snaiap, ha kaba u ju byrngem ia kito ki nongniah liengsuin jong ka Russia, da kaba u ong " ‘Hello occupier, I’m coming for your soul!’ (hello nong wan tam pud, ngan wan ban shim ia ka jingim jongphi).
Ha katei ka video, ym shym la pyni, ia ka dur jongu, hynrei la shu pynmih, ba u shong ha ka liengsuin iapom, ha kaba la buhrieh ia ia ka dur khmat jongu, ha ka jingtap khmat bad ka mask ring lyer khuid.
Utei u shipai snaiap, la shim, ba ula lah ban siat pynhap  haduh shiphew tylli ki liengsuin iapom jong ka Russia.
Nongpoh: Ha ka jingjia aksiden Bike kaba la jia hynnin ka miet ha ka por 12:30 baje ei ei shiteng miet ha surokbah NH-6 bad kaba hap hapoh ka shnong 18Mer, Byrnihat, la ong ba u nongniah jong katei ka Bike u la khlad noh, katba u paralok u la mynsaw.
Ia katei ka Bike kaba don ia u number ML-O5-P-5897, ha kaba kitei ki arnut, ki mih na Shillong ban leit sha Guwahati, hynrei haba ki la poi ha katei ka jaka, katei ka Bike ka la leit ban tynrah beit ia u divider jong ka surokbah NH-6 hapoh katei ka shnong.
Ia kitei kiba la ngat ha katei ka apot aksiden, nyngkong la rah sha CHC Byrnihat, hynrei namar ba la jur palat ka jingmynsaw, la pynkynriah noh sha ki jaka sumar ha Guwahati bad la ong ba u nongniah jong katei ka bike, u la khlad noh ha ka jaka sumar ha Guwahati.
Ki tup jong ki shipai Russia, ki la shah khyrwit jem hynnin ka sngi, ha ki suloi ba khlain bor jong ka Ukraine bad katei ka dei hadien, ba ki tup jong ka Russia, ki pyrshang ban rung sha ka nongbah Kyiv bad katei ka la pynlong ia ki shipai Russia, ba kin hap phai dien noh, na ka jingthmu ban rung sha katei ka nongbah jong ka Russia.
La iathuh ba ka kynhun jong ka  Red Army, ka dang iai pyrshang ban rung sha ka nongbah Kyiv, hynrei ki tup jong ka Russia, ki  T-72 bad kiwei ki kali thma, ki la shah khyrwit na khmat bad nadien bad katei, ka la pynlong ia ki, ba kin phet krad na katei ka madan thma, ban lait im ialade.
Ki tup, kiba la shah khyrwit jem, ki don haduh 30 tylli bad ha katei ka jingjia, ula don sa uwei u heh shipai ka Russia, uba shah siat iap, ha ka jingialeh.
Ki dur ki dar, ba la pyni online ki pyni ia ka jingjulor kaba jur jong ka Russia, ha katei ka jingialeh, kaba la tip, kum ka  ‘Battle of Brovary’, kaba dei ka kyrteng jong ka jaka kaba don shatei jong ka nongbah Kyiv.
Ha ka dur, la iohi, ia ka jingbthei kaba jubor jong ki tup, ka jingmeh ka ding kaba khlain bor bad nangta sa ka tdem kaba lynguh na katei ka jaka, kat haduh ba ki shipai ka Russia, ki hap ban phet krad ban pyllait im ialade na ka jingialeh thma.
La iohsngew ruh ha katei ka video, ba uwei na ki shipai, u hylla, da kaba ong " ‘Commander, the commander’s dead!’ lane u nongialam ula iap.
Ka tnat iada ri jiong ka Ukraine, ka kam ba utei u heh shipai, uba la iap, u dei u  Colonel Andrei Zakharov,  jong ka 6th Tank Regiment jong ka 90th Tank Division, ha kaba la iathuh ba ula shah siat iap.
Ka jingiap U Zakharov, ka dei ka ban ktah jur, ia ka thma jong U Putin ia ka Ukraine, namar, ba u dei sa uwei pat uba tbit bha ha ki kam ialeh thma, hadien jong U  Major General Vitaly Gerasimov, uba dei u heh duh jong ka  41st Army, uba la shah pyniap ha ka Lah Sngi U Blei ha  Kharkiv bad nangta sa U  Major General Andrei Sukhovetsky, u nongialam ba ar jong ka 41st Army, uba la iap ha ka jingialeh bad ki shipai ka Ukraine.
Shillong:U bah Manuel Badwar, u secretary ka Meghalaya Pradesh Congress Committee (MPCC), u la ong ba ka Mangtyng kaba la wan rah da u Myntri rangbah hynnin ka sngi ka dei ka mang tang kaba long tang na ka bynta ka khawai dawai.
U bah Manuel Badwar, u la ong ba ka jingshim ram jong ka sorkar jylla bad ka jingbym nang ban pyniaid ia kane ka pisa ba ki shim ram khlem pep kan wan rah ia ka jingeh ia ka jylla namar ba kum ba ka paw hi mynta ka long kum ba ki shim ram tang ban ioh ban khawai dawai.
U la kdew ba na ka liang u myntri rangbah, haba u la wanrah ia ka mang tyngka u la shu kdew tang ia kaei ka ba ki la leh ha ki snem ba la dep, hynrei ha ka mang tyngka kaba la wanrah ka dei kaba khlem ailad ban wan rah ia ki lad ki lynti ban iohkam na ka bynta ki khun samla.
U la ong ka jingpynlut ia ka pisa ka kham bun ia ka jingioh ia ka pisa, hynrei haba peit ia ka jingpynlut ia ka pisa ka long tang na ka bynta ki khawai dawai, ym na ka bynta ban pynkiew ia ka roi ka par na ka bynta ka lawei.
U la ong ruh ba ha kaba ia dei bad ka jingioh lum ia ka khajna mynta u snem ka kiew tang khyndiat bha bad kane ka long namar ba ka lait lut ka khajna na kaba tih ia ki mar pohkhyndew.
U la ong ba ka mangtyngka kaba la wan rah da ka sorkar na ka bynta ban tei ia ki asset ban don ki lad ban thaw ia ki kam ki jam ha ka jylla, ha kaba ki la nang hap shuh shuh bad kane ka paw ba ka sorkar kam kwah ban shna ia kiei kiei ban ioh jingmyntoi hadien habud, hynrei ka kwah tang ban ia khawai dawai.
Ha ka ba na ka liang ka MPCC ka la pynpaw ia ka jingsngew khia halor kane ka mang tyngka kaba la wan rah da u myntri rangbah namar ba kane ka mangtyngka kam dei ka ban lah ban ai ka jingmyntoi ia ki paidbah ha ka jylla.
Shillong:U Myntri ba dei peit ia ka tnad kampohing jong ka sorkar jylla u bah Lahkmen Rymbui, u la iathuh ba na ka liang ka sorkar ka la jied ia ki ar ngut ki ksiang ki ban lah ban pyniaid shakhmat ia ka jingiakren iasuk hapdeng ka seng kiengatiar Hynniew trep National liberation Council (HNLC) bad ka sorkar pdeng.
Haba ia kren bad ki lad pathai khubor, na ka liang u bah Rymbui, u la iathuh ba ka sorkar jylla kala thung ia u bah Peter S Dkhar, IAS ba la shongthait ban long kum u ksiang u ban mihkhmat na ka sorkar jylla bad u A.K Mishra IPS ba la shongthait u ba long ruh u advisor NE, Ministry of Home Affairs ,un long kum u ksiang na ka liang ka sorkar India.
U bah Rymbui u la iathuh ba kane ka jingshimkhia ban pyniaid shakhmat ia ka jingiakren ia suk hapdeng ka sengkiengatiar Hynniewtrep National liberation Council (HNLC) bad ka sorkar ka long hadien ba na ka liang ka Seng ka la phah da ka shithi sha ka sorkar jylla ba ka kwah ban wan noh sha ka miej ban iakren ia suk.
U Myntri u la ong ba ia ki sienjam hi ban pyniaid shakhmat ia kane ka mat kan shong ha ka jingpyniaid jong kine ki arngut kiba la shah ban pynkup bor kum ki ksiang.
Na ka liang u myntri kam pohing u la ong ba na ka liang ka sorkar jylla, ka la shimkhia ban pyniaid shakhmat ia kane ka mat kum ba ki la pynpaw hi na ka liang ka HNLC ba ka kwah ban ia kren ia suk bad kumta u kyntu ba kino kino ki kam pyntriem, na ka liang ka seng ka dei ban sangeh noh bad ka dei ban burom ia kane ka sienjam kaba la shim da ka sorkar ban wanrah ia ka shongsuk shongshngain ha ka jylla.
Shillong:U bah Ronnie V Lyngdoh u MDC ka Congress, ula ong, ba katei ka seng, ka la hiar bha ha kiwei ruh ki jylla, tang na ka jingleh jong ki katto katne ki nongialam ha ka party hi, kaba wan rah ia jingduna ka party Congress ban ioh seat bun.
Haba ia kren bad ki lad pathai khubor, na ka liang u bah Lyngdoh u la ong ba kawei hi na ki daw kaba ka Congress kam lah ban lehbha ha ka election ba ladep, ka dei na ka jingshim rai jong ki katto katne ngut ki MLA ban pyniasoh bad ki sorkar kiba don lang ka party BJP ka lah ban wanrah ia ka jinghiar ka jingioh seat ia ka party Congress.
“Wat ha ka jylla ruh ka jingpyniasoh jong ki 5 ngut ki MLA ban kyrshan ia ka sorkar MDA kaba donlang bad ka party BJP ka lah ban dei ka wei na ka daw namar ba ha kum kane ka por ba ki khubor ki saphriang sted lyngba ka social media kane ka lah ban dei na ka daw ba ka party ka duna ka jingioh seat ha kane ka election"u la bynrap.
Ha kaba ia dei bad ka party, u la ong ba ka party hi kumba ki ong ba ka dang donkam ban kiew ia u lum ba jrong, hynrei wat la katne ruh ngim sngew eiei namar ba u paidbah hi ha ka jylla Meghalaya ki dang kwah hi ia ka party Congress.
“Ki kam pynroi ki dei bun kiba la wan rah da ka party Congress, ha ka jingshynshar ka BJP hi kam lah ban pyniaid ha ka liang ka pisa pilain bad ka party BJP hi ka ioh ia ka jingmyntoi na ki kam kiba la trei da ka party Congress ha ki 10 snem ba la dep"u la bynrap.
Guwahati:Ka seng BJP, kan iai bteng ban iatrei lang bad kiwei pat ki seng sain pyrthei, na ka bynta ban thaw ia ka sorkar synrop ha Manipur.
Ka BJP, ka la jop da 32 ngut ki MLA, na ka jingdon briew kaba 60 ngut ha katei ka iing dorbar jylla.
U N Biren Sing h, myntri rangbah ka Manipur, u ong ba ka seng BJP, kan iatrei lang bad kiwei pat ki seng kiba ia sngew thuh jingmut, ban don ha ka sorkar synrop, ban iatreilang, hynrei ha kajuh ka por, ula kren shai ba ka seng, kan kynjat noh ia ka National People’s Party (NPP).
“Ngam tharai, ba ka NPP, kan dang iai don bad ngi" ong U Singh ha ki kotkhubor.
Ha ka jing kanbas elekshon, kaba dang shu dep, U Hima nta Biswa Sarma, myntri rangbah ka Assam, ula kren shai ba ka NPP, kan nym don bynta lang satia ha ka sorkar thymmai, ban khlieh da ka BJP ha Manipur.
Shillong:U Myntri ka tnat ki kam ialehkai ka sorkar jylla u Bah Banteidor Lyngdoh, haba jubab ia ki jingkylli ba la kylli hapoh ka iingdorbar ha ki kynta kylli jingkylli bad haba haba jubab ia ka jingkylli bynrap ba la wanrah da u Zenith Sangma mynta ka sngi u la iathuh ba ka sorkar jylla kan pyntreikam noh shen ia ka Sport Policy ha kine ki laibnai ban wan, ia ka Sport Policy jong ka jylla la pynmih ha ka 12tarik u Nohprah jong u snem 2019.
Haba jubab ia ka jingkylli ba la wanrah da u MLA ka Mawphlang u Bah Eugeneson Lyngdoh u myntri u la iathuh ruh ba ka jingpynmih ia ki mat pyntreikam jong Sport Policy ka la iaid shait shait hadien ba ka la sahkut noh, na ka daw ka jingwan lynshop ka khlam Covid ia ka jylla, ha kine ki ar snem ba la dep.
Shuh shuh u MLA na Mawphlang u la kylli shuh shuh ia ki jingpynkhreh jong ka sorkar ban pdiang ia ka National Game la ka sorkar ka iarap ne em ia ki kynhun ialehkai kiba don ha ka jylla bad la ka ju iarap bad kyrshan bai skul ne thungkam ia ki nongialehkai na ka bhah ki kam ialehkai ia ki nongialehkai kiba wanrah takma ia ka jylla ha ki rynsan ialehkai ha ka kyrdan National, Regional bad International level bad haduh katno ka sorkar ka bhah kyrpang ia ki.
U myntri u la jubab ba na ka liang ka sorkar ka la ai jingiarap da ka song pisa ia ki Sport Association bapher bapher ha ka jylla bad u la iathuh ruh ba ka sorkar ka la mang 1.25 klur ban kyrshan baiskul ia ki 264 ngut ki samla ialehkai kiba la wanrah takma sha ka jylla bad u myntri u la iathuh ba un sa pan jingtip na ka MPSA ha kane ka byntaHaba pan jingshai shuh shuh na u Myntri u Bah Eugeneson u la kylli la ka sorkar ka la pynkhreh ne em ki nonghikai ba la pyntbit ban ai ia ki ranglehkai ka jylla ka jinghikai bapaka ha shuwa ba kin ia aireng ia ki jingialehkai bapher ha ka National Games bad la ka sorkar kan ai ne em ia ki jaka ialehkai kiba ka tei na bynta ban ioh pynlong ia ka National Games sha ki Sport Association hadien ba ka la kut kane ka lumpung bad haba jubab na ka liang u myntri u la pyntip ba ka sorkar ka dang peitbniah ia ki kyrteng jong ki nonghikai kiba ki Sport Association ki phah sha ka sorkar bad ruh u la iathuh ka sorkar kan sa rai la ka sorkar kan ai ne em ha ki Sport Association ia ki jaka ialehkai.
Shillong:Hadien ba la iehnoh kam ki nong kitkam barim jong ka East Khasi Hills Local Taxi Welfare Association (EKHLTWA) kiba kynthup ia u Bah Wandonbok Jyrwa, u Bah Disparsing Rani lem bad ki dkhot jong ka Executive Committee; na ka liang ka Association tad haduh mynta kam pat shym la jied thymmai satia ia ki nongkitkam hynrei ka la shu thaw da ka Core Committee ba kan peit bad khmih ia ki kam ki kam kiba dei jong ka Association.
Na ka liang katei ka Core Committee jong ka EKHLTWA hapoh ka jingialam jong u Bah E Kharbani u ba dei u Chairman ka la pynbna ba kan sa pynlong da ka jingialang paidbah ha ka 12 tarik u bnai Lber 2022 ka ban long ha Madan Malki ha ka por 11 baje mynstep.
Haba kren sha ki lad pathai khubor, u Chairman jong ka Core Committee, u la iathuh ba ka jingpynlong ia katei ka jingialang ka long ban ia pyrkhat ia kiba bun ki mat kiba kynthup ban jied thymmai ia ki nongkitkam bad ban iathir jingmut lem bad baroh ki dribar taksi kiba kamai ha East Khasi Hills District.
Na ka liang katei ka Core Committee ka la kyrpad ia baroh ki nongniah kali kamai bad ki trai kali ba kin poi lem ryntih ha katei ka sngi ba la pynlong ia katei ka jingialang khnang ba ioh iakren ruh ia ki jingeh kiba kum ki nongniah bad ki trai kali ki don bad mad ia ka jingeh na ka liang jong ki bad ban iakren ruh ia ka dor jong ka bai kali lada ka sorkar ka kloi ban pynduna ia ka dor jong ka bai petrol bad ki kot khajna kali.
Nongpoh: Ki Longkmie ha ryngkat ki riew rangbah lem bad ki khynnah skul na shnong Pahammawlein 20mer, hynne ka step ha ka por 11 baje eiei, ki la leit ban khang ia ka Weight Bridge kaba don ha shnong Nar-ang, Ri Bhoi District.
Ka nongrim kaba la pynlong ia kitei ki longkmie longkpa lem bad ki dkhot ka HNYF, ba kin leit khang ia katei ka Weight Bridge, ka dei namar ba ki la shah ktah palat ha u pum pum uba la mih na katei ka jaka, ha kaba ka la pynsyrtoh shikatdei eh ia ki paidbah kiba don marjan bad katei ka Weight Bridge, khamtam eh ia ki paidbah hapoh ka shnong Pahammawlein 20mer.
Haba kitei ki paidbah ki la leit ban khang ia katei ka weight bridge, la iohi ba nyngkong la wan mih da ki nongpyniaid jong katei ka weight bridge, hadien kata pat la wanpoi sa ki Pulit bad ki Magistrate ka Ri Bhoi, kiba la leit kyrpad ia kitei ki paidbah ba ki dei ban sangeh noh ia kaba khang ia katei ka weight bridge, hynrei kitei ki paidbah ha ryngkat ki nongialam ka HNYF, kim shym la pynsngap satia.
Ka jingdawa da ki paidbah bad ka seng, ka long ba ki bor ba dei peit ia katei ka Weight Bridge, ba ki dei ban shna pynbha noh ia ka surok, khnang ba kan nym pynmih pum pum shuh, hynrei na ki briew ka Ain kiba la wan ban kren pynsngewthuh ia kitei ki paidbah, kim lah satia ban ai ia ka jingkular na ka bynta ban shna pynbha ia ka surok bad ban weng noh na ka jingpynmih pum pum.
Ki riew paidbah na katei ka Shnong, ki la ong ba kim lah shuh ban shah namar ka jingpynmih pum pum, namar ka la ktah palat ia ki paidbah.
Shillong:U Myntri ki kam pohiing ka sorkar India, u Amit Shah, u la pynkynriah biang ia ka sngi ban ia kynduh bad ki myntri Rang bah ka Meghalaya bad Assam sha ka 15 tarik u Lber, na kaba ki la buh sngi myn hynnin ka sngi, ban ia soi pura noh ia ka Soskular mynjurlang ha kaba iadei bad ka kam pynbeit pud jong ka Meghalaya bad Assam.
Haba pyntip mynta ka sngi, u Conrad u la iathuh ba mynnin ka sngi ki nongtrei ka tnad kam pohiing ka sorkar India ki la phone ia u ban pyntip bad pan rai la ka long ne em kaba lah ban pynkynriah noh namar ka jingbunkam palat jong u Amit Shah.
“Ha ka jingshisha nga la ia kren bad u Lamphang ka iingdorbar ban phylliew jingmut ia kane ka kam tangba, na ka daw ka jingbunkam bym lah kiar u Myntri ki kam pohiing la hap pynkynriah noh" ong u Conrad.
“Na ka liang u Myntri Rangbah ka Assam ruh u mynjur ia kane wat la na ka liang jong u, un dang bunkam namar ka dorbar mang tyngka ka jylla ka dang iaid shait shait" la bynrap shuh shuh u Conrad.
“Ngin hap ap ia ka jingpyntikna na u Amit Shah, tangba ngi khmih lynti la kumno kumno ha une u bnai Lber ngin ia kynduh beit bad u, la ym dei ha ka 15 lehse ngi lah ban kynduh ha ka 18 tarik bad kane ka shong ha ka rai jong u Myntri ki kam Pohiing bad ha kano ka sngi u sngewbit ba ngin ia kynduh" iathuh u Conrad.
New Delhi: Ha ka elekshon sha ka dorbar Jylla, ha Uttar Pradesh, ka BJP, kat haduh mynta, ka dang tam ha  266 tylli ki Constituency, katba ka Samajwadi Party, ka dang tam ha ki 118 tylli ki Constituency.
Ka UP, ka don 403ngut ki dkhot ha ka iing dorbar jylla.
Ha Punjab, ki don 117ngut ki dkhot ka dorbar jylla bad ka Aam Aadmi Party (AAP), ka nang tam ha ki  88tylli ki Constituency.
Ha Uttarakhand, ha ka iing kaba 70ngut ki dkhot, ka BJP, ka la nang tam ha ki 45 tylli ki Constituency.
Ha Goa, ha ka iing kaba 40ngut, ki dkhot, ka BJP, ka la nang tam ha ki 19 tylli ki Constituency.
Ha Manipur, ha ka iing kaba 60ngut ki dkhot, ka BJP, ka la nang tam ha ki 26 tylli ki Constituency, nangta ka Congress ha 13 tylli ki Constituency bad ka NPP, ka la nang tam ha ki 7 tylli ki Constituency.
Ka JDU ruh ka leh bha ha katei ka jylla, da ka jing nang tam jongka, ha ki 5 tylli ki Constituency.
New Delhi: Ka jingniew vote sha ki san tylli ki elekshon dorbar jylla, ka la sdang ha ka por 8baje mynta ka step.
Kat haduh mynta, ki dak ki shin, ki kdew, kumba ka BJP, kan dang jop biang ha Uttar Pradesh, katba ka AAP, kan lah ban thaw sorkar ha Punjab.
Ka jing iakhun, ka kham ia tan tyllai hapdeng ka BJP bad kiwei pat ki jylla ha Goa bad ha Uttarakhand.
Ki dur kiba isangsot, ha kaba ki met iap, ki la saphred ha bun ki jaka ha ka nongbah Mariupul jong ka Ukraine, hadien ba ka Russia, ka la ther bom naphang ia ki riew paidbah, ia ki iing ki sem bad ia ka hospital jong ki khynnah, ha katei ka Ri.
Ki riew paidbah, ki la shu tih ia ka thliew kaba jrong haduh 25 metre, ha katei ka nongbah bad ki la tap ia ki met briew, da ki carpet bad da ki byrni ban thep ia kiba iap bad thep shi jaka ha katei ka thliew, kaba la tep ia baroh kiba iap.
Ki bor sorkar jong ka Ukraine, ki iathuh ba ki don 17ngut kiba iap ha kaba kynthup ia ki khyllung bad ki longkmie kiba ar met bad katei ka jia ha ka hospital ki khyllung ha Mariupol, ha ka jingther bom jong ka Russia bad nangta ki don sa 1,200ngut ki riew paidbah kiba la iap ha katei hi kajuh ka nongbah, na ka jingther kput jong ka Russia.
La iohi ia ki iing ki sem, ki kali kiba la julor thiaw, na katei ka jingther bom, kaba la jubor haduh katta katta, ong ka khubor jong ka sorkar Ukraine bad la iathuh ba u bom uba khlain bor, u lah ban ksam ia ka iing kaba ar, lai mala ruh.
Shillong: Ka General meeting jong ka  Higher Secondary Adhoc Teachers, kan long ha ka 12tarik Lber 2022, ha ka por 10baje mynstep ha  Synod Higher Secondary School.
Ha katei ka jingialang, yn iakren halor ka jing shem lanot ki nonghikai  Higher Secondary Adhoc ha ka jylla Meghalaya, ha kaba kim shym la ioh satia ia ka  increment jongki, ha ki hynriew snem ba ladep, kaba dei naduh u snem 2016.
La khot ia ki nonghikai jong ki skul Adhoc, ba kin wan lang ha ka shatri jong ka  KJHSATA, ba kin shim bynta ha katei ka jingialang bad ban shim ia ki rai kiba donkam bad kiba kongsan bha.
Ha katei ka sngi, yn jied pyn thymmai ruh ia ki nongkitkam jong katei ka seng.
Shillong: U MDC ka Mawhati Konstitwensi u Bah Charles Marngar, haba wanrah ia ka mat iatai ha ka dorbar mangtyngka jong ka KHADC halor ka mat “Ka bynta jong ka KHADC ha ki kam pud kam sam jong ka jylla" u la takrain tyngeh ia ka sorkar bad u myntri rangbah u Conrad Sangma ia ka jingkren jong u ha iingdorbar thawain ka jylla kaba u la kren mynshisngi bad kaba u la pyntip ba ka sorkar jylla ka la dep ban iasoi ia ka soskular mynjurlang ne ka MoU hapdeng ka sorkar Meghalaya bad ka Sorkar Assam khlem ka jingtip ne kynjoh ktien eiei ia ka Autonomous District Council, ki khlieh nongynshar bad ia ki paidbah ba shah ktah na kane ka kam.
Kane ka jingleh jong ka sorkar ka long ka jingpynkhein bad iuhroit ia ka District Council, ki syiem, ki sordar bad ki rangbah shnong naba dei kine kiba ai ia ki dulir bad ki pata ym satia ka sorkar jylla.
Da kaba kdew ia ka Para 3(1) (A) u Bah Charles u ba dei ka District Council kaba longtrai ia ka jaka puta kat kum ka bor bad ka iktiar ba la bynshet da ka Riti Synshar ka India.
Da kaba kdew na ka jingkren u Myntri Rangbah ba ka ASTC kan hap sha ka jylla Assam bad kiwei ki jaka kiba dei hok ki nongkynti jong ka jylla.
Haba sot shuh shuh na ka jingkren jong u Myntri Rangbah kaba ong b aka jinglongtrai ia ki jaka puta kin sah beit bad ki ba dei trai kampher la ka hap sha kano kano ka jylla hynrei n aka liang u Bah Charles u la buh jingkylli la ka sorkar Assam kan pdiang mo ia ki dulir bad ki pata ba ai u syiem ne ka District Council na Meghalaya haba ka jaka kam hap shuh ha ka jylli synshar jong ka Meghalaya.
Shuh shuh u Bah Charles u la kylli la hato don mo ki kyndon hapoh kane ka soskular ban ai jingiada ia ki jaka bad ki paradoh parasnam jong ngi kiba ka sorkar ka la ai ei noh sha ka Assam.
Da kaba kdew ruh ba katkum ka Assam Land and Revenue Regulation 1886 ba ha Assam ym lah ban longtrai ia ka khyndew ka syiap bad dei tang ka sorkar ba lah ban longtrai ym ki riew shimet bad kaba mut ba ka jingkam jong u MR ka long kaba ialam bakla ong u Bah Charles.
Haba kren halor ka jingioh ka jylla ia ki 30 tylli ki shnong katba ka Assam 6 tylli u Bah Charles u ong ban a ka liang jong u um kmen satia ia kane da kaba bynrap ioh lehse ki shnong bad ki jaka kiba ka sorkar Assam ka shim kin dei tang ki doh kshong bad ki dohmet suda.
Shuh shuh une u MDC u la rah ruh ia ka mat jingshah leh tomet ki paidbah ba sah ha khappud ha ki briew bad ki pulit Assam bad ka jingshah shim khajna be-ain kaba da ki bun hajar na ki mar rep kaba ka sorkar jylla kam leh eiei wat hadien ba u la phah da ki jingthoh sha Myntri Rangbah la bun bun sien.
Ka jingshah khang ki kam pynroi bad ka jingshah pynjot ruh wat ia kiba la tei na bynta ki paidbah katno nga pangnud ia la ki paradoh parasnam kiba mat ia katei ka sohsat ba shyrkhei bynrap shuh shuh u MDC ka Mawhati.
Haba shim bynta lem ha ka jingiatai u MDC shu sieh u Bah Bindo M Lanong u la bynrap ba ka jingpynbeit pud kam dei satia ban leh kyrkieh tang ban ioh nam, kan dei ka kam ba shyrkhei, hynrei dei ban leh janai khnang ban ioh jingmyntoi u paidbah bad jingpynbeit pud ruh kan dei ka ban ym wanrah jingeh bad jingbym hun hadien habud.
Shuh shuh u Bah Bindo u la ong ba ha ki por ba la dep ka la don ka komiti pynbeit pud kaba la khlieh da u Chief Justice of India u ba la shongthait bad uwei de u nongbishar ha kaba kane ka komiti kam lah satia ban ai jingmut, hynrei tang ka kaiphot bad u Bah Bindo u la kyntu lada kat ki nongbishar barim kim nud ai jingmut ka sorkar mynta ruh kan dei ban da pyrkhat sani ioh ba kan dei ka jingbam jakhluit.
Na ka liang u Bah PN Syiem bad u bah Ronnie V Lyngdoh ruh ha ka jingiashim bynta jong ki ki la pynpaw ia ka juh ka mat bad ka jingsngew.
Haba ai jingpynshai ia ka mat ba la wan rah da u Bah Charles u EM ka Elaka Administration u la ong ba na ka liang ka EC ki la leh ia la ka jong ka kamram da kaba ka thung ia Boundary Committee ban jurip ia baroh ki jaka iakajia pud bad na ka liang ka komiti ka la dep leh lut ia kaba donkam ban lum ia baroh ki dulir, ki pata ki map barim bajah jong baroh ki jaka bad wat ia ka kaipot ruh la dep pyndep pura bad ba na ka liang ka konsil kan sa leit ai lem ruh ia kane ka kaiphot sha ka sorkar ba kan pynskhem lehse ia ka jingkamkam jong ka ia kine ki jaka.
Shuh shuh u la ban ba dei ha kane ka kynti kaba mynta ba ka konsil ka da shim khia shisha ia ka kam pud kam sam naba 70 snem naduh ba ka la don ym pat ju don satia ki komiti ban peit ia u pud u sam.
Haba bynrap lang ia kane na ka liang u CEM u la ong ba ka konsil kan ym shong kli kti ia kane ka bynta, hynrei kan lum noh ia ki khlieh nongsynshar kiba shah ktah na kane ka jingpynbeit pud ha kine ki khyndiat sngi naba kin la don lupa katto katne kiba pynpaw ba ki pyrshah ia ka jingaiei ka sorkar ia ka jaka sha ka sorkar Assam ban shim ia rai kaei kaba ka Konsil ka dei ban leh.
Shillong: U Pa’iem Ainam Manik Syiem, U Acting Syiem ka Hima Mylliem, ula thoh hynnin ka sngi sha U Chief Executive Member, ka Khasi District Council, ha kaba ula pynpaw, ba ka sorkar jylla, ka la poi sha ka jing ia mynjur lane memorandum of understanding (MOU) bad ka sorkar Assam, halor u pud u sam, kumba la iathuh da u myntri rangbah ka Jylla, ha ka iing dorbar, ha ka 7tarik Lber 2022.
Halor katei ka phang, ka Hima Mylliem, ka ong, ba kitei ki jaka, ki kynthup ia ka Raid Marwet jong ka hima Mylliem, kaba dei ka jaka, kaba la long trai da ka Hima, naduh hyndai hynthai.
La ong ba ka jingthmu ban ia pynbeit pud bad ka Jylla Assam, khlem da ia syllok bad ka Hima Mylliem, kaba la ju long trai ia katei ka jaka bad kaba long katba kum ki kyndon jong ka Sixth Schedule jong ka riti synshar ri.
La ong ha katei ka dorkhas, kaba la phah sha U CEM, ka Khasi District Council, ba ki jaka, kiba ka sorkar jylla, ka la ia mynjur lang, ki long ka Them Marwet, kaba don ka ophis jong ka ASTC bad kaba ka jing ialeh mukotduma, ka dang iaid mynta ha Supreme  Court, nangta ka Paham Kynso, ka Khanapara, kaba don ka Dreamland Resort, ki jaka pynthor jong ka Iongkhuli, ha Raid Marwet, Hima Mylliem, ki jaka pynthor kiba poi sha ka madan Maikhuli, jong ka Raid Marwet Hima Mylliem, ka jaka kaba ha Barapathar, Raid Marwet.
La ong shuh shuh ba kat kum ka histori, u pud jong ka Hima Mylliem, u poi shaduh ka wah Brahmaputra bad lyngba ka jingioh ia ka jylla Meghalaya, la shim ba kitei ki dei ki jaka kiba ia khein mawpud bad ka Assam bad la ong shuh shuh ba ka Hima Mylliem, ka la phah ia ki jing pynshisha sha ka Regional Committee jong ka Ribhoi District.
Ka Hima Mylliem, ka pyrshah jur ban aiti noh ia ki shnong jong ka Hima sha ka Assam, khlem ka jing mynjur jong ka Hima bad ka sngew pyrshah jur ruh, ban aiti ia kiba bun bah ki jaka, ba ki kpa tymmen, ki la iakhun shitom, ban pynneh pynsah ha kane ka jylla rilum.
La dawa ba ka District Council, kan shim khia ia kane ka kam, ban khanglad na ka jing pynhap ia u khun u har jong ka Hima Mylliem,  ha ki ain jong ka sorkar Assam.
Nongpoh: Kum shibynta ban pynshlur bad ban ai mynsiem ia kito ki khynnah ki ban sa iakhun ia kane ka eksam SSLC, ki nongpyniaid ha ryngkat ki nonghikai ka Mawhati Rural Community Secondary School, kaba dei ruh kawei na ki skul kaba ju kyrshan bad ban pynioh ia ka jingpule na bynta kito ki khynnah kiba wan na ki longing baduk ha ka thain Mawhati, hynnin ka sngi, ki la pynlong ia ka jingiakynduhlang hapdeng ki khynnah ki ban sa iakhun ia ka eksam SSLC mynta u snem bad ha katei ka jingiakynduh hapdeng ki nongpyniaid, nonghikai lem bad kitei ki khynnah pule, ki la ioh ban leh burom ia kitei ki 10 ngut ki samla bad nalorkata, ki la ai ruh ia ka jingkhublei kitbok kitwriang ba kitei ki khynnah, kin lah ban thoh bha ha katei ka eksam SSLC.Ha katei ka sngi, la donlang da u samla Shanlang Diengdoh, Chairman jong katei ka skul, nangta u bah Jubest L Lyngkhoi, Head Master, ka Juliana Diengdoh lem bad kiwei de ki nonghikai, ha kaba lyngba katei ka jingialang, ki la sneng bad mynsiem ia kitei ki samla pule, ba kin trei shitom ban ioh ia u soh ka jingjop bad ruh ba ki dei ban long kiba kohnguh sneng ia ki Kmie ki kpa, kiba sngewrit, khnang ba ka lawei jong ki ba kan long kaba phyrnai.
Na ka liang ki nongpyniaid bad ki nonghikai jong katei ka skul, ki la ai sngewbha da ki Momento sha kitei ki khynnah, ia kaba ki la pynaw ruh ba katei ka skul, watla ka dei kata ka skul nongkyndong, hynrei ki kwah pat ba ki khynnah kiba mih na katei ka skul, ba kin pass bha ha ka eksam SSLC, namar kitei ki khynnah ki ban sa thoh mynta u snem, ki dei ha u snem uba lai, kata naduh ba katei ka skul, ka la phah ia ki khynah ba kin iakhun ia ka SSLC, ha kaba ha kine ki 2 snem kiba la leit, ki khynnah na katei ka skul ki pass bha bad ba katei ka skul ka 80%, hynrei mynta u snem ki nongpyniaid jong katei ka skul, ki kwah ba baroh ki khynnah ki pass lut ha kane ka SSLC Examination 2022.
Nongpoh: Ha kaba pynkut ia ka lympung ialehkai ka lympung ialehkai phutbol kaba la pynlong da ka Jirang Circle ha madan ialehkai ka shnong New Jirang, ka kynhun ialehkai ki nongniah kali bad kaba la tip kum ka Driver Iew Mnar FC, ka la ioh ban rah ia ka namlahduh, kata hadien ba ki la lah ban pynliem noh pyrshah ia ka Umkynsier SC da 3-0.
Kiba la donlang ha katei ka sngi, ki kynthup ia u bah Dundee Clif Khongsit, General Secretary ka FKJGP Sengkmie, kum u kongsan, nangta u bah Luistar Lyngdoh, President ka FKJGP ha Ri Bhoi kum u symbud kongsan, ha ryngkat ka jingdonlang kiwei de ki nongialam ka FKJGP, kiba kynthup ia u samla Sainborlang Thangkhiew, President ka FKJGP, Jirang Circle lem bad shibun kiwei pat ki riew rangbah jong katei ka thain.
Ka Driver Iew Mnar FC, ka kynhun ialehkai kaba la long kum ka lahduh ha katei ka lympung ialehkai, ka la ioh ban khur ia ka song pisa ka T.30 hajar lem bad ka Trophy, katba ka Umkynsir SC, kaba la shah rem noh ha katei ka phainal, ka la ioh ban khur ia ka song pisa ka T.15 hajar lem bad ka Trophy.
New Delhi: Ka thma jong ka Russia bad ka Ukraine, ka la kynting soit ia ka dur jong ka petrol bad ka diesel ha kine ki sngi bad la iathuh ba ka dor jong ka umphniang rew, ka shongdor hapdeng ka $95 haduh ka $125 shi  barrel ha kine ki sngi bad na katei ka daw, la khmih lynti, ba ka dor jong ka petrol, diesel kan kiew hapdeng ka T.15 haduh T.22 shi litar, ha ki khyndiat sngi ban sa wan.
La don kiba khmih lynti, ba katei ka dor, kan trei kam naduh ka 7tarik Lber 2022, kaba dei ka sngi thep vote kaba khadduh ha ki elekshon dorbar jylla, ha ki san tylli ki jylla; hynrei haduh mynta kam pat mih kano kano ka rai bad la khmih lynti, ba kan trei kam hadien ka sngi niew vote, kaba long ha ka 10tarik Lber 2022.
Haduh mynta, ka India, ka shu thied ia ka umphniang rew haduh 85 percent, na ka jing donkam umphniang ha ka Ri baroh kawei.
Nongpoh: U Superintendent of Police, Ri Bhoi District, u la pyntip paidbah ba kawei ka metiap kaba ki pulit ki la ioh ban tam na kawei ka jaka kaba don hajan ka Topcem Cement Godown kaba don ha 9mer Baridua, kat haduh kine ki sngi ym pat don kiba wankam kat satia bad ba katei ka metiap ka dang don ha ka jaka buh metiap ha Nongpoh Civil Hospital.
Haba batai halor ka jinglong jingman jong katei ka metiap, ka khubor na ki Pulit, ka batai ba utei u briew, u dei uba don ia ka sniehdoh kaba long iong, ha ka rynieng kaba 5 phut 9 inshi, la antad ba u la don ia ka rta kaba 50 snem, uba phong ia ka jacket rong bthuh, ka patlun jrong ba rong grey, ka sopti t-shirt rong blue, ka patlun poh rong blue bad u panpoh uba rong brown.
Shillong:U CEM ka KHADC u Bah T.W Chyne uba bat ruh ïa ka Development, u la ïathuh ba u Lat ka jylla u la dep ai jingmynjur ïa ka Khasi Hills Autonomous District Council Village Development Bill (KHAD-VDB) bad kan long ïa ka KHADC halor katei ka jingmynjur u Lat.
Ïa katei u la jubab ba la wanrah da u MDC ka Mawkhar Pynthorumkhrah constituency u Bah P N Syiem kaba ong ba hato katei ka Bill kan tyngkhuh ne em bad ki Chairman bad VEC ban pynïaid katkum ka aiñ.
“Ka jingkhu blei kyrpang ka long ïa baroh ba la ïoh jing mynjur bad mynta ka la long aiñ, hynrei kaba ïadei bad ka MGNREGA kan tyngkhuh ne em" buh jingkylli u Bah Syiem.
U CEM u la ïathuh ba wat la ïa ka Bill, la mynjur kaba sah mynta ka long ba ka sorkar jylla kan shon hapoh ka Gazette notification, bad hadien ba la pynbna ka sorkar jylla ka EC kan sa thaw ïa ka committee ban shna ïa ki kyndon aiñ ban shim baroh ki kam ba ïadei bad katei ka Bill.
Shillong:U bah Charles Pyngrope u nongialam jong ka party All India Trinamool Congress (AITC) ha ka jylla, u la iathuh ba wat la na liang ka sorkar ka ialeh ban kyntait ban iatai hapoh ka ingdorbar ia ka mat dewiong, hynrei na ka liang ka liang pyrshah, kan iai wan rah ia kane ka mat ka ba la ktah jur ia ka jylla.
Haba ia kren bad ki lad pathai khubor, na ka liang u bah Charles Pyngrope, u la ong ba ha man ba long ki dorbar na ka liang pyrshah ka ju rah ia kane ka mat dewiong ban iatai hapoh ka ingdorbar.
“Haba phi leit sha ka constituency jong nga, haduh Umroi terter phin iohi ba ka jingkhaii dew iong ka iaid shait shait bad lada ka sorkar kam kwah ban ia kren eiei halor kane ka bynta ka mut ba ka sheptieng ioh ka jingshisha ka paw"la ong u bah Pyngrope.
U bah Charles u la buh ruh ka jingkylli “Katkum ka jingpynpaw na ka liang ka sorkar jylla ka long ba kam don kata ka jingkhaii dewiong beain ha ka jylla bad haba ym don balei ha kylleng ki surok bah ki don ki khyrdop talasi bad balei baroh ki pulit ki don ha ki surok ha ba kam dei ka kamram jong ki pulit ban peitngor ia ki surok namar ba kadei ka kamram jong ka Highway Authority of India ban peit ia ki surok".
U la bynrap shuh shuh “Kat kum ka National Highway Act,ym ju shah ban buh ia ki khyrdop talasi ha ki surok bah hynrei ha ka jylla ka jong ngi la bun byllai sa tang ki khyrdop talashi shilynter ka surok bah bad ka long ka ba lyngngoh ba lada kam ju don kata ka jingkhaii dewiong beain balei ki buh ia ki pulit sha surok".
U bah Charles u la ong ba halor kane ka mat hi na ka liang ka High court ruh ka la shimkhia ia kane ka mat, ha kaba ki la shem hi ia ka jingdon ki kam beain ha ka ne ka bynta kumta ka ju don ka ain ban tehlakam ia kano kano ka kam beain.
Shillong:U Executive Member ba peit ïa ka Land ka KHADC, u Bah M N Mukhim uba dei ruh u MDC ka Mawkynrew Constituency kam shym la pynlait ïa ka pisa kaba dei ban siew kum ka ram sha ka KHADC, wat la ka Ministry of finance ka sorkar Pdeng ka la dep ban pyllait ïa ka mang tyngka jong ka snem 2021 bad 2022.
Ïa katei u la jubab ïa ka jingkylli ba la wanrah da u MDC ka Mawkhar Pynthor umkhrah u Bah P N Syiem hapoh Dorbar Mang tyngka ka KHADC kaba la sdang ha ka sngi ba-ar.
U la ong ba katkum ka jingkdew ka Ministry of finance ka ong ba ki sorkar jylla kidei ban pynlait ïa ka pisa ba la pynlait da ka sha ki district council bad lada ym lah ban leh hapoh kitei ki sngi ki sorkar jylla ki hap ban siew ïa ka ram sha ki district council.
Haba jubab ïa ka jingkwah tip u Bah PN Syiem, haduh katno ka pisa ram ka sorkar jylla ka dang pynsah ban siew, na ka liang u EM u la ong kumba long haduh mynta ym don jingtip haduh mynta katno ka KHADC ka dei ban ïoh, namar katkum ka jingbthah ka Ministry of finance (MoF) dei ka sorkar jylla kaba dei ban ïathuh katno ka ram ba ka dei ban siew sha ka KHADC.U EM u la ïathuh ruh ba ka sorkar jylla ka shait pynsah bun ki bnai ban siew ïa ki mang tyngka ka MoF sha ka council, wat la ka la siew ïa ka mang tyngka, hynrei ym pat ïa ka ram bad haduh mynta ka sngap jar jar.
“Ha u Naitung, 2021 ka KHADC ka la thoh sha ka sorkar jylla lyngba ka District Council Affairs halor katei ka ram hynrei haduh mynta ka dang long jar," ong u EM da kaba kular ïa u dkhot ka Ïing Dorbar ban shimkhia ban pan ïa ki jingtip ba bniah halor ka ram ba dang sah ba ka sorkar jylla kadei ban siew, kiba ïadei bad ka Tied bad Untied grant hapoh ka Health Sector bad Rural Local body.
Da ka jingbym banse nga hap ban pynpaw ia ka jingsngew bad jingiohi jongnga halor kane ka phang JINGIATUR MASI namar katba dang iaid ki sngi ki por ka jingiatur masi ka la kylla long noh pynban tang kum ka jaka pyniakhalai bad jaka lute pisa na u duk u suk khamtam hangne ha ri jaiñtia,namar ngi iohi ba ka rukom shim ia ka bairung ne bai entry fee kalong shaba palat ha kaba ki nongpyniatur masi ne nongshna fete la kadei kaba la pynbeit da ki mahajon trai masi nongshna fete, ne da ki shnong bapher bapher ka la long shaba palat ban ia kaba dei ban siew, ha kaba ia ka bai rung ki la shim haduh 200 uwei u briew haba pynialeh ia ki masi ki bym da paw khmat palat, bad haba pynialeh syndon da ki masi ba kam pawbha lei kum uta u Jrah, u satya, u germany, ne ki masi heh etc ka jingshim tiket ka long haduh 300 tyngka marwei, bad kane kadei ka jingshim palat jong ki nongpyniaid bad khwan myntoi ban kamai spah shibun shibun da kaba khniot bad pynshitom pat ia uba pli u duk u suk uba kwah bad thrang shisha ban leitpeit kai hynrei da ka jingbymbanse u hap ban siew da ki 200 300 tyngka tang shu poi harud madan shwa ban rung khnang ban iohpeit ia kita ki masi pawnam jong ka ri khasi jaiñtia jongngi.
Kane ka pynlong ia uba bun u paidbah bapli ba un ud un sngewsih bad sngewdom ia kane ka jingbuh bai tiket hehdor ha jaiñtia namar uba bun (majority) hi u paidbah nongpeitkai u dei hi u nongrep, nongri masi, nongbylla sngi, ne u nongkyndong uba duk ba kyrduh YM U OPHISAR, U SAHEP, NE U NONGTREI SORKAR bad u bym kot ka bor ban siew da ki 200 300 tyngka ban ioh peit kai ia kita ki tamasa iatur masi.
Dangshen ka jingiatur masi ha ka shnong kaba ha ki thaiñ mawjrong hapdeng u Germany na jaiñtia bad u Bamkamar ba na ki thaiñ khasi ka pynsngewtynnad eh ia ki nongpeitkai namar ka bai tiket ka long 100 tyngka marwei, kane ka dei ka dor kaba biang eh ban siew bai tiket na ka bynta ki masi heh kiba pawnam.
Da dei ha ki thaiñ jaiñtia ka jingshim kan long beit kaba tikna ba kin ia shim haduh 300 tyngka marwei na ka bynta kine ki masi.
Kum ka nuksa ka jingialeh hapdeng u Germany bad u satya ki shim ha jaiñtia 300 tyngka, ka jingialeh hapdeng u Satya bad u priñ ki shim 300 tyngka bad kumjuh ha kiwei kiwei ki jingialeh ha jaiñtia.
Kane kamdei ka jing lorni, ka jingatnud-bishni pihuiñ hynrei ka jingkdew ia kaei ka jingshim kabu palat pud ban pynsngewbha ia ki 2 liang ki trai masi bad nongshna fete bad pynsngewsih pat ia ki hajar ngut ki nongpeitkai baduk bapli.
Ka jingohdor kam dei ban palat da leilei ruh ia ka 100 tyngka haba pynialeh ki masi heh bad 50 tyngka ia ki masi ba kham hapoh, namar ia ki prize masi la pynmih beit bunsien tang na ka jingpynleh khruk-khruk.
Ha kaba kham mynshwa lei ia ki tiket bunsien kim ju kham shim namar la siew beit na ka jingleh khruk-khruk.
Kaba pyn sngewthamula bad pynkyndit shuh shuh kadei ka jingbuh dor bad oh dor jong kita ki trai masi ban hap siew prize ia uta u masi jong ki da ki 80 hajar haduh 1 lak bad don ruh kiba pan wat haduh da ki 1 lak 2 lak shalor shisien shisien pyniatur ia kita ki masi jongki, HAHAHAHA !!! Balei ba ka jingsiew ia u mrad kan poi haduh da ki lak ki lak tyngka tang na ka bynta shisien pynialeh ??? Lahdei ban siew bad buh noh da kador kaba kham duna ym kaba heh than haduh ban da sngewbieij ban iohsngew bad lada um treh leit pyn iatur ia uta u masi jong u ha ka dor kaba biang ai un mat duh khaw syndon haba set hapoh sem ban ia kaba leit khniot bein bad lute na uba pli u rit u ria tang ban ioh pynkmen ia uta u trai masi lalot spah ne u nongpyniaid ba shim kabu.
kane ka pynpaw ia kata ka jingkhwan myntoi shimet jong ki trai masi bad kumjuh ruh jong ki nongpyniaid fete ban ioh daw hana ban shim tiket haduh 300 marwei ?? Ban iohlum spah kloi kloi tang ha ka shi sngi?? Mano ba shahktah ?? DEI HI UBA PLI U PAIDBAH U BADUK U BASUKShuh shuh kaei kaba pynlong ia ki paidbah ban sngewdom bad dukhi mynsiem kalong ka jingbymiohlad jong kiba bun ki ‘riew paidbah ban iohi ne peit ia kata ka jingiatur masi rhah spah wat hapdeng ba lahdep thied tiket ruh.
Kadaw kalong bym don ki jingker kiba skhem bad ka jingbym buh bad jingbym don ia ki volunteer kiban lah ban peit bad pyniaid ia kata ka jingiatur masi jongki.
shim te shim ka tiket ha kador kaba hehdor bad remdor tangba ban peitkai pat ymioh satia da ialeh ban pynjrong khlieh katno katno ruh namar ia tur u paidbah ba shlur bad bym tieng iap hajan hajan masi ban peitkai ka jingialeh katba mangi pat ki bym nud tur shajan ngi shu ai bai tiket tangban ioh peit briew ym ban leit peit iatur masi, sepei ka jingialeh ibang ki masi hap leitphai thylli ka khmat eiei ym iohi satia.
Dukhi ka mynsiem namar ba ki nongpyniaid ki kloi ka kner pisa 200 300 tyngka shi tiket ha madan pat ymdon jingker baskhem bad volunteer ban ioh peitkai shu teh tang da i tyllai kai iban dkhut tang shi sekhon ba tur u paitbah.
Kane ka pyni ia ka jingbym kitkhlieh jong ki nongpyniaid bad jingbym pyrkhat ia uba pli u paidbah uba lah dep siew tiket ban leit peitkai.
Sa kawei artad ruh ka buh ia ka jingma kaba khraw bha ia u paidbah tang shu phet ki masi dalah kut ka jingiatur.
kane ka jingbym ker bha ka lah ban buh jingma ia ka jingim u paidbah bad lada u masi u ieh syndon bran naba iatur un leit tynrah da ki reng banep ha u briew kumba ka ju jia ha ki katto katne ki jaka, bad lada ka jingjia ba sngewsih ka kum jia haduh ban dapoi sha u pud ka jingiap te hangta ka tamasa iatur masi kan jah bad kut noh hi syndon, shahkem sa ki nongpyniaid bym biang ka jingpyniaid.
Jahrngai ka tamasa iatur masi baroh shirta naba buh jingma ia ka jingim u briew.
Kumta ban neh ban sah ka tamasa iatur masi ngi dei ban nang kumno ban pyniaid beit pyniaid ryntih ia kiei kiei baroh lada ka dei naduh ka jing siew prize ia ki masi khnang ba kan ym heh shaba palat, ne ka jingbuh dor ia ka bai rung sha ka jingiatur masi khnang ba ka jingshim bai tiket kan rit (nominal charge) bad kam ktah ia u rit u ria bapli uba kwah ban pynlut por ka leit peitkai ha kano kano ka por, ka jingbuh ia ki jingker kiba skhem ryngkat bad ka jingbuh ia ki volunteer khnang ba u paidbah un ioh ban iapeit kai suk baroh bad kumjuh ruh ban ymbuh ia ka jingim u briew ha ka jingma ynda lah phet ruma ki masi.
Shuh shuh ladei noh ban buh bad thaw sa ka aiñ ban ymshah shuh ia ki trai masi ban ia pynnep ia ki reng masi jongki da kaba shut pynnep khnang, namar ka jingshun ia uwei pat u para masi da kaba pynnep ia ki reng u masi jongngi ban iohdung ia uta u jong kiwei ka buh jingma kylla ia u masi jongngi, namar kitai ruh ki ia pynnep ban ioh dung kylla ia u jongngi bad kane ka buh jingma ia ka jingim u mrad bad kumjuh ruh ka buh jingma sa ia ka jingim jong u briew namar u mrad uba nep ki reng u lah ban kum dung kulmar ia u paidbah kumba ngi ju shait iohi ba bun ki riew paidbah ki shah dung ha ki masi haba ki phet ruma bym treh ialeh ne ba lahrem ynda dep ka jingialeh.
Ioh ba phim tip, Wat ka ain jong ki mrad ne ka aiñ ban iada ia kino kino ki mrad na ka jingshah pyn mynsaw ne jingshah pyniap beiñ kulmar ha ki briew ruh kadon bad kam shah iangi ki briew ban lehbeiñ ia uno uno u mrad bapli u bym nang kren ne don ka jingsngewthuh kum u briew.
Te ka jinglehbeiñ ne jingpynma ia ka jingim u mrad kalah ban buh ka jingeh kaba khraw iangi ha kano kano ka por kaba ngim poi pyrkhat, kum ka nuksa, ba lada don mano mano ba complain ryngkat bad ki sabut ngi lah ban shem jingeh.
Te kane ka jingpynnep reng ruh kan dei kum ka jinglehbeiñ ia ki mrad ba kin mynsaw jur bad don bun ruh ki masi kiba shahdung da ki reng banep haduh ba kin da matlah ka khmat bad iap syndon hapdeng ka jingialeh ha madan.
Te kum ki briew kiba sngewthuh, Khnang ban lait na kino kino ki jingeh, ki kynrum kynram bad ki jingthut ba har rukom hadien habud to ngin ia SNGEWBHA NOH BAN SHNA IA KI AIÑ IATUR MASI KIBA BIANG na ka bynta ban suk ki nongpeitkai bad ruh ba ki masi kin lait na ka jingma jingmynsaw bad jingiap, namar ymtang ba ka don jingma ia ki mrad hynrei ruh ka buh jingma iangi ki nongpeitkai lada kim biang ki aiñ iatur masi.
PYNNEH PYNSAH IA KA JINGIATUR MASI DA KABA BUH IA KI AIÑ KIBA BIANG.Hooid nga kwah ban ong ba baroh hi kiba leit peit kidei 100% ki nong iathong ki iabsa khun bsa lok na Kane ka kam.
mynta  ki sngi ki jingpynbyrngia tynrai lah pynkylla ia khalaiLa donkam ban khangnoh ia kane ka jingiatur masi beain.
namar ki malik dewiong khasi jong ngi…kim don por shuh ban seng kam da kiwei pat namar ba jur palat ka beh iadaw masi…shim kabu pat ki bar jylla ban leh bussiness ha jylla jong ngi.
tang na ine i daw…Dei ban buh ia ka dor ka ba bit khnang ba baroh kin ioh ia sakhi lang bat kan long ka ba shongshit bat hun ki babun balang.
Shillong: U Symbud myntri rangbah ka jylla u bah Prestone Tynsong, u la ong ba ki briew ki lah ban shim ia ka rai halor ka sorkar MDA, da kaba kin pule ia ka kot kaba la pyllait mynta ka sngi “Meghalaya On the Move"ia kane u la kren ha ka sngi ba la dap saw snem ka jingsynshar ka sorkar MDA ia ka jylla.
U bah Tynsong u la ong, ba ha ka 21 tarik haba rakhe ia ka sngi ka jingdap 50 snem jong ka jingioh ia ka jylla ba pura, la don na ki katto katne ngut na ki briew ki la kyntait ban rakhe ia kane ka sngi.
U bah Prestone,  u la ong haba phai sha u snem 1972 ka jingiapher kaba la don haduh mynta ka long ka bym lah ban ia thuh.
“Ha ka por ba nga dang khynnah ngam ju don juti ha kaba nga ioh juti bad sopti tang shisien shisnem, hynrei mynta hadien 50 snem ka la don ka jingkylla kaba bun.
“Ha kato ka por u  Preston Tynsong u dang long kum u shrieh, bad mynta pat u la long kum u Amitabh Bacchan.
Te paralok haba kito ki ba dang don ka jingartatien ki lah ban phai dien ia ka history, ym lah ban buhrieh bad pynisoh bad ngi ha ka jingrakhe kaba ngin sa pynlong ha u Nohprah 2022"u la ong.
Na ka liang u Symbud Myntri rangbah u la ong “Naduh nyngkong ka sngi, ba la thaw ia ka sorkar don ki ba la ong ka kane ka sorkar kam dei ka sorkar Temporally lane Adhoc kan dei ka sorkar ka ban long Contractual bases ne tang lai bnai lane shisnem, hynrei wat ki don ki jingeh hapoh ka jingialam u Myntri rangbah ka jylla u Conrad K Sangma, ka sorkar ka long kumba long mynta".
“Ha ka general election 2018, ki paidbah ki la pyrta ba ngi kwah ia ka jingkylla kaba dei ban sdang naduh ki nongkyndong bad mynta la bun ki jingkylla wat la kam dei kaba la lah ban pynkylla 100% hynrei ngi la trei shitom ban ialeh ban wan rah ia ka jingkylla ha ka jylla"u la bynrap.
“Na ka liang ka sorkar MDA ka long kaba la shim khia ban pynbiang ia ki jingkwah jong u paidbah bad ngi ngeit skhem ba ha ka jingialam jong u myntri rangbah ha ki sngi ban wan kan don shuh shuh ka jing kylla ha ka jylla" la ong u bah Tynsong.
U la kyntu ruh  ba khnang ba baroh ki skim kiba la pyntrei kam da ka sorkar jylla kan poi sha kiba dei hok, na ka liang ki khun samla ha ki shnong ki thaw ki dei ban shim khia ban leit ban bud dien ia kine na ki Block kiba don ha ki thain jong ki.
Kam mut pat ba baroh fi pyllut na pla lajong wat nym pynbt ngi ruh ngi liet skul kum ma fi ko paitbah wat nym sah ha ka jngdum kaei ka ba ki leh kim lut na pla lajong wat nym sah bt.
Shillong:U Bah Ryng katlang Lyndem, u MDC jong ka seng UDP na Lyngkyrdem-Laitkroh Constituency u la ong ba u Bah Paul Lyngdoh un ym ioh bat satia ia ka shuki CEM ha KHADC, kum ba la pynbeit ha u snem 2019.
“Ha kaba sdang kum ka party ngi la rai ban bhah pali ba ia ka shuki CEM, yn bat da ki laingut ki MDC kata u Bah Teinwell MDC na Shella, Bah Titos MDC na Sohra bad u Bah Paul Lyngdoh MDC na Jaiaw, hynrei kane ka rai ka la iap noh hadien ba ka kynhun synrop ha KHADC ka United Democratic Alliance (UDA) ka la khyllem noh hadien ba katto katne ki MDC jong ka UDA ki la leit ban kyrshan ia ka EC ba la ialam da u Bah Latiplang Kharkongngor.
Lehse lada UDA ba la ialam da u Bah Teinwell kam khyllem, kane ka rai kan im, namar ia kane ka rai la shim por ba ki dang sdang ia synrop ong utei u MDC ka seng UDP.Hadien ba ngi la ioh ban thaw ia ka EC kaba thymmai ngi khlem shim shuh ia katei ka rai bhah pali" bynrap shuh shuh u Bah Ryngkat u MDC jong ka seng UDP.Shillong: U bah Charles Pyngrope, u nongialam jong ka All India Trinamool Congress (AITC) ha ka jylla, u la ai 3 mark na ka 10, hadien ba la dap 4 snem ka jingtreikam jong ka sorkar Meghalaya Democratic Alliance (MDA) ba la ialam da ka party NPP.“Na ka 10 mark ngan  3 mark ia ka jingtrei kam ka sorkar MDA, kano kano ka sorkar ka ba ym lah ban ai ka jingshakri ka ba bha ia ka jylla ki  paidbah hi kin bishar hynrei lada kano kano ka sorkar ka ba ai ka jingshakri ka ba bha ki paidbah kin ai ka jingkyrshan ba pura".
U la ong ruh ba kum ba ka long mynta hi ha ka shynshar jong ka sorkar MDA ka roi ka par ka long tang hajrong hajrong katba hapoh ka don tang ka jingbam sap ka ba jur".
U bah Charles Pyngrope u la ong ba “na ka liang jong nga nga lah ban ai mark 3, 4 ,lane 5 hynrei ka jingshisha hi kin dei ki paidbah  ki ban bishar bad kum ba nga iohi mynta ngam tharai ba kane ka sorkar kan lah ban ioh biang ka jingkyrshan ka ba pura na u paidbah".
Haba kylli ba bun na ki nongialam ki la leit ban pyniasoh ialade bad ka party NPP u bah Pyngrope u la ong ba “Ngim ju sheptieng ia ka jingpyniasoh jong ki nongialam ha ka NPP namar ba ngi tip ka  jingpyniasoh ka  long hi namar ka jingmyntoi jong kim shimet bad ka jingieh bad ka jingpyniasoh ka dei ka bynta ka ba ju iaid bteng ha man ki party".
Haba kylli halor ka jingkhroh ia kiwei ki nongialam ban pyniasoh ha ka party AITC u bah Pyngrope u la iathuh ba “Na ka liang jong ka party hi ka  khlem pat khot iano iano ruh ki nongmihkhmat na kiwei ki party ban pyniasoh sha ka AITC ,ka jingkhot ka long tang ia ki nongialam".
U bah Charles Pyngrope u la iathuh ba ki nongialam jong ka  party AITC, ka la iaid shakhmat ban pynkhain ia ka party na ka bynta ka election 2023.
U la bynrap shuh shuh “Na ka liang ka party hi ka don ka jingthmu ban buh kyrtong na baroh ki constituency, hynrei ia kane ngin sa shim ia ka rai tad haduh ba ngi la sngewthuh ba u kyrtong uba ngin buh ban ia khun u don ka lad ban ioh ia ka jingjop".
Shillong: U myntri rangbah ka jylla u Conrad K Sangma, u la iathuh ba na ka liang ka sorkar jylla kan pynduh pyndam noh ia ka Company kaba ai ban tei ia ka Shillong Medical College bad ka sorkar kan sa iaid sha khmat ban aiti noh sha kiwei ki ban lah ban pyniaid shakhmat ia ka jingtei.
Haba ia kren bad ki lad pathai khubor, hadien ba lakut ka prokram ba la pynlong ban rakhe ia kajingdap 4 snem ka sorkar MDA; na ka liang u myntri rangbah u la ong, ba ka don ka jingeh  ha kaba ia dei bad ka jingtei ia ka Shillong Medical College,  namar ba ka Company kaba la ioh ia ka kam ban tei ia kane ka Collage, ka  khlem lah ban sdang ia kane ka kam, ha kaba ki la shu ai daw kawei hadien kawei bad dei na kane ka daw ba ka sorkar ka la rai ban pynduh pyndap noh ia ka ne ka jingiateh bad kane ka Company.
Ha kaba ia dei bad ka jingtei  ia ka Tura Medical College, u myntri rangbah u la iathuh ba ka jingpyntrei ka la iaid shait shait.
Ha kaba ia dei bad ka jingtih dewiong, na ka liang u Myntri rangbah u la ong  “Ngam kwah ban kren eiei namar ba kane ka mat ka long subjudice bad lada nga kren eiei kan ym long ia nga".
Haba ia dei bad ka jingbun ki khynnah kiba la ieh noh ia ka jingpule, na ka liang u myntri rangbah u la ong ba ka dei ka jingshisha ba ka jingiehnoh ia ka jingpule ka jur bha ha ka jylla, ha kaba ka dei ka mat ka ba la ktah bha ia ka jylla, hynrei ha kine ki sngi ban wan na ka liang ka sorkar jylla kan shimkhia bha ia kane ka mat.
Shillong: U Myntri ba dei peit ia ka tnat pule puthi ksa sorkar jylla u Ma Lahkmen Rymbui mynta ka sngi u la ai ka jingkular ha ka iingdorbar ba ka tnat pule puthi ka sorkar jylla kan pyndap ia baroh ki kam nonghikai skul ba thylli la kumno kumno hapoh shibnai.
Ka jingthungkam ia ki nonghikai ka la iid shakhmat bad ngi kyrmen skhem ba kane kan urlong noh shen ha kine ki khyndit sngi ban dang wan ong u myntri ka tnat pule puthi ka sorkar jylla.
Haba shim bynta ha ka jingitai u Nongilam ka Ling Pyrshah u Dr Mukul Sangma u pynpaw ia ka jingsngew khi kaba jur i aka jingbun ki skul b aka sorkar kam lah ban thung nonghikai wat hadien ba ka kam hikai ka la thylli la kumba shisnem ne tam.
Shuh shuh u Dr Mukul Sangma u la ban ba ka sorkar ka dei ban sngewthuh ba kane ka jingbym thung nonghikai kan buh jingeh ia ki khynnah bad ka long ruh ka jingknieh noh i ka hok ba kin ioh ka jinghikai bad ka pule dangle.
Haba bynrap lang i kane, ka MLA jong ka NPP na Selsella ka Ferlin A Sangma ka la kdew ba kumno ka sorkar ka la bthah ba ki skul bad ki jaka oule kin sdang noh ban plie katba 23 tylli ki skul ha ki thain Dadenggre ki duna nonghikai shaba palat pud namar haduh 184 tylli ki kam nonghikai ki thylli bad ka sorkar kam shem pushe sati ban pyndap noh.
U myntri haba jubab ia kane u ong ba ka tnatpule puthi kan wad ki lad ki lynti ban thung nonghikai shipor katba ka sorkar kam pat lah ban pyndep ia ka jingthungkam pura.
Ha kaba iadei bad ka jingjot rathai ki iingskul sorkar kaba lada ia nujor bad ki sem masi ruh kim iahap kyrdan;  na ka liang u myntri u la kular, ba na ka liang ka tnat jong u kan leh ia kaba donkam ban pynthikna, ba ka pule puthi bad ki jaka pule kin long kiba paka.
Moscow: Ka Russia, ka la kyndit jur ha kine ki sngi, ha kaba uwei na ki heh duh shipai jong katei ka Ri, ula shah siat iap, ha Kharkiv, kaba dei ka nongbah, kaba heh tam hadien ka Kyiv.
U Vitaly Gerasimov, u dei u shipai heh duh, uba ar ha katei ka Ri bad ula shah siat iap, ha ka taiew ba ladep bad hadien U Gerasimov, u dei sa U Major General, Andrei Sukhovetsky uba la shah siat iap, ha ka kad liengsuin ha  Hostomel, kaba jngai kumba 30 mer jong ka Kyiv.
Ki don ki heh shipai ha Kremlin, kiba kam, ba ka jingthmu ban hiar thma ia ka Ukraine, ha ka 24tarik Rymphang 2022, ka dei ka rai kaba bakla shi katdei.
La shim ruh ba ka jingiap jong kitei ki heh shipai, ba kynthup ia U  Major General Vitaly Gerasimov, uba dei uwei na ki heh shipai, ba iajan bad U Putin, ka la pynduh mynsiem shi katdei ia ki shipai jong ka Russia.
Ka khubor na ka tnat shipai ka Ukraine, ka iathuh ba U Gerasimov, u dei heh duh jong ka tnat shipai, ka  41st Army, ula shah pyniap lang bad bun ngut kiwei ki heh shipai, ha ki bynta ba sha mihngi jong ka Kharkiv.
U Gerasimov, ula don bynta ban kurup ia ka  Crimea ha u snem 2014 bad ula dei ruh uba ioh ia ka nam kaba khraw bha ha Russia, namar ba u ialam ia ki shipai ialeh sha Syria bad nangta sha ka thma ha Chechen.
Shillong: U myntri ba dei peit ia ka tnat ka koit ka khiah ka jylla u James K Sangma mynta ka sngi u la iathuh ba ka sorkar ka la pynlut haduh kumba 655 klur tyngka ha kine ki ar snem ban iakhun pyrshah ia ka khlam Covid ha ka jylla.
U myntri u la pyntip 156.96 klur la pynlut ha ka thup National Health Mission bad 88.75 klur pat da ka DHS(MI) ha u snem 2020-21 bad 302.08 klur ha u snem 2021-22 ha ka thup ka NHM la pynlut 302.08 klur bad 113.48 da ka DHS(MI).
U myntri u la pyntip ruh ba 88.50 klur ka sorkar kam pat lah siew sha kito kiba kyrshan ia ka sorkar ha ka jingiakhun pyrshah ia ka khlam Covid.
Na ka liang ka tnat ka koit ka khiah ka la pyntip ruh ban a ka liang joing ka ka la wanrah da ka jingpan mangtyngka (supplementary demand) khnang ban ioh siew dep ia baroh ki ram ba dang sah la kumno kumno ha une u bnai Iaiong, bynrap shuh shuh u myntri.
U myntri u la pyntip ruh b aka sorkar jylla ka ioh jingkyrshan pisa n aka sorkar pdeng 6 klur ha ka thup DHS(MI) bad 15.87 ha ka thup NHS ha u snem 2020-21, katba ha u snem 2021-22 91 klur tyngka.
Shillong: Ka seng Congress, mynta ka sngi ki la wan ban ia kynduh ia u lamphang ka ing dorbar, u bah Metbah Lyngdoh ban bteng ban ai ia ka jingujor sa ia ki ar ngut ki MLA ki ba kynthup ia u bah Charles Pyngrope bad u bah Shitlang Pale, ki ar ngut na ki 12 ngut ki MLA ki ba la kyntiap seng ban pyniasoh sha ka AITC.Lah ban kdew hangne ba na ka liang ka Congress party ha ka 29 tarik u Naiwieng, ki la leit ban ujor  ha khmat u lamphrang ka ingdorbar thawain pyrshah ia ki 10 ngut ki MLA kiba kyntiap  sha ka Seng AITC.Haba iakren bad ki lad pathai khubor, na ka liang ka nongialam ka Congress Ligeslative Party (CLP) ka la ong ba ka jingwan mynta ka sngi ban kynduh ia u lamphrang ka ingdorbar ka long ban pyndep ia ka jingujor sa ia ki 2 ngut na ki 12 ngut ki MLA ki ba la ieh ia ka party Congress ban pyniasoh ia lade sha ka AITC.“Kane ka jingwan ujor jong ki, kam dei tang mih ki khana politic, hynrei ka dei ka jingpynshai sha u paidbah ba kane ka jingkyntiap seng bad ka jingshet kylla jong ki 12 ngut ki MLA ia ka Congress kan ym dei ban shu sngap" ka la ong.
“Ka ain jong ka 10th schedule ka dei ka ain ka ba jylliew bha, namar ba tang ba ki la don ia kata ka 2/3 ki dkhot ruh haba ki kyntiap seng ki don ka kyndon jong ka ain kaba kren shai ba ki dei ban da pynkhreh ia ki kyndon ban leit ban wan jong ki" ka la bynrap.
Ka Dr Lyngdoh ka la ong ba lyngba ka 10th Schedule ka dei ka jingkhang ba rit kaba ai lad ban ioh ban ia thir ia kata ka jingieh bein jong ki ia ka party bad kane ka dei ka lad ka ba ai lad ban pynsngewthuh ia u paidbah ia ka politic kaba kine ki MLA kin sa wanlam yn da la dep kane ka election 2023.
“Ia ka 10th schedule bun na ki MLA kim pat sngewthuh ha kaba ki la buh jingkylli ba balei ki ai ia ka showcause marwei marwei, hynrei ka jingujor marwei marwei u MLA ka long namar ba ki la mih marwei na ka seng bad ym lah ban ithuh ia ki kum ki kynhun" ka la bynrap.
“Lada ngi jop ia kane ka petition kin ioh jingsneng ki MLA ki ba la ieh jyndat ia ka party bad lada ngi shah rem kan long ka jingsneng ia ngi bad ngim don eiei ban duh ruh kan don ka jinghikai bad lada ngi jop kin shah mait ka jinglong MLA, ha kaba kan don ka jinghikai na ka bynta kito ki ba phet na ka seng ha ka jingpynthame na ki party ba wan naei naei" ka la ong.
Ka Russia, ka la pynmih da ka jing maham, ba U Joe Biden, President jong ka America, u pynshit, ba kan khie ka thma niwkliar hapdeng kitei ki ar tylli ki Ri, tang na ka daw jong ka Ukraine.
U Sergei Ryabkov, myntri khynnah ka tnat bar ri jong ka Russia, ula maham ba ka jingjia, kan long, kumba ka la jia ha u snem 1962, ha kaba wat ka US, ka dang peit siar bha ia ka jinglong jingman ha katei ka khappud.
Ha u snem 1962,ka la jan poi ka jing ia khyrwit da u bom niwkliar, haba ka Washington, ka la khang ia ka Moscow, ba kan kit ia ki bom niwkliar jongka, sha Cuba bad U Ryabkov, u la maham ba ka jingjia ha kine ki sngi, kan poi sha kaba kum katei ka jing ia kynad.
Ka dei ha ka jing iakren bad U John Kennedy bad ka Nikita Khrushchev, ki la poi sha ka jing ia mynjur ban pynduh noh ia kitei ki bom ha Cuba, da kaba ka US, kan shim ia ka rai ruh, ban nym hiar thma satia ia katei ka Ri.
Mynta ka don ka jingshong syier ha Ukraine, ha kaba ka don ka jing iakren, ba ka Moscow kan lah ban leit hiar thma, ha kano kano ka sngi.
Ki lad syntiat jong ka US, ki lap ba ki don 1,75,000ngut ki shipai ka Russia, ha khappud jong ka Ukraine, ha kaba ka don ka jing suba, ba kan lah ban sdang ka thma jong ka Russia sha Ukraine, ha kaba sdang jong U Kyllalyngkot 2022.
Ka Russia, haduh mynta, ka kam ba kam don jingthmut satia, ban hiar thma ia ka Ukraine.
Khyndiat sngi mynshwa U Joe Biden, President ka USA, ula pynlong ia ka jing ialang da ka video conference bad U Vladimir Putin, President ka Russia, ha kaba ka jing iakren, ka la neh haduh ar kynta, na ka bynta ban poi sha ka jing ia sngewthuh jingmut hapdeng kitei ki ar tylli ki Ri.
Nongpoh:Ka District Magistrate, Ri Bhoi District, Nongpoh, ka la pynjari da ka Section 144 Cr.
P.C, na bynta ban khang pyrshah ia ki riew shimet ne ki kynhun Seng, ba kin pynlong ia kino kino ki jingleit talasi ia ki trok kit mar kiba iaid ba ieng hapoh ka surok bah NH-6 ne ha ki Weightbridges kiba don hapoh ka Distrik.
La pynjari ia katei ka kyndon Ain, ka dei hadien ba ki la don shibun kiba la ujor, halor kata ka jingdon ki briew bad ki kynhun Seng, kiba la leit talasi ia ki trok kiba iaid hapoh ka surok bad ha ki Weightbridges, ha kaba ki la leh ia katei ka kam khlem da ioh jingbit na ka Deputy Commissioner.
Namarkata, khnang ban lait na kino kino ki jingjia ba sngewsih bad kaba ktah ia ka shongsuk shongsain, lyngba ka kyndon Ain 144 Cr.
P.C, la khang pyrshah ia ki riew shimet ne ki kynhun seng ba kin leit talasi ia ki kali kiba iaid ha surokbah bad ha ki Weightbridges, ha kaba kino kino kiba leh pyrshah kin ngat ha ka jingshah pynshitom kiba katkum ki kyndon Ain.
Ha kane ka lynnong ngan shu thoh kyllum ia kito kiwei pat ki jingthung lum (field crops) kiba ngi shem ha ri Khasi-Jainita, hynrei kiba ym da long kiba donkam kum kitei kiwei kiba nga la thoh ha ki lynnong kiba shuwa.
Ki jingthung kiba nga kwah ban thoh ha kane ka lynnong ki long ki krai, u sohriew bad ki dai.
Ki KraiDon bun jaid eh ki krai ha ka pyrthei, bad don ruh bun jaid ha kane ka ri India.
Ka ri Khasi-Jaintia ruh ka don katto-katne ki krai kiba ki nongrep ki ju thung, bad kita ki long kine, U ‘rai truh (Eleusine coracan) uba ki khot ruh ha ka ktien phareng ‘finger millet’, u ‘rai-soh (Setaria italica) uba ki khot ruh ha ka ktien phareng ‘fox tail millet’ lane ‘Italian millet’, u raishan (Panicum miliaceum) uba ki khot ha ka ktien phareng ‘broom corn millet’.
Shuwa ba ngan batai shaphang kine ki krai kiba ki ju thung ha ri Khasi-Jaintia, ngam banse ban ong ei ei ia kitei ki kyrteng kiba jrong kiba ha ki dak Italics.
Ki jingthung baroh ha ka pyrthei ki don la ki jong ki kyrteng saians.
Ia kine ki kyrteng la jer nyngkong da u riewstad uba batai nyngkiong ia uta u jingthung.
Ka kyrteng kaba ki jer ka long barobor ha ka Latin, bad kane ka long ka kyrteng kaba ki tip ha kylleng ka pyrthei baroh kawei.
Nga la pyrshang ban kiar na kaba ai kine ki kyrteng kiba jrong namar ngam kwah ba kan ialam jingmut noh ia u nongrep na kaba nga kwah ia u ban tip, kata kumno ban pynroi ia la ka jingrep; hynrei ngam banse ban ai kyrteng da kitei ki kyrteng kiba thikna, namar lah ban don kiba kwah ban tip ngi kren shaphang uno u jaid jingthung.
Ka kyrteng phareng bunsien kam biang namar ba wat ha ka ktien Phareng habadei-badei ki khot da ki bun ki kyrteng ha la ki jaka-jaka.
Kata watla ki kren da ka ktien phareng ha Amerika, lane ha South Africa, lane ha Australia, lane ha Bilat hi, hynrei ki lah ban ai la ki jong ki kyrteng.
Hynrei kitei ki kyrteng saians ki long kiba baroh kawei ka pyrthei ka tip, naduh u Shaina haduh u Japan, u Jerman, ne uno-uno u jaid bynriew.
Don ruh, kumba ki nongpule ki lah ban iohi hangtei haneng, ki jingthung ki bym don kyrteng ha ka ktien phareng namar ba uta u jingthung um don ha Bilat, lane ki nong Bilat kim pat jer kyrteng ia u ha ka ktien jong ki.
U ‘rai truh (Eleusine coracana) u long u krai uba kham kynrei eh ha kane ka ri India.
Ki kham thung bha eh ia u ha Madras ha kaba ki khot ia u, u ‘ragi’.
Ki ju thung ruh shibun ia u ha ki ri lum jong ka jylla United Provinces ha kaba ki khot ia u, u ‘marna’.
Une u jingthung, kum ki krai baroh, u long ha ki jaka ha kiba ka khyndewkam da long eh kaba sboh, kum ha ki khyndew maw; hynrei lada thung ia u ha ki jaka sboh u lah ban mih kham bun.
Na ki krai baroh kiba don ha ri Khasi-Jaintia, une u long uwei uba ki kham rep bha.
Ia une u krai lah ruh ban thung na ki sara.
Lada thung sumar ia u, u lah ban pynmih haduh kumba 12 haduh 14 mon na ka shi ekar, hynrei ha ki bun ki jaka khyndew maw u lah ban pynmih tang kumba shiteng ia kata.
Ha ki por nemsniew, une u long uwei na ki jingbam uba bit eh ban rep namar ki khniang kim ju kham bam ia une haba buh slem ia u, kumta ba lah ban buh ia u da ki bun snem.
U long ruh kum kiwei ki krai uba lah ban ioh soh kloi, namar ka shim tang kumba lai ne saw bnai ia une u jingthung naduh ka por ba thung ia u haduh ka por ban ot ia u.
Une u krai u long uba kham eh ban tylliat ha ka kpoh, hynrei u long u jingbam uba bha namar u don shibun ka kalsiom, kata ka met tynrai kaba long shibynta na ka shun, bad u don ruh shibun ka carotene (kynnoh karotin) kaba don shibun ka vitamin A, bad u don ruh ka vitamin B.Kine ki vitamin ki long ki kynja met kiba donkam eh na ka bynta ka jingkoit jingkhiah u briew.
Ha Punjab bad ha ka jylla United Provinces ki ju shna ata na u symboh jong une u krai bad ki sa shet chapati ia u kumjuh kumba ki leh ia u ata kew na u.
Don ruh kiba shet kiad na une u krai.
Ia ka jyndem kaba ioh na kaba shet kiad ki ai sniang lane masi.
U jyntang na u met jong u ruh u long uba ki ju ai masi.
U ‘rai-soh’ (Setari italica) u long kumba nga la ong haneng, uba ki khot ha ka ktien phareng ‘fox tail’ lane ‘Italian millet’.
Ha ka ktien Hindustani ki khot ia une u kukun.
Une u long u jingthung uba la thung da ki bun hajar snem ha kane ka ri India bad ha ri China ruh.
U rai-soh u long u jingbam uba bha shibun: lah ban shna kpu lane ban shet ‘porridge’(ka kynja jingbam kaba ki phareng ki ju bam mynstep bad kaba ki shu shet thai um bad sa khleh shini bad dud ia u).
Ki ong ba kaba bam ia u ne u krai ka pynshit ia ka met.
Don ar jaid ki symboh: uwei uba liehstem (straw yellow), Ia une u krai ki kham thung ha ki khyndew kiba kham seisoh harud nong.
Une u krai u long uba ringpah bha ia ki sim.
Ha Bombay ia une u krai ki thung habadei-badei khnang ban bsa ia ki jingri; haba ki leh kumta ki lah ban ioh kumba 60 mon u jingbam masi na ka shi ekar.
Lada thung na ka bynta ka jingbam masi, kata dei ban thung kumba 6 ser shi ekar u symbai hynrei lada thung na ka bynta u symboh, kata tang 3 ser u shymbai shi ekar la biang.
Une u jingthung ruh u long uba mih kloi katta-katta.
U ‘rai shan (Panicum miliaceum) u long uwei pat u krai uba don ha ri Khasi-Jaintia.
Une u krai u don u rynjub syntiew (inflorescence) uba iasriem ia u kba, tangba ki symboh jong u ki long kiba rit bha kum ki jong kitei ki krai ba la thoh haneng.
Ki phareng ki khot ia u u ‘broom corn millet’, kata u krai synsar, namar u rynjub syntiew jong u lynnai lane u kdait.
Une u krai u lah ban long wat ha ka khyndew kaba duna shikatdei ka sboh.
Ha ri khasi mynta u kham long sha ri lum (5000-6000 ft).
Une u krai u kham shim por duna ban long ban ia kitei kiwei pat ki krai.
U stait uba sop ia u symboh jong une u krai, um long ruh uba shitom ban weng kat u jong u rai truh.
Ynda u la ih ki shu synrut ia u skop uba don bad u symboh bad hadien katto-katne sngi ki sa pyniakhlad ia u symboh na u stait.
Une u krai ruh u long uba ki sim ki ieit eh.
Shillong:Wat la ka sorkar jylla, lyngba ka ophis jong ka Deputy commissioner ka East Khasi Hills District ka la dep pynbna dangshen ba ki kali kamai ki la lah ban ïaid bad kit nongshong kali (passenger) kumba 100%, hynrei katei ka hukum kam shym la treikam satia sha ki katto katne kiba ñiah kali kamai ha Shillong.
Ïa katei la ïathuh ruh bad kubur da katto katne ki nongñiah kali kamai haba kren bad u nongthoh khubor hadien ba la ïohi ïa ka jingbym pat pynhiar dor satia ïa ka bai kali bad ka jingbym pat treh kit bun briew ne 100% ki passenger ban shong hapoh ki kali kamai.
“Wat la ka sorkar ka la ailad ïa ngi ban kit 100% hynrei ngim pat kwah ban leh ïa katei namar ka petrol ruh ka dangrem bad ngi shem jingeh ruh wat ban pynmih bai malik," ong katto katne kiba ñiah kali kamai sha ki thaiñ Laitumkhrah haba kren bad u nongthoh khubor.
Ki la ïathuh ba ka dor petrol ka la poi kumba T.93.89 naïa ha ka shi litar, kaba mut ba ka dangrem, ki la ong ba kam pat myntoi eh ban phah shong kali kumba mynshwa, lada ym pat duna ka bai petrol ka ïawan ïalong kumjuh bad mynta lei lei ba bun ki paidbah ki dang salia ban ïamih bun briew kumta ka eh ruh ban ïohi ïa ka jingpahuh ki nongleit nongwan ban kwah shong kali kamai.
Wat la ha ki por mynshwa, bym pat rem palat ka petrol, ban leit shaduh Police Point, Laitumkhrah ka dor bai shong kali taxi ka danglong T.10 haduh T.20 marwei, hynrei mynta pat lah bun bnai ka la kiew bad neh sah ha ka dor T.30 wat haduh Don Bosco Square, Laitumkhrah, Shillong namar ki ong ba kat bym pat hiar dor ka umphniang ka dangeh ïa ki ban pynhiar dor ka bai shong kali kamai.
Like.
Shillong:Ka seng Congress, ka la nang tlor, katba nang mih ki sngi bad ka daw, ka long ba mynta ka sngi, ki don 10ngut ki MDC jongka, kiba pyn iasoh ialade sha ka All India Trinamool Congress.
Uwei pat U MDC, uba 11, U Habibuz Zaman na Shyamnagar constituency, um shym la lah satia ban rung sha katei ka seng mynta ka sngi, na ka daw ba ka khun jongu, ka don ha ka jingshah sumar ha hospital bad la sngewthuh ba U Zaman, un sa pyn iasoh shen ialade sha ka AITC.Ka jingleit iasoh jong kitei ki MDC, ka dei hadien ba kiba bun ki samla jong ka seng Congress, ki la mih noh bad ki la leit ban pyn iasoh ialade sha ka AITC.Ka seng Congress, ka don 12 ngut ki MDC ha Garo District Council, hynrei, ka la duh noh ia uwei U MDC, U Ashahel D Shira, uba la leit pyn iasohialade sha ka seng UDP, ha kaba ula ialeh elekshon shiteng samoi na Rajabala.
Kitei ki MDC, ki la pyn iasoh ialade sha ka seng AITC, ha ka madan Dekachang, Resubelpara ha North Garo Hills, ha kaba la don lang U Mukul Sangma, nongialam ka seng, U Zenith Sangma, Bah HM Shangpliang, Jimmy Sangma, Marthon Sangma, Winnerson Sangma bad U Lazarus Sangma.
Ki MDC, kiba pyn iasoh mynta ka sngi, sha ka AITC, ki long U Agassi Marak, Stevie Marak, Alphonsush Marak, Lahitson Sangma, Cherak Momin, Sadhiarani Sangma, Nehru Sangma, Rinaldo Sangma, Sanjoy Kock bad U Pardinand Sangma.
Mynta ka Katrina Kaif bad U Vicky Kaushal, ki la ia dei shi tnga bad la pynlong ia ka jing ia poi kha jongki, mynta ka sngi ha  Six Senses Fort Barwara ha Sawai Madhopur, Rajasthan.
La khot sngewbha ia 120ngut ki paralok kiba iajan bad kitei ki shi tnga bad kitei ki kynthup ia ka  Neha Dhupia bad ka Angad Bedi, nalor kiwei kiwei.
Ha ka 6tarik Nohprah 2021, ka  Katrina Kaif bad U Vicky Kaushal, ki la leit poi sha katei ka jaka ia poi kha jongki bad ka jing pynkhreh ia ka jing ia poi kha, ka la sdang naduh ka 7tarik Nohprah 2021 bad hynnin ka sngi, la pynlong ia ka hali bad ka  sangeet.
Mynta ka sngi, la pynlong ia katei ka jing ia poi kha, ha ka jingdon kiba ha iing ha sem na baroh arliang bad la khang ia ka jing ia shondur ne ka jing ia ring video, na kito kiba wan sha katei ka jing ia poi kha.
La iathuh ba U  Vicky Kaushal bad ka Katrina Kaif, ki la die ia ki dur iathoh jongki, ha ka dor kaba T.100klur, ha kawei ka kynhun ki nongshondur.
Nongpoh: Uwei u rangbah uba la tip kum u F.Lalbiakhgenga, na Nongbah Aizawl ka jylla Mizoram, u la shah bat noh ha ki bor Pulit ka Ri Bhoi, ha ka por ba u thmu ban leit phai iing na Shillong Airport sha Aizwal Airport, kata hadien ba ki Pulit, ki la lap ia uwei u kynja kuli suloi na ka pla kaba u pyndonkam, ia kaba la lap lyngba ka Screening machine.
Katei ka la jia mynta ka sngi ha ka por 1.30 nohphai sngi, ha ka por ba ki bor pyniaid ka Shillong Airport, ki dang talasi ia u hashwa ba un rung hapoh ka Liengsuin, hynrei ha kaba kum katei ka por, ki la lap pynban ia uwei u kynja kuli suloi ba dang treikam ba la tip kum u 22 Round Caliber Bullet.
La ong ruh, ba hadien ba ki Pulit ki la ioh kem ia utei u briew, ki la kylli halor ka leit ka wan jong u bad uba la iathuh ba u la thmu ban leit phai ing noh ryngkat ka kurim kaba u wan shah sumar ha NEIGHRIMS, Shillong da kaba shong da ka Liengsuin Air India, hynrei hadien ba la lap ia utei u kuli ba dang treikam na pla jong u, ka jingthmu jong u ban leit sha Mizoram ka la pulom noh.
Utei u Rangbah uba la shah kem ha ki Pulit, u la phla hakhmat ki Pulit da kaba ong ba katei ka pla kaba u la rah ka dei ka jong u para jong u, uba la don ia ka License suloi bad ma u pat um don license satia.
Hadien katei ka jingioh bat ia utei u Rangbah, ki Pulit ki la kurup noh ia utei u kuli soloi ryngkat ka jingsakhi ki bor pyniaid Airport bad na ka liang ki pulit ka Ri Bhoi, ka jingtohkit halor katei ka jingjia kan dang iaid shakhmat.
Shillong:U Mukul Sangma, u nongialam CLP ka All India Trinamool Congress (AITC), ha ryngkat kiwei ki MLA jong ka party ha ka sngi balang, ki la wan ha Assembly Secretariat ban ai ia ka jubab jong ki halor ka jingujor, na ka liang ka Congress party ha kaba ia dei bad ka jing dawa ban mait kyrteng ia ki kum ki MLA hapoh ka 10th Schedule.
Lah ban kdew hangne ba na ka liang ka nongialam jong ka CLP na ka Congress Party, ka Dr Ampareen Lyngdoh ka la leit ban ujor ia ki 10 ngut ki MLA kiba la phet na ka seng Congress bad pyniasoh ia lade sha ka TMC hapoh ka 10th schedule jong ka Constitution bad ka Rule 6 jong ka Members of Meghalaya Legislative Assembly (Disqualification on ground of defection) Rules, 1988.
Haba ia kren bad ki lad pathai khubor na ka liang u Dr.Mukul Sangma u la ong ba ka Para 4 (1) jong ka 10th schedule ka shah ban pyniasoh ia kano kano ka political party bad kano kano ka political party bad ka Para 4 (2) ka ba la kren shai ba kine ki ba pyniasoh ki dei ban long 2/3 bynta na ka jingdon ki briew hapoh ka ingdorbar haba ki kwah ban pyniasoh ia lade bad ka wei ka party ki lah.
U Dr Sangma u la ong ba kane ka jing ujor, kaba la ujor da ka Congress ka dei tang ka jingpynthame kai ia ki paidbah, hynrei na ka liang jong ki MLA ka TMC kin iaid shakhmat ban ai ka jingshakri ia ki paidbah.
“Ki nongleit ujor ki la dep ban ong hi ba ka jingleit ban pyniasoh sha kawei ka party kin don ia ki jingbun briew hynrei ban ong ia kata ngi don palat ia ka 2/3 ka jingbunbriew" la ong u Dr.Sangma.
U la bynrap ruh ba na ki 17 ngut ki MLA, haduh 12 ngut kiba la wan ban pyniasoh sha ka TMC bad kane ka jingleit ujor, jong ki ka long tang ka kam ban pynthame kai ia ki paidbah.
Tura:Bun bah, ki dkhot jong ka seng Congress, ki la pyn iasoh ialade myn hynnin ka sngi, sha ka All India Trinamool Congress (AITC), ha ka jingi alang kaba heh, kaba la pynlong ha Tura.
Napdeng kito kiba la pyn iasoh mynta ka sngi sha ka TMC, ki kynthup ia ki dkhot jong ka Megha laya Pradesh Youth Congress (MPYC), ha kaba kitei kiba pyn iasoh ialade, ki kam ba ki don 90 percent ki dkhot jong ka Congress, kiba la pyn iasoh ialade sha ka TMC.Kito kiba pyn iasoh ialade sha ka TMC, ki kynthup ia U Rupa Marak, Rupert Sang ma, Adamkid San gma, Saljagring grang Marak bad U President barim ka MPYC, U Richard Marak.
“Ka don ka jinghun mynsiem jong ki samla, ha ka jing ialam jong U Mukul Sangma, uba la ai mynsiem ia kiba bun ki samla, ha ka elekshon MDC, kaba dang shu dep; katba U Vincent Pala, President ba thymmai, ula kynjat noh bad jied da kiwei pat kiba u sngew iahap bad kane ka dei kaba kiba bun ki dkhot, kim iahap jingmut satia" ong U Rupa Marak, President barim jong ka MPYC jong ka West Garo hills.
Shillong:Ka Regional Commitee na West Khasi Hills District, mynta ka sngi, ka la dep ban phah ia ka kaiphot jingjurip ia ki lai tylli ki Shnong khappud na ka bynta ban pyniaid shakhmat ia ka jingiakren ban pynbeit ia u pud u sam hapdeng ka Assam bad Meghalaya.
Ka Regional Committee na West Khasi Hills, kaba la khlieh da u myntri PHE u Bah Renikton L Tongkhar, mynta ka sngi ka la phah ia ka kaiphot jong ki lai tylli ki shnong kaba kynthup ia ka Tarabari, Gizang bad Hahim na ka bynta ban pynbeit noh ia u pud u sam ha kane ka thain.
Haba iakren bad ki lad pathai khubor na ka liang u chairman ka Regional Committee ka West Khasi Hills u Bah Renikton L Tongkhar, u la iathuh ba ka kaiphot kaba la dep ban pynbit pynbiang da ka Committee ladep ban phah sha u myntri rangbah ka jylla u Conrad K Sangma bad kan shong ha ki sorkar jong ki ar jylla ba kin khot noh ia ki jingialang ha ki state level.
“Nga kyrmen skhem ba ki myntri rangbah jong kine ki ar jylla kin shimkhia ia kane kham kloi khnang ban lah ban weng noh ia ki jingeh jong ki nongshong shnong ha ki ne ki thain"u la bynrap.
Haba kylli u Bah Tongkhar u la ong ba ia ka policy “Ai bad shim" un ym kwah ban pyndonkam hangne, namar bun kim sngewtynnad, hynrei ka jingpynbit pynbiang ia kane ka kaiphot ka long halor kiba bun ki bynta kiba na ka liang ka sorkar ka la bynshet ha ki.
U bah Renikton u la ong ruh ba shen kan sa don ka jingiakynduh hapdeng ki myntri rangbah na ki ar jylla bad u kyrmen ruh ba kane kan long mynta u bnai.
Shillong: Ka Regional Commitee na Ri Bhoi District kaba la khlieh da u Symbud Myntri rangbah ka jylla u Bah Prestone Tynsong, hadien ba ki ladep ban pynbit pynbiang ia ka kaiphot jingjurip ia ki 9 tylli ki shnong khappud na Ri Bhoi District, mynta ka sngi ki la leit ban aiti sha u myntri rangbah ka jylla u Conrad K Sangma.
Na ka liang ka Regional Commitee na Ribhoi District, mynta ka sngi ka la dep ban pynbit pynbiang ia ka kaiphot jong ki 9 tylli ki shnong ha khappud ka ba kynthup ia ka Hawla, Bakhlapara, Jimbrigoen, Laughing, Payton, ka Khanapara, ka Maikhuli, ka Pilangata, bad ka Barapathar na ka bynta ban pyniaid shakhmat ia ka jingiakren ban pynbeit ia u pud u sam hapdeng ka jylla Assam bad Meghalaya.
Haba iakren bad ki lad pathai khubor na ka liang u Bah Prestone Tynsong, u Chairman ka Committee u la iathuh ba ka regional Committee kala phah mynta ka sngi ia ka kaiphot sha u Myntri rangbah ka jylla U Conrad K Sangma.
“Kane ka dei ka rai kaba la shim ha ka jingialang jong ki Myntri rangbah jong ki ar jylla ban thaw ia ki committee na baroh jylla khnang ba kin lah ban pynbiang ia ki kaiphot ha kaba iadei bad ka jingpyniaid shakhmat ia ka jingpynbeit ia u pud u sam hapdeng ka Assam bad Meghalaya" la ong u Bah Tynsong.
Haba kylli, na ka liang u Bah Tynsong u la ong “Halor ka jingai jingmut jong ka Commitee, ngin ym lah ban pynpaw mynta namar ba kan dei ka kaiphot kat kum ka phang ban bud, kaba ki ar ngut ki Myntri rangbah ki la rai bad kaba sah mynta kan long ba ki arngut ki Myntri rangbah kin shim ia ka rai".
U bah Tynsong u la ong ruh ba na ka liang ka Commitee, ka ladep ban pynbiang ia ka kaiphot jurip jong ki sha kine ki shnong bad ban shim ia ka rai na ka liang ki arngut ki Myntri rangbah, kin sa shong shen ia ka jingialang.
Haba kylli u Bah Prestone, u la ong ruh ba ha ka jingjurip sha kine ki jaka ki don na ki nongshong shnong kiba la pynpaw ba ki kwah ban don bad ka jylla Assam bad ki don kiba kwah ban don bad ka jylla Meghalaya hynrei na ka liang ka Commitee ka la pynbit pynbiang ia ka kaiphot kat kum ka jingshisha na history,ka jingshisha jong ka geological bad ka jingkwah ki nongshong shnong kane ka thain.
U Bah Tynsong u la iathuh ruh ba hadien ba u Myntri rangbah, un bishar ia kane ka kaiphot, un sa khot ia ka jingialang bad baroh ki briew ba don bynta lang bad hadien kane u myntri rangbah ka jylla un sa leit ban ia kren bad u myntri rangbah ka jylla Assam.
New Delhi: U General Bipin Rawat, u heh duh jong ki shipai ka Ri (chief of defence staff), ula khlad noh mynta ka nohsngi, ha ka jinghap ka helicopter, kaba kit ia u ha Coonoor, kaba ha Tamil Nadu.
Ki don 14ngut ki briew, kiba don ha katei ka helicopter, jong ka  Indian Air Force, ha ka por ba ka leit hap ha  Coonoor.
U CDS Bipin Rawat, u dang don ha ka jingleit jongu sha ka  Defence Staff College ha Wellington, ha kaba u mih na ka kad jong ka Indian Air Force ha Sulur, hajan Coimbatore.
Ha ryngkat jongu, ka don ruh ka kurim jongu, ka  Madhulika Rawat, ha kaba ki ia leit lang da ka  helicopter Mi-series.
Ha ryngkat ki phra ngut kiwei pat, U  General Bipin Rawat, u mih mynta ka sngi dang step na  Delhi Sulur.
Na ka liang jong ki shipai suin, ki thoh ha ka peij jongki “Ngi sngewsih shibun eh, ha kaba ngi la thikna ba U  Gen Bipin Rawat, ka Madhulika Rawat bad 11ngut kiwei pat, ki la iap ha katei ka jinghap ka helicopter".
U General Bipin Rawat, u dei u heh shipai, ba nyngkong tam, ban shimti ia ka kam Chief of Defence Staff (CDS) ha u snem 2019.
Shillong: Ka sorkar Meghalaya, ka pynbna mynta ka sngi, ba ki ophis sorkar bad ki kashari, kin khang ha ka 28, 29 bad 31tarik Nohprah, 2021; hynrei na bynta kitei ki sngi, la pyntip ba kitei ki ophis kin trei kam ha ka  12, 19 bad 26tarik kiba dei ki sngi Saitjain jong U Lber, 2022.
Kane ka long, katba kum ka jing pyntip jong U  Commissioner & Secretary jong ka sorkar  Meghalaya, General Administration (A) Department.
Shillong: Ka seng All Jaintia Poultry Farmers Traders association (AJPFTA) ha ka  7tarik Nohprah 2021, ka la pynlong ia ka jing ialang bah, da ka jing iawan iashim bynta ki nongri bad nong khaii syiar na kylleng ki shnong naduh east bad west jaintia Hill’s district.
Ha ka jingialang, la ioh ban iakren ne ban ia phylliew jing mut iwei ia iwei naduh ka jingeh ki nongri syiar ka thain jong ngi kiba long ki trai ri trai muluk bad ruh ka jing eh jong ki nong khaii.
ki nongdielang bad ruh ka seng ka la iatai sani bha halor kane ka kam bad da kawei ka sur ka seng ka la rai ban iatreilang da kawei ka sur bad da kawei ka jingmut hapoh ka lama ka seng, khnang ba kino kino ki jingeh kiba ki nongri bad nong khaii syiar kiba long ki trai jylla ki iakynduh ne mad ba yn lah ban ia pynbeit da ka jing iasnohkti lang.
Ha ka jing ialang, la  jied bad pynskhem ruh ia ki nong kitkam ba pura jong ka da ka jing ia rai lang baroh kiba wan iashim bynta lang ha kane ka meeting bad ruh kiba long ruh ki nong kitkam bad kiba long ruh ki dkhot bad members ka seng.
Ki nong kitkam ba pura ka seng ki long  President- Mr.Westerly syngkon, vice president- Mr.ionis lyngdoh,General secretary- Mr Kyrshan Rymbai bad kiwei pat.
Coimbatore: Ka helicopter, kaba kit ia u heh duh ki shipai jong ka sorkar India, U General Bipin Rawat Chief of Defence Staff, ka la hap ha  Coonoor, hajan ki lum  Nilgiris, mynta ka sngi, ong ka khubor.
Ki don 14ngut ki briew ha katei ka helicopter bad kitei ki kynthup ia ka kurim jong U Gen Rawat, ka Madhulika Rawat, U Brig  Brig LS Lidder, Lt Col Harjinder Singh, Naik Gursewak Singh, Naik Jitendra Kumar, Lance Naik Vivek Kumar, Lance Naik B Sai Teja bad u Havaldar Satpal.
