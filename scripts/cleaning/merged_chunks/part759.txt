Ka jingiakop (competition) kan long ha ki 13 tylli ki kyntien halor ki saw tylli ki mat ba kongsan bad kitei ki kynthup ia ka Bharat Centric Education (Ka ban kham kongsan iaka Ri India), Holistic Education (ban nang bad stad ha baroh ki liang ym tang ka jing pule shi beit), Knowledge Based Society (ban kham khein kongsan ruh iaka imlang sah lang) bad Quality Education ( ka jing pule kan long kaba kham bha).
Yn pyniabynta haki lai bynta bad kitei ki kynthup ia (i) ki klas 9 th haduh klas 12 th (ii).
Ki Under graduate  (ii) Ki Postgraduate bad (iv) Ki paidbah.
Ki khusnam ki long daki pisa bad baroh kiba ia shim bynta ruh kin ioh lang da ki participation certificate.
Ki jingiakop kin long kiba bun jait kum  ki jingdro da ki kti, ki jingdro bad thoh biria (meme making), thoh shithi sha u PM, ki jing thoh kumno ban kren ( speech making), thoh esse, thaw phlim lyngkot, digital design, bad ka twitter thread, baroh kine ki jing ia kop yn pynlong hapoh ka MyNEP competition.
Ha ryngkat kata yndon ruh saka quiz bad bun jait ki jingia_ kop.
Bad ia kiba jop yn sa pyntip haka 05 tarik u Risaw 2020.
Ka NEP namar baka long ka ba la mih naka Ri synshar paidbah (Democratic) bad ia kane la shim bynta daki samla ban pynshai bad pynsngewthuh sha ki paidbah, yn don ruh u nong rah kyntien jong ka NEP khnang ban lah ban pyniaid beit ia ka jingiakop (competition) bad baroh ki kam ba dei ban pyndep.
Kino kino khynnah skul bad kiba la san ruh kumjuh ki lah ban ia shim bynta lang ban pynshai bad pyn sngewthuh ia ki paidbah.
Ki phang jingiakop (competition) " kane ka jing ia kop (competition) la ong ba ka long beit ka ban kham khein kongsan eh iaka NEP naka bynta kito baroh ki ba iashim bynta.
Ka NEP kala phah ruh ban jied da ki ktien ba la dep jied lypa (14 tylli) khnang ban sngewthuh kham shai haka liang ka pule puthi.
Te namar kata haka jingiakop (competition) ruh ha ryngkat ka Hindi bad ka Phareng 11 tylli ki kyntien la buh khnang ba kan kham suk ia kito ki bym sngewthuh Hindi bad Phareng.
Shillong: Ka Dorbar Bah kaba 45 jong ka United Nations Human Rights Council kaba la sdang myn ka sngi 14 Tarik u Nailar 202O ha UN headquarter ha Geneva, Switzerland.
Ha kane ka Dorbar 193 tylli ki Ri jong ka pyrthei kiba long ki Dkhot jong ka UNO, ki riewshemphang kiba la jied kyrpang(Independent Expert), ki Nongmikhmat na ki Seng Bhalangna kylleng ka pyrthei kiba la ioh ia ka jingithuh na ka ECOSOC ki ju kynduh saw sien shisnem ban iathir iatai ia ki mat kiba iadei bad ka jingshah iuhroit ia Hok Longbriew Manbriew ha ki Ri ka pyrthei.
U Bah Dino D.G.Dympep uba dei u Chairman jong ka Meghalaya Peoples Human Rights Council (MPHRC) uba long uwei na ki riew shemphang halor ka hok Longbriew Manbriew bad uba la dep pyntbit ia lade na ka United Nation International Training and Research (UNITAR) u la long uwei na ki riewkhmat jong ka Jylla uba la ju leit ban ia shim bynta ha kane ki Dorbar Bah jong ka UN ban mihkhmat ia ka jaitbynriew hynniewtrep bad ia ka Ri India ha kine ki snem kiba la leit noh.
Mynta u snem, namar ka jingkynrei jong u Khlam COVID 19 ia kane ka Dorbar la hap ban pynlong noh lyngba ka Tele Video Conference bad ka Ophis jong UN High Commissioner for Human Rights (OHCHR) kaba don ha Nongbah Geneva, Switzerland, ka la jied biang sa shisien ia U MPHRC Chairman ubah Dino D.G.Dympep ba un ia shim bynta biang ha kane ka Dorbar bad ki Dkhot jong ki Ri na kylleng ka Pyrthei.
Ia kane ka Dorbar yn pyniaid da ka ka Elisabeth Tichy-Fisslberger kaba dei ka UN Ambassador jong ka Ri Austria bad ka President kaba mynta jong ka UN Human Rights Council.
Ha kane ka Dorbar, u Bah Dino D.G.Dympep un sa shim bynta ha ka General Debate bad ka Interactive Dialogue halor ki mat iatai bapher bapher kiba la dep pynkhreh da ka Human Rights Council Secretariat.
U Chairman Ka MPHRC u Bah Dino D.G Dympep un sa long uwei na ki riewshemphang u ban sa shim bynta ha ka jing iathir iatai ha ka Kaiphod ba shisien shisnem halor ka jing shahthombor jong ki paid trai ri trai Muluk (Indigenous Peoples) ha kylleng ka Pyrthei ia kaba yn sa leit rah hakhmat kane ka Dorbar da u UN Special Rapportuer u Francisco Cali Tzay uba dei na ka Ri Geutemala.
Kawei na ki mat kiba hakhmat eh kiba u Bah Dino.
D.G.Dympep u la dep pynkhreh ka long ban iai kyntu ia ka Dorbar UN Human Rights Council ba ka dei ban kyrpad ia ki Ri long Dkhot jong ka UNO khamtam eh ia ka Ri India, ban ithuh noh kham kloi ia ki Ktien jong ki paid trai ri trai Muluk jong ka pyrthei khamtam eh ia ka ktien khasi Khasi bad Garo ba yn lah ban pynrung noh kham kloi ha ka khyrnit kaba phra jong ka riti synshar jong ka Ri India.
Kane ka Dorbar kan kut noh ha ka 6 Tarik Risaw 2020.
Hadien ba ka China, kam lah ban tur shakhmat ha Ladakh, ha kine ki khyndiat sngi, ka sdang ban wan tur sa ha ki saw tylli ki jaka, kiba khappud bad ka Arunachal Pradesh, ong ka khubor ba la pynih da ka India Today mynta ka sngi.
Ki pyrton jong ka China, ki la nang bun nang bun ha marjan jong ka Arunachal Pradesh bad kitei ki kynthup ha  Asaphila, Tuting axis, Chang Tze bad Fishtail-2, ha kaba ka jingjngai ka long tang 20 Kilometre antad na u pud ka India.
La iathuh ba ki shipai jong ka China, ki sdang ban nang wan tur kham shajan ha kine ki khyndiat sngi bad ki la sdang ban tih surok ha ki bynta ba don sha khappud jong ka Arunachal bad ki shipai China, la iohi ruh ba ki iaid khah khah sha katei ka thain bad ki wan mar jan bad u pud u sam jong ka India.
Shillong: Ka Federation of Khasi Jaintia & Garo People (FKJGP) Upper shillong Circle kum shi bynta ban pynkhlain shuh shuh ia ka jing treikam jong ka seng ban ai ka jing shakri kaba janai shuh shuh ha ka thain,  ka la ioh ban pynkha sa ia kawei ka shnat treikam ia kaba la tip kum ka FKJGP Baniun Unit, hynnin ka sngi.
Ha katei ka sngi da ki phewngut ki khun samla jong ka Shnong Baniun, Upper Shillong ki la wan shakmat ban pyniasoh pura bad ka FKJGP ban ia tynrong lem ia ka lyngkor na ka bynta ka khia ka shon jong ka Dong ka Thain bad ka Jaitbynriew hi baroh kawei.
Ia ka jingialang ha katei ka sngi la pyniaid da u Samla Hopewell Kharkongor, President FKJGP Lai Shnong Area Unit ha kaba la ioh ruh ia ka jingkren na u Samla Bantei Nongkhlaw President jong ka FKJGP Baniun Unit uba la pynpaw ia ka daw ba ki khun samla jong ka shnong kila phai khmat ban pyniasoh pura bad ka FKJGP da ka jingthmu ban trei shitrhem ym tang na ka bynta jong ka shnong hynrei ia ka thain Upper shilling bad na ka bynta ka jaitbynriew hi baroh kawei.
Haba shim ia ka bynta kaba kongsan tam ban pyntian smai ia baroh ki dkhot jong ka FKJGP Baniun Unit u samla Kitboklang Nongphlang, President FKJGP Upper Shillong Circle uba long ruh ha kajuh ka por u Chief Organizer, FKJGP Central Body ula ai khublei kyrpang ia baroh ki khun samla jong ka shnong Baniun kiba la jied ia ka lynti ban shakri ia ka shnong ka thaw bad ia ka jaitbynriew hi baroh kawei lyngba ka Seng FKJGP kaba long ka seng kaba la rangbah pura ha ka jingshakri mynta la palat 30 snem kynthih, ha kaba u la ong ruh ki jingeh ha ki lynti iaid kim lah satia ban pynring swai ia ka mynsiem ieit jaitbynriew.
Shuh shuh u la ong ruh ba “Kam myntoi ba ngin shu pyrto iaki Khlawait jong ka jaitbynriew tang ha ka jing rakhe pyn don burom ha ka lyngkhuh sngi iap ka jong ki lada kum ka pateng kaba mynta ngim long kiba dap shynrang bad kiba kloi ban len lade na ka bynta ka daw bah jong ka Jaitbynriew".
Shuh shuh na ka liang jong utei u samla nongialam u la ong ruh kumba la suit la shor ia ka FKJGP halor ka nongrim ban wanrah ia ka jingkylla ha ka imlang ka sahlang, ka ioh ka kot bad ka synshar ka khadar, ha kaba u la pynkynmaw ia ki rai-eh rai-dam kaba kum ka seng ka la mad bad iakynduh naduh ba la pyn long doh pyn long snam iaka, ula ong ruh ba wat hapdeng kaba kum kane ka por ha kaba ka Jylla, Ka Ri bad ka Pyrthei hi baroh kawei ka ialeh ban iada na kata ka khlam COVID-19, hynrei kum ki Dkhot jong ka seng ngin long ruh kiba peitngor ban iada iala ka jong ka jaitbynriew na ka Khlam jong ka jing shah tyllep ha ki briew kiba na bar kiba wan sha kane ka ri ka jong ngi ha ki durbula ki bapher bapher, ha kaba ula kyntu ruh ia ki khun samla dap shynrang jong ka jaitbynriew kiba la wan ban pyniasoh ialade sha ka Shlem saindur jong ka jaitbynriew lyngba ka FKJGP ban long kiba la khreh nangne shakhmat ban long kiba kloi ban ieng ialeh ha kano kano ka por ban wanrah pat ia ka jingshngain bad ban pyntikna ia ka jinglong trai hala ka jong ka khyndew ka shyiap.
Ki Nongkitkam ba pura jong ka FKJGP Baniun Unit: President: Bantei Nongkhlaw, Vice President: Wealthy Synrem, General – Secretary: Iengskhem Rynjah, Asst.Genl Secy: Lastring Hoojon, Education Secy: Micheal Pyngrope, Asst.Education Secy: Kyrshanlang Dkhar, Social Secy: Richmond Kharkongor, Agriculture Secy: Sylvanus Pyngrope, Sports Secy: Khrawboklang Phira, Information Secy: Ricky Basaiawmoit.
U Sushil Kumar, u dei u khlur ba pawnam ha u snem 2011, hadien ba ula ioh rah ia ka buskit kaba T.5klur, na ka jing ialehkai  Kaun Banega Crorepati, ba la pyniaid da U Amitabh Bachchan.
U Kumar, hadien ba ula ioh ia katei ka khung, u don ka jingthrang ban iakhun ia ka kam IAS, nangta, u sdang sa ban pynlut maphot ia ka pisa jongu, hynrei mynta, ka pla jongu, ka la thylli lut khoit bad u shim namarkata ba ka jingjop jongu, ia ka iakob KBC, ka dei pynban, ka lynti sha ka jing pynjot ia ka jingim jongu hi.
U Kumar, ula pawnam bha haduh ha ki snem 2015-16, ha kaba u bunkam ban leit sha ki jingshah khot sngewbha bapher ha ka jylla jongu ha Bihar bad ula ong ba man u bnai, u bunkam na ka bynta shiphew haduh 15 sngi, ban leit sha ki prokram bapher bapher bad ka dei ha katei ka jingleit bunkam jongu, ba ula leh sting noh ha ka jingpule puthi.
Ym tang katta, hynrei, ula nang pynlut shuh shuh ka pisa ha ki jingtrei kam bapher bapher.
Kam dei tang katta, hynrei, u sdang sa ka jing iarap pisa sha kito kiba leit ud leit nam, ha kaba u ju pynlut kumba T.50 hajar shibnai shibnai.
Halor katei ka jing iaid mon jongu bad sa ka jing pynlut phut ia ka pisa pilain, ula shah kynroi sa ha ka tnga jongu man ka por bad kaba poi syndon haduh ba kin da ia pyllait sanshyieng syndon.
Ym tang katta, ula leit sah ruh sha Delhi, ha kaba u shim wai ia ki katto katne ki kali bad kane ka pynlong ba un iaid sahuh kylleng kylleng bad ym tang katta, ula sdang bang sa ka dih kyiad ba ka dih sikret pahuh ruh.
Haba ka iaid ka ieng jongu, kam thikna shuh, kumta, ula sdang sa ka shong kput ha iing bad hangta u sa kyrni sa ka peit phlim baroh baroh shisngi shimiet bad kane ka la pynlong ia ka tnga jongu, ba kan nang ijli ia ka jinglong jongu bad shisien lei, u iathuh ba u shah beh syndon na ka kamra shongkai, ha la ka jong ka lok.
Hadien katei ka jing ia pyllait sanshyieng bad ka tnga, ula leit poi sa sha Mumbai, da ka jingthmu ban pynmih phlim, hynrei katei ruh kam iaid kam satia bad ha ka kutlad, la iathuh ba U Sushil, ula shimti noh da ka kam ri masi, ha kaba u thied ar tylli ki masi bad mynta, ula kylli long u nongdie dud bad U Sushil, u iathuh ba mynta, hadien ba ula kylla long u nongri masi, ki la sangeh noh ban khot sngewbha ia u, sha ki prokram bapher bad mynta, ula kylla long u riew marwei bad uba khlem ki paralok, khlem ki khun bad khlem ka tnga ruh.
Kiba ioh pang covid 19 ha India, ki la poi mynta sha ka 49 lak ngut, da ka jingdon jong ki 83,809ngut kiba ioh pang hynnin ka sngi bad nangta sa  1,054 ngut kiba iap.
Baroh kiba ioh pang, ki long 49,30,237 bad kiba dang don ha ka jingpang, ki long 9,90,061 bad ki don  38,59,400 ngut kiba la jem na ka jingpang bad nangta sa  80,776 ngut baroh kiba iap, ong ka  Ministry of Health & Family Welfare.
Ka US Centers for Disease Control and Prevention (CDC) ka iathuh ba ki don   6,503,030 kiba ioh pang corona bad katei ka kiew da  35,549 na kiba mynshwa bad kiba iap, ki don 510 ngut hynnin ka sngi bad baroh kiba iap, ki la poi sha ka  193,705 ngut ha ka ri America.
Ha satlak ka pyrthei, ki don 30 million ngut kiba ioh ia ka khlam corona, katba kum ka jingai jingtip jong ka  Johns Hopkins University bad na kitei kiba la thikna ba ki don ia ka jingpang ki long  29,136,553.
Kiba iap baroh, ki long  925,000 ngut.
Nongpoh: Ka la long ka jingdonbok kaba khraw na bynta ki paidbah ka shnong Nongtyrlaw ha Ri Bhoi, namar ka shnong kaba don tang kumba 45 tylli eiei ki tnum iing, hynrei ki la ioh ia ka skim sam umbam umdih na ka Sorkar Pdeng kaba la tip kum Jal Jeevan Mission bad kaba la kot haduh T.2, 53, 57, 000 klur, na ka bynta ban pyntreikam ia katei ka skim sam umbam umdih ha manla ki thliew iing kiba don ha katei ka shnong.
Lada phiah ia katei ka pisa kaba 2 klur tam bad ka jingdon ki tnum iing hapoh katei ka shnong, kaba mut ba kawei kawei ka longiing ka la ioh jingiarap haduh T.5 lak tam bad kaba lah ruh ban ong, ba khamniar ki shnong ban kin ioh ia kaba kum katei ka jingiarap na ka Sorkar.
Ia katei ka skim sorkar pdeng kaba la pynmang ha katei ka shnong, la tip kum ka Nongtyrlaw Combine Water Supply Scheme, ia kaba la wan ban buh Mawnongrim da u Bah Mayrald Born Syiem, MLA Nongpoh, ha ryngkat ka jingdon ka Kong RM Kurbah, Deputy Commissioner Ri Bhoi, u Bah Balajied Rani, MDC Nongpoh, ki heh ophisar na Shillong, Nongpoh lem bad ki riew rangbah jong katei ka thain.
Katei ka skim ban sam umbam umdih sha ki paidbah yn sa pyntrei noh shen bad ka thong ban pyndep kan long ha u Nai Lber jong u snem 2021.
Lyngba katei ka sngi, ha katei hi kajuh ka shnong, la ioh ruh ban plie paidbah ia artylli ki buiding skul kiba don hapoh katei ka shnong.
Nongpoh:Haba kren ha ka jingialang kaba la donlang ki MLA bad MDC Ri Bhoi, u Bah Mayrald Born Syiem, MLA ka Nongpoh, u la ong ba ym jingeh ban wanrah ia ka roi ka par hapoh ka Distrik, lada baroh ki 5 ngut ki MLA bad 5 ki MDC kin iatreilang na bynta ka bha ka miat ki paidbah ha Ri Bhoi bad khamtam eh ban iakren halor ka jingeh ki paidbah ha kito ki shnong Nongkyndong bad thain khappud.
Utei u MLA ka Nongpoh, u la ong ba ki dang don shibun ki shnong bad ki thain ha Ri Bhoi, kaba ki paidbah ki iakynduh jingeh, namar ka jingshah iehbein ha ka sorkar bad ba ki paidbah kiba sah ha kiba kum kitei ki shnong, kim ioh ia ki skim pynroi na ka sorkar bad katno tam halor ka jingeh kaba ki iakynduh namar ka jingbymbiang ki lynti syngkien.
“Ban weng ia kiba kum kitei ki jingeh kaba ia iakynduh da ki paidbah, ka donkam eh ban don ka jingiatylli jong baroh ki MLA/MDC hapoh ka District, namar tang na ka sur jong u MLA ne MDC uba mihkhmat na kaba kum kata ka Konsti twensi, kam poi sha ka thong jong ka jingjop, hynrei lada baroh ki MLA/MDC kin ieng tylli lang ban dawa na ka sorkar, nga ngeit skhem ba ka sorkar kan sngap beit" ong u Bah Mayrald Born Syiem.
Ban iakren ia ki kam pynroi bad ka ban long ka jingmyntoi sha ki paidbah, utei u MLA ka Nongpoh, u la ong ba lada don kano kano ka mat kaba long ka jingmyntoi ia ki paidbah hapoh ka Distrik, ki para MLA ne MDC ki dei ban iakyrshan lang uwei ia uwei pat, khang ba ka jingdawa kan long kaba jop, bynrap utei u MLA ka Nongpoh.
Na ka sur jingkren utei u MLA ka Nongpoh, la sngewthuh ba u kwah ba baroh ki MLA bad MDC ha Ri Bhoi, ba ki dei ban long kiba iatylli na ka bynta ban trei ia ka bha ka miat jong ki paidbah, khlem da khein ia ka jingsngew Party ne Constituency.
Nongpoh: Ka KSU, North Khasi Hills District ha ryngkat ka KSU Western Ri Bhoi Border, mynta ka sngi ki la iakynduh lang bad ki nongialam ka Meghalaya ASHA Worker Union ha Nongpoh, na ka bynta ban iakren halor ka phang ban pyrshah ia ka jingthmu jingweng kam jubor da ka Dorbar Shnong Nongsier Jirang, ia kawei ka nongtrei ASHA hapoh katei ka shnong.
Ha ka jingiakyn duh hapdeng ki KSU bad ki nongialam ki ASHA ha Nongpoh, ki la shim ia ka rai ban dawa jingpynshai na ka Dorbar shnong Nongsier, halor ki jingkynnoh ka Dorbar Shnong pyrshah ia ka seng, namar ki nongialam shnong ka Nongsier, ki la kynnoh ba ka KSU ka dei ka nongpynklumar shnong bad ba ka seng ka donkti ha ki kam beain bad katei ka jingkynnoh ka la mih hadien ba ka KSU Western Border Area ka la leit ban kyrshan ia kawei na ki nongtrei ASHA, kaba la ieng halor ka nongrim kaba biang bad ban iada na kawei ka samla lud ba don jingduna dkhot met bad kaba la shah leh beijot ha uwei u briew na katei hi kajuh ka shnong.
Ha kane ka sngi la don lang ruh naduh u President ka KSU, North Khasi Hills District Unit, u Samla Ferdinald Kharkamni, u President ka KSU, Western Ri Bhoi Border, u Samla Receive Pator, ki nongialam ka seng ki ASHA ba la lamkhmat da ka Kong Mira June Marsing kum ka Secretary bad la don ryngkat lang ruh ka Kong Imshida Thangkhiew, kaba la shah weng kam ha ka shnong Nongsier Jirang tang namar ba ka iarap ïa kawei ka samla ba don jingduna dkhot met halor ka jingshah thombor jongka pyrshah ïa u ba haing jong u Sordar Shnong katei ka Shnong Nongsier Jirang.
Haba iadei bad katei ka jingshah kynthoh pyrshah ia ka KSU, u Samla Pator u la ong ba katei ka jingkynnoh katei ka Shnong, ba ka seng ka don bynta ha ki kam beain bad ruh ba ka tuklar ia ki kam shnong, ka dei kaba la shu kren laplah da utei u nongialam Shnong ka Nongsier Jirang bad ka daw hi ka dei tang namar ba ka seng ka la leit ban iarap ia ka Kong Imshida Thangkhiew, ka nongtrei ASHA bad kaba ka shnong ka la thmu ban wengkam noh ia katei ka longkmie.
Wat na ka liang ka Kong Imshida Thangkhiew, ka la pynshai da kaba ong ba kam don kano kano ka daw ba ka la leh bakla ha ka jingtreikam kum ka ASHA bad katei ka jingthmu wengkam ia ka, ka dei hi tang hadien ba ka la leit ban iarap ia ka Samla ba duna dkhot met ban pynujor ejeher halor ka jingshah thombor jongka ha uwei u ba haing hasem jong u Sordar katei ka shnong Nongsier Jirang.
Katba na ka liang u Samla Ferdynald Kharkamni, President ka KSU, North Khasi Hills District, u la ong ba ka seng KSU ka la rai beit ban kyrshan ia ka Kong Imshida Thangkhiew bad ruh ka seng ka la tih bniah shuwa pyrshah halor ki kam thombor ka shnong Nongsier Jirang bad kumjuh ruh ka seng kan kyrshan ia ka samla ba shah thombor ha u runar na katei ka shnong.
Namarkata halor ka jingkynnoh da ki nongialam shnong ka Nongsier Jirang, kaba la kynnoh ba ka KSU ka don bynta ha ki kam beain bad ruh ba ka tuklar ia ki kam shnong, ka seng ka dawa ba ka shnong ka dei ban pynshai mardor hapoh shi taiew bad lada kam lah ban ai ki sakhi satar kumba la kynnoh, ka seng kam banse ban leh da kiwei ki lad ki lynti halor kane ka jingpynjah burom ia ka seng, u la bynrap.
Nongpoh: Ki saw ngut ki MLA ha Ri Bhoi, kiba kynthup ia u Bah Mayral Born Syiem, MLA Nongpoh, u Bah Sosthenes Sohtum MLA Jirang, Bah Jason S.Mawlong MLA Umsning bad u Bah George B Lyngdoh MLA Umroi, ki la ai ka jingiaroh kaba khraw eh ia ka Kong RM Kurbah, Deputy Commissioner ka Ri Bhoi, halor ka jingtrei shitom ka jong ka, ban pynurlong ia ka District ba kan ioh jingmyntoi, hadien ba ka Ri Bhoi, ka la shah kynthup ba kan long kum kawei na ki Aspirational District hapoh ka Ri.
Katei ka jingiaroh na ki MLA bad MDC ka Ri Bhoi ia ka Kong RM Kurbah, ka dei hynnin ka sngi kata hadien ba ka Ri Bhoi District, ka la ioh haduh 9 tylli ki Ambulance bad 4 Tylli ki Bolero ki ban long kum Supervisory vehicle ia kaba yn pyntreikam da ka tnat ka Koit ka Khiah ha Ri Bhoi.
Ia kine ki kali ambulance lem bad 4 tylli ki kali Supervisory la thied na ka pisa kaba la mang lyngba ka NITI Aayog na ka bynta ka Aspiational District bad ia kitei ki kali kiba la pyllait paidbah hynne ka sngi, yn sa buh ha baroh ki CHC bad ki PHC kiba don ha 5 tylli ki Constituency ha Ri Bhoi.
Lyngba ka jinglah ban pyllait ia kitei ki Ambulance, na ka liang ka Kong RM Kurbah kem bad ki MLA MDC ha Ri Bhoi, ki la ong ba kan da long shisha ka jingmyntoi ia ki paidbah hapoh ka District bad khamtam eh ha kaba kum kane ka por ba iakhun pyrshah ia ka Khlam COVID-19.
Shillong:U Chief jong ka jylla, u MS Rao myn hynnin ka sngi u la pynlong ia ka jingialang jong ka sub-committee ban iapyrkhat biang halor ka standard operating procedures (SOPs) bad ki protocols shuwa ban plie biang ia baroh ki iingmane bad ki jaka mane Blei ha ka jylla.
Hadien ka jingialang, u MS Rao u la pyntip sha ki lad pathai khubor ba na ka liang jongki nongialam niam bapher bapher ki la kyrpad ba pynkylla noh khyndiat ki SOPs kiba ka sorkar jylla ka la ai.
“Ngin sa iapeit bniah halor kane bad ngin sa khot jingialang biang ia ki," u la ong bad u la bynbud ba ia ka jingialang ban sa wan yn sa khot biang hadien ar-lai sngi.
U chief secretary u la iathuh ba ia ki SOP yn sa shim rai khatduh mynta ka taiew.
U MS Rao u la iathuh ba ia ka jingialang baldep ba la khmih da u Myntri Rangbah ka jylla, u Conrad K Sangma ladep ban rai ba ia ki iingmane bad ki jaka mane Blei yn plie noh ha ka taiew ba nyngkong jong u bnai ban wan.
“Hynrei, ngin sa ia peit shuwa ia ka long ka man jong une u khñiang jingpang COVID-19 ha ka jylla shuwa ka taiew ba khatduh, bad ngin sa rai khatduh" u la pynkut.
Shillong: Myn hynnin ka sngi, ka KSU Namdong Unit hapoh ka jing ialam jong u General Secretary u Samla Juhhi Tariang, u Asisstant General Secretary u Samla Phrestar Sawkmie ha rynkat ka jing donlang u Education secretary u Samla Marbiangki War bad Finance Secretary u Samla Prazing Sumer bad katto katne ki dkhot jong ka unit ka la leit khynra biang bad beh krad shisien don iaki bar jylla ba wan de bad khaii beaiñ bad ki bym biang satia ia ki Work Permit bad ki Trading License kumba kidei ban don.
Lah ban pynkynmaw hangne ba ka seng ha ka taiew ba lah dep hadien baka la dep ai por shi taiew iaki kine ki bar jylla ban pynbiang iaki kot ki sla kum ki Trading licence/work permit hynrei ka seng kala lap biang ba bun kine ki barjylla kim don satia ki kot ki sla ba biang khamtam kum ka Work Permit bad ka trading license hynrei ki la shu wan n aka shnong jong ki bad ki la shu shong beaiñ katba ki mon.
Kumta na ka liang jong ka seng ka la beh krad shisien don ia kine ki bar jylla kiba wan kjit ia ka kamai kajih jong u paradoh prasnam jong ngi bad ka seng ruh ka sngew ban ong bad maham ba ka seng hi kam ailad iaki mynder shisngi ban wan kjit iaka kamai kajih jong ki paradoh para snam jong ngi.
ka seng ka la maham iaki mynder ba nangne shakhmat ym bit ban wan shong iew ne trei beaiñ ha kane ka dong ka thaiñ khlem da don ki kot ki sla ba biang lada lap biang sashisien ka seng ka leh iaka ba donkam bad kan shim iakai lad ki lynti ba kham eh shuh shuh, ong ka kyrwoh.
Ka seng ruh ka sngew ban pynpaw ba ka dap daka jinglyngoh haba kum kine ki barjylla ki wan ban shong ban sah ki wan ha kum kane ka por haba dang jur ka jingpur une u khniang jingpang Covid-19,ka jingwan buhai shnong kine ki bar jylla ka pynsyier iaki nongshong shnong ka thaiñ ba ioh lehse ki dei ki nongwarah ia une u khniang.
Ka seng lyngba ka ne ka kyrwoh ka sngew ban kyntu ia ki paud nongshong shnong ba kin husiar bad lada ki ioh jingtip kin sngewbha ban pyntip sha ki bor ka shnong bad sha ka seng khnang ba kin leh iakaba donkam.
Ka seng kan nang pynjur ka jingkhynra nangne sha khmat iaki bar jylla kiba wan buhai shnong bad khaii beaiñ sha kine ki thaiñ bad la maham jur sa shisien khamtam iaki ba pynsyaid iakine ki bar jylla.
Shillong: Ka Deputy Commissioner jong East Khasi Hills District ka la pynbna shuti ha ka 18 tarik Nailur 2020 ha East Khasi Hills District namar ka jingrakhe ia ka Unitarian Day.
Baroh ki ophis treikam jong ka sorkar jylla baroh ki Revenue and Magisterial Courts bad ki jaka ai jinghikai bapher bapher kiba don ha East Khasi Hills District yn khsng lut ha katei ka sngi.
Shillong: Ka Deputy Commissioner, East Khasi Hills District, ka la pynbna ban khang dam ia ka  Rosibon Villa ha Qualapatty, nangta ia ka House No 203/3 ha Pine Walk kaba don hajan Lady Keane College, nangta ka iing ka kong  Persara Lyngdoh ha Jaiaw Lumbatemon, South Side Servants Quarters ha Ferndale Apartments, IGP, W-304, Ferndale Apartments, IGP, ka iing U  Dilip Chakraborty (tenant), R.G.Villa ha Riat Laban West, ka iing ka  Tullina Sharma ha Riat Laban East kaba don mar pyrshah bad ka iing U  Dr.R.Gurung, Pala Building ha Madan Laban (Shiliang).
Ha kawei pat ka hukum, la pynbna mynta ka sngi, ban khang dam shipor ia ka Indian Overseas Bank, kaba don ha  Morello Building, M.G.Road bad la pynbna ruh ban khang dam shipor ia ka Sharma Bros ha Police Bazar Shillong.
Ha kawei pat ka hukum, la pynbna ba la weng noh ia ka jingkhang dam ia ka iing jong ka kong  Tri Shabong ha Lawsohtun Block 2 (Lumpdeng), Kali Mandir ha Qualapatty, Flat No-104 of Ferndale complex, Shillong, Riat Laban East bad ka St.John, kaba don ha Madan Laban bad nangta, la ai bor ruh ban plie biang noh ia ka ophis jong U  Sr.
Superintendent of Post Offices, Meghalaya Postal Division, Shillong, tangba la bthah ba ki bud pyrkhing bha ia ki kyndon jong ka tnat ka koit ka khiah ka sorkar Jylla.
Katno ka jing i jynjar lada peit sha ki khynnah skul haka por mynta, khamtam ia kiba sah sha thaiñ nongkyndong ,namar ba la pyniaid da ka (online class) katno ki shem jingeh khamtam kiba bun ba lang ki baduk kiba shu bylla sngi naey kein kin ioh ka (mobile touchscreen) ba kin pyndonkam (online class).
Te kumta katkum ka jingiohi jong nga haba nga peit iala ki bahaing, ki paramarjan marpa katno ka jing ijynjar namar ba kim don ka (mobile touchscreen) ban ai iala ki khun ba kin pyndonkam ,sa kawei ruh ban peit iaki khynnah skul mynta hi kam long kaba suk ban shu phah tang ki (notes) khlem da ioh ia ki jingbatai tynrai kumba hikai hapoh skul, ka long kaba eh ia ki khynnah skul lada kan neh sah kumne.
Ia ka ban shu pyrkhat ka long kaba suk hynrei ban leh ka kham shitom.
Khublei Shibun,Ressing X2KKa long kaba eh shisha khamtam ia ki nongkyndong bapli kiba kamai mynsngi bam mynmiet na ei kin ioh pisa ha kum kine ki por ba eh bad jynjar kin thied khaw, siew bai school khun ne kin thied mobile ka sorkar ruh kam ju pyrkhat iu rit iu ria.
Ka long kaba eh shisha khamtam ia ki nongkyndong bapli kiba kamai mynsngi bam mynmiet na ei kin ioh pisa ha kum kine ki por ba eh bad jynjar kin thied khaw, siew bai school khun ne kin thied mobile,ka sorkar ruh kam ju pyrkhat iu rit iu ria.
Nongpoh: Tang mar ia ioh jingtip halor ka jingdon ki trok kiba kit ia ki masi khlem ki kot ki sla kiba biang, hynne ka sngi ki dkhot ka HNYF ha Ri Bhoi, ki la ioh ban bat noh ia 3 tylli ki trok kit masi ha surok bah NH-6 kaba hap ha shnong Pahammawlein, Ri Bhoi District.
Haba kitei ki dkhot ka HNYF ki la ioh ban bat ia kitei ki kali kit masi, kiba khlem lah ban pyni ia ki kot ki sla kiba biang, ki dkhot ka HNYF ki la pyrshang ban leit peit ia kitei ki trok kit masi, ha kaba ynda ki la kiew shaneng jong kitei ki lai tylli ki trok, la lap pynban ba ki la don ki bar jylla kiba la rieh bha ialade haneng jong kitei ki trok bad kiba la rieh arngut angut ha kawei kawei ka trok.
Ki nongialamka HNYF ha Ri Bhoi, kiba kynthup ia u Bah Marcus Marten, President ka HNYF ha Ri Bhoi bad u Bah Donroy Kshiar, ki la ong ba ka nongrim kaba la pynlong ia ki dkhot ka seng ba kim banse ban ap pahara ha katei ka jaka, ka dei namar ba ki salia ioh ba kitei ki nongwan masi kin wanrah da ki masi bym pat shah peit shah khmieh bha ha ki doctor ba deipeit, namar kumba ka long mynta ia ki masi la wan ban shalan na Assam bad ka Assam ka dei kawei na ki jylla, kaba la don ki masi kiba la shah kthah ha uta u khniang jingpang ha ki masi.
Ki la ong ruh, ba ka seng kam don kano kano ka jingthmu ban pynwit lane pynthut ia ki nongkhaii ne nongotdoh masi, hynrei kim banse ban talasi ia ki masi ba wan na shabar, namar ki sheptieng ioh don ki masi ba don jingpang khyllah, kumta na ka liang kitei ki nongialam ka HNYF ki la kyntu ia ki nongkhaii ba ki dei ban pyrkhat na bynta ka bha ka miat jong ki nongbam don masi, ha kajuh ruh ka por ki la kyntu ia ki nongtrei kaba deipeit ia ki masi, ba ki dei ban peit pyrman bad ym ailad ia ki masi ba khlem sha test ba kin rung shapoh ka jylla.
Haba iadei bad katei ka jingioh ban bat ia kitei ki kali kit masi khlem kot bad ruh ia kitei ki bar jylla, kiba rieh hapoh kitei ki trok, na ka liang ki HNYF ki la aiti noh sha ki Pulit ka Byrnihat, khnang ba kin leh ia kaba donkam baroh.
Shillong: Ka District Magistrate, East Khasi hills, ka la khang dam ia ka jaka sah jong ki nongtrei Raj Bhavan, kaba don hajan jong ka Raj Bhavan bad katei ka long ban khanglad ia ka jing saphred ka jingpang covid 19.
Katei ka hukum, ka trei kam naduh mynta ka sngi.
Ha kawei pat ka hukum, la pynbna ba la khang dam ia ka ophis jong ka Area Accounts Office, na ka jinglap ia uba don jingpang Covid 19.
Katei ka hukum, ka trei kam naduh mynta hi ka sngi.
Nongpoh, 07 Jymmang: Haba shimkhia halor ka jingujor na ki nongniah kali kiba kit ia ki mar bapher bapher bad kiba hap ban iaid lyngba ka Umsiang Police Outpost, kiba la kynnoh ba ka la don ka jingshah khrong pisa jubor ha ki Pulit ka Umsiang Police Outpost, hynnin ka miet ki nongialam lem bad ki dkhot ka FKJGP Mawhati Circle, ki la leit ban pynsangeh ha ka por ba ki Pulit ki dang thmu ban lum pisa na kali kit mar bad kiba iaid lyngba katei ka thanad.
U Samla Anthony Lamare, Asst.General Secretary ka FKJGP Mawhati Circle, u la ong ba ka seng kam lah ban shu sngap haba kitei ki nongniah kali kiba dei ruh ki paradoh parasnam, ki la wan ud sha ka seng halor ka jingshah khrong pisa jubor ha ki Pulit kiba don ha katei ka Police Outpost.
U la ong ruh, haba ki la leit ban jurip kynsan ha katei ka jaka ha ka por mynmiet, ki dkhot ka seng ki la lap shisha ba ka la don kata ka jinglum pisa da ki Pulit na ki nongniah kali, kiba dei ki trok rit, ki Mahindra Pick-up lem bad kiwei pat ki jait kali kit mar.
Shuh shuh, u la ong ruh haba ki dkhot ka seng ki la kylli na kitei ki nongniah, ba katno ki pulit ki ju shim na ki, ha kaba kitei ki nongniah kali, ki la iathuh ba ki la ju shah khrong khajna kumba 2 hajar haduh 4 hajar eiei na kawei pa kawei ka kali kit mar, kiba wan na ka liang Assam.
Kumta ka seng lyngba jong katei ka miet, ba ki la leit ban jurip hi dalade, ki la phah iaid lut ia baroh ki kali khlem da shah ia ki nongniah kali ba kin siew pisa ha ki Pulit, la bynrap u samla Anthony Lamare.
Namarkata, na ka liang ka seng ka maham ia ki Pulit kiba don ha Umsiang Police Outpost, ba nangne shakhmat kim bit shuh ban shim khajna ne lum pisa na kino kino ki kali kit mar kiba wan na ka liang Assam bad kiba pyndonkam ia ka jingkieng Umsiang, na bynta ban pynpoi ia ki mar ki mata sha ka jylla Meghalaya.
Jowai: U District Magistrate ka West Jaintia HIlls District u la pynbna paidbah ba la khang lane contained ia ka PHE Quarter kaba don ha Khim-u-sniang, Jowai kaba don mar jan bad ka Ophis jong u Executive Engineer ka Rural Water Supply Division naduh 12 baje mynta ka meit 14 tarik tad haduh bad da pynbna da kumwei pat.
U District Magistrate u la hap ban pynbna ban pynlong micro containment area ia katei ka quarter ka long hadien ba la lap ba la don uba ioh ia u Khniang jingpang Corona Covid-19 bad ki don ruh kiba iajan bad uba shah ktah bad na kiba shah iajan bad uba shah ktah ha utei u khniang jingpang.
Halor kane, na ka liang u DM, u la pynmih ruh ia ka hukum ban khang lad ia ki briew ban rung lane ban mih na lane sha katei ka jaka tad haduh ba la weng ia kane ka hukum ba la pynbna ia katei ka jaka kum ka Containment area.
Nalor kane ka jingkhanglad ia ki briew ban rung bad ban mih na katei ka jaka la mana ruh ban pynlong ia kino kino ki jingpynlong kumba la bthah da ka tnad ka koit ka khiah jong ka sorkar jylla bad ka sorkar kmie.
Ki dukan baroh kiba don ha katei ka jaka kin hap ban khang noh hi mardor naduh ka step jong ka 15 tarik (Lashai).
Hynrei kane ka hukum jong u DM ka District kan nym ktah lane kan nym treikam satia ia ki nongtrei ka tnad ka koit ka khiah, kito kiba don bynta ha ka ban leit ban iarap ha kaba iadei bad ka marbam mardih bad kiwei kiwei ki tiar ba donkam (esential commodities).
ka hukum kan nym trei kam ruh ia kito ki nongtrei jong ka Jowai Municipal Board kiba don ha ka Duty bad ia ki nongthoh khubor bad ringdur TV, bad ia ki nongsam Gas shet jingshet,Na ka liang u District Magistrate u ka maham tyngeh ba lada lap ia kino kino kiba pynkhein iakane ka hukum khlempep kin shah pynsaja katkum ki kyndon ain jong ka Disaster Management Act, 2005 nalor kiwei de ki kyndon jong ka Indian Penal Code.
Ka Sorkar Kmie, ka lah mynjur ia ka “Vibrant Village Programme (VVP)", ka ban kynkiew ia ki shnong ba markap bad ka Ri ha ka 15 tarik u Rymphang 2023, kiba kynthup haduh 2967 tylli ki shnong, ha ki 46 tylli ki kyntoit khappud, jong ki 19 tylli ki distrik ha 4 tylli ki jylla bad kawei ka Union Territory.
Na ka 2967 tylli, ka sorkar ka mang kham kyrpang ia 662 tylli ki shnong, kata 455 ha Arunachal Pradesh, 75 ha Himachal Pradesh, 35 ha Ladakh, 46 ha Sikkim bad 51 ha Uttarakhand.
Kane ka prokram ka thmu, ban kynkiew ia ka ioh ka kot, ban shna surok, ban tei ki iing ki sem ba long ban shong ban sah, ban tei jingtei na ka bynta ka shnong, ban ring bording na ka sngi bad la lyer, ban pynjanai ia ki lad pathai khubor, ban seng ia ka tnad ai jingtip hapoh shnong, ban kyntiew ia ka kam jngoh kai pyrthei bad ka kolshor, ban kyntiew ia ki kam lajong, ban seng ia ki co-operative societies ki ban peit ba ka rukom im kaba i donburom, kynthup ia ka rep ka riang, ban thung kynbat ban shna dawai, bad kiwei kiwei de.
Hato ngi khlem ioh kiew mo ha katai ka bus kaba kypang bad ka ban lam iangi sha ka jaka kaba dei eh? Ngim tip, haba ka jylla baduk ka jong ngi ka don markhap bad ka ri Bangladesh kumba 443 Km, ka dei hok ban ioh? Lehse ngi khlem pyrshang ban pan ban kynthup lem katto katne tylli ki shnong jong ka jylla, ha ka por ba u Myntri Rangbah duh ka Ri u pynbna kyrpang, lane ngi khlem pyrshang tyngeh ha Iing dorbar thaw ain ka Ri ha ka por ba buh ia ka jingkylli kaba 3251, halor katei ka mat, ia kaba la jubab da u myntri khynnah, ka tnad kam poh iing ha ka 29 tarik u March/Lber 2023/Chaitra 8, 1945 (Saka).
Kan shimpor tang katto katne minit ban pan, hynrei ngi shu pynlut kai da ki taiew ban kynthoh ne kylli “un leh aiu marwei ha Iing dorbar bah ka Ri India?" Mathaios 7:7-8 To pan, te yn sa ai ha phi; to wad, te phin sa shem; to tied, te yn sa plie ia phi.
Naba baroh uba pan u pdiang; bad uba wad u shem; bad ia uba tied yn plie.
Ka shiti U Paul U Apostol sha ki Philipi 4:13 Nga lah ban leh ia kiei kiei baroh ha uta uba pynshait bor ia nga.
Nongpoh:Ki la don shibun ngut ki samla pule bad kiba la iakhun ia ka National Eligibility cum Entrance Test [NEET (UG) – 2024, ka eksam kaba la pynlong da ka National Testing Agency (NTA) bad kiba la iakhun ha u Code Centre Identify ba ka NTA ka la jied ha Alpha English Higher Secondary School (AEHSS), ki la sngewsih bad iamkthang kthang eh, kata ka dei hadien ba la don ka jingbakla ha ka rukom ban sam ia ki jingkylli bad kiba la hap ban jubab ia ki jingkylli, kiba ym dei ki jingkylli na bynta ban iakhun ia ka NEET.Ia ki jingkylli na bynta ka NEET ha Centre AEHSS Nongpoh, ki dei kiba la poi ha ki ar jaka, kata ha SBI Nongpoh kiba la don ha ka jingsong ka kot ba stem, katba kiba la poi ha Canara Bank, ki dei ki jingkylli kiba la song ha ka kot ba saw.
Kumta haba kitei ki jingkylli ki la poi ha katei ka jaka thoh eksam, la don ki khynnah kiba la kylli na ki nongap ha katei ka jaka thoh eksam, ba yn leh kumno ia kitei ki artylli ki jingkylli, ha kaba ka jubab na ki nongap ka long ba ki dei ban jubab baroh ar kitei ki jingkylli.
Haba kitei ki khynnah, ki la dep ban thoh kumba shikynta shiteng eiei, ha kaba don napdeng jong ki kiba la sdang shwa ban thoh jubab ia ki jingkylli ba la song ha ka kot ba saw bad don napdeng jong ki, kiba la jubab shwa ia ki jingkylli kiba la song ha ka kot ba stem.
Pynban ha kum katei ka por ba ki khynnah ki dang thoh eksam, ki nongap ha katei ka jaka thoh eksam, ki la ong ba kawei na kitei ki jingkylli ka dei kaba bakla bad ba kitei ki samla kim dei ban thoh ne ban jubab.
Ka jingduhnong halor katei ka jingbakla ka dei na bynta kito ki khynnah kiba la jubab shwa ia ki jingkylli kiba la poi ha Canara Bank, kiba la song ha ka kot ba saw, ha kaba kim dei ki jingkylli kiba iadei bad ka NEET, namar kim ioh shuh ia ka por ba ki jubab ia ki jingkylli kiba la poi ha SBI Bank bad kiba dei ki jingkylli kiba la song ha ka kot ba stem, kiba dei ruh ki jingkylli kiba iadei bad ka NEET.Na kaba kum katei ka jingbakla, kitei ki khynnah kiba la sdang shwa ban thoh ia kitei ki jingkylli kiba bakla, ki la sngewsih eh, ba kim ioh shuh ia ka lad ban thoh pyndep ia kitei ki jingkylli kiba dei na bynta ka NEET, namar ka por ban thoh ka dei 3 kynta hynrei ma ki pat ki la shu pynlut por haduh shikynta shiteng tang na bynta kito ki jingkylli kiba bakla.
Kaba la pynlong ruh ia ki kmie ki kpa jong kitei ki samla ba ki sngewdei ban kyntu ia ki bor ba kham halor, ba ki dei ban pyrkhat da kaba ailad biang ban thoh sa shisien, na bynta kito ki samla kiba la jubab nyngkong ia kitei ki jingkylli kiba bakla.
Ka Kong W.K Blah, Principal ka AEHSS bad kaba long ruh kum ka Code Examination Centre, haba kren sha ki lad pathaikhubor, nyngkong ka la pynpaw ia ka jingkmen ba ka AEHSS ka la ioh ia katei ka Centre na bynta kiba thoh ia ka NEET eksam bad kaba la pynsuk ia ki samla na Ri Bhoi, hynrei halor katei ka jingbakla, ka la pynpaw ia kata ka jingsngewkhia kaba jur eh.
Ka la ong ruh ba katei ka jingbakla halor ka jingpoi kitei ki artylli ki jingkylli ha SBI bad Canara Bank, na ka liang jong ka ruh ka la sngew kulmar jingmut, ha kaba ka la pyrshang ban kren sha ki briew ka NTA, hynrei kata ruh ka klem poi shano shano ruh, pynban dei hynnin ka sngi kaba dei ruh ka sngi thoh eksam, ka la pyntip sha u Director u Vijay Kumar bad dei hangta ba ka sa tip ba kawei na kitei ki jingkylli ki dei kiba bakla.
Shillong:Ka nongbah Shillong man la ka por ba ther u slap la sakhi ia ka jingshlei jong ki surok bad ki lynti synkien kaba la wanrah jingeh pat ia ki paidbah ba iaid ba ïeng, wat la u slap u neh tang ha ki khyndiat minit lane shipor.
Hadien ka jingap khmih lynti ia ka jingwan jong u slap namar ka jingma na ka jingrang tyrkhong bad ka jingshit kyrang, hynnin ka Sngi u Blei bad ha kane ka sngi Nyngkong u slap u la ther ha kylleng ki jaka ka Jylla, kumjuh ha nongbah Shillong, hynrei kaba lyngngoh ba na ka por sha ka por ka nongbah Shillong ka sakhi ia ka jingshlei um wat la u slap um pat dei uba jur lane neh slem.
Kaei ka daw kaba pynlong ia ki surok ban kylla wah ha ka por slap, hato kadei ka jingbym saindur lypa ban shna ia ki nala lane kadei namar ka jingtorti ka tnat PWD haba ka ai kam ia ki contractor, ne kadei ka jingkyntur pud palat da ki trai dukan bad trai jaka.
Kumba ka paw kiba bun ki surok ha nongbah Shillong kim don satia ia ki nala na sharud lane kita ki side drain ban ailad ia ka um ba kan tuid ha ka por ba slap, bad ki nala kiba don ha ki katto katne jaka ruh ki dap da ki ñiut bad ki jaboh kiba ym shym la pynkhuid da ki snem.
Hadien ka jingwan jong u slap la iohi ba ki surok ha ka thaiñ Polo, Demseiñïong, Lower Lachumiere bad kiwei ki jaka ki la shlei da ka um la kum ka wah bah bad ka pung ri dohkha kaba wanrah jingeh ia ka iaid ka ïeng ki nongshong shnong.
Ka jingshlei um ha ki ba bun ki ri ka dei ka dak kaba pyni ba ka jingwan arsien U Trai Jisu ka lah nang hajan.
Shillong:Haduh 7 tylli ki district ha ka jylla ki la shah khyrwit ha ka jingwan iaid lynti ka eriong hynnin ka sngi, ha kylleng ka jylla.
Kane ka jingkhie ka eriong ka la pynjulor ia ki ïing ki sem, ki jingthung jingtep, bad ki briew ruh kumjuh.
Ki district kiba shah ktah ki long ka East Khasi Hills, West Khasi Hills, South West Khasi, Eastern West Khasi, West Jaintia Hills, East Jaintia Hills, bad kumjuh ka South Garo Hills.
Katkum ka jingkhein kaba la ioh malu mala na ka sorkar, ki don 483 tylli ki tnum ïing, bad 949 ngut ki briew kiba la shah jynrat ha kane ka jingwan iaid lynti ka eriong.
Kiba shah ktah ki dei namar ka jingsyllad ka eriong, bad ka jinghap phria uba jur bha.
U Myntri Rangbah ka jylla u Conrad K Sangma u la pyntip ba ka sorkar ka la bthah ia ki Deputy Commissioner jong ki district ban ai jingiarap kyrkieh ia ki jingdonkam ba kongsan sha ki longïing kum ka tin sop ïing bad ki marbam, khnang ba kiba shah ktah kin lait na ka jingma.
“Hynnin ka sngi, na ka jingwan syllad ka eriong, 7 tylli ki district ki la shah syllad, la bthah ia ki Deputy Commissioner ban ai jingiarap kyrkieh sha ki longïing ba shah ktah, kum ka tin sop iing, khaw", la ong u Conrad.
Kumjuh u myntri ka tnad iada mariang ka jylla, u bah Kyrmen Shylla u la ong ba ka sorkar kam pat ioh jingkhein lut ia ki jingjulor namar ba la bun ki jaka kila shah ktah ha kane ka eriong bad u phria.
U la ong ba nalor ki ïing ki sem, la don ruh ki ïing skul, ki ïingmane kiba shah jynrat bad kumjuh ki jingthung jingtep kila shah pynjulor.
Kiba shah ktah ka Mawryngkneng, Mawphlang ha East Khasi Hills, Mashynrut, Nongstoin ha West Khasi Hills, Amlarem ha West Jaintia Hills, Wapung bad Saipung ha East Jaintia Hills, Mairang ha Eastern West, Mawkyrwat ha South West Khasi Hills bad ka Chokpot Block ha South Garo Hills.
“Katkum ka jingkhein ba la ioh lum malu mala, ki don 483 tnum ïing kiba shah jynrat, 949 ngut ki briew ba shah ktah, don ki jingtei kiba shah ktah, kum ki skul, ïingmane, bad kiwei", la ong u bah Kyrmen.
U la ong ba la bthah ia ki DC ban phah jingiarap kyrkieh sha ki briew ba shah ktah.
Ha kajuh ka por, u la ong ba k sorkar lyngba ki DC, ka la phah khubor sha ki paidbah ban long kiba phikir ha kum kane ka por na ka jingwan ka eriong, phria bad kiwei ki bor jong ka mariang.
Shillong: Hynnin ka sngi, ka jinghap slap ha Shillong, ka long 40.5 milimitre, katba mynta ka sngi, ka long tang 4.0mm, haduh ka por 2.30 nohsngi.
Ha Sohra, ka jinghap slap, hynnin ka long, ka long 90.6mm, katba mynta ka sngi, ka long 14.0mm, ha Umiam, hynnin ka sngi, ka long 30.4mm, katba mynta ka sngi, ka long tang 2.8mm.
Lashai ka sngi, kan don ka jingkhie eriong, ha kaba ka jingher stet, kan long hapdeng ka 40 haduh ka 50 Kilometre ha ka shi kynta bad kan don ruh ka jinghap slap, kaba jur, ha kiba bun ki jaka jong ka jylla.
Ka tnat peit mariang, ka ai jingmaham, ba ha ka 6 bad 7tarik Jymmmang 2024, kan don ka jinghap slap, kaba jur bad kaba jur bha ha South West Khasi hills bad ka East Khasi hills.
Shillong: Ka result jong ka  Higher Secondary School Leaving Certificate Examination, 2024 (HSSLC) jong ka Science, Commerce bad ka Vocational Streams, ba la pyniaid da ka  Meghalaya Board of School Education, Tura, yn pynbna, ha ka 8tarik Jymmang 2024, ha ki kynta treikam ki ophis.
Ia ka kot lyngkdop jong ki result, yn lah ban shim na ka website jong ka  MBOSE, www.
mbose.
in Yn nym tah satia ia ki result ha ophis jong ka  MBOSE ha Tura/Shillong.
Lah ban ioh ia ki result na kine ki website, ong ka kyrwoh na U bah TR Laloo Controller of Examinations, Meghalaya Board of Schools Education, Tura.
www.
megresults.
nic.
inwww.
meghalaya.
shikshawww.
results.
shikshawww.
jagranjosh.
com.
Shillong 5 jymmang: ki 15 ngut ki samla pule kiba pyntbit ha ka  DMLT lab technican  ha civil hospital shillong ki la sah um dum halor ka jingbym ioh ia ka syrnod mynta la shibnai, watla hadien ba ki la pyndep ia ka jingpule kaba 6 bnai ha ka tei ka jaka sumar kaba la sdang naduh ka 3 tarik Risaw 2023 haduh ka 3 tarik iaiong 2024.
Haba pyrshang ban iakren bad ki samla pule ki la iathuh , ba ki don kumba 60 ngut eiei ki samla pule kiba la dep pule ryngkat bad bun na kine ki la dep ioh ia ka syrnod hadien ka 3 sngi hynrei kine ki 15 ngut kim pat shem la ioh wat hadien ka shibnai.
kumta ki la pynpaw ia ka jingeh bad jingjynjar namar lada ki leit   thep kam kim ioh ban ai lang ia kane ka certificate ne ka syrnod ba ki la dep pyntbit ha kane ka jingpule namar kim pat ioh ia ka, na poh Civil.
Kumta halor kane ka jingeh kine ki khynnah ki la pynngew sha ka seng HITO Shillong city ban iarap bad ha ka 6 tarik u Jymmang 2024 ki Samla pule haryngkat bad ka HITO ki la leit ban ia kynduh ia ki bor pyniaid ka tei ka jaka ai jingsumar.
Ha ka jingiakren na ka liang ki bor bahalor ka Civil ki la aidaw na ka rukom wan tista ki samla sha ka jaka pule hynrei haba peit bniah ki samla ki long kiba biang,  na ka liang ki bor ka hospital ki la pan por ar sngi ban peit bniah halor kane.
Na ka liang ki samla pule  bad ka HITO Shillong city, ki la kyrpad ba kin leh khamkloi halor kane khnang ba kan nym buh jingeh ia ki samla pule.
Shillong 6 Jymmang: Ha kawei ka jingjia ka ba la pynkyndit mynta ka 6 tarik u jymmang 2024, ba kawei ka samla pule ha Polytechnic Shillong la suba ba ka la dkhat jubor ia la kajong ka jingim da ka ba sdien ha u tyllai phasi ha ka jingkhang ïit hapoh ka kamra ha Hostel.
Katei ka samla pule la ithuh kyrteng, ka samla Daina C.H.Marak ka ba ka don kumba 24 snem karta, ka ba dei na ka Babupara ka Nongbah Tura, ka ba hap hapoh ka West Garo Hills  ka ba pule ha Shillong Polytechnic Mawlai ha ka kyrdan fourth Semester Civil engineering.
Ban ioh ka jingtip ka ba kham shai halor kane, la ioh ka jingiakren bad ka nongpeit ia ki khynnah kynthei ha katei ka hostel  bad u Chokidar ki la iathuh, ba ka jingsngewpher halor kane ka jingjia kadei lyngba ka jingwiar jong ki ksew ha pyllaw jong kane ka hostel bad dei ha kapor kumba 2 baje mynstep la lap ia katei ka samla ba la sdien ha u tyllai phasi.
Kumta mar mar ki la pyntip noh sha ki bor pulit bad ki pulit ki la wan ban pynlong ka jingtohkit bad law ia katei ka met ban rah sha Civil Hospital Shillong ban pyndep ia ka post mortem.
“Nakaliang u bah W.L.Watjri u ba dei u addition director ha kajuh kapor u ba dei u Principal, u la pynpaw ka jingsngewsih ka ba khraw halor kane ka jingjia kiei ki saw ba kane ka samla ounthei ka shim iala ka jingim ha u tyllai phasi.
U la phah ruh ka khubor sngewlem sha ki kmie ki kpa ki bahaing hasem jong kane ka samla pule ka ba hap ha kane ka lanot.
“Em, kam lei lei kong mano mano ruh shait kum ong kumta hi" ong ka kmie u PeterKa Banisha haba ka iohsngew na la ka kamra ia kata ka jingkylli ka la sngewdom hapoh mynsiem namar ka la paw lorni than ia ka kam shimet jong ka.
Ka shu kum ong ha la mynsiem ba tang shu wan shongkai kato ka briew ka shait kylli ia kaei kaei.
Tang hapoh 5 minit kata ka briew ka la leit noh namar ba la miet.
“Ni nga thait bha ia kato ka briew" kren dom ka Banisha.
“Balei phi kren kumta khun?" kylli ka kmie“Ba ka lorni" jubab ka khun“To iaishah beit seh" ai jingmut ka kmie“Ba lah bunsien te ki daw lah sngewdom" iathuh ka Banisha“Ap beit seh khun ia la ka sngi khraw lajong" ong ka kmie“Kan sa shu kyndit ynda lah bna khubor" ong ka Banisha“Tangba hap khot ia ka" ong ka kmie“Te sa leh aiu hi" ong ka khun bad hamar kata ka por la wan mih dngung u Peter na jingtrei“Phi lah wan khun?" ong ka kmie bad ka shong ha mula thri.
“To pyntiew sha Hep" u bthah ia la ka para“To Bah" ka ongKatba u Peter u dang dihsha u ong ia la ka kmie ba un nang kylli lypa noh katno ka jinglut ban shna sati synjat.
Nangta shuh shuh u la ong ba ka bha ba ngin ia shong pyrkhat lypa noh ia ka kam pynhiar synjat bad ka kam iathoh.
U la ai jingmut ba ka bha ban mang lypa noh ka jinglut jingsep khnang ban dup sngewthuh.
“Ioh ka dang kloi than khun haba tang iateh ktien pat dep" ong ka kmie“Em, wat ong kumta mei namar kane ka kam ka long kaba khia khamtam lei ma ngi ym don nongiarap" ong u Peter“Ka dei phi Bah" mynjur ka Banisha“Ka jingleh biang por bad pyrkhat biang por kan pyllait ia ngi ka iing na kano kano ka jing jakhom jingmut" ong u Peter“To ka biang ngin ia shongkai noh la saturday ynda me la wan trei" ong ka kmie“Ka biang mei" mynjur u khunKumba don ka jingiakren ha iing kynthei kumjuh ruh ka don ruh ka jingiakren ha ka iing u shynrang.
Ka kmie u kpa ki hynmen bad ki para kynthei u shynrang.
“Kumno me i biang kata ka briew?" kylli ka kmie ia u samla pastor“Khlem jingartatien shuh mei ka biang bha ka briew.
Ka jingleit ha iing jong ka ha kato ka sngi ka pynthikna ia kata" ong u khun da ka khmat phuh samrkhie“Kyrmen ia ka lawei kaba bha" ong ka kmie jong u“Ba ka dei ka khun kynthei marwei te la khia ka jingkit jong me tangba um lei lei u Trai kynrad un iarap ia me" ban biang ka kmie“Kam lei lei mei ngam ju mlien ban buh than ka jingeh ha khmat" pynpaw u pastor samla“Ka bha ba ka iing jong ngi kan pynkhreh noh ia ka sngi pynhiar synjat" u ai jingmut“Ka biang hi mynjur ka kmie “tangba ap ngan ong noh ia u kpa jong me"“Ban pynslem than kam long phi mei" ong biang u khun.
“Ka dei, tharai hap pynkhreh noh hi" ong ka kmie“Ngan sa iakren bad i pa jong me ynda la wan trei shibit" ong ka kmie u pastor samla“Ka bha kein mei" ong u khunYnda la dep bam ja u kpa u la ioh ban iashongkai bad la ka menkmie.
Ka menkmie ka la iakren ia ka kam u khun bad u kpa u ong lah dei hi ka por ban ia pynbeit noh namar ban pynslem than kam long khamtam ba ia thikna bad ia beit na ka iing jong ka kynthei.
Haba la beit u kpa u nongkit ia ka iing ka sem ka kam kan sa urlong noh shen.
Dei ha kata kajuh hi ka miet ba ka Banisha ka la phun ia u paralok jong ka ban kylli la ki la pynbeit kumno ia ka kam ka jam na ka bynta jong ki.
U paralok u iathuh ba un sa ai ktien pat tang shu ia beit na iing.
U la ai ksai lypa ba kam da slem shuh.
Ka Banisha ka la pynsngew lypa ba na ka liang ka iing jong ka kin nym lah ban ialeh lem kumba leh kiwei hynrei tang malu mala.
U paralok jong ka u kmen eh ba ka ong kumta namar ma u ruh um da kwah than ban shu leh rongphong ne ban ia mareh thong kumba ialeh ki men riewspah.
Kum u riew niam u kubur ha la ka mynsiem ba ka long iing ka kynthei ki dei ki briew kiba sngewthuh namar ki la pynpaw lypa kumta.
U paralok jong ka u kmen ba u iakynduh kum kata ka briew kaba sngewthuh.
Ka Banisha kam pat da pynpaw lut hynrei ka shu ai ksai tang ba ka longiing jong u kin tip ia kata.
New Delhi: Mynta ka sngi, ka Enforcement Directorate, ka la leit khynra, ha kiba bun ki jaka ha Ranchi, ba kynthup ia ka iing sah jong U  Sanjiv Lal, u personal secretary jong u myntri sorkar ka  Jharkhand, u  Alamgir Alan.
Na ka iing sah jong u nongtrei jong U Lal, la ioh kurup ia ka pisa kaba don kumba T.20 haduh T.30klur.
Katei ka jingkhynra, ka dei halor ka jingtreikam kaba don ka jingbamsap, ha kaba iadei bad ki skhim, kiba la pyntreikam, da ka Rural Development Department.
Kham mynshwa, la kem ia U Virendra K Ram, uba dei u chief Engineer jong katei ka tnat, ha kaba la kam ia u, ha u rymphang ba ladep.
U Alamgir Alan, u dei u myntri ba peit ia ka tnat pynroi nongkyndong ha ka jylla Jharkhand.
Shillong:Ka National commission for women – NCW ka la shim kam hi hadien ba ka la iohi ia ka jingmih khubor ba kawei ka samla ka la shah thad bad shah leh khlem akor ha ki saw ngut ki shynrang.
Ha ka jingiakren bad ka dkhot ka Commission ha kane ka sngi Thohdieng, kaba dei na kane ka jylla, ka Kong Delina Khongdup, ka la ong ba hadien ba la iohi ia ka video ba ka samla ka la kren sha social media, ka la shim khia ban kren bad u Superintendent of Police, bad la pan jubab ruh na u Director General of Police (DGP), hynrei um pat ai kano kano ka jubab halor kane.
Ka kong Delina ka la ong ba lada u DGP um pat ai kan phah biang bad lada um ai, kan shu phah wan noh ia u sha Delhi, ban shim bishar ia u.
Ka la ong ba kito ki runar kila shah thep phatok bad ka Commission ka la shim ba kane ka dei ka kam runar kaba shyrkhei tam bad ym dei ban ai jamin jem bad ka sorkar ka dei ban leh da kaba tyngeh.
Shuh shuh, ka kong Delina ka la ong ba ka Kashari kan sa bishar ia ka ejahar kaba u la ujor uba dang rit rta pyrshah ia katei ka samla.
Ka la ong ba ka donkam ban don ka Fast Track Court ia ki kam runar kiba shyrkhei kum kane khamtam ia ki kynthei, bad lada ka sorkar lyngba u DGP kim ai jubab, ka Commission kan shim da kawei pat ka lynti katkum ka bor kaba la pynkup ha ka.
Lah ban kdew ba kawei ka samla ka la ujor ejahar ia ki saw ngut ki shynrang kiba la kynnoh, ba ki la bat tnga jubor ia ka, da kaba pyndih ki kynja jingpynbuaid.
Ka la kren ruh sha ki lad social media ha kine ki sngi ba la dep.
Nongpoh: Ha ka jingiakop rahnar ia kaba la pynlong da ka Meghalaya Power Lifting ha Auditorium Hall Umsning, ka jingdon kiba la wan ban iashimbynta ka la kot sha ka spah ngut, kata kaba kynthup naduh ki shynrang bad kynthei ruh kumjuh.
Lah ruh ban kdew hangne, ba ia ka Meghalaya Power Lifting, ka dei kaba la ioh ia ka jingithuh na ka Power Lifting India, ha kaba ka jingthmu jong ki, ba ki la pynlong ia katei ka lympung kaba la tip kum ka 2nd State Classic Power Lifting Lhampionship ban pynlong ia katei ka jingiakop rahnar khia, khnang ba kin iohlad ban jied ia ki rang bad thei kiba lah ban rah ia ki nar khia bad ba kin ioh ia ka lad ban mihkhmat na ka jylla sha kiwei pat ki lympung jingiakop kiba don shabar ka jylla na bynta mynta u snem 2024.
Ha katei ka jingiakop rahnar, ki la don shibun kiba la wan iashimbynta, na bynta ban pyni ia kata ka jingkhlain ha ka bormet bad kiba la iakhun ha ki jait jingiakop kiba la tip kum ka Squat, Bench Press bad ka Death Lift.
Haba phai sha ki nongjop ha ki shynrang, ha ka kyrdan jingkhia kaba 57 KG, ia ka kyrdan ba nyngkong la rah da u Lasberth Sangma, ba-ar da u Andrew Wahlang bad balai da u Bashanbor Bareh.
Ha ka jingkhia kaba 66 KG, u samla Anasthasius Ryndongsngi, u la ioh ia ka kyrdan kaba nyngkong, u Amit Kumar Rai ha ka kyrdan ba-ar bad u Trening Sangma ha ka kyrdan balai.
Ha ka jingkhia kaba 74 KG, u Jerry Lyngdoh u la wan ha ka kyrdan ba nyngkong, u Arki Nongkseh ha ka kyrdan ba-ar bad u Vinod Rai ha ka kyrdan balai.
Ha ka jingkhia kaba 83 KG la rah da u Prakash Chetri, u Shantanu Bor Thakur ha ka kyrdan ba-ar bad u Vijay Singh ha ka kyrdan balai bad ha ka jingkhia kaba 93 KG ia ka kyrdan kaba nyngkong la rah da u Nahin Pradhan bad u Pintu Ghosh, u la wan ha ka kyrdan ba-ar.
Haba phai pat sha ki kynthei, ha ka jingkhia kaba 47 KG, la rah da ka samla Jevera Nongkynrih, ka Alisha Dora Syiem ha ka kyrdan ba-ar bad ka Airikmen Kurkang ha ka kyrdan balai.
Ha ka jingkhia ba 52 KG, la rah da ka Annomika Dutta, ba-ar la ioh da ka Merry Syiemlieh bad ka Ester Tariang ha ka kyrdan balai.
Ha ka jingkhia ba 57 KG, ia ka kyrdan ba nyngkong la rah da ka samla Larisa Syiem, ka Larityngkai Lawriniang ha ka kyrdan ba-ar.
Ha ka jingkhia kaba 63 KG, ia ka nam ba nyngkong la rah da ka ka kong Stimon Pathaw bad ka Lucina Wahlang ha ka kyrdan ba-ar.
Ha ka jingkhia kaba 69KG, ia ka nam nyngkong la rah da ka Deiphibanri Lyngdoh bad ia ka nam ba-ar la rah da ka Aiei Banity Lyngdoh.
Kiba la donlang ha katei ka sngi, ki dei ki nongialam ka Meghalaya Power Lifting, kiba kynthup ia u Bah Ricky Diengdoh, uba dei u President, nangta u Bah Frankie Nongrum, General Secretary, u Bah Robin Kharnari Treasurer lem bad kiwei.
Haba ki ai jingkren ha katei ka sngi, ki la pynpaw ia ka jingkmen ban iohi ba katba nangmih ki sngi, ka jingdon ki briew kiba la wan ban iashimbynta ha katei ka jingiakop rahnar, ka la nangkiew bad kaba la ai mynsiem eh ia ki nongialam jong ka Meghalaya Power Lifting.
Shillong:Ka jingiakhun ba la ialeh myn ha ka sngi saitjain jong ka lympung Shillong Premier League 2023 ka long ka jingiakhun kaba khatduh jong ka kylla round robin ba la ialeh hapdeng ka Mawlai SC bad ka Nangkiew Irat SC ha kaba ka Mawlai ka la ioh ban ieng ha ka kyrdan kaba ar da kaba pyn liem noh ia ka Nangkiew da 6-1 ba la ialeh ha SSA Stadium Polo.
Ha katei ka jingleh kai ka Nangkiew ka la ioh shuwa ban lam khmat ia ka jinglehkai da ka jingioh thep kol shwa ma ka ha ka minit kaba hynniew da u Felix Lalruatsanga.
Hyn rei ka la long ka kol kaba tang shisien ia ka Nangkiew ha kaba ka Mawlai kam shym la ailad shuh ha kaba sah jong ka jinglehkai, bad kumne la iohi ba ka kol kaba nyngkong ka la long shuwa da ka penalty kick ia kaba la thep da u Fullmoon Mukhim ha ka minit kaba 29.
Nangta u Romarius Laban u ioh thep ha ka minit ba 36, Kevin Rymbai 65 minit, Donlad Diengdoh 68 minit, Pyn bha Suting 73 minit bad u Mark G Shabong ha ka 87 minit.
Kane ka long ka jingialehkai kaba khatduh jong ka league stage jong kane ka lympung ha kaba ka Mawlai ka la ioh kamai 16 poin tang hadien ka Rangdajied United FC kaba khur 18 poin.
Ka Shillong Lajong FC bad ka Langsning FC ki ieng ha ka kyrdan kaba lai bad ba saw da kaba iakamai mar 15 poin.
Ka kylla kaba bud nangne kan long sa ka semifinal ia kaba yn sdang pynialeh mynta ka taiew.
Ka Rangdajied kan iakyn duh shwa ia ka Lajong ha ka knockout fixture kaba nyngkong ka ban long ha ka 7 tarik Jymmang ka ban bud pat sa ka Mawlai pyrshah ia ka Langsning ha ka semi final kaba ar ka ban pynialeh ha ka 8 tarik Jymmang.
Kitei ki ar tylli ki jing lehkai kin sdang naduh ka por 3:15 ha SSA Stadium Polo.
Ka kol kaba nyng kong jong ka Nangkiew ha ka kylla step ka la pyn lyngngoh ia ka liang pyr shah hadien ba la pynkyn ting ia ka bol shakhmat ia kaba ym shym la leh ei ei ki nongiada ka Mawlai bad kumne la ailad ia u Felix ba un shim ia ka lad ban pynrung ia ka bol shapoh jar da kaba pyntyl lun lyngba u Lambhamiki Lamare uba la ap ia katei ka jar.
Hynrei haba phai ia ka rukom kamai kol jong ka Nangkiew Irat ha kane ka samoi jong ka SPL 2023 ka la long kaba duna eh haba khein ha ka average da tang shi-kol ha kawei kawei ka jinglehkai bad kane ka jingmlien jong ka la iohi ruh ba ka nang bteng ha kane ruh ka jinglehkai.
Haba ka jinglehkai ka la iaid sha ka shiteng kynta, la iohi ba ka Nangkiew kam shym la sngewbha shuh haba u Abhishek Verma u la leit bakla ia u nongialeh ka Mawlai ha ka bok ia kaba ki nongpyniaid ki la ai penalty kick ia ka Mawlai.
Ia katei ka penalty kick la shim da u Fullmoon uba la mih kum u captain ha kane ka jinglehkai bad ha ka jingthew jong u ia ka bol, watla u la pyniaid sha kajuh ka phang ia kaba u nongap u la khmih lynti hynrei u Shambu Mistry um shym la lah ban kem ia ka bol kaba la suh stet shapoh ka jarHadien kane, ka Mawlai ka la ioh ban pyrshang sa ar tylli ki lad kiba la ioh hynrei utei u nongap ka Nangkiew u la lah ban khanglad ia kitei ki ar tylli ki jingpyrshang jong u Donlad Diengdoh ha ka minit kaba 33.
Hadien katei ka jinglait kai ar tylli ki jingpyrshang u Romarius u la ioh noh ban thep ia ka kol kaba ar jong ka Mawlai ha ka minit kaba 36 hadien ba u la ioh rah ia ka bol na ka phang ka mon jong ka madanHa kaba kut jong ka kylla step ka Mawlai ka la ioh noh ban lam khmat ia ka jinglehkai da 2-1 bad kumne ka jinglehkai ka la neh haduh ka 20 minit hadien ba la sdang ia ka kylla miet haba ka jingbakla na ka liang ki nongiada ka Nangkiew ka la ailad ia u Kevin ban thep ia ka kol kaba lai jong ka kynhun jong uLai minit hadien kane la iohi ba la ai ia ka bol sha u Baiaikara Swer bad une u la pas sha u Donlad uba la mareh stet ban thep ia ka kol kaba saw jong ka Mawlai ha ka minit kaba 68.
Bad shuh shuh tang san minit hadien kane, u Pynbha Suting uba dang shu ioh mih pli u la ioh ka lad ban thep ia ka kol kaba san ia kaba u la pynrung da ka jat-diang jong u ha ka minit kaba 73.
Ka kol kaba khat duh jong ka Mawlai ka la long da ka jingpas bakla jong u Shambu ha ka minit kaba 87 ia kaba u Mark uba dei ruh uba dang shu wan rung madan u la shim ia katei ka kabu ban thep ia ka kol jong ka jingjop ia ka kynhun jong u.
Kumne la pynkut noh ia ka samoi ialehkai jong ka Nangkiew ha ka SPL 2023 da ka jingioh kamai tang 3 poin ia kaba ka la ioh ia katei ka poin da kaba pynliem ia ka Sawmer SC.Ka Nangkiew ka ieng ryngkat bad ka Nongthym mai SC hynrei kham hapoh ia ka paralok jong ka.
Shillong:Shiphew snem mynshwa, ka sor Shillong ka mad tang ia ka jingbeh ka lyer batemon hir hir namar ka jingshit jing khriat kam palat tam ia ka 15-17-degree hynrei, mynta kane ka la kylla kynsan baklybak.
Mynta ka sor Shillong ka la mad ia ka jingkiew jong ka jingshit shaduh ka 27-30 degree eiei.
Ka daw ka jing kylla ka mariang ka dei na ka jingleh tamti tamjat jong u khun bynriew hi, ban pynjot ia ki khlaw, ban krang ia ki maw, ka khyndew, khlem da pyrkhat ba kan ktah kylla.
Ka sor Shillong ka dang don bok khyndiat namar ba ki don ki khlaw jong ka tnad Forest kum ha lum Laban, Upper Shillong, hynrei, ka jingshit ka lah ban khyrwit tyngeh bad ksam shaduh madan.
Uwei na ki riew ieid mariang, u Naba Bhattacharjee uba dei u Chairman ka State Expert Appraisal Committee on Environment, u la ong ba kane ka jingkylla ka mariang ka la sdang naduh u snem 2005-06.
Ka jingshit ka wan namar ba u lyoh uba rah ia u slap ha jaka ban hap u slap, ka kylla lyer noh namar ka jingjur ka jingshit jingkhriat kaba la kiew sha ka 3-4 degree ha ka thain Shillong.
U la ong ba ka daw ka dei namar ba la bun ki dieng ki siej ki khyllem, ka jingkhynra ia ki maw, ki shyiap, kila pyntyrkhong ia ka mariang, haduh ba ki um ki wah kila bun kiba rngad bad tyrkhong lut, nalor ka jingbun briew, ka jingbun kali, ka jingtei ia ki jingtei ba heh, ka jingtih ia ka khyndew, ki dei ki daw kiba ktah ia ka mariang.
Donbok ba ka ri Khasi-Jaintia ki briew mynshwa ki long kiba stad namar ba ki buh ia ki Law Lyngdoh, Law Kyntang, Law Adong, ban pynneh pynsah ia ka mariang bad kiba long kum ki jaka pyllang ia ki um.
Katkum ka jingong u Naba, ka lynti ban weng ia kane ka jingeh, ka long ban ‘thung dieng’ ‘thung dieng’ ‘thung dieng’, da baroh da kaba kynthup bad aiti ha ki dorbar shnong, ki raid, ki Hima, bad ka sorkar kam dei ban leh hi, hynrei ka dei ban shu ai jingkyrshan.
Ha kane ka jylla, u la ong ba ka eh ban leh hi ka sorkar ban pynneh mariang namar ba ki jaka ki puta ki dei jong ki riew shimet bad ka donkam ban iasyllok bad ki trai jaka, ki bor shnong ban weng ia kane ka jingeh.
Ha kajuh ka por, u la ong ba haba ianujor bad ri Khasi-Jaintia, ka jingdon ki khlaw ka dang kham bun sha rilum Garo Hills.
Ngi ki nong shongshnong jong ka shnong Nongsning umrasong mynkre East jaintia hills District.
Ngi pynpaw ka jingsngewsih namar ngi shah pynduh light man kapor mar ia hap u slap ngi duh light daki taiew daki bnai hynrei pat namar iaka Bill light ki shim beit khlem jingduna.
Naduh bangi ioh light na lumshnong substation ngi ngim ioh light tikna shuh.
Nga kum u nong shongshnong nga kyrpadIaki ba dei peit ban iarap lem naka bynta jong ngi:Mr Iaidbha suwer.
Shillong:Ki runar ki bym lah satia ban ithuh ki la wiang ding ia ka ktem pahara ba shipor jong ki pulit ha West karbi Anglong, district kaba don ha khapud jong ka Assam bad Meghalaya ha ka janmiet sngi saitjaiñ.
Ki tyllong khubor ki la ïathuh ba ym shem la don satia ki pulit kiba riehtngen ha kane ka ktem ha Chirlangso,ha ki thaiñ Tapat kaba la shah thombor ha ki runar.
Kane ka jingjia ka la pynkulmar ia ki nong shong shnong ha kane ka thaiñ,kane ka ktem pahara jong ki pulit la buh kyrpang hadien ba ka la mih ka jingiakulmar hapdeng ki paid nong shong shnong na jylla Meghalaya bad ki karbi na jylla Assam.
Ki bor pahara ki la hiar sha katei ka jaka hadien kane ka jingjia, hynrei ka ktem ka la ïingkhong khait, ïathuh ki tyllong khubor sorkar.
Ki tyllong khubor ki la ïathuh ba nyngkong ka la mih ka jingiakulmar hapdeng ki paid nong shong shnong jong ki jylla ba marjan ha kane ka thain.
Ki bor pahara ki la pynjur ia ka jingpahara jong ki, ha kane ka thain, hadien kane ka jingjia.
Kano kano ka jingleh ki riewhyndai barobor dei kaba da don jingmut.
Kim ju leh thurmur ïa kano kano ka kam, ki da kheiñ da woh bad ki da leh kyrpang shibun eh la ka dei ha ka rep, ka lehniam ne ha ki kam sngewbha kum ha ka shad, ka ïasiatthong bad ka beh mrad ne ha kiwei kiwei pat ki kam.
Kham bunsien hi ïa kine baroh ki kam jong u bynriew la hikai, la rai bad la batai da ki jingtreikam bad jinglong ka mariang ha ki saw aïom.
Ha kaba ïadei bad ka kheiñ por bad kheiñ snem ki menkulong ki pynshong nongrim halor ki kamjingkam (activities) u bynriew ba kynthup ïa 1.
ka rep ha lum, 2.
ka bih bad syrdep ïing, 3.
ka thep mawbah ka shad ka phur, 4.
u mawbynna Mawsngi bad ha 5.
ka kamjingkam (activities) ka mariang ha u lum Kyntonsngi.
ii.
ka bih ka syrdep ïing: hadien ba la dep bet bad noh symbai ha ki jaka rep, ha ka taïew ba ar jong u Rymphang, ka kam kaba bud dei ka kambih (repair) ne syrdep ïing.
Ki ïing wat la ki dei ki ïingtrep ba la shna da ki dieng ki siej bad skum ki long ki jaka ba ai jaka jah thait, jaka rieh bad ïada ïa ki na u slap, ka lyer bad ka sngi.
Kumta shwa ban wan u bnai Ïaïong, u bnai bajur lyer ki ïaleh ban sop traw, rshiang ne tynriew ban pynthymmai bad pynskhem ïa ki tnum ïing, ïa ki tynrah kper bad pynkhuid ka sharud ka shakiar bad tynrai siej ba kin nym kem ding da ka jingïakyrshut para siej da ka jingkhynñiun ka lyer ban lait na ka kem ding ki ïing, ban shngaiñ ka shnong ka thaw namar ba u bnai babud u nai Ïaïong u dei u bnai babeh jur ka erïong erngit.
Dei na ka daw ka jingjur lyer palat ba bun ki riewhyndai kim ju thaw ïing thaw sem ha u Ïaïong bad kim ju ïoh rung ïing thymmai hi ruh ha une u bnai.
Haba pynmih ïing ïa ki khun ne thaw ïing thymmai ruh ki ju sdang shna ju sdang thaw thymmai bad pyndep hapoh u bnai Rymphang bad ki dieng shna ïng ban pyndonkam dei kiba la pom la pynbiang naduh u bnai Nohprah.
iii.
ka thep shyieng: ynda la dep ka rep ha lum bad hadien ba la bih la syrdep bad pynskhem pynthymmai ïing ki phai pat sha ka lehniam.
Kane ka lehniam ka long kata kaba ki ong ‘ka kynrong shyieng’ ne ‘ka pynpoi mawbah’.
Kat bym pat pynkhuid ïa ki shyieng na ki mawkynroh mawshyieng kat bym pat pynpoi shyieng ha u mawbah ki kheiñ bym pat dep lut ki kam.
Kumta ki ïaleh ban pynpoi shyieng ha ka taïew banyngkong bad baar jong u Lber bad ha kine ki por ki ïoh ruh ban sieh mawbynna kum ki mawlum bad ki mawkhunkha.
Kane ka sieh mawbynna la leh tang ha u bnai Lber namarba ki thning pathaw bamynshem snem u la paka jingeh jingjwat ha ka jingshohthah ka tlang ban ring maw naba ym ju lah ban pyndonkam ïa ki thning pathaw da la palat snem ka rta jong u, u shroiñ bad lkhai noh.
Kim ju ring maw da jyntang pathaw bym pat shoh thah.
Hangne sngew donkam ban ong ba ka rep bad ka ïing dei ki jingpynbiang na bynta ka met, katba ka lehniam kum ka thep mawbah dei ka jingpynbiang ïa ka mynsiem.
Ym baroh ki kur ki thep mawbah ha kajuh ka snem, don ki kur ba la pyndep myn ha ki snem ba la dep bad don ki ban sa thep ha ki snem ban wan.
Ka thep mawbah ka jia shisien lano re.
Kumne tyllun ki sngi ki por jong ki riewhyndai bad ka aïom bakmen eh jong ki dei ka pyrem.
Ka pyrem ka dei ka aïom ba ki jingim, khamtam ki jynthung ki mih thymmai mar ïapyrsad ka ‘erpyrhaw ha ka taïew baar jong u bnai Rymphang.
Nangta ka pyrem ka dei ka aïom babun ki mrad kum ki skei ki punkhun, ki jakoid bad ki dohkha ki jei pylleng.
Ha u Lber jong ka pyrem ki jynthung ka mariang ba la shah pynïap tyrkhong ha ka jingdaitthah ka tlang ki la sdang khie im pat bad ki jynrep ki jynthung ne ki symbai ki rnai ba la btep da ki nongrep shapoh khyndew ha u bnai Rymphang ki la sdang ban khie lung.
Kumjuh ruh ki sim ki doh, ki dohkha dohpnat ki sdang ban jei ha ka bakut artad une u bnai Rymphang.
Kiei kiei baroh ha ka mariang ki long thymmai lut ha ka aïom pyrem, kumta lah ban ong ba ka aïom pyrem ka long ka aïom ba kiei kiei baroh ha ka mariang ki long thymmai.
Ka mariang, namarkata, kam ju pep ban pynthymmai ïalade man ka snem ha u bnai Lber.
Ki riewhyndai ruh ki ïatuid lang bad pdiang ïa ka jinghikai ka mariang ba kumta ki kheiñ bad ñiew ba u Lber u dei u bnai banyngkong jong u snem thymmai.
Dei na kane ka jingpynthymmai ka mariang ha u bnai Lber ba ki riewhyndai ki ïoh ka jingmut ban pynthymmai bad pynskhem ïa ka tnum ïing ne sop tynriew thymmai bad pynskhem ïa ki tynrah kper bad ban pynkhuid lut ïa ka basah na ki mawshyieng mawkynroh.
Kane ka pyni ba ki riewhyndai ki ïatuid lang bad ki bor ka mariang, peit kumba ngi ïohi ha kaba pynphai khmat ïa ki ïing sha mihngi ne shatei lam mihngi, ka thang bun ka thang khyllip ha ka kam rep bad ha kiwei ki jingleh, ki riewhyndai kim ju ïaleh pyrshah ïa ki bor ka mariang hynrei ki ïatuid lang bad ka.
Da la dep kine baroh, kata ki kam rep kam riang, ka pynthymmai ïing bad ka pynpoi shyieng ïa kiba la ïap, ki sa ïoh por, ha ka dier pyrem, ban leit tong doh leit shoh doh kum ha Umïam.
I Meikha jongnga, I Lady Giri Syiem, I ba la khlad ha u snem 1986 ha ka rta ba 96 snem, I ïathuh ba I la dap 7 snem eiei ka rta ha u jumai bah 1897, I ju kynmaw myllung ïa ki por khynnah samla bad I ju ïathuh ba mar tang ïadep kam rep kam riang bad ki jinglehniam ju don ka pyrta shnong naduh Madanrting shaduh Mawlai ban ïaleit shohdoh leit tongdoh sha Umïam-Khwan.
Nangta ha Ri War don ka tongdoh kaba ki ong ka nohjar ha ka Wah Umïew – Bakra ha kaba ki Shala ki ju leh man ka pyrem.
Ka por dier pyrem ka dei ruh ka por ban leit shikar bad kaba kmen eh ka long sa ka lehniam hima bad ka shad ka kmen ha ki lympung ha ka riam ka beit baphyrnai, bathymmai ban ainguh ïa u Trai Nongthaw na ka bynta ki jingkyrkhu jong U baroh kiba long ka dak ba pdiang ruh ïa u snem thymmai.
Kumta ngi shem ba ki menkulong ki kheiñ sdang bnai thymmai bad snem thymmai mar ïasdang ka pyrem.
iv.
u Mawsngi:.
Ïa ka rukom kheiñ por ki riewhyndai lah ban shem ha Twahlongwa, ka shnongjah (ghost village) ba don sepngi na Weiloi ha ka lynti ïaidkjat hyndai na Weiloi sha Mawsynram.
Ha kane ka shnongjah don ki mawbynna ba la khot ki Mawsngi.
Ym shym la tip pat balei ba la shtah dur sngi bad balei la pynïeng ïa kine ki mawbynna bad balei la khot Mawsngi.
Ha u mawbynna ba hapdeng don ka jingshtah dur kaba ki briew sha kito ki thaiñ ki ong ba dei ka dur jong ka sngi bad ïa u lum ba don kine ki maw la khot u Lum Mawsngi.
Ha une u mawbynna pdeng don artylli ki jylli, ka jylli rit bad jylli heh.
Ka jylli rit ka don hapoh ka jylli heh.
Na ka jylli rit la kynjat khadphra tylli ki diengbom (spokes) sha ka jylli baheh, ym shym tip ïa ka jingmut kine ki jylli bad ki diengbom namarba ki syrïiem ïa ka shaka kali kulai, ka lah ban long ba kine ki khadphra tylli ki diengbom dei ki ‘tidew kheiñ por (hour hands).
Ha ka jaidbynriew jongngi ki dakñiew (numbers) kiba ju kham kynmaw pyndonkam dei ki dakñiew iwei, lai, saw, san, hynñiew, khyndai, khadar, khadsaw bad laiphew katba ïa u dakñiew khadphra ym ju kynmaw ba ki riewhyndai kin pyndonkam.
Hynrei la ïohi khadphra diengbom ha u Mawsngi bad kane ka la pynshaïong ïa kat kiba ïohi.
Namarba don khadphra tylli ki diengbom bad artylli ki jylli kumta da ngi khapynroi (multiply) da khadphra sien la ar ka long laiphewhynriew.
Kane lehse ka lah ban thew ba ha uwei u diengbom don shiphew bniat khyllit (gear pinions) bad lada ka long kumta ka pyni ba shiphew sien la laiphew hynriew (10 x 36) ka long laispah hynriewphew (360).
Kane ka laispah hynriewphew (360) ka ïahap bad ka kyïan jingkheiñ (mathematical sciences) ha kaba la batai pynshisha ba ka dei ka jingkheiñ jong ka jylli kaba ki ong ‘a circle has 360 degrees’ lane ka jylli ka don 360 knap.
Ha ka rukom kheiñ por ka juk mynta ki shim bad pdiang ba 24 kynta ka long shisngi pura bad ka don 1440 minit kaba mut don 60 minit shikynta.
Ha ka rukom kheiñ por ki riewhyndai imat ka dei 36 kynta ha ka shisngi, kaba lah ban mut ba don 40 syit ne minute ha ka shikynta.
Nalor kane ym lah shuh ban ïoh jingshai ne jingbatai shaphang kine ki khadphra diengbom.
Lane ha kiwei ki rukom batai ka long ba lada ha ka miet pyllun bnai banyngkong jong u Lber ka por mynsngi khadar kynta ka ïaryngkat bad ka por mynmiet khadar kynta kaba long arphewsaw kynta katkum ka rukom kheiñ por salonsar ka juk mynta, kumta ruh lah ban ong ba ka dur u Mawsngi ka pyni ba ka rukom kheiñ por ki Khasi hyndai bah ka lah ban long laiphew hynriew kynta kaba kdew ïa ka khadphra kynta mynsngi bad khadphra kynta mynmiet.
Kane ka shu long tang ka jingbatai na sla, donkam ban nangïaiwad shaphang kane.
Tangba kawei kaba shai ka long ba kine ki Mawsngi ki dei ki maw kheiñ por kaba mut ba ïa kine ki mawbynna la pyndonkam kum ka baje kaba lah ban long ba ki Khasi hyndai ki don laiphew hynriew kynta shisngi.
v.
u Kyntonsngi: La khot Kyntonsngi dei namarba ki kjatsngi (sun rays) ha ka por shiteng sngi ki ïeng sawar beit beit ha khlieh une u lum.
Kane ka noh sawar ki kjatsngi ha u Kynton Sngi ka jia hadien ka miet pyllun bnai bad la shem ba ka wanrah ïa ka jingïaryngkat por mar katjuh hapdeng ka miet bad ka mynsngi, mar khadar kynta.
Shuwa ban jia ka ïeng sawar ki kjatsngi ha u Kynton Sngi la ïohi nyngkong shuwa ïa ka jingïeng sawar ka pyllun bnai ha ka por shiteng miet ha une ujuh u lum.
Ki riewhyndai haba ki ïohi ïa kane ki kheiñ bad ñiew ba kane ka jingïeng sawar ka sngi por shiteng sngi bad ka jingïeng sawar u pyllun bnai ha une u lum ka ai ïa ka sngi banyngkong, ka ai ïa u bnai banyngkong bad ïa ka aïom banyngkong eh jong ka snem.
Ïa kane ki kheiñ na ka daw ba ka sngi bad ka miet ki ïaryngkat por.
Phin shem bad sngewthuh lada phi smat ban shang lum shang wah.
Kane ka ïeng sawar ki kjatsngi ha ka por shiteng sngi bad ka ïeng sawar ka pyllun bnai ha ka por shiteng miet ha une ujuh u lum ka long ka jingjia ba mih na ka shad pyllon ka pyrthei ha la ujong u peiba bad shad tawiar ïa ka sngi bad ka jia shisien man ka snem.
Lyngba ki por haba ki riewhyndai ki ïohi ïa kane ka jingjia ki sa ïoh jingmut ban kheiñ snem.
Dei na kane ba sa mih ka snepkheiñsnem (calendar) ki Khasi hyndai da kaba pynshong nongrim ha ka shat ki kjatsngi bad ka pyllun bnai ba ngi sa ïoh khadlai tylli ki bnai ha ka shisnem.
Ïa u bnai uba khadlai ki ong u Naishonglad bad u don arphew khyndai sngi.
La khot Naishonglad namarba shong tam shisngi.
Kane ka rukom kheiñ kam ju bakla naba ka ïahap bad ka pun ka kha ki kynthei ha kaba ki riewhyndai ki ju ong ‘kha dapbnai pura’ kaba ki kheiñ arspah phraphew sngi (280) bad ka long biologically correct.
Na kane ka jingnep khmat bad jingpyrman ki longshuwa kumta ngi sa ïoh laispah hynriewphew san sngi, khadlai bnai bad ki saw aïom ha ka shisnem.
Kawei kaba phylla ka long ba ka pyllun bnai ka ïeng sawar shiteng miet halor u lum Kynton Sngi.
Bad ha ka sngi babud, ki kjatsngi ki noh sawar por shiteng sngi halor u Kynton Sngi.
Kane ka shat pyllun bnai bad ka shat kjatsngi ha ujuh u lum kam ju jia ha kiwei ki aïom, kam ju jia ha kiwei ki lum, ka jia tang ha u bnai Lber jong ka pyrem bad tang ha u Kynton Sngi.
Kumta, kumba la pyni la shem ba ka pynïeng mawbynna bad ka kheiñpor kheiñ snem ki riewhyndai ka sdang barobor ha ka aïom pyrem bad ïa kane la sakhi da ki kamjingkam (activities) ki riewhyndai, da ki mawsngi kaba pynpaw ba ki mawbynna ki don ruh ka jingïasnoh bad ka kheiñ por.
Mynta ngim tip ha kano ka rukom ba ki riewhyndai ki kheiñ snem bad kumno ki kheiñ por.
Hynrei kawei ka long ba ngim lah ban len ba ka la don teng ka rukom kheiñ snem bad kheiñ por ha ki riewhyndai ïa kaba ngi longdien ngi donkam ban nangwad jingtip shuh shuh.
Ha kaba ïadei bad ka aiwai lum rep ki nongkyndong ki ju ai wai snem da kaba kheiñ na ka rta I khyllung.
Bad ha ka pun ka kha ki tip ba ïa I khyllung ju kha da la dap shiphew bnai pura lane arspah phraphew sngi pura.
Ha ki por hyndai, wat haduh ki snem 1940 shaneng, ka lehniam hima, kum ka nguh Lei Shillong, ka Pomblang Syiem ha Smit bad ki shad ha kylleng ka ri, ki ju pynlong ha ka taïew khadduh jong u Lber jong ka pyrem ynda la dep kam rep kam riang ha lum, kam ïing kam sem, ka pynpoi shyieng ka lehniam bad ka phur ka siang jong ki kur baroh.
Namarkata, ngi lah ban ong da ka baskhem ba u snem thymmai jong ka jaidbynriew, da haba phaidien bad bishar shaphang ka rep, ka niam, ka jinglong bad jingtreikam bad jingthymmai ka mariang, u sdang barobor ha u bnai Lber bad ïa kane ka jingkam la pynshisha sa da u Kynton sngi bad u Mawsngi bad phi lah ban tip shuh shuh da phi shang bad da phi dei u nongrep uba dang bud ïa la ka niamkur bad ruh da phi ïoh ban shong ïakren ïapurkhana bad ki riewtymmen kiba rep kiba tip.
Shillong 4 Jymmang: Ka jingpynhap pyrda ia ka T20 1st Maitshaphrang Khasi knockout cricket tournament ba la pyniaid da ka Khadi Student Union (KSU) Rangshken Uni hapdeng ka Shaphrang CC (Mawphlang) pyrshah ia ka Rangshken Area CC ka ba la long mynta ka sngi saitjain  ka 4 tarik jymmang 2024,ba la pynlong ha madan kseh Bilat.
Ka jingialeh kai hapeng madan ka long ka ba itynnad ha ka ba ka Rangshken CC ka la ioh ia ka nam jop, da ka ba pynliem ia ka shaphrang cc (mawphlang).
Ka Rangshken ka la ioh ban tied nyngkong bad ka ba la buh target 130 run bad ka shaphrang CC ka la ioh ban scores tang 72.
Ha kane ka jingialeh kai ia ka man of the match bad ia ka most wicket taker la ioh ban rah da u Sarjones kharphuli na ka Rangshken Cc bad ia ka best catch taker la ioh ban rah da u Gary Dkhar na ka shiparlok Dkhar.
Hakane ka T20 1st Maitshaphrang Khasi knockout cricket tournament ka Rangshken Area cc ka la ioh ban rah ia ka namjop ha ryngkat  bad ka song pisa ba 10,000 lem bad ka trophy bad ka Shaphrang cc ka la ioh rah ia ka song pisa ka ba 5,000 tyngka rangkat ka trophy.
Ha kane ka sngi la iadonryngkat da u pynshai Rani information and publicity secretary KSU seng kmie kum u kongsan bad u samla Nathanial Rymmai kum u symbud kongsan ha ryngkat ki nongialam ka KSU Rangshken Unit samla u Nestarjune Marbaniang u ba dei u general secretary KSU Rangshken unit, u bah Marchkular Thanah president KSU Sohiong Circle bad ha ryngkat ki rangbah shnong, secretary shnong jong ka shnong Rangshken bad kiwei kiwei de.
Shillong:Ki khynnah pule jong ka thain War Jaintia, ki la wan shim bynta, da ki spah ngut wan, sha ka Career Guidance Counselling ba la pynlong da ka KSU-War Jaiñtia Circle ha Amlarem.
Ha kane ka sngi la wan ai jingkren bad jinghikai da ki Asst.prof kiba kynthup ia u Dr.Chanlemki Lanong, u Dr.Kermi U Tariang, u Sashi Teibor Laloo, Miss Badapbiang Dkhar Tariang bad u bah Batkupar Nongkhlaw.
Ha kane ka Career Guidance Counseling la ai jingpynshai ia ki khynnah pule haka ban jied ia ki lain pule haka Arts Science & Commerce streams bad baroh ki scopes kiba don hapoh kitei ki lain pule.
Nalor, kitei la la ai jingpynshai ruh haba iadei bad ki Competitive Exams kum ka UPSC, MPSC, SSC bad kiwei kiwei.
Ka KSU ka ai khublei ia baroh kiba la shimbynta sha kane ka program khamtam ia ki kmie ki kpa Jong ki khynnah pule bad baroh kito kiba la ai jingkyrshan ia ka seng ban pynlong ia katei ka prokram ka ba jop.
Ka KSU ka kitbok kitrwiang ia baroh ki khynnah pule ka bri u hynñiew trep ba ap result matric bad class 12 jong ban kin ioh kheit ia u soh jong ka jingtrei shitom bad minot khop ka jong ki, ong ka kyrwoh na u Lop Khonglah, President ka KSU War Jaiñtia Cicle.
Shillong:Ka iingtrep kaba la shna ban buh khunlung ha lyngkha ha shnong Lawshlem ka la ktik ia ki briew kylleng ka ri India ha ka social media, wat ia ka dkhot ka National Commission for Women (NCW) kaba dei na kane hi ka jylla Meghalaya kaba la leit iuhkjat syndon haduh ba don kane ka jaka.
Ia kane ka ïing trep, kaba ai kyrteng, Ka Trep I Mei, la shna hi ki longkmie kane ka shnong kiba dei ki dkhot jong ka Iatreilang Village Organization, Lawshlem, ryngkat ka jingai jingmut ka Iarailang Cluster Level Federation (CLF).
Kane ka trep la shna ban pynshong, ban buh ia ki khunlung katba ki kmie ki dang dem khui ialade ban trei ha lyngkha.
Ka shnong Lawshlem ka hap ha Mawphlang C&RD Block, East Khasi Hills.
Ia kane ka trep kaba shna da ka dur iing Khasi, la tap bad ker da u traw, phlang ryngkat ka jaka thiah kawei, ka jaka shong hapoh.
Ka iing ka dei kaba rit hynrei kaba tngen pat, ha kaba ki kmie ki wanrah ia ki khun rit ha katei ka jaka ban peit kiba la kham san bad ialade ki leit trei ha lyngkha.
Ka dkhot ka National Commission for Women ka kong Delina Khongdup ka la ong ba ka la shah ktik, ban wan jngoh kyrpang ia kane ka trep hadien ba ka la iohi lyngba ka social media.
Ka kong Delina ka la ong ba ka dei ka jingsdang kaba rit eh bad ka nuksa ban pyni sha ka pyrthei khamtam ba ki Khasi ki shim ia ka jinglong jait na ka kmie.
Ha kane ka trep, ki kmie ki lah ban ialam ia ki khun bad ban lait na u slap, ka sngi, na ka lyer.
Ka la ong ba ka NCW ka ngeit ba ka jingpynkup bor ia ki kynthei ka long kaba donkam ha baroh ki liang bad kane ka jaka buh khunlung ka long shi bynta kaba ai mynsiem, bad kaba iaid katkum ka jingthmu ka NCW.Ka la ong ba lyngba ka NCW, kan iakren ban thaw lad lyngba ka National Crèche Scheme ba kin lah ban aplai, khnang ban pynjanai shuh ia kane ka trep.
Ka kong Deline ka la iakren iasyllok ruh bad ki dkhot ki nongialam kane ka ka Iatreilang Village Organization, Lawshlem, kiba ia poi lang khrui ha kane ka sngi.
Ka secretary ka Iatreilang Village Organization, Lawshlem, ka kong Twissida Khyriem ka la iathuh ba la shna ia kane ka trep da ka jingai jingmut na ka CLF, bad la shna ha u Nohprah 2023 bad la lah ban pyndep 3 sngi, da kaba iamih baroh ki dkhot para longkmie.
Ka la ong ba mynshwa, ki shem jingeh ban rah khun sha lyngkha bym don nongpeit hynrei naduh ba don kane ka trep, kila sngew hun ka mynsiem ban buh ia ki khun ryngkat ki nongpeit, katba ialade ki leit ban lur lyngkha da ka jinghun mynsiem.
Kumjuh ka kong Wansiewdor Marbaniang na ka Iarailang CLF, ka la ong ba ka CLF ka la shu ai jingmut, ai jingkyrshan hynrei ia ki kam, la leh bad la shna hi ki dkhot ka Village Organisation ka shnong Lawshlem.
Ka jingthmu jong kane, ka long ba ki khun ki dei ban biang ka rukom ai bam, ka por thiah, ka jingai buin bad kiwei kiwei.
U Rangbah Shnong u bah Tisharland Nongbri ula ong ba ka shnong ka ai mynsiem ia kine ki dkhot ka village Organisation ha kane ka kam.
Ha kane ka jingjurip ka dkhot ka NCW, la synran lang ki ophisar na ka tnad Social Welfare ka jylla.
Shillong:Ka kynhun Awaken India Movement (AIM) Meghalaya State Unit ka la pan jingshai lyngba ka ophis treikam Directorate of School Education bad Literacy (DSEL) jong ka sorkar jylla halor ka jingpynkylla ïa ki skul ai jinghikai sha ki skul hikai sumar nongpang bad kumjuh halor ka jingpyntreikam ïa u Aadhaar.
Ka kynhun jong ka Awaken India Movement (AIM) kaba don hapoh ka ri India baroh kawei ka la mih ban wanrah ïa ka jingkyrsiew bad shem phang namar ka jingim ba bha jong baroh kum ki para bynriew ha sla pyrthei khamtam da kaba la mih paw ban ïaid ha manla ki jong ki jylla bapher bapher er jong ka ri India halor kiba bun ki bynta kiban ïeng ïada khamtam ha kaba ïadei bad ka pule puthi bad ka koit ka khiah na bynta ka jingbha.
Ka kynhun Awaken India Movement (AIM) Meghalaya State Unit kumjuh ha ryngkatlang bad kiwei pat ki State Unit kiba don ha manla ki jylla jong ka ri India ka la ïoh ban ïakynduhlang hapoh ka Jylla Hyderabad ha kine ki sngi ba la dep lyngba ka National Meeting Central Body jong baroh kawei ka ri India.
Ynda hadien ba la dep ban shim ia ki rai kiba bun ka la mih shakhmat ban kyrsiew da jingïatylli ha ka ban ïeng ïada namar ki para bynriew halor ka jingshah pynbor ban ai DAWAI bad AADHAAR ynda hadien ba la ïohi bad sakhi halor ka jingpyrshang jong ka sorkar kmie kumjuh ki sorkar jylla bapher bapher.
“Kane ka long ban wanrah ïa ka pyntreikam bakla khlem da ailad halor ka synshar paidbah ha manla ki ïit ki hima katkum la ki shnong bapher bapher khamtam hapoh ka jylla Meghalaya kaba don la ki jong ki Autonomous District Council bad ba dang hap hapoh ka minority status jong ka riti synshar paidbah (Constitution) jong ka ri India," ong ka AIM.Haba ïoh ïa ki jingpynsngew da ki Kmie ki Kpa jong ki khynnah skul lyngba ki skul sorkar jong ka Jylla ha kaba shah pynbor ban phah ïa ki khun jong ki ha kaban pyndep ïa ki Blood test, weight bad height measurement kumjuh bad kiwei pat ki rukom ai jingsumar dawai halor kiba bun rukom khlem da don ka jingtip bad jingpynshai paidbah khamtam lyngba ki kmie ki kpa kiba ri ba sumar ïa la ki jong ki khun.
“Kane ka la kylla long ka lynti kaba wanrah ïa ka jingbakla shikatdei eh halor ka longbriew manbriew ha sla pyrthei.
Haba phai halor ka rukom jingïada khamtam ban pynbor khlem da ïoh jingmynjur lyngba ki nongri nongsumar ka long kaei kaei ka bymlah ban pdiang lada pyrkhat halor ka hok bad jingshisha," ong ka AIM.Ka kynhun Awaken India Movement (AIM) kaba don hapoh ka Jylla Meghalaya ka la pynpaw ïa ka jingsngew artatien haba ïohi ba ka la don ruh ka jingshah pynbor jong ki Khynnah Skul ban pyndep ïa u Aadhaar bad ynda haba la wad bniah la shem ba na ka liang jong ka Supreme Court badon burom ka la ai ïa ka rai kaba skhem ban pynpaw ba ymdei ban pyntreikam ïa u Aadhaar hapoh ki jaka pule skul bad ym ruh ban shim naduh kaba sdang ban pynrung skul ïa ki khynnah pule.
Kumjuh haba phai sha u Education Minister jong ka sorkar India u Dharmendra Pradhan ula pynpaw ïa kajuh ka phang ba ym dei ban pynbor ïa ki khynnah pule ban leh Aadhaar bad kim dei ruh ban duh kino kino ki jingmyntoi haba kum ki khynnah skul kidei ban ïoh.
Kane ka la long ka mat kaba hakhmat eh ha kaba bun na ka liang jong ki MP Cabinet Minister kila pynpaw.
Ka AIM ka la pyrshang ban wad bad tihbniah halor kaei ka bynta kaba kongsan haduh ban wanrah ka jingkulmar ïa ki khynnah skul khamtam na bynta ki kmie ki kpa jong ki haduh ban pynlong kum ka jaka ai jingsumar ïa ki khyllung khynnah hapoh ki Skul bapher bapher da kaba shim ïa ki kum ki nongpang ha kum kitei ki bynta kiba khlem da ïoh jingpynshai pura nalor ba ki Khynnah Skul kim don kano kano ka jingpang hapoh ka met jong ki.
“Kum ki briew ngi dei ban kyndit bynriew noh namar bunsien kiwei pat ki jait dawai bapher bapher halor kiba bun ki bynta kiba dei banrung shapoh ka met longbriew manbriew ki don ïa ka jingktah (Side Infections) hapoh ka met, ha kaba ngi kum ki briew ngim lah ban tip pura ïa kane.
Ngim lah ruh ban tip shai balei kumta ka jia bad lada dei ba ki Doctor baroh ki hap ban pynshai lane ban ïathuh ïa kane nga ngeit ba yn ym don ruh ki ban leit shim dawai ne wat dih dawai," bynrap ka AIM.Na ka liang jong ka AIM Meghalaya State Unit ka pan ïa ka jingpynshai kaba pura lyngba ka sorkar jylla bad ngi hap ban buh ka jingkylli ba halor kaei kadaw bah kaba pynlong ïa ki khynnah skul ba kin hap ban ai dawai haba leit skul da jingkoit jingkhiah" bad “Ka jingbuh ïa ki Skul na bynta jong ngi ki briew ka long ban leit pule na bynta ban ïoh ïa ka jingnang jingstad, ne la ka skul kadei ruh ban long kum ka Hospital ka ban hap ban sumar Nongpang?".
Ka AIM Meghalaya ynda haba ka la pyrshang ban leit ïakynduh ïa u Education Minister jong ka sorkar jylla Meghalaya u Rakkam A Sangma bad u Director jong ka DSEL u Swapnil Tembe, IAS, ym shym la ïoh lad ban ïakynduh bad khlem da pynslem la hap ban leit ïakynduh ia u Joint Director jong ka DSEL u Bah L.Lyngdoh.
Kane ka jingleit kynduh ka long ban ai ïa ka jingthoh bad ban pan ïa ka jingpynshai kaba pura halor kine ki bynta kumba la shem bad ïohi.
Na ka liang jong u Joint Director u la pan por ban pynshai haduh ka taïew kaban sa wan halor kiba bun ki bynta jong kane ka bynta kaba wanrah ïa ka jingsumar jingpang hapoh ki Skul bad ban phah wanrah Aadhaar ïa ki khynnah skul.
Ka AIM Meghalaya State Unit ka la phah da ka jingthoh shapoh ka Directorate of School Education & Literacy, Govt.
of Meghalaya ban pynpaw halor kiba bun ki bynta ha kaba ïadei bad ki khyllung khynnah kiba dei ban ïoh ïa ka jingpule kaba pura da kaba pynkulmar jingmut ha kaban wanrah noh sha ki jaka ai jingsumar bad kiwei kiwei.
“Lada pyrkhat jylliew shuh shuh baroh la shim ba kane ka long ka bynta kaban wanrah ïa ka jingïaleh pyrshah namar ka imlang sahlang ïa la ki jong ki aiñ kiba don hapoh ka Ri India bad ka Jylla baroh kawei bad kumjuh halor ka jingim briew man la iwei pa iwei lada phai khamtam katkum ki khyrnit jong ka Hok ba dei ban ïoh kum ki nongshong shnong hapoh riti Synshar paidbah jong ka Ri India," ong ka AIM.Kumba la kdew shai katkum ki khyrnit ter ter naduh 14 haduh 22 bad kumjuh lada phai halor jong ka Right of Children to Free and Compulsory Education (RTE) Act 2009, Human Rights Education with Children bad shuh shuh la sakhi ruh ba kine baroh kiba ka Sorkar ka ïalam ban pynïaid bakla lada phai halor ki rai kiba na ka liang jong ka Supreme Court ka la shim ban pynpaw paidbah, ong ka kyrwoh kaba la phah da u Bah Banshai Marbaniang shongknor ka AIM ha Meghalaya.
Shillong:U myntri ka tnad Social Welfare ka jylla u bah Paul Lyngdoh mynhynnin ka sngi, u la pyntip ba ka tnad Social Welfare ka la pyndam noh ia ka shithi jong kane ka tnad, kaba la pynmih ha u snem 2020, kaba la ailad ban ioh syrnod Schedule Tribe katba mon wat ia kiba ai jait sha u kpa ne sha ka kmie ruh.
Haba kren sha ki lad pathai khubor, u bah Paul ula ong ba nangne shakhmat, kiba aplai Schedule Tribe ki dei ban ioh shwa ia ka Tribe Certificate na ka District Council shwa ba kin aplai pat ia ka Schedule Tribe certificate na ophis Deputy Commissioner.
U la ong ba katkum KHAD (Khasi Social Custom of Lineage Act 1997), ka la kren shai ba ka jingshim jait ha ka jaitbynriew Khasi katkum ka riti dustur ka dei na ka kmie.
U bah Paul u la ong ba ia ka KHAD (Khasi Social Custom of Lineage Act 1997) la thaw da ka iing dorbar KHADC, kaba la ioh ruh ia ka jingmynjur na u Lat ka jylla bad na ka sorkar jylla, bad ka jingleh u ophisar ka tnad Social Welfare ha utei u snem, ban pynmih ia kane ka hukum, ka dei ka jingpynkhein ia ka bor jong u.
“Ka hukum kaba la pynmih ka Social Welfare ha snem 2020, kala ong ba ka KHAD (Khasi Social Custom of Lineage Act 1997) kam khang ban ai Schedule Tribe certificate ia u nongpan uba shim jait na u kpa ne kmie bad ban shim ia ka kur jong u tnga da ki kynthei ruh.
Halor jong kane, hadien ba la dep ban pule bniah ia kane ka hukum, nga la khot ia ka jingialang, ngi la iakren halor kane ka Lineage Act bad ka hukum ka Social Welfare", la ong u bah Paul.
U la bynrap, “ka KHAD (Khasi Social Custom of Lineage Act 1997), ka dei kaba la mynjur ka KHADC bad ka sorkar jylla ka la pynbna ruh ia ka, kam lah ban long ba ka hukum jong u ophisar kan long halor ban ia ka ain, bad kane ka shithi jong ka hukum ka ong kaba beain, bad kam lah ban ieng ha ka jingbishar ka kashari".
U myntri u la ong ba la pule bniah ia ki kyndon ha kaba iadei ka jingai Schedule Caste bad Schedule Tribe kaba la pynmih ka Social Welfare ha 2014, bad la lap ba ka Office Memorandum (OM) kam biang namar ba kam kren eiei ia ka Tribe Certificate bad la rai, ba uno uno u briew uba aplai ia ka Schedule Tribe certificate u dei ban ioh shwa ia ka Tribe Certificate na ki jaka ba hap ha KHADC.Shillong 4 Jymmang: Ki bahaiing hasem jong u bah Hasmendra kharkylliang, u rangbah ba shah bom iap ha ki paidbah ha shnong Umthlong , ki la iathuh, ba  ha kapor ba ki bom bad shoh kim shem la ailad tang ban kren shikyntien, hynrei ki pyrta beit da ka ba ong, bom iap,bad  tep im beit ia ki.
Haba ioh ban iakren mynta ka sngi saitjain ka 4 tarik u jymmang 2024,ha civil hospital Shillong, ki bahaiing ki la ong, ba nyngkong ki kwah ban iakren shwa bad ki nongpyniaid shnong watla ki la sdang ban bom ia utei u rangbah, hynrei ki kim shem ailad satia ban iakren bad ym tang ba ki shoh ki tied hynrei ki pyndonkam ruh ban siat da ka jri.
“U tei u rangbah u dei u ba la don kum 50 snem karta u ba dei trai na ka shnong Shyrwang ba hap hapoh ka Eastern West Khasi Hills District bad u ba dei ruh u khun swet.
“Ha kapor ba ki paidbah ki beh kthong ia kine ki rangbah ki pyrta da ka ba ong ba kidei ki nongshohnoh hynrei balei pat ha ki social media ki ai pat ba u dei u nong batbor, buh jingkylli ki bahaiing jong u tei u ranghah ba shah bom iap ia ki bahaing jong ka kynthei.
Ki la pynpaw ruh ka jingbym  sngewtynnad  ia ka jingkynoh jong ki.
Katei ka jingjia shah bom ia kitei ki 2 ngut ki rangbah kadei ha kapor ba u malik ba ai bylla shna surok ia ki, u la khawai namar ba la dep dung ia ka slep  bad ki don ki ba shet ja katha kine ki 2 ngut pat ki dang ia leit wad kyiad, la iathuh ki bahaiing.
Watla ki la pyrshang ban iakren bad u rangbah shnong hynrei kim sngewthuh namar ba ka bun palat u paidbah.
Shuh shuh ki la pynpaw ba ka jingbymsngew iahap ia ka jingleh jong ki nongshong shnong ba kin shim hi ia ka aiñ ha ka kti.
Kum ban shupynkynmaw hangne ba katei ka jingjia shah bom ia kitei ki 2 ngut kadei ka ba ka jia hynin ka sngi thohdieng ha ka Shnong Umthlong, ha ka ba ki la shah kynnoh ba ki thmu ban  batbor ia kawei ka kynthei samla  bad hadien ka jinghylla bad pyrta shnong ka la mih ka jingshah beh kthong ia kitei ki 2 ngut bad shah bom haduh ba uwei naki, u la khlad noh hashen bad uwei pat u la khlad noh ha civil hospital Shillong.
Shillong 3 Jymmang: U bah Donbok Jyrwa u ha dei President jong ka East Khasi Hills Local Taxi Welfare Association u la ong, ba ka jingleh jong ka District Council  ban phah siew online ia ka professional tax ka pynjynjar bad buh jingeh ia ki paidbah.
kane ka rukom ban siew online ki pdiang katkum ka juk kaba mynta hynrei ka buh pat ha ka jingeh namar ia kiba la rim ki leh kum kiba ba dang thymmai kumta ka long kaba jynjar namar ki paidbah ki hap ban siew online ban leit haduh 5 ne 6 sien sha cyber namar napoh KHADC kim pynbiang ki kot ki sla.
Ia kine u bah Donbok u la pynpaw sha ki lad pathai khubor hadien ba u la dep ban iakynduh ia u Deputy Chief Executive Members ka KHADC u bah Pynshngain N.Syiem.
U bah Donbok u la ong ruh, ba ki nongtrei hapoh  ka District Council ki leh aiu bad ka pynpaw ba ki nongtrei kim leh eiei watla ki nongtrei ki bun.
U Bah Wandonbok Jyrwa u la ong ba kane la jingleit ia kynduh kam long kaba sepei namar ha ka jingiakren na ka liang u bah pynshngaiñ u la pynkohnguh ba kiba siew online kan iaid beit bad kiba kwah ban siew offline ruh kin wan biang sha KHADC ban siew katba naduh u snem ban wan kata ha u 2025 kan pyniaid noh da ka online ryngkat ka jingpynbiang napoh KHADC.Shillong 3 Jymmang: Ki nongñiah kali kamai taxi ki ba hap hapoh ka shatri jong ka East Khasi Hills Local Taxi Welfare Association mynta ka sngi thohdieng ka 3 tarik u jymmang 2023, ka la leit ban ujor sha thanad lumdiengjri police station ha ka ba iadei bad ka jingdon  ki briew ki ba kamai kali beaiñ.
Ha ka jingiakren bad u bah Mangara Shylla organising secretary u la ong, ba ki don ki kali ba la lap hynnin ka sngi da ka ba ki shu kamai tuh  da ki number plate jong kiwei bad kamai suk khlem  da don ki kot ki sla ku ba biang bad khlem siew ia ka khajna.
Kumta u bah Mangara Shylla u la maham tyngeh ba lada lap biang ia ki briew ki ba shu kamai tuh  bad kamai jem nangne shakhmat ka seng kan ym map bad ai da ki kyndon ba kham tyngeh ia ki.
Ka seng ka kyntu ruh ia ki thad pulit ki ba pyniaid kali , ba kin sngewbha ban shimkhia  halor kane bad ba kidei ban talasi man kapor ym ban shu peit danka online.
Kumjuh ruh ka seng ka la kyntu ia ki nongtrei  hapoh ka DTO  ba kim dei ban shu shong tang hapoh ophis hynrei ban mih  leh talasi  hi khnang ban lap ia ka ne ka jinglehtuh kamai kali.
Shillong: Kawei ka kali kaba don ia u number ML 01 A 0175 ka la shah wiang ding ha ki runar bym lah ban ithuh ha ka por kumba 9 duna eiei.
La ioh jingtip ba kane ka kali ka dei jong ka tnat Fisheries kaba pynieng ha surok hakhmat jong katei ka ophis kaba don ha Cleve Colony, Shillong.
Katkum ka jingtip ba la ioh la iathuh ba ki don ar ngut ki briew kiba wan da ka scooty bad kawang da u petrol bomb ia katei ka kali, kaba la ing bad julor jur bha.
Ha katei ka por ba katei ka kali ka shah wiang ding u nongñiah um don satia ha katei ka kali bad kam shym la don satia ka jingmynsaw ia ki briew lait noh tang ka jingjulor ka kali.
Hadien ba ioh jingtip ia kane ka jingjia ki pulit pynlip ding bad ki magistrate ki la poi sha katei ka jaka ban tem ia ka ding bad ban tohkit.
Shillong: Ka HYC Sengkmie, ha ka sngi Palei ka la ong ba ka sngew thamula ba u Symbud Myntri Rangbah ka jylla u Bah Prestone Tynsong, u la pan ïa ka kaiphod ka ban pynshisha ïa ka jingdon ki nongtrei kiba sah ha Them Ïew Mawlong.
Ïa kane u la ong halor kito ki nongtrei kiba don tang kumba 148 ngut kiba dei hok ban ïoh ïa ka jaka na ka sorkar.
“Ka long kaba sngew thamula ba u Chairman ka Committee ba khmih ïa ka jingpynkynriah ïa ki Harijan un bthah ïa ka Shillong Municipal Board bad ka Tnat Pynroi sor ban pynshai la ka RTI ba la ai sha ka seng kadei kaba shisha bad hadien kane dei ban aiti sha ka sorkar.
Kumno ka sorkar kaba la thaw ïa ka High Level Committee naduh u snem 2018 kaba long mynta lah 6 snem kam tip eiei ka jingdon kine ki 148 ki longïing ki bym dei ki nongtrei sorkar, sngew thamula ba kat u Chairman ka HLC U Bah Prestone Tynsong um tip ïa kane," ong ka HYC.U Nongïalam ka HYC u la ong ruh kan long kaba sngew thamula ruh ba kumno u Symbud Myntri Rangbah u phah biang ban pynshisha ïa ka RTI ba la lap da ka seng sha ka SMB haba ka SMB hi kadei kaba la ai ïa ka RTI sha ka seng.
“Ka jingong u Symbud Myntri Rangbah ba ka jubab ka RTI ka lah ban ym long kaba biang haduh 100% kumta hap donkam biang ban phah pynshisha sha ka SMB ka long kaba sngew kamkai namar kumno yn phah pynshisha biang sha ka SMB haba dei kane kaba ai ïa ka RTI sha ka seng, bad lada ka don ka jingbakla kaba mut ka sorkar kadei ban shimkam ne pynshitom ïa u Nodal officer uba la aiti ïa ka jingkheiñ kaba bakla, kine baroh dei tang ki kam ban pynslem kai jong ka Sorkar," ong u Bah Roy.
U la ong ba lada ka seng kam lap ïa kane ka kam lyngba ka RTI kamut ka sorkar ka la shu aiei beit ïa ki jaka sha ki 342 tylli ki longïing kaba mut ba lah 6 snem kim shym tip ïa ki kot ki sla halor kane ka kam them metor.
U la ong ba ka seng ka dawa ba ka sorkar kam dei ban shu aiei ïa ki jaka sha ki 148 ki longïing kiba sah beaiñ hynrei tang ïa ki 195 ki longïing kiba dei hok, bad ka seng kan ym ailad da lei lei ruh ba ka sorkar kan shu ai ei ka jaka sha kiba sah beaiñ.
Guwahati:Ki briew ki bym lah satia ban ithuh la kynnoh ba ki la rong tuh T.45 lak na u wei u briew ba dang ïenglain ban leit thep ia ka pisa ha kawei ka Bank ha Nagaon, Assam ha ka sngi palei.
U ne u lanot ba la tip kyrteng kum u Yunis Ali, uba dei u nongtrei jong ka Aaditya Agro Food Private Limited.
Kane ka jingjia ka la jia, katba u Ali u dang don ha ka lynti ban leit thep ia kane ka pisa kaba dei ka pisa jong ka kompeni ha Punjab National Bank kaba don ha Marwaripatty, Nagaon.
U Ali u la rah ia kane ka pisa, katba u ne u briew u la wan ban knieh ia kane ka pisa.
Katkum ki jingtip kiba bniah, la ïathuh, ba ym lah satia ban tip la u ne u briew u la ioh jingtip ne em ia kane ka pisa, ha kaba u la knieh jubor ia ka pisa na u Ali bad knieh ia ka pla pisa, katba u dang ïenglain.
Ka jingtohkit ka dang iaid, ha kaba la suba ba u ne u nongtuh u la shim kabu ia u Ali ban knieh ia ka pisa bad phet krad na katei ka jaka.
Imphal:Ka jingrongtuh pisa ka la jia ha ka por mynsngi ha kawei ka State Bank of India kaba don ha K Salbung ha Churachan pur District jong ka jylla Manipur ha ka janmiet jong ka sngi palei.
Ki briew kiba tap jain ha ryngkat ka suloi ha ka kti ki la rung tuh ha katei ka Bank bad siat ruh katto katne kuli sha suiñ ha shwa ba kin rongtuh bad rah ia ka pisa ba 20 lak tyngka.
Kane ka jingjia ka la jia ha ka por 2 baje janmiet, ha kaba saw ngut ki briew kiba la tap durkhmat ha ryngkat ki tiar siat ba khlaiñ bor ki la rung jubor ha Katei ka jaka kynshew pisa bad pyntieng ruh ia ki nongtrei da kaba siat sha suiñ.
Ki la byrngem ia ki nongtrei pynduh ia ki cctv bad katto katne ki mashin kiba don ha katei ka jaka kynshew pisa.
Ki briew kiba la sakhi ia kane ka jingjia ki la ïathu ba kine ki briew ki la phet na katei ka jaka sha ki bynta jong ka surok Kangvai ha Churachanpur District jong ka jylla Manipur.
Ki pulit ki la pynlong ia ka jingkhynra bad thwet ia kine ki briew ban ioh kem ia kine ki briew kiba donkti bad kurup biang ia ka pisa ba ki la dep ban tuh.
Mynshem snem kawei ka jaka kynshew pisa jong ka Axis Bank kaba don ha surok Teddim bad Thangzam ha Churachanpur District ka la shah hiar thma ha kine ki briew kiba thmu ban rongtuh.
Kawei ka jaka kynshew pisa jong ka SBI ha Churachanpur District ka la Kylla long ka lanot na ka jingshah lute ha kaba ka la shah rong haduh T 1.15 klur Tyngka.
Shillong: Ka jingther petrol bomb ka la iai bteng nongbah Shillong, bad hynnin ka miet shiteng synia ka len ki CrPF kaba don ha jan jingkieng Mawlai ka la shah kawang petrol bomb ha ki briew bym lah satia ban tip.
Katkum ka khubor ba la ioh lum, la iathuh ba katei ka len ki CRP kaba hap hapoh Lumdiengjri Police Station ka la shah kawang da u petrol bomb ha ka por kumba 12:30 shiteng synia, hynrei namar ba utei u petrol bom u hap beit ha khyndew kam shym la don kano kano ka jingjulor.
Lah ban kdew ba ka nongbah Shillong ka la sakhi ia ka jingshah kawang petrol bomb jan man la ka miet ha kine ki sngi ba la dep, bad ki jaka ba ki runar ki thmu ban ban pynjulor kiba bun hi kidei ki thanat bad ki kali pulit.
Na ka liang ka tnat pulit ka la pynjur ka jingpahara ha ka por mynmiet ban iada na kum kine ki jingjia, bad ki bor pyniaid district ruh ki la bthah ban set ia ki kali sorkar ha ki jaka ba shngaiñ ban lait na ki jingshah pynjulor.
Shillong:Ka Hynñiewtrep Youth Council (HYC) ka la dawa na u Deputy Commissioner (DC) ka East Khasi Hills ba u dei ban pynlong da ka jingleit pynshisha hapoh ka jaka (Spot Verification) ïa ki nongshong shnong ha Lum Survey.
Haba kren sha ki lad pathai khubor ha ka sngi Palei u President ka HYC u Bah Roykupar Synrem ula ong ba ka jingleit pynshisha hapoh ka jaka (Spot Verification) ha Lum Survey ka dei ban long hapdeng ka ophis DC, ka tnat Defence Estate Office (DEO), ka Shillong Cantonment Board (SCB), ki Pulit bad ryngkatlang ka seng HYC.U Bah Roykupar ula ong ba ka seng kam lah ban pdiang ïa ka jingkam u DC ba ïa ka mynta ym lah ban kyndang ïa kiba sah beaiñ ha Lum Survey da kaba kam kane ka jaka ka don hapoh ka Ïingkashari.
“Ka ophis DEO ka la jop ïa ka Case ban kam trai ïa ka jaka naduh 2006 bad ka la phah Notice ruh sha 3 ngut kiba seng dukan ha kane ka jaka," la ong u Bah Roykupar.
U Bah Roykupar ula ong ba ïa kaba mynta ka Case ba don ha Court kadei thik hapdeng ka DEO bad 3 ngut kiba seng dukan ha ki jaka ba rit kumba 400-500 sq ft hynrei baroh ka jaka kadei hi ba long trai da ka ophis DEO.“Ngi la thoh sha ka ophis DC, DEO bad SP ka East Khasi ba kidei ban leit pynshisha hapoh ka jaka ha Lum Survey ha ka jingdonlang kiba sah ha kato ka jaka ban pynshisha ïa ka jingwan shong beaiñ ki briew ha kane ka jaka," la ong u Bah Roykupar.
Nalor kane u Bah Roykupar ula ong ba lada ki bor district kim leh eiei halor kane, ka seng kan shim da kiwei ki sienjam bad ki bor district kin hap ban bah khlieh.
Peit ia ka jingiapher hapdeng ka sorkar Tamil Nadu bad ka sorkar Meghalaya.
Ki bor sorkar Tamil Nadu ki kyndang beit lada ki briew ki wanshong beain bad ki kyndang beit ia ki briew kiba sah ha ki surok namar ban pynheh ia ki surok.
Ki thain Police bazar, ki thain Iewduh kiba don ha nongbah Shillong ban dei ha ka Sorkar Tamil Nadu kin shah kyndang kiba sah ha ki rud surok khnang ban pynheh ia ki surok.
Ka jylla Tamil Nadu ka lah dei ka Developed state.
Ki briew na bar ri bad ki briew na baroh ki jylla jong ka India ki trei kam ha Tamil Nadu.
Shillong:U myntri ka tnad Public Health Engineering (PHE) ka jylla u Marcuise N Marak ula ong ba ka jingkylla ka mariang ka la wanrah ka jingma bad ka jingtyrkhong um ha ka jylla baroh kawei.
Haba kren sha ki lad pathai khubor mynta ka sngi, u Marcuise u la ong ba lada u slap um wan kloi sa shi bnai eiei, ka jingtyrkhong um kan long kaba shyrkhei bha bad ka lah ban buh ia ka jingeh ia ki paidbah.
U la iathuh ba khnang ban tehlakam ia ka jingkyrduh um, ka sorkar ka la shim ia ka sienjam ban pyllut T.350 klur ban pynkhie samla biang ia ka wah Umiam ha Khasi Hills bad kumjuh ia ka wah Ganol ha Garo Hills.
“Lada ka jingrang tyrkhong ka long kumne, lada dep sa ia ka bynta balai ka GSWSS ruh kan don beit ka jingkyrduh um.
Ka sorkar ka la shim ia ka sienjam ban pynkhie im pynkhie lung biang ia ki wah ha ka jinglut kaba 350 klur, ban pynkhie lung ia ka jaka pyllang um ka wah Umiam bad ka wah Ganol", la ong u myntri ka PHE.Ha kajuh ka por, u la ong ba ka jingtuid jong ka um ha kine ki sngi, ka la hiar sha ka 20 percent kynthup ha Shillong bad ha Tura ruh kumjuh bad lada ka jingrang tyrkhong kan bteng wat lada dep sa ia ka bynta balai ka Greater Shillong Water Supply Scheme-III ruh kan don beit ka jingkyrduh um.
“Ha Shillong, ka um ka la duna bha ha kylleng ki jaka, ka sorkar kam lah ban leh eiei ia kane, kumba phi la ia tip na ka jingkylla ka mariang, wat ha Tura ka jingtuid ka um ka long tang 20 percent, lada ym wan u slap sa shi bnai, la tyrkhong lut.
Ka sorkar ka la pyrshang ban wad na kiwei ki tyllong um bad ka la bthah ia ka tnad ban long ba khreh ha kum kane ka jingeh", la ong u Marcuise.
Shillong: Ka jingjyllei bad jingbun ki nongdih drok ha kine ki sngi ba mynta ka ba la sherkhei haduh katta katta wat ha kapor mynshai mynsngi ruh kim salia  shuh, ban leh ia kum kane ka kam ka ban pynjot ia ka imlang ka sahlang bad khamtam ka jingshah lute ia ki briew ki ba iaid ha iew ha hat.
Kumta na ka liang Ka seng Hynniewtrep Youth Council (HYC) sengkmie  ha ka jingialam khmat u bah  Gee Mawlong u ba dei u vice President,mynta ka sngi palei ka 2 tarik u jymmang 2024, ka la leit ban khynra hi ia ki nongdih drok ha nongbah shillong kiba kynthup ha motphran, khliehiew, them iewmawlong bad ha Anjali.
Ka jingleit khynra ka seng kadei hadien ba  ka la ioh ka jingujor na kapor sha kapor halor ka jingjyllei u drok bad ki ba bun ki briew ki ba ju pynlong jaka dieh drok ha kitei ki jaka kyndong.
Ha kane ka jingleit khynra ka seng ka la lap bad ioh bat haduh 7 ngut ki briew nalor ki thyrnia ba ju pyndonkam ban dung ha ki kti, bad la don ruh ki ba la lait phet noh.
Ha ka jingiakren bad ki lad pathai khubor u bah Gee Mawlong u la ong, ba  ka seng ka la lap hi pyllein pyllein da la ki jong ki khmat ba ki don shisha ki briew ki ba pyndonkam ia une u nar dung ha ki kti lane u Drok.
U bah Gee Mawlong u la ong ruh, ba ka jingjyllei bad bun ki briew ki ba ju dieh drok kadei namar ka jingbym shimkhia ki bor sorkar ban phah  khynra bad ban kem ia kitei ki briew.
Ka seng ka la sakhi ruh halor ka jingphla jong kitei ki briew ba la shah bat, da ka ba ki ong, ba ki ba ju die ia kum kine ki jait jingdieh  kidei na Ajmera, Lumsurvay, na Mawprem bad na Jhalupara.
“Kane kalong shisha ka ba buh jingma khamtam wat ia ki ba iaid ba ieng ruh, namar ba wat ha kapor mynsngi mynshai, ki jaka ba ju bret ñiut khamtam ha Motphran,ba kine ki briew ki ju wan ban bret ia ki nar inject", la bynrap u bah Gee.
Ka seng ka la maham tyngeh ia kine ki briew ba lada kin lap biang sa shisien kin pynshitom da ka ba tyngeh.
u bah Gee u la iathuh, ba Kine ki briew ki ba la shah bat ha ka seng, bun kidei ki bar jylla.
Na ka jing jyrduh kam poi sha ka im sngi tang ka shang ma Kia haduh ban da poi u ne u pud.
hato ngin buh jing kylli na ei ha ba kumne?.
Indore: U Akshay Kanti Bam, ula weng noh ialade, kum u kyrtong jong ka seng Congress na Indore bad ula pyniasoh ruh ialade sha ka seng BJP.Lyngba katei ka rai jong U Bam, ha ka 29tarik Iaiong 2024, ka la pynkut noh ia ka jingialeh pyrshah jong ka seng Congress, ia u kyrtong BJP na Indore, U Shankar Lalwani.
U Bam, u kyntait ruh, ba ka jingleit rung jongu sha ka seng BJP, ka dei kaba la dep ia pynbeit lypa.
Haba jubab sha ki kotkhubor, U Bam, ula ong “Kaei kaba nga don bad kaei kaba ngam don, ka la paw lut tyngkrein ha khmat uba bun.
Mano shuh hi ban don ba nud ban ia tyrwa pisa ia u briew, uba tang ka baje jongu, ka shongdor haduh T.15lak" da kaba u kren kob, ia ka baje remdor kaba u deng, haba iathuh ha ki kotkhubor, ha Alirajpur ha ka sngi hat majai ba ladep.
Shillong:Ki nongleit jingleit na kad liengsuin Umroi, kiba dei ban leit mynta ka sngi sha Aizawl, Mizoram, ki la shah pynsangeh noh, da kaba aidaw, ba ka don ka jingthut jong ka mariang.
Na ka jingiakren bad ki katto katne ngut kiba don ha katei ka liengsuin, kiba la pyntip shaki iathuh, ba ki don kumba 90ngut eiei, ki nongleit jingleit, kiba la poi ha katei ka kad liengsuin, naduh ka por 11.30 mynstep bad katei ka liengsuin Alliance Air, ka dei ban mih, ha ka por 12.50baje nohsngi; hynrei kam shym la biang por satia bad ka dei ha ka por 2.30 nohsngi, ba ki nongleit jingleit, ki la rung sha la ki jaka shong, hynrei ha shwa ba kan mih na kad liengsuin, u nongniah, ula pyntip, ba ka liengsuin, kam lah ban mih, namar ba ka don ka lyeriong sha ki bynta jong ka Aizawl bad kumta, la pynpep noh ia katei ka jingleit, ha ka por kumba 3baje tam.
Ym tang katta, hynrei la phah mih noh ia ki nongshong liengsuin, ba kin ap ha kawei ka kamra, ha katei ka kad liengsuin Umroi bad hangta, la bthah ba kin pep noh 8ngut na kitei kiba dei ban leit, namar ba lada ka don ka jingthut jong ka mariang, kumta ka liengsuin, kan leit phai sha Guwahati.
Hadien kata, ki don 12ngut kiba la rai ban pynpep noh ia ka jingleit, hynrei, haba ki la poi sha ka 12ngut ruh, katei ka liengsuin, kam treh satia ban leit, namar ba ka donkam tang 8ngut ba kin sangeh noh bad kumta ka jingleit ka la shu pulom ei khamakha.
Kitei ki nongleit jingleit, ki la kren diaw mynsiem jur, halor katei ka jingleh jong ka Air Alliance, namar ba ki la duh ban leit sha ka jaka kaba ki thmu bad nangta, ba ki la shu ia pynlut por kai ha katei ka liengsuin, haduh 4.30 nohsngi, kaba la poi sha ka hynriew kynta antad.
Na kitei ki nongleit jingleit, ki don ruh kiba mut ban leit shim bynta sha ka jingiaseng jong ka Presbyterian Church of India (PCI), kaba dei ban long ha Mizoram bad la iathuh ba ha shwa jong katei ka por 2.30 nohsngi, ki don ar tylli ki liengsuin, kiba leit sha Guwahati bad sha Kolkata, kiba la mih na katei ka kad liengsuin, khlem kano kano ka jingshah pynwit.
New Delhi:Ka jingujor ka la don ha Ïingkashari jong ka Supreme Court ha ka sngi balang ban dawa ia ka sorkar, ba kan thung ia ka kynhun jong ki riew shemphang ha ka jingkhmih jong u nongbishar ba la shongthait, ban peit bniah lada ka don ne em ka jingktah bad ka jingma na u dawai injek covid u bala tip kum u covidshiel Vaccine.
La kam ba ka kawei ka kompeni pynmih dawai na ri United Kingdom, ba la tip kum ka Astrazeneca, ka la ong ba ka dawai injek kobid ba la ïoh laisen ha India kum ka covidshiel ka lah ban wanrah ia ka jingpang ba ktah ia ka snam.
Kane ka jingujor la leh da uwei u nong iasaid, uba la tip kum u Vishal Tiwari u ba la kwah ia ka jingpynshai jong ka sorkar pdeng ba kan siew bailut ksan noh sha kito kiba la khlad noh na ka jingktah jong u ne u dawai injek ba la ai ja ka por kobid.
Ka AstraZeneca ka la pdiang ba u ne u dawai u don ka jingiadei hapdeng u ne u dawai injek bad u Thrombosis bad u Thrombocytopenia na ka jingshah ktah jong ka snam bad ka jinglah tylli ka snamHadien jong u khniang jingpang Covid-19, ka la kiew bha ka jingiap jong ki briew na ka jingpang kyndeh shadem bad shu khyllem kynsan ha madan, ka la don ruh ka jingpang kyndeh shadem wat ha ki samla bad hadien ka jing jong ka jingphah jing thoh sha ka Ïingkashari ha ri United Kingdom ki hap ban pyrkhat arsien ia ka jingsniew bad ktah jong ka dawai injek covid kaba la sam ruh sha bun bah ki paidbah nong shong shnong.
Ka sorkar ka dei ban shim ia ki lad ki lynti ba kyrkieh na bynta ka jing shngaiñ bad ka jingkoit jingkhiah jong ki nong shong shnong bad ban peit bniah ruh da ka sorkar pdeng khnang ba yn ymdon kano kano ka jingktah ia ka Koit ka khiah bad ka jingim jong ki nong shong shnong ka india.
U nongujor u la ïathuh ruh ba ka AstraZeneca ka la ïoh laisen sha kawei na ki kompeni pynmih dawai na Pune ia kaba la tip kum ka Serum institute of India (SII) bad kumba 175 klur tylli ki injekshon la dep leh hapoh ka ri.
Kiba bun na kine kiba shah ai injek ki dei ki nong shong shnong ha ka jing pyntikna jong ka sorkar ia ka jing shngaiñ ka jong ki.
U nongujor u la ïathuh ruh ba ha ki ri kum ha United Kingdom lada u briew u ba shah injek u shah ktah ka don ka jingsiew bailut ksan sha une u ba shah ktah.
U la dawa ruh ba dei ban don ka kynhun jong ki riew shemphang haba iadei bad ki dawai dashin na baroh ki jaka ai jingsumar kum ka All India institute of medical sciences,u ban khlieh da u director bad peit da u nongbishar ba la shongthait ban peit ia ki jingktah bad jingmad jong ka dawai injek covid vaccine ha ka ri india.
U la dawa ruh ba dei ban don ka jingsiew bailut ksan sha kito kiba shah ktah na ka daw jong ka dawai injek covid 19.
New Delhi: Ki kmie ki kpa jong kawei ka khynnah samla, kaba la iap noh, hadien ba ka ladep injek Covishield, ki la ai da ka mukotduma, pyrshah ia ka Serum Institute of India (SII) bad katei ka jingai mukotduma jongki, ka dei hadien ba katei ka kompeni, kaba na England, ka  AstraZeneca, ka phla ha kashari, ba katei ka injekshon, ka lah ban pynmih ia kiwei pat ki jingpang ha ka met u briew, ha ki katto katne eh ki khep.
Ka Karunya, kaba dei ka khun kynthei jong U Venugopalan Govindan, ka la khlad noh ha u Naitung jong u snem 2021, hadien ba ka la dep injek da u dawai injek covishield.
Ka komiti jong ka sorkar, kaba la thaw kyrpang, ka kyntait ban pdiang ia katei ka jingujor jong u kpa, namar ba ki shim, ba kim don ia ki sabut kiba biang, ban kynnoh pyrshah ia ka injekshon covishield.
U Govindan, u la mudui da ka mukotduma, ha kaba u dawa bailutksan halor katei ka jingjia bad u dawa ruh ban thung da ka komiti kaba kyrpang, ban tohkit halor ka jingiap jong ka khun kynthei jongu.
Sa kawei pat ka jingjia, la iathuh ba ka Rithaika Sri Omtri, kaba don 18 snem ka rta, ka dang shu pyndep ia ka Class 12 jongka bad ka dang leit ban pule ia ka lain  architecture, ha ka por jong ka jingpang khlam covid ha u snem 2021.
Ha u jymmang jong utei u snem, ka la dep ban injek, ha ka sien nyngkong bad hadien hynniew sngi, ka ioh ia ka jingpang khieshoh kaba jur, ka sdang ban prie bad kam lah ban iaid bad haba la eksamin, la lap ba ka don ka jingpang ha ka jingiaid jong ka snam lane kaba ki ong multiple blood clots bad haemorrhage bad tang hapoh ar taiew, ka la khlad noh.
Ki kmie ki kpa jongka, kim tip satia ia ka daw jong ka jingiap jongka, hynrei, haba ki wan jingtip, lyngba ka RTI, ki lap ba ka jingiap jongka, ka dei na ka daw jong ka injekshon covid bad ka jingktah ha ka met jongka, hadien katei ka injek.
Nangta sa U Jamie Scott, ula ai mukotduma ha UK, na ka daw, ba u ioh ia ka jingpang jabieng, hadien ka jingleh ia ka injek ha U Iaiong 2021.
Katei ka dawai injek, kim shym la pyndonkam shuh ha kine ki sngi ha UK bad ki don ruh kiba lap, ba katei ka injekshon kam dei satia kaba iarap ban pynduh ia ka jingpang covid 19.
Shillong:Ki thanat pulit ki la shah hiar thma khah khah tang ha une u bnai Iaiong.
Kaba shyrkhei ka long ba wat ki thanat kiba heh ne kiba la niew kiba la biang bha kum ka Sardar Police Station, ka Mawlai Police Station ki dang shah kawang petrol bomb ha ki briew bym tip satia.
Ha ka 3 tarik Iaiong, ki runar kila kawang petrol bomb ia ka Mawlai Police Station haduh ba kawei ka kali Pulit kala ingkhong.
Ha ka 24 tarik Iaiong, kawei ka kali synran jong u Director ka NEEPCO Major General Rajesh Kumar Jha, kala shah kawang petrol bomb ha ka thain Demthring.
Ha ka 26 tarik Iaiong, ki riew runar kila leit kawang petrol bomb ia ka Iingsah jong u Symbud Myntri Rangbah ka Jylla Bah Sniawbhalang Dhar, ha Nongmynsong, Shillong.
Nangta, ha ka 30 tarik Iaiong, ar tylli ki kali pulit jong ka Jowai Police Reserve kila shah kawang petrol bomb haduh ban da kylla ingkhong.
Ki Pulit kim pat iohkem iano iano ruh ha baroh kine ki jingjia kawang petrol bomb.
Ka jingjia kum kine, kala wanrah ia ka jingsngew syier ia ki riew paidbah.
Artylli ki Police Station ha Shillong kila shah kawang petrol bomb hynnin ka shiteng miet lem ba kynthup ia ki Police Station ki dei ka Shillong Sadar Police Station kaba don hapdeng eh jong ka Nongbah Shillong lem bad ka Rynjah Police Station.
Ka Ophis jong ka Meghalaya Government Construction Corporation (MGCC), ka la shah kawang petrol bomb.
Aizawl:Ka kynhun seng jong ki Mizo kaba mihkhmat ia ki kynhun jaitbynriew Chin-kuki-mizo bad Zomi jong ka india, Myanmar bad Bangladesh ha ka sngi ba ar, ki la pynbna ba kin pynlong ia ka ralli ha ki khappud jong ka india Myanmar ha ka 16 tarik jymmang ban pyrshah ia ka rai jong ka sorkar pdeng ban ker sainar ia ka khappud india Myanmar bad pynduhnoh ia ka Free Movement Regime (FMR).
Ka kynhun sengbhalang na Aizawl ia kaba la tip kum ka Zo-Re -organisation (ZORO) kaba la dawa ba baroh ki kynhun Zo ki dei ban don hapoh jong kawei ka jing synshar, ha ka sngi ba ar ki la shong jingialang bad pynpaw ia ka jingbymlah jong ki ban pdiang ia ka rai jong ka sorkar pdeng ban ker sainar ia ka khapud india Myanmar kaba jrong kumba 1643 kilometer ha ki bynta jong ka Mizoram kaba jrong 510 kilometer.
Ka jingthmu jong ka sorkar ban ker sainar bad pynduhnoh ia ka FMR ka dei kum ka jingpyrshang ban pynpharia ia ka kynhun jaitbynriew Zo kiba sah ha india bad Myanmar.
Shillong:Mynhynnin ka sngi, u Myntri Rangbah ka jylla u Conrad K Sangma u la pynkup burom ia u Elambok Dkhar na shnong Wahsiej, South West Khasi Hills halor ka kam shlur jongu, ban pyllait im ia kawei ka khynnah kynthei kaba la jan ngam jyllop.
U Elambok u dei u khunswet marwei namar ka kmie bad u kpa, kila khlad noh, bad u sah bad I khaduh jongu, I kong Ridamon Skhemlon ha shnong Wahsiej, kaba jngai kumba 7km eiei na Mawkyrwat.
U Elambok u dang don 13 snem tam bad u dang leit klas VII ha Christian Principle Academy, Mawkyrwat.
La ioh ban iakren bad une u khynnah, hadien ba ula wan phai na ïing u Myntri Rangbah, tangba um nang bha ban kren ktien Sohra, la iarap I khaduh jongu ban batai.
Ha ka 21 tarik Iaiong, 2024, ar ngut ki briew kila ngam jyllop ha wah Rilang, Wahsiej bad kawei pat la ioh ban pyllait im noh da u Elambok uba la iarap khlem jingtieng ban pyllait im ia ka.
Ha ka syrnod kaba la pynkup burom ia u, u Myntri Rangbah u la ong ba ka jingshlur jong u Elambok ka la pyllait ia ka jingim ba kordor na ka jingiap jong ka thei samla, bad ai ba kane ka jingshlur jongu, kan long ka nuksa ia kiwei ruh kumjuh.
Ia kane ka jingpynkup burom la pyllong ha iing sah u Myntri Rangbah ha Shillong, ha kaba la don lang ki kmie kpa jong une u khynnah bad kiba ha iing nalor kiwei pat.
Na ka liang u myntri rangbah ula pynthikna ha kiba ha ïing ba lada don kano kano ka jingeh khamtam ha kaba iadei ka jingpule jongu, ba kin pynsngew khnang ba un thaw lad ban iarap ia une u khynnah riew shlur.
Shillong: Ka Defence State Office, Guwahati, ka la kular ban aiti ia ka kaiphod ba bniah bha halor ka jaka ba don ha Lum Survey, Shillong, hadien ka jingmih pyrthei ka jing wan buhai shnong beain jong ki briew bad ka jingujor ruh ia ka jing mih ki kam bymman na kane ka jaka.
Kane ka jingkular ka la mih na u nongmihkhmat jong ka Defence State Office ha ka jingialang ba la khot da u Deputy Commissioner jong ka East Khasi Hills District, u SC Sadhu ha ka sngi Balang.
Haba iakren bad ki nongthoh khubor, u Sadhu ula ong ba ki Nongmihkhmat na ka Defence State Office na Guwahati, ki la wan ban iashimbynta ha kane ka jingialang ban ai ia ki jingtip ia baroh ki kam bad ki sienjam ba ka Ophis ka la shim haba iadei bad ka jaka ba don ha u Lum Survey.
Ki (Defence) ki la kular ban sa ai ia ki jingtip halor ka histori jong kane ka jaka bad ki kam ba ka ophis ka la leh.
“Ngi ruh ngin sa pule ia ka hukum ban iarap ia ngi ban ia ka rai ia kaei kaba dei ban leh hadien habud" ula ong.
Haba ia dei bad ka mukotduma ba dang sah ha Ïingkashari, u DC ula pyntip, ha ka jingshisha, ka la don ka jingiakhun mukotduma halor kane jaka bad ka Ïingkashari ka la pynksan ia ka hok longtrai sha ka Defence State Office.
Hynrei u la ong pat ba ki bor khmih ka Tnad Defence kila ai ia ka notice ban kyndang ia ki iing beain, hynrei katto katne ki briew na kane ka jaka, kila leit sha Ïingkashari, ha kaba la pynsangeh da kaba ong ba ka jingkyndang ia kine ki iing beain ka dei ban iaid kat kum ki kyndon jong ka ain.
U la iathuh ruh ba ka sien shong bishar ba khatduh ka dei kaba la shong ha u bnai Nohprah 2023 bad ka Ïingkashari ka la buh ia ka 27 tarik Jymmang kum ka sngi ban shong bishar biang ia kane ka kam.
Haba kylli, u DC ula ong ba ia mynta hi kam pat shym don ka jingleh jingjurip, namar ka kam ka dang don ha Ïingkashari.
" Hynrei kumba nga ong, ka Defence State Office kan sa phah ia ka kaiphod ba bniah namar ki la dep ban leh ia ka survey" U Sadhu.
Nalor kane, u Sadhu ula iathuh ba ki bor Disrtrict kin sa shim ia ka sienjam ba tyngeh ban leh eiei pyrshah ia ki kam bymman jong kito kiba sah ha Lum Survey.
“Ngi la shim ia ka sienjam bad u SP ka East Khasi Hills ban ioh ia ka kaiphod halor ka jinglong jingman ka suk ka sain ha katei ka thain khnang ba ngi lah ban leh eiei kat kum ka lynti kaba dei lada don kano kano ka jingpynmih ia ka huri hura ne ki kam pynkheiñ aiñ" ula ong.
“Kumba ngi la iakren mynta ka sngi, ngin sa thaw ia ka Joint Committee hapdeng ka Ophis treikam jong ngi, ka Defence State Office, ki Pulit bad ka Municipal Board bad ngin sa phah ia ka kynhun ban leit jurip bad pynshisha.
Ngin shim rai mar mar ia ki sienjam ba donkam khnang ban tehlakam noh ia kine ki kiei kiei baroh.
Ngin sa leit jurip hapoh kane hi ka taiew" ula bynrap.
U DC ula ong ruh ba namar ka la don ka jingkynnoh ba la mih ba kane ka jaka ka dei kaba la pyndonkam kum kawei na ki jaka khaii droks, kumta ki la pan ia ka kaiphod na ki Pulit bad hadien ba la pynthikna ia kine ki kam, khlem da peit ia ka hukum ka Ïingkashari kaba pynsangeh tang ia ka jingkyndang ia ki ïing, kan ym khang satia ban shim ia ki sienjam ha ka ban tehlakam ia ka shongsuk shongsain ha katei ka jaka.
Shillong: U symbud myntri rangbah ka jylla u bah Prestone Tynsong u la ong ba ula ioh ia ka jingthoh na ka Hynniewtrep Youth Council (HYC) kaba la kdew ba katkum ka jingtip na ka Right to Information (RTI) Act 2005, kiba dei hok kum ki nongshong shnong ha Them Iewmawlong ki dei tang 194 tnum iing eiei, ym kumba la ong ka sorkar haduh 342 tnum iing.
Haba kren mynta sha ki lad pathai khubor, u bah Prestone u la ong ba la phah sha ka tnad Shillong Municipal Board bad ka tnad Pynroi sor ba kin pynshisha biang halor kane, la ka long kaba biang ne kaba bakla.
Ha kajuh ka por, u la ong ba ka jingjubab ia ka RTI kam long kaba lah ban ong kaba biang lut.
U la pynkynmaw ba ha ka por ba u dang bat ia ka tnad bording, ka la don ka jingpan RTI ia ka skhim Subhagya bad, ka jingtip kaba la ai lyngba ka RTI bad ka jingdon ba shisha ha ka file, ka iapher.
Kumta, ym lah ban ong ba ka jingtip ha ka RTI ka long kaba biang lut, bad na kane ka daw, la phah biang sha ka tnad ba dei peit ban bishar ia kaba dei bad kaba lait.
Ha kawei ka liang, halor ka surok Shillong-Dawki bad ka Western Bypass, u symbud myntri rangbah ba dei peit ruh ia ka tnad PWD, ula ong ba ka jingshim jaka ban shna ia ka Western Bypass ka la iaid mynta.
U la ong ba la don ruh ki jaka ba la dep aiti sha ka NHIDCL bad hadien ba la dep, yn sa sdang noh ia ka kam.
U bah Prestone ula ong ruh ba ka jingshna ia ka surok na Shillong sha Dawki kala sdang ha baroh ki package, kata naduh Umshyrpi shaduh Dawki.
Mynta ka sngi, u symbud myntri rangbah ula lum ia ka jingialang bad ki ophisar ka NHIDCL ban bishar ia ka jingiaid ki kam ia kine ki ar tylli ki surokbah.
Lah ban kdew ba ka sorkar jylla ka la kynduh mawsiang ia ka jingshna ia ka surokbah na Umshyrpi sha Dawki hadien ba ki kompeni ba la ai ia ka kam, kila iehnoh syndet, bad kane ka la pyllong ia ka NHIDCL, ban khot tender biang ha ki bnai ba la dep.
Ia kane ka surok la bei ka Japan International Corporation Agency (JICA) ha ka jinglut kaba 1600 klur eiei.
Shillong:Ki pulit jong ka East jaiñtia Hills District,ha ka 30 tarik ïaiong 2024,ki la pynlong ia ka jing talasi kali ha Ratacherra Infil check post ha ka por 10 baje mynmiet, ha kaba kawei ka bus night super MTC kaba don ia u registration number ML-03-0216 la pynsahngeh bad talasi.
Ha kane ka jingtalasi la ïoh ban kurup na ka pla jong u wei u nongleit jingleit ia u ba la tip kyrteng kum u Mazizur Rahman Babhuyia u ba dei u khun jong u Mabasil Ali Barbhuyia, u ba shong ba sah ha Kachudaram Part -ii, PS sonai, Silchar, jong ka Cachar District jong ka jylla Assam.
Na une u briew la ïoh ban kurup ia u Drok heroin ba la thep ha ki 25 tylli ki synduk sabon ba shongdor haduh 2.1 klur Tyngka, u dawai Nitrazepam Tablet 3720 bad kawei ka Mobile phone.
La register case ha ki kyndon jong ka NDPS Act na bynta ban leh ia kaba donkam.
Kane ka dei ka sien kaba ar ba ki pulit jong ka jylla kin ïoh kurup ia u Drok ba shongdor bun bha ha ryngkat ka jinglamkhmat jong u myntri rangbah u Conrad Kongkal Sangma bad u Director General of Police DGP jong ka jylla ba kin ioh kurup ia u Drok ba shongdor haduh 2.1 klur tyngka.
Shillong:Ka Joiñt Action Committee (JAC) jong ki lai tylli ki kynhun, kata ka NEHUTA, NEHUNSA bad ka NEHUSU ha ka jingialang ba la long ha ka 09 tarik Naiwieng 2024, ka la pynbna, ban nang pynjur ka jingiakhih jongki, kaba naduh ka 13 tarik Naiwieng 2023 bad ka bym pynkut por satia; ha kaba iadei bad ka jing bym kheiñ snep jong u Vice Chancellor, jong kane ka skulbah North Eastern Hills University (NEHU).
Ki jingdawa kiba ka JAC, ka la dawa ba u VC jong ka skulbah un pyntreikam ki kynthup, ki kynthup, na ka bynta ban wengkam noh mardor ia u Technical officer, Senior Consultant ba la thung kam beain, ban thungkam noh mardor ia u Statutory officer bad u University Engineer, nangta ka jing bym biang ka jaka ai jingsumar hapoh ka skulbah.
Ka JAC, ka dawa ruh, ban pyllait noh ia ki nongtrei bad ki nonghikai na kino kino ki kam ophis, ban buh biang ia ka NEHU Act, ha ka website jong ka skulbah, ban pynlong ia ka Convocation ba manla ka por, ban kynthup ia ki dkhot jong ka NEHUSU ha ka Academic Council, ban peit bniah biang ia ki quota pule jong kito kiba dang sahdien naduh ki shnong haduh ki blok level.
Ha ka por elekshon, ka dei ka por ia beh kam jong ki kyrtong bapher bad khyndiat ka jingbakla, ka lah ban pynrem elekshon syndon ia u kyrtong bad kane ka jingjia, ka dei tang na ka jingioh brake bakla, u draibar, ka la pynthung khohmoh ia u myntri sorkar jylla, uba dei ruh u kyrtong elekshon.
Ka khubor, kaba sngewsih, ka long ba u myntri jong ka sorkar Telangana, U  KT Rama Rao (KTR), ula hap na jrong kali, katba u dang iaid kanbas mynta ka sngi, ha ryngkat bad kiwei ki nongialam, kiba bun jong ka seng Bharat Rashtra Samithi.
Katba U Rama Rao, u dang ia khublei bad rah kti sha ki paidbah, ha shiliang surok, u nongniah jongu, ula kum iuh brek bad katei ka la pynlong, ba ka kali, kan ieng kynsan bad ba utei u myntri, un kylla khongpong bad hap shakhmat jong ka kali.
Ha jrong jong katei ka kali, ki don ki nar, kiba la sieh skhem bha, hynrei kitei ruh, ki la lait noh, na ka jing ia khynniat jong kiba don ha jrong jong katei ka kali bad katei ka la pynlong ia U Rao, ba un hap ialade sha madan, ha ryngkat bad U Suresh Reddy, MP jong ka Rajya Sabbha.
U KTR, uba la thung khongmoh sha madan, hynrei, u iathuh ia ki paidbah, ba um mynsaw eiei ruh em bad hadien katei ka jingiaid paidbah ha  Nizamabad, ula leit ban shim bynta, sa ha ka jingialang paidbah ha  Kodangal.
Ka jingiakhun, ka jubor bha, hynnin ka miet, hapdeng ki shipai Israel pyrshah ia ki ehrang Hamas, ha ka nongbah Gaza bad na ka liang jong U Blinken, Secretary bar ri jong ka US, ula ong ia ka Israel,  ba kan nym kurup noh ia ka Gaza, hadien ka jingialeh jongki bad ki ehrang Hamas.
Ka jingialeh jong ki ehrang Hamas bad ki shipai Israel, mynta, ka la poi sha ki dong bad ki shnong bapher, kiba don ha katei ka nongbah bad ki ehrang Hamas, ki la pyni, ia ki video, ba ka jingialeh, ka la pynjulor ia bun bah ki jingdon jingem, ha katei ka nongbah.
Ki ehrang Hamas, ki thaw ia ka jaka rieh jongki, ha Shifa, kaba dei ka hospital, kaba heh bha, ha katei ka jaka bad ka jingialeh ka don mynta, ha sawdong jong ka hospital bad ba ki ehrang Hamas, ki rieh ialade, ha ki sawdong jong katei ka hospital.
Ki shipai jong ka Israel Defense Forces (IDF), ki la pynjot thiaw ia ki 130 tylli ki krem jong ki ehrang Hamas, ha  Gaza Strip bad la sngewthuh, ba ka jingpynjot ia kitei ki krem, ka dei ka thong, kaba kongsan jong ka Israel, namar ba ki ehrang Hamas, ki rieh tngen ialade ha kitei ki krem.
Ki liengsuin iapom jong ka US, ki la ther bom, hynnin ka sngi, ha ka ktem jong ki ehrang, kiba la kyrshan da ka Iran, ha ka bynta ba sha mihngi jong ka Syria bad katei ka dei, na ka jingleit hiar thma jong kitei ki ehrang, ia ki shipai jong ka US, kiba don sha katei ka thain, ong U Secretary iada ri jong ka America, U Lloyd Austin bad la iathuh, ba la khyrwit ia katei ka ktem ki ehrang, da ki ar tylli ki liengsuin iapom F -15.
Na ka liang jong ka Syrian Observatory for Human Rights, ka kam, ba ki don 9ngut kiba iap, ha katei ka jingther bom jong ka US.Kane ka dei ka sien, kaba ar, ha ki ar taiew, ha kaba ka Syria, ka la shah ther bom ha ka US, hadien ba ka la don ka jingialeh pyrshah ia ki shipai ka US, kiba don ha Middle East.
Na ka liang jong ka US, ka maham tyngeh, ia ka Iran, ba kam bit ban don bynta ha ka jingialeh thma pyrshah jong ka Israel  bad ki Hamas.
Shillong:U chairman ka Joint Action Committee ka NEHU u Prof.Lakhon Kma, u la pyntip mynta ka sngi ba kin ai jingthoh sha ka President jong ka ri bad u Lat ka jylla, pyrshah ia kane ka jingleh jong u VC ka NEHU bad ba kan leh eiei pyrshah ia u Vice Chancellor ka NEHU u Prof.Prabha Shankar Shukla.
Ki lah ruh ban leit tied jingkhang noh sha ka kashari lada u Vice Chancellor ka NEHU u dang iai kuman ban pyndem ia ki jingdawa ka JAC ban weng noh ia u Rohit Prasad kum u Technical Officer bad kin sa shong jingialang biang lashai ka sngi ban iathir kumno ban iaid shakhmat.
“Ngin thoh sha ka President ka ri bad u Lat ba kin leh eiei pyrshah ia u VC halor ka jingwanrah ia ka kynrum kynram ha NEHU", u la ong.
U chairman ka JAC u la sei ruh da ki kot ain ka NEHU bad ka UGC da kaba kynnoh ba u Vice Chancellor, u la pynkhein ia ki kyndon halor ka jingthung kam ia u Rohit Prasad kum u Technical Officer khlem da iaid katkum ki kyndon.
“Ngin shong jingialang lashai da ka jingmut kaba kylluid, bad ka don ka lad wat ban leit tied jingkhang sha ka kashari ruh", la ong u Pro.
Kma.
U Prof.Kma u la pynrem ruh ba ka jingpynshai jong u VC halor ka jingthungkam ia u Rohit Prasad ka dei kaba shu thaw khlem ki jingshisha khlem da bud ia ki kyndon jong ka ain ka UGC.Haba bteng ban pynrem ia ka jingthungkam ia u Rohit Prasad, u Prof.Kma u la ong ba jia katba jia, u VC um don ka bor ban thung kam lait noh tang ia ki bynta kiba iadei bad ki nonghikai.
Na bynta ki nongtrei ka jingthungkam ka dei ban iaid katkum ka Model Cadre Recruitment Rules of UGC.Katkum ka ain ne statute 21 ka NEHU Act, kaba kdew ba lah ban thung tang ia ki riew stad kiba pawnam ha ka kam hikai ym ia kiwei bym dei ha ka kam hikai.
Ula byrthen ba lada u dang iai bteng ban kuman ia ka jingdawa ka JAC, kan don ka jingiakhih kaba kham shyrkhei pyrshah ia u VC.Shillong:U Nongïalam ka seng BJP u Bah AL Hek ula ong ba ki don 3 ngut ki nongïalam ka BJP kiba la paw kyrteng ban pan ticket ha ka ban ïakhun ïa ka ilekshon Lok Sabha na Shillong Parliamentary Constituency.
“Nalor ka kyrteng ka jong nga, ki dang don sa 2 ngut ïa kaba ngam pat tip ïa ka kyrteng jong ki," ula ong.
Katkum ka jingong jong u, ka Party kan sa peit bad bishar ba mano napdeng kitei ki 3 ngut ki kyrteng, u dei uba biang tam ban ïakhun ïa ka ilekshon Lok Sabha na Shillong, haba pyntip, “Nga kubur ba ka kyrteng ka jong nga ruh kadei kawei napdeng kitei ki 3 ngut hynrei uno uno uba ïoh ïa ka tiket yn hap ban trei shitom ban pynthikna ba yn jop".
Halor ka jingkylli ba ki paidbah ki kynnoh ba ka BJP kadei ka seng kaba ïuhroit ïa ki khristan, u Bah Hek ula ong, “Naduh ka sngi ba nga la pynïasoh bad ka BJP ha u snem 1996, ki paidbah kila kynnoh ba ka BJP kadei kaba pyrshah ïa ki Kristan hynrei baroh ki seng saiñ pyrthei ki don beit ïa kano kano ka kam ba ki leh kaba pyrshah ïa kiwei".
“Ban shu kynnoh beit thik tang ïa kawei ka seng saiñ pyrthei ka dei ka bym shonghok satia," ula ong.
Ha kaba ïadei bad ka jingjied ïa ki nongkitkam kiba thymmai jong ka BJP hadien ba u Rikman Momin ula shimti kum u President bathymmai ka BJP Meghalaya, u Bah AL Hek ula ïathuh ba u Rikman ula leit rah sha Delhi ïa ka thup kyrteng jong ki nongïalam ka BJP ban ïoh ïa ka jingmynjur na ki nongïalam kiba hakhmat duh jong ka BJP sengkmie.
“Hynne ka step nga lah ïoh ïakren bad u President ka BJP Meghalaya uba dang don ha ka lynti ban leit sha Delhi ban leit rah ïa ka thup kyrteng sha ki Nongïalam ba kin ai jingmynjur," ula ong.
New Delhi:U Nongialam jong ka Congress parti u Rahul Gandhi, u la iakynduh markhmat bad u bakha jongu, u Varun Gandhi u ba dei na ka parti BJP, khlem poi pyrkhat ha kawei ka jaka Mane Blei ba la tip kum ka Kedarnath ha jylla Uttarakhand, ha ka sngi ba ar ha kaba baroh ar ngut kine ki nongialam ki la kiew sha jrong duh ka temple na bynta ban duwai.
Na ka liang u President jong ka Temple commitee, u Ajayandra Ajay, u la pyntikna ba ki la ia kynduh hapoh jong ka temple ha kaba ki la ia kren mar kylliang.
U Gandhi u la ïathuh ba ka jingiakren ka long kaba lyngkot, ba sngewtynnd, ha kaba na ka liang u Rahul Gandhi u la kmen bha ba u la iohlad ban kynduh ia u khun jong u Varun Gandhi.
Ka jingiakynduh jong u Rahul Gandhi ia u Varun Gandhi, u ba la kiar ia ka jingialang jong ka parti BJP, ka la pynsuba jur haba iadei bad ka kam sain hima sima jong u Varun, hynrei na ka liang jong ka tyllong khubor, ka la pynpaw ba kam shem la don satia kano kano ka jingiakren sain hima sima ha ka jingiakynduh ka jong ki.
Haba iadei bad katei ka jingiakynduh jong u Rahul Gandhi bad u Varun Gandhi u nongialam jong ka parti ha jylla Uttarakhand u Mahendra Bhatt u la ong “Ka long ka ba bha shikatdei ba u bah Varun, u la lah ban wanlam ia u Rahul Gandhi sha ka Sanatana Dharma".
U la ong ruh ba ka Congress kam sngewthuh ia ka Santana Dharma.
Shillong:"Nga pynpaw ïa ka jingpyrshah bad ka jingpynrem halor ka jingjia ha ka 06 tarik u Naiwieng 2023 halor ka jing ïadie ïathied ha kaba ïadei bad u drug haba shit haba shai la kum ba die kwai die sikret khlem don jingtieng ne burom shuh, kumba la ïohi ba kadei ha ka jaka mar pyrshah ïa ka Bhutia Market kaba don hajan Sweeper Line, ha kaba nga ngeit ba baroh ngi la ïohi ba lah saphriang ha ki Social Media bad kane kan long ka thma pyrshah ïa u Drug," ong u MLA ka 17 North Shillong konstitwensi u Bah Adelbert Nongrum.
U la ong ba ha kaba nyngkong u la ai ka jingïaroh ïa ki briew jong ka aiñ kiba la pyrshang ban trei shitom na ka por sha ka por bad la sakhi ïa ka jingïoh kurup ïa kine ki jingdih buaid na ki kali paidbah, na ki kali sorkar ka ban wanlam ka jingduh jingshaniah balei ki jia kumne.
“Ka Sorkar kadei ban shim kyrkieh ïa ka jingkit khlieh ba kumno ban pynkhlaiñ ïa ki tnat pulit bad ban pyntreikam da ka buit thymmai ban phong da ki riam kiban nym pynithuh ïalade ba kidei ki briew jong ka aiñ (plain clothes) bad ban pynkhlaiñ ïa ka jingïaid syntiat (patrolling).
Ka Sorkar kadei ban shim kyrkieh kloi kloi ban pynkhlaiñ ïa ka Narcotic Act kaba long synjor kumba long mynta.
Haoid khlem pep kan dei ka jingïatreilang na baroh ki liang, hynrei ka Sorkar kum ka Kmie kadei ban pyntreikam pyrkhing ban khang lad ïa ka jingwan rung laitluid jong kine ki jingsniew sha kane ka jylla ka jong ngi," u la ong.
U la bynniaw ruh da kaba ong, “Kan long leh noh ei bad sep ei lada ngi trei bor bah napoh hynrei ka jingpyrkhing pat kam don, ki jingsniew kin nang ïoh ban rung laitluid kum ban pynkynmaw ha ki por jong ka Covid-19 la don ka jingpyrkhing ïa ki briew baroh shuwa ban rung sha ki jylla ban hap ban pyndep shuwa ïa ki kyndon ha Byrnihat entry check – gate bad lada ka Sorkar ka don ïa ka jingkitkhlieh ïa la ka jong ka jylla bad khamtam ka jingieid ïa ki khun samla, kan pyntreikam kumjuh na ka entry check-gate Byrnihat, lym kumta kane ruh kan long kum kawei pat ka khlam kaban ym lah ban ïoh ïa ka dawai ban pynkhiah, lyngba kane nga ngeit ngin lah ban pynduna, ngin lah ban tehlakam bad ban pynsangeh (reduce, control & stop), namar kumba ka long mynta ka supply bad ka demand ka long laitluid," ong u Bah Adelbert Nongrum.
Shillong:U Myntri Rangbah ka Jylla Conrad K Sangma ha ka sngi Balang, ula ong ba ka Jylla Meghalaya ka ïoh haduh 63 billion cubic litar ka um ha ka shisnem tang na u slap, kaba dei ka jingïoh ba heh bha hynrei, ka Sorkar ka la lah pat ban pynlang tang 1 billion cubic litar na kane ka umslap.
“Ka Meghalaya ka dei kawei na ki jaka ba jur bha u slap ha pyrthei.
Ngi ïoh haduh 63 billion cubic litar ka um manla u snem hynrei na kane, haduh 31 billion cubic litar ka la tuid sha Bangladesh bad 31 billion cubic litar kala tuid sha Assam," ula ong haba pyllait ïa ka Meghalaya Water Smart Kid Campaign, ka sienjam ba la shim lyngba ka Jal Jeevan Mission (JJM) ban pynsngewthuh ïa ki khynnah halor ka jingkongsan ban pynlang bad tyngkai ïa ka um.
U Myntri Rangbah ula ong ba kum ka sienjam ha ka jingïaleh ban tyngkai bad pynlang ïa ka um, ka Sorkar Jylla ka la shim ïa kiba bun ki sienjam, kiba la kyrshan da ki jingbei pisa ba wan nabar (Externally aided project (EAP) bad ka Ministry of Jal Shakti ka Sorkar India.
U pyntip ba haduh 1000 tylli ki jaka pynlang um la shna ha kylleng ki jaka ka Jylla khnang ban lah pynlang ïa ka um bad nang pynbun ïa ka um ha ka mei ramew lyngba ki project bapher bapher.
“Ngi la pyrshang kat kaba lah ban tyngkai ïa ka um namar ka long kaba kongsan ban pynthikna ïa ka jingneh bad jingpynim pat ïa ki tyllong um," ula ong.
U Conrad u pyntip ba ka Tnat Public Health Engineering kala ïoh bun bah ka song pisa na ka JJM bad EAP, kaba la jan kot ïa ka T.8000 klur.
“Ngi don ka jingïaleh hakhmat jong ngi bad ki Ophisar kila treikam khlem shongthait ban kynjoh ïa ka thong ha kaban pynthikna ba baroh ki Longïing ha Jylla kin ïoh ïa ka um," ula ong.
Ha kajuh ka por, u Myntri Rangbah u pyntip ba hapoh ka JJM, ka Jylla kala ïoh ïa ka khusnam kum ka Jylla ba pyntreikam bha (best performer) da ka Ministry ka Jal Shakri nalor ka jingïoh ïa ki song pisa.
U pyntip ba ka Jylla kala pyndep palat 4 lak ki longïing ha ka jingpynïoh kor um hapoh Ïing bad hapoh u Lber 2024, ka thong ban pyndep ka long 6 lak ki longïing.
Ha kane ka jingïalang, u Myntri Rangbah ka Jylla bad u Myntri ka Tnad PHE Marcuise Marak, kila aiti ruh ïa ka khusnam Water Guardian halor ka jingpyrshang ban ïada bad tyngkai ïa ki tyllong um.
Ïa kane ka khusnam la ai sha ka shnong Lumshyiap bad ka Water Sanitation Community ka Ri Bhoi District, ka Shnong Darechikgre bad ka Water Sanitation Community ka West Garo Hills District lem bad ka shnong Dura Kantragre bad ka Water Sanitation Community ka West Garo Hills District.
ioh khusnam ka jylla meghalaya ba bun tam ki POTHOLE ROADS kat shaba leit.
Kat ka laitumkhrah ba hapdeng sor bad khap sor um salia shuh kane ka sorkar u Conman.
U khasi un dang hiar 2 sut kat dang iadnoh bad kine ki jait party.
Kynmaw phi bam pisa paidbah ka mut phi lah tuh ka hok jong u duk suk bad ka por jong kine ruh u blei un sa leh da kaba biang.
Shillong: Ka Shillong Lajong, ka long kaba la khreh ban aireng mynta ka sngi bad ka kynhun kaba na Manipur ka Neroca FC bad ka kynhun ka jylla kan ym ailad bad khein sting ha kano kano ka rukom, da kaba tip thikna ba ka kynhun ba pyrshah ka dei ka kynhun kaba tbit bad kaba la ju ioh ialehkai barabor ha kane ka lympung na kawei ka samoi sha kawei pat.
Kumta ka jingiakhun mynta ka sngi kan long shisha kaba itynnad ha kaba kitei ki ar kynhun kin ialeh ban khur halade ia ka 3 poin ha kane ka lympung.
Ha kane ka samoi, ka Shillong Lajong ka la ioh ban sdang ia katei ka lympung ialehkai da kaba ioh iakhun shu wa ia ka Mohamme dan SC ba la ialeh ha Naihati Bankiman jali Stadium, West Bengal ha kaba ka jing iakhun ka la kut da ka jingiadraw da mar 1-1.
Hadien ka jing sangeh ha ki 4 saw tylli ki snem, ka Lajong mynta ka kynti ka la ioh ban wanphai biang ha kane ka samoi ialeh kai ha kaba kan pyn shongshit biang ia ki riew ieid phutbol jong ka jylla ha ka SSA Stadium 1st Ground myn ta ka sngi naduh ka por 2 baje nohphai sngi bad ia ki ticket, ki nong kyrshan ia katei ka kynhun ka jylla ki lah ban ioh ha ki counter ha katei hi ka stadium.
Tel Aviv:Ka Israel, ka pynsngew, ba ka thma mynta, ka la poi sha ka bynta kaba khatduh tam bad kata ka long, ba ki la ioh ban kerkut ia u heh duh jong ki ehrang Hamas, uba don mynta ha ki krem bad uba shong riehtngen ialade shapoh ramew.
La kam da ka IDF, ba U Yahya Sinwar, uba la tip, kum U Bin Laden jong ka Gaza, ula shah ker kut, ha ki shipai Israel, ha ki krem, kiba u phet rieh ialade, hadien ka jingleit hiar thma jong ki shipai sha Gaza.
U Yoav Gallant, u myntri iada ri, u kam, ba U Sinwar, ula phet rieh ialade, ha ka jaka rieh, kaba um ioh lad shuh ban iakynduh ia ki nongbud jongu ruh bad u nongkren jong ka sorkar Israel, U Jonathan Conricus, u iathuh, ba ka dei, sa tang ka sngi, ha kaba yn ioh ban siat iap ne ban kem im, ia kitei ki nongialam jong katei ka seng ehrang lem bad ki shipai jongki, ha kaba la antad, ba kin don kumba 20 haduh 30 hajar ngut duh.
Na ka liang u heh duh ki shipai jong ka Israel, u Rear Admiral Daniel Hagara, u iathuh ba lyngba ki bom, kiba ksam ia ki krem shapoh ramew, ka Israel, ka la ioh ban pynjot thiaw ia 100 tylli ki jaka rieh bad ki jaka treikam jong ki ehrang Hamas.
Ka Israel, ka la nang ther tyngeh, ia ki ktem jong ki ehrang Hamas, ha Gaza bad mynta, ki la nang ngam sha ki kyndong kynshrot jong ka Gaza, hadien ba ki la ioh ban kerkut ia katei ka nongbah, na ka bynta ba shatei.
U Benjamin Netanyahu, myntri rangbahduh ka Israel, u kam, ba ka jinghiar thma jong ka Israel, ha kane ka sien, kaba mynta, ka dei kaba ki ehrang Hamas, kim pat ju iohi satia ha ka jingim jongki bad ula kren shai ruh, ba kan nym don ka jingiakren iasuk ne ka jingsangeh iasiat, tad haduh ba kiba shah rahbor, kin lait na kti jong kitei ki ehrang.
La iathuh, ruh ba ki shipai, ki la khyrwit ia ka phyllaw jong ka Al Shifa hospital, namar ba ki pynpra ia ka ktem jong ki ehrang Hamas, kaba don ha trai jong ka hospital.
Na ka liang, u myntri iada ri, ka Israel, U Yoav Gallant, u iathuh ba ki shipai Israel, ki la nang trei jubor tyngeh, katba nang mih kawei ka sngi bad ka thong jongki, ka long ban pynjot thiaw ia ki ehrang Hamas, ha kaba yn pyntwa ia ki jaka rieh jongki, ia ki jaka treikam jongki, ban pyniap ia ki nongialam jongki bad ki lad pathai khubor jongki bad ka jingther bom, kaba jur bha, ka iaid sha ki krem, ba ki buh tiar bad phet rieh, kine ki nongialam Hamas.
Ka Israel, ka kam ruh, ba ka la ioh ban siat iap, ia u Muhsin Abu Zina, uba dei u khlieh duh jong ki ehrang Hamas, uba peit ha ka kam shna tiar siat bad uba thaw ia ki namding bad ki roket, kiba ialeh pyrshah ia ka Israel.
Shillong:Hadien ki jingioh jingtip kiba bniah ka kynhun jong ki pulit Anti Narcotics Task Forces (ANTF) ka la pynlong ia ka jingkhynra ha jaka sah jongka ha  Them metor bad ioh ban bat ia kawei ka nongkhaii droks ba 26 snem ka karta.
Hadien ba la khynra ia ka ïing ka sem ka jong ka la ioh ban kurup noh ia ki jingdih pynbuaid bad ki drok.
Ki pulit ki la pynlong ia ka jingthwet ba jur bha ia kine ki nongkhaïi drok hadien ba la iohi ha kawei ka dur video ba la saphriang sted bha ha ki rynsan social media ha GS Road, ha kaba ar ngut ki kynthei kiba la die Drok ha ki jaka paidbah.
Hadien ba la ioh kem ia kane ka kawei ka briew ba la iohi ha katei ka video ki pulit ki dang pynlong ka jingthwet sa ia kawei pat ka kynthei bala iohi ha katei ka video, kaba donkti ban die Drok.
Ki pulit ki la register case ha Sardar police station katkum ka kyndon jong ka NDPS Act.
Ha ka jing khynra ia ka ïingsah ki pulit, ki la ioh ban kurup ia 92 tylli ki tyndong tin kiba don ia u Drok khia 99.22 Gram,51 tylli ki tin ba thylli,13 tylli ki synduk sabon ba pyndonkam ban song ia u Drok Heroin, kawei ka mobile phone bad u Drok Heroin.
Shillong:U Deputy Chief Executive Member ka KHADC u bah Pynshngain N Syiem mynhynnin ka sngi u la pynshai ba ka don ka jingbakla khyndiat halor ka jingpynmih kyr teng ia uwei u kyrtong uban iakhun ia ka elek shon Sirdar jong ka Nongjri Elaka u bah Wanrispah Laso uba la mih kum u sirdar barim hynrei haka jingshisha, u dei u kyrtong ba dang thymmai.
Ha ka jingshisha ka la don ka jingujor pyrshah ia u kum u kyrtong hynrei hadien la weng noh namar ba uba ujor um shym la wan mih.
Ki ar ngut kiba dang don ha ka jingshah ujor, ki long ia u bah Philinto Rynjah uba dei u sirdar barim bad ia u bah Biwelson Mawkon.
U bah Pynshngain u la ong ba ka Executive Committee kan bishar ia ki jingujor ia kine ki ar ngut ki kyrtong bad hadien ba la pynbeit, yn sa pynlong ia ka elekshon.
Ki don kumba 11 ngut kiba thep kyrteng ban iakhun ia ka kam Sirdar jong ka Nongjri Elaka.
Shillong:Ki Pulit Special Cell ka East Khasi Hills, ki la ïoh kem ïa lai ngut ki runar jong ka kynhun ki nongrahbor ïa ki nongñiah kali kit jhur, ban ïoh lute pisa khlem kano kano ka jingeh na ki Nongkhaïi jhur.
Ïa kane ka kynhun ki runar la ïohkem ha ka 6 tarik Naiwieng na Mawlai By Pass, da ka jingïarap jong ki dkhot ka Meghalaya Traders Fresh Vegetable & Ginger Association lem bad ka Khasi Jaiñtia Fresh Vegetable Suppliers Association.
Kat kum ka jingïathuh u Superintendent of Police (City) ka East Khasi Hills u Bah Vivek Syiem, ki Pulit kila ïoh jingtip ïa ka jingdon kane ka kynhun ki runar kiba pynbiej ïa ki nongñiah kali kit jhur ba kin pynkohnguh ïa ki trai kali ba kin thied ïa ki jhur ha ka dor kaba jem bha bad hadien kane, ki ju ïalam ïa kine ki nongñiah kali shajan ka ISBT lane Umïam ban kit ïa ki jhur.
Hynrei u ong, ba ynda poi ha kitei ki jaka, kine ki runar ki ju rahbor pynban ïa ki nongñiah kali sha ki jaka khlaw ba kynjah bad pynbor ïa ki ba kin pyntip ïa ki trai kali ba kila pynkit ïa ki jhur hapoh ka kali bad ban phah noh ïa ka pisa lyngba ka Google pay sha ki nongdie jhur, kiba dei hi ma ki ne nongrahbor.
Une u Heh Pulit u pyntip ba da ka jingïarap ka MTFVGA bad ka KJFVSA, ka kynhun Special Cell kala pynlong ïa ka jingkhynra ha ka 6 tarik bad kane ka kynhun ka la ïoh bat ïa 3 ngut ki runar na Mawlai By Pass hadien ba kila rahbor ïa uwei u nongñiah trok na Lad Smit.
La ïathuh ba ha kane ka jingjia ruh, kine ki runar kila pynbor ïa une u nongñiah ba un phone ïa u trai kali ba un siew ïa ka pisa bai jhur.
U Bah Vivek u pyntip ba kane ka kynhun runar kala leh ïa kane ka jait kam la bunsien haba bthah ïa ki briew ba la ngat ba kin wan shakhmat ha kaban ujor da ka ejahar.
U pyntip ba ka Special Cell ka la thwet mynta ban ïohkem ïa baroh ki dkhot jong kane ka kynhun kiba dang ïoh ïaid laitlan.
U ïathuh ba na kine ki runar, ki Pulit Special Cell kila ïoh kurup ïa saw tylli ki mobile phone lem bad kawei ka Maruti Swift Dzire ML05-J-3466.
Ïa kine ki runar la register case hapoh ka Madanrting Police Station katkum ka Case No.111(11)2023 bad la pynngat ïa ki hapoh ka kyndon 419/420/511/364A/384/340/34 IPC.Nongpoh: Ki nongialam ka Ri Bhoi Youth Welfare Organisation (RBYWO), kaba la ialam da u Bah Elvis Kyrsian, Vice President, nangta u Bah Keny Nongrum, General Secretary, mynta ka sngi ki la leit ban kynduh ia u Bah O.T Lyngwa, Joint Director Soil&Water Conservation (Research&Training) Conservation Training Institute Byrnihat, ban leit dawa weng mardor ia u Jyoti Das, uba na Nalbari Assam bad uba la shah thungkam hapoh katei ka jaka kum u Muster Roll naduh ka 1 tarik mynta u bnai.
Haba kren sha ki lad pathai khubor, hadien ka jingkynduh ia u Joint Director, u Bah Elvis Kyrsian, u la ong ba la thungkam Muster Roll ia utei u briew na Nalbari Assam, ka dei lyngba ka jingbthah ne da ka hukum jong ki bor kiba najrong, hapoh ka sorkar jylla.
Haba ïadei bad katei ka jingiohkam Muster Roll da utei u briew na Nalbari Assam hapoh katei ka jaka, na ka liang ka seng kam lah ban pdiang bad kaba la dawa na ki bor bahalor ba ki dei ban weng noh shisyndon, namar ka seng ka sngew ba ia kaba kum katei ka kam, la lah ban leh ne trei da ki samla Khasi bad kiba khlem kam khlem jam, la pynpaw u Bah Elvis Kyrsian.
Shillong:U nongialam ka Congress u bah Manuel Badwar u la ong ba ka long ka jingpynthame kai ia ki paidbah ban shu iakhih ban pyrta tang ha ka por elekshon bad tang shu kut elekshon la shu jah noh.
Haba kren mynta ka sngi, u la ong ba la iohi ba ki MDC ki iakhih bha ha kine ki sngi, tang namar ba la jan ka elekshon naduh ka jingleit khynra trading license, bad kiwei kiwei ki kam.
U bah Manuel u la ong ba ka kam MDC kam dei kaba rit ne ban long tang ka rynsan ban poi sha ka kam MLA, hynrei ka District Council ka dei kaba kongsan bha namar ba la pynkup bor da ka riti synshar ka ri ban pynneh pynsah ia ka rukom synshar khadar u Khasi.
“Kaba nga sngew biria eh ka long ba shi snem shwa ka elekshon, ka khih bha, ki mih kiei kiei ki mat bad tang shu kut ka elekshon la jah noh.
Kam dei ban long kumto, namar ba ka District Council ka dei ka atiar kaba la ai bor ka riti synshar ka ri", u la ong.
U la pynbna ruh ba ula pynkhreh ban iakhun iaka MDC elekshon hadien ba la iasyllok bad ki nongialam ka party.
“Nga la iakren ban ailad ia kiwei hynrei baroh khoit kila ong ieng shwa ma phi (ma nga).
Nga la rai ban iaid shakhmat.
Nga kwah ban pynbna ruh ba ka MDC kam dei kaba rit, ym dei ban khein sting namar ba ka dei beit ka lawei jong ki briew jong ngi hi", la ong u bah Manuel.
U la ong ba ka donkam ban sngewthuh ba la 51 snem ka District Council ka la nang tlot bad ka jingtlot kam dei na ka riti synshar hynrei ka dei lehse na ki nongmihkhmat.
Ka la donkam ban iatainia kaba khlain, ban wanrah ia ka jingkylla.
U la ong ba lada peit ia ki mar rep hangne, kiba bun ki shah khein kum ki mar khlaw bad kum kane ka donkam ban iatai ia kane.
U la ong ruh ba ka donkam ka polisi ym shu thung Acting hynrei ban pyntreikam katkum ka ain ym ban leh politik pynban ban jied ne thung ia kiba dei ki briew lajong.
Ha ka kam sain pyrthei ym lah ban iahap jingmut baroh, bad kaba donkam ka long ban pyrkhat shwa ia ka jaitbynriew bad ialade hadien hynrei lada wan shwa ka malade hakhmat ban ia ka jaitbynriew, kan wanrah ka jingsniew bad ka jingsngewsih.
Nongpoh:Ki nongialam ka KSU, Eastern Border Area lem bad ka Raid Nongtung Circle, ia kaba la ialam da u Samla Banjop Maring, President Eastern Border Area, mynhynnin ka sngi ki la leit ban kynduh ia ka Dr.TS Momin DMHO ka Ri-Bhoi, kaba long kum ka jingujor bad ban pyntip sha ka halor ka jingbymbiang ha ka rukom ai jingsumar ha Mawlasnai PHC, kaba dei ka jaka sumar kaba hap ai ka jingshakri sha ki hajar ngut ki paidbah kiba sah ha katei ka thain Khappud.
Ka KSU lyngba u Samla Banjop Maring, la ong ba ka nongrim kaba la pynlong ia ka seng ba kin hap leit kynduh ia ka DMHO, ban pyntip halor ka jingdkoh ka rukom treikam hapoh katei ka jaka sumar, ka dei hadien ba ki la ioh ka jingujor na ki riew paidbah, kiba la pynpaw ba wat tang i jingpang barit kim lah ban sumar bad ba ki phah sumar beit sha kiwei ki jaka ai jingsumar.
Shuh shuh, u la iathuh ruh, ba ka seng ka la ioh ia ka jingujor ba ka Doctor kaba dei ban don ha katei ka PHC kam long kaba thikna bad kaba la wanrah jingeh shisha ia ki riew paidbah bad kiba thmu ban leit shah sumar hapoh katei ka jaka sumar, nalorkata kiwei de ki jingeh ki dei halor ka jingduna um, ka jingkhapngiah ka jaka shim dawai lem bad kiwei ki jingduna.
“Ha ka jingleit kynduh ia ka DMHO, nalor ba ngi la pynsngew halor ka jingbym biang doctor lem bad kiwei ki jingduna hapoh katei ka jaka ai jingsumar ia ki paidbah, ngi la kren ruh ia ka DMHO ba lada long kaba lah, ba ka dei ban kren sha ki bor ba kham halor, na ka bynta ban buh Doktor shuh shuh bad ruh kiba tikna ha ka rukom trei, khnang ba ki paidbah kiba donkam jingsumar, kin ioh shisha ia kata ka jingsumar kaba ki dei ban ioh" ong u samla Banjop Maring.
Ka seng namarkata, ka la ong ba kan sa leit ruh ban kynduh ia ka Myntri ka koit ka khiah, na ka bynta ban dawa ban pynbiang ka rukom ai jingsumar hapoh katei ka PHC bad lada ka long kaba donkam, ka long ban kyntiew kyrdan noh ia ka Mawlasnai PHC sha ka kyrdan CHC, namar katei ka PHC ka dei kaba la ai ka jingshakri sha kiba bun ki riew paidbah kiba sah ha katei ka thain khappud ha Ri Bhoi.
Shillong:U chairman ka Joint Action Committee ka NEHU u Prof.Lakhon Kma u la byrthen ba ka JAC kan sa sei madan lut khait ia ki kam sop sop jong u Vice Chancellor ka NEHU u Pro.
Prabha Shankar Shukla khamtam halor ka jingthung kam ia u Rohit Prasad kum u Technical Officer khlem da iaid katkum ki kyndon.
Haba kren mynta ka sngi, u Prof.Kma u la ong ba ka JAC kan sei lut khait ia ki mat halor ki jingleh beain jong u VC ia ki kam hapoh NEHU.U la pynrem ruh ba ka jingpynshai jong u VC halor ka jingthungkam ia u Rohit Prasad ka dei kaba shu thaw khlem ki jingshisha khlem da bud ia ki kyndon jong ka ain ka UGC.“Ngi la pynkhreh ban sei ia ki jingkam jong u VC lashai ka sngi, ban pyni sha ki paidbah ia ki jingshisha kiba long katkum ki ain", la ong u Prof.Kma.
Haba bteng ban pynrem ia ka jingthungkam ia u Rohit Prasad, u Prof.Kma u la ong ba jia katba jia, u VC um don ka bor ban thung kam lait noh tang ia ki bynta kiba iadei bad ki nonghikai.
Na bynta ki nongtrei ka jingthungkam ka dei ban iaid katkum ka Model Cadre Recruitment Rules of UGC kaba kynthup naduh u Registrar haduh u Hostel Attendant.
Katkum ka ain ne statute 21 ka NEHU Act, kaba kdew ba lah ban thung tang ia ki riew stad kiba pawnam ha ka kam hikai ym ia kiwei bym dei ha ka kam hikai.
“Kane ka paw ba u VC um don bor ban thungkam bad u VC ula iaid lait ia ki kyndon wat ia kiba la mynjur ka Executive Council ruh bad khamtam ka jingpynkhein jong u ia ki kyndon ka UGC", la kam u Prof.Kma.
Shillong:U nongialam ka Congress u bah Manuel Badwar u la ong ba ha ka jingsngew shimet jong u, ka jingiatreilang ka Congress bad ka NPP ha ka KHADC ka lah ban long ka jingiapein, hynrei kam dei pat ka jingiapein bad ka nongrim ba jylliew jong ka Congress.
Haba kren mynhynnin ka sngi, u bah Manuel u la ong ba ka jingiatreilang jong ka Congress bad ka NPP ka don ka nongrim katkum ka jingbatai ki MDC, namar ba kila ong ba lada kim don hapoh ka EC, lehse kim lah ban ong tang shi kyntien ruh kum ka jingai jingmut halor ka jingpynkylla ia ka Sixth Schedule khamtam ban tehlakam ia ka jingkohnguh sneng palat ka NPP ha ka BJP.“Nga kren ia kane kum u riew shimet, na ka liang ka Congress katkum ka jingsngewthuh jong nga, ki leit iatreilang bad ka NPP, bad ka jingpynsngewthuh jong ki MDC ia ngi, lada kim don ha ka liangsynshar, lehse kim lah ban ong tang shi kyntien ruh kum ka jingai jingmut halor ka jingpynkylla ia ka Sixth Schedule bad kiwei", la ong u bah Manuel.
