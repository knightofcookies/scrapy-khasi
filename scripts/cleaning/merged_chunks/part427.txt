Jingpynpaw 6:7-8.
Hadien ki lai snem shiteng (3 ½ snem) ba u soitan u la dep ban synshar ia kane ka pyrthei, te yn kem bad un khum noh ia u kein, 1000 snem.
Namar u Jisu un wan ban hiar sha kane ka pyrthei ban synshar bad bishar 1000 snem hangne ha pyrthei.
“Bad u angel u la kem ia uta u Iakjakor, uta u bsein tymmen uba long u ksuid bad u soitan, bad u la khum ia u 1000 snem.
Bad la bret ia u sha ka liewlong khlem trai (bottomless pit), bad la set ia ka ….
tad ynda la pyndep ia kata ka 1000 snem.
Jingpynpaw 20:1-3.
Na suin bneng, ryngkat ki riewkhuid bad u Jisu, kin wan hiar hangne ha pyrthei ha u lyoh.
Hangno u Jisu un hiar? Halor u lum Olive.
“Te ha kata ka sngi, ki kjat jong u Jisu kin ieng halor u lum Olive uba ha pyrshah Jerusalem shaphang mihngi bad shaphang sepngi …….
Ha kata ka por ka 1000 snem “U Trai un long u Syiem halor ka khyndew baroh: ha kata ka sngi, u Trai un long uwei bad ka kyrteng jong u kawei" Sekharaiah 14:1-9.
Ha kata ka jingwan pat u Jisu, ka por, jong ki 1000 snem kan long ka por kaba ka pyrthei ka dap da ka jingtip ia u Trai.
“Kin ym pynmynsaw lymne pynjot ha u lum bakyntang jong nga baroh: Namar ka pyrthei KAN DAP DA KA JINGTIP IA U TRAI, kumba ki um ki tap ia ka duriaw" Isaiah 11:6-9.
Ka pyrthei mynta ka lah ban kren bein da kaba ong – “Hangno kata ka jingkular ia ka jingwan uta u Jisu? …….
Hynrei to tip ba u Trai u iai shah slem bad phi, um mon iano iano ban jot noh … hynrei ba baroh kin poi sha ka JINGKYLLA KABA MUT" 2 Petros 3:9.
“Ha khmih nga wan kloi: suk uta uba iai sumar ia ki ktien jong ka Jingiathuhlypa kane ka Kitab" Jingpynpaw 22:7.
khublei shibun bah AIS ia ki khubor jongphi shaphang ka jingpynim ei da u Jisu Khrist kaba ai shibun ki jingmyntoi iangi kiba pule ia ki.
U Blei un iai kyrkhu iaphi ba phin iai lah pynmih shuh shuh ban pynkhraw ia ka Burom u Trai.
Nongpoh: Hynnin ka sngi, ki dkhot ka RBYF Lum Umpih Unit, ki la lap ia ki arngut ki nongniah trok kiba la pynhap khlem akor ia ki Pylleng pyut ha ki bynta ka surok Umsning By-pass bad kaba hap hapoh ka shnong Lum Umpih, Umsning.
Katkum ka jingiathuh da ki dkhot ka RBYF, la ong ba katei ka Trok Container kaba don ia u number UP-21-CN-7756, ka dei kaba wan na Silchar, hynrei haba ka la poi ha katei ka jaka, ka la pynhap noh ia kitei ki Pylleng pyut bad mih ksain, kaba la wanrah ruh ia ka jingsma iwtung kaba jur eh.
Kumta haba ki dkhot ka RBYF, kiba kynthup ia u Balakmenlang Nongbri, President Umsning Circle, nangta u Henry Marngar, President Lum Umpih Unit bad u Wilford Lyngdoh, ki la lap u nongniah bad nongbud jong katei ka trok, ki la pynhap ia kitei ki pylleng pyut ha katei jaka, ki la bat ia ki bad kiba la bthah ia ki ba ki dei bam tam biang ia katei ka pylleng pyut bad ban thep biang hapoh katei ka trok.
Haba iadei bad katei ka jingjia, ki nongialam ka RBYF, ki la maham jur ia kiwei pat, ba kim dei ban bret jaboh ha ki bynta ka surok Umsning By-pass, haba kaba lada kin lap, kin sa leh da kaba tyngeh.
Kaba la pynbitar eh ia ki dkhot ka RBYF, ka dei ba dang ha kine ki khyndiat sngi, la don ki riew khlemakor, kiba la bret masi iap ha katei hi kajuh ka jaka bad ha kaba kut, hap shim jingkitkhlieh ka seng ban tep ia ka masi iap.
Ka jingwanrah ia ka district ha kano kano ka thain hapoh ka jylla, ka jingthmu ka long ban wanrah ia ka roi ka par ha baroh ki liang.
Ban pynjan sha ki paidbah nong shong shnong ka district bad ka sorkar, ban kyntiew ia ka bha ka miat bad ka jingmyntoi jong ki paidbah ka district, kata naduh ka ioh ka kot, ka rep ka riang, ka riti ka dustur ka tynrai ka rukom im, ka ka mai ka ka jih, ka khaii pateng, ka pule ka puthi bad ka ioh kam ioh jam ia ki samla hapoh ka district.
Haba wan kino kino ki kam pyn roi, ki project, ki scheme hapoh ka district ki trai nong shnong ka district ki dei ban ioh jingmyntoi, ki dei ban ioh bynta ban pyn trei kum ki contractor, ki supplier, bad kumjuh ha ka ioh kam iohjam ia ki samla ha ki shlem ai jing hikai bad ki tnad ophis trei kam jong ka sorkar ba don hapoh ka district ki trai nong shnong ka district ki dei ban ioh jingmyntoi kham bun, la ka dei ha East khasi hills, ha jaintia hills, ha west khasi hills, ha ri bhoi district bad kumjuh ha kiwei kiwei ki district hapoh ka jylla.80% dei ban ioh jingmyntoi ki trai district ha ka thung kam thung jam ha ki kam sorkar ba lait (vacancies post) kiba ha poh ka district level post) kata lyngba ka district selection committee, ka departmental selection committee bad kiwei kiwei ki committee ba katba dang don ki trai district dei ban ai lad shwa ia ki district naduh ka kamai ka kajih ka khaii ka pateng, kumjuh ha ka pule ka puthi bad ka ioh kam ioh jam ia ki samla ym ban shu wan tuklar bad shim kabu da kiba nabar jong ka district.
Ka bhah thung kam hapoh ka district ka dei ban long beit 80% ia ki trai district bad 20% ia kiba nabar jong ka district bad ki wei ki wei ki kynhun hapoh ka jylla.
ka district kan pynmyntoi ia ki nongtrei sorkar ,kan pynpar  bad kti bad kjat ia ki paidbah ba duk.
U Neymar, un leit iasoh noh shen sha ka Saudi Arabia bad ki don ki jingdawa jongu, kiba la sngew shyrkhei hi sat bad kitei ki kynthup, ia ka bainong jongu, kaba long £2.5million ha ka shitaiew.
U Neymar, uba don  32 snem ka rta, u dei uwei na ki nongialehkai, uba oh ia ka dor, kaba heh tam ha ka Saudi Arabia,  ha ryngkat bad u Karim Benzema.
Ka jingleit jong U Neymar, ban iasoh bad ka club Al-Hilal, ka dei da kaba un hap ban siew sha ka PSG, ha ka dor kaba  £78milion, ba kan pyllait noh ia u, ba un leit iasoh sha ka Al Hilal.
La iathuh, ba U Neymar, u dawa ruh, na u trai jong ka  Al-Hilal, ia lai jait ki kali kiba remdor tam bad kitei ki kynthup ia 4 tylli ki Mercedes G Wagons bad ka Mercedes van lem bad u nongniah.
U Neyman, u pan ruh ia u nongniah, uba lah ban niah kali, baroh 24 kynta, na bynta jongu, jong kiba ha iing bad ki paralok parajor, kiba lah ban donkam, ha kano kano ka por.
Kiwei pat ki kali, kiba u dawa, ki long ka  Bentley Continental GP, ka Aston Martin DBX bad ka Lamborghini Huracan, ki ban shongdor £510,000 baroh lang.
Ha ka jaka sah jongu, U Neymar, u dawa ba dei ban pyndap ia ka fridge jongu, da ka umsoh, kaba u bang eh bad katei ka dei ka Açaí juice bad nangta, sa ka Guarana, ba kin iadih pahuh, ki paralok jongu.
Nangta, u dawa ruh ban don lai tylli ki jaka sum, ba don da ka jynhaw ban pynsyaid ia u briew bad nangta sa 5ngut ki nongtrei ba pura ki ban don beit ha ka iing ba u sah bad sa uwei u nongshet, u ban don ha syndah jong u nongshet, uba ula wan rah khnang ba Brazil bad sa arngut kiba dei ki nongsar bad pynkhuid iing.
Nangta U Neymar, u dawa ruh, ba haba u leit sah pyngngad ha ki hotel, u leit bam ha ki restaurant bad sha kiwei ki jaka leit shangkai pyngngad, ba ki dei ban siew hi ki trai jong ka Al Hilal.
Ka jingiakut dor, na bynta U Neymar, namarkata, kan poi sha ka bainong kaba long £137.8m, lane kaba long £11.4m shibnai.
La iathuh ba ka jingsiew ia U Neymar, kan dei kaba rem tam bad kaba iaryngkat bad ka dor jong U  Cristiano Ronaldo jong ka Al-Nassr bad U Benzema jong ka  Al-Ittihad.
Ym tang katta, U Neymar, u dawa ruh ia ka liengsuin ba kyrpang, ba un leit jingleit, haba u donkam, lane haba ki donkam kiba ha iing jongu bad nangta sa ka pung sum, kaba ka pyngngiang, ka long 10 metre bad ka pynieng, ka long  40 meter, katba ka iing ba un sah, ka dei ban don 25 kamra, ha kaba ki iing ki sem bad ki lok ki jor jongu, kin ia sah lang hangta.
U Neymar, u dei uwei na ki nongialehkai ba remdor tam, haba ka PSG, ka thied ia u haduh £198m, ha u snem 2017.
Nongpoh: U Conrad K.Sangma, Myntri Rangbah ka sorkar jylla, mynta ka sngi, u la hiar sha ka shnong Umdihar, na ka bynta ban leit ban plie paidbah noh ia ka PRIME Hub (ka jaka kaba lah ban pyndonkam ha kiba bun bynta) bad ha kajuh ruh ka por u la plie paidbah ia ka Pineapple Processing, ne ka jaka kaba long kum ka Karkhana na bynta u Sohtrun, ia kaba la tei hapoh katei ka shnong.
Ha katei ka sngi, ba u Myntri Rangbah u la hiar sha katei ka shnong, la sakhi da ka jingdon u Dr.Celestine Lyngdoh, MLA Umsning, ka Kong Macdalyne S.Mawlong, MDC Umsning, u Arpit Upadhyaya, DC Ri Bhoi, u Giri Prasad, SP Ri Bhoi lem bad kiwei.
U Conrad Sangma, haba u kren ha katei ka sngi, u la ong ba ka sorkar ka don ia kata ka jingthmu kaba khraw eh, ban kyntiew ia kito kiba trei kam lajong, namar lyngba jong ki, ka lah ban nangkyntiew ia ka jylla ha kiba bun ki liang bad khamtam eh na bynta ka jingnangkiew ha ka ioh ka kot ha ka jylla hi baroh kawei.
Haba iadei bad ka PRIME Hub, u Conrad Sangma, u la ong ba ka la dei ka jaka ba longpdeng na bynta ka jingdonkam ha ka roi ka par bad kan long ruh kum kawei na ki jaka ka ban long kum ka jaka ban ai jinghikai ha ki kam bapher bapher.
Katba haba iadei bad ka Pineapple Processing, u la ong ba kan long kum ka jaka ka ban buh ia ki Sohtrun bad na u Sohtrun uba la buh ha katei ka jaka, yn sa shna pat ha kiba bun bynta ia kaba lah ban pynmih lyngba u Sohtrun, ka ban long ruh ka lad jingmyntoi ia ki nongrep bad ruh ka ban long ruh kum ka lad aikam aijam ia kiba bun ki samla khlem kam khlem jam.
Nongpoh: Ka tnat District Urban Affairs Unit ha ryngkat ka jingiatreilang bad ka Nongpoh Town Committee, mynta ka sngi ki la rakhe ia ka Meri Matti Mera Desh, kaba long kum shibynta jong ka Azadi ka Amrit Mahotsav, halor ka jingïaid lynti ba 75 snem jong ka ri India naduh ba ka la ioh ia ka jinglaitluid.
Ha katei ka Prokram kaba ki la pynlong ha Iingdorbar ka shnong Iewmawlong, la sakhi da ka jingdon u Raja Brahma, ADC Ri Bhoi kum u kongsan, ha ryngkat ka jingdon u Bah S Langstieh Assistant Engineer ka tnad Urban Affair ha Ri-Bhoi, nangta u Bah Successful Lyngdoh Chairman ka NTC, u Bah Rayonald Kharkamni Secretary, Bah Vicky Syngkli Rangbah, ki nonghikai bad ki khynnah skul.
Lyngba jong katei ka sngi, na ka liang ka DUA bad ka NTC, ki la pynlong ruh ka ia ka jingkynmaw burom ia u Bah (L) Helping Nongkseh, u Pulit uba la khlad noh ha ka jingiakhun bad ki kaikhlaw ha Garo Hills, ia kaba ki la aiti ia katei ka jingpynkup burom sha ka Kong Thiuslinda Nongrum, kaba dei ka Kurim jong utei u Pulit uba la khlad noh, nalorkata, ki la pynlong ia ka jingthung dieng, ka jingiaid rally ryngkat ki lama ka ri India.
U Raja Brahma, haba ai jingkren ha katei ka sngi,  u la ong ba katei ka prokram ka dei kaba la rakhe ha baroh kawei ka Ri India ryngkat ka jingbam smai ban kyntiew ban pynroi bad pynneh pynsah ïala ka jong ka ri bad ka riti ka dustur, ha kajuh ruh ka por ba kynmaw kyrpang ia kito kiba la lenlade na bynta ka ri.
Shillong:Ka sorkar Meghalaya ka la pynkhreh lypa shi khung ki tamasa ha ki bnai ban wan shi bynta ban kyntiew ia ka nam jong ka jylla bad kumjuh ban kyntiew ia ka kam jngohkai.
U myntri ka tnad jngohkai ka jylla, u bah Paul Lyngdoh u la pyntip mynta ka sngi, ba kine ki tamasa kin sdang naduh ki bnai synrai ban bteng haduh u bnai khriat Kyllalyngkot u snem ban wan.
Ki tamasa kin sdang naduh ka 3 haduh 14 tarik tarik u bnai Risaw mynta u snem 2023 da ka tamasa niah lieng kynda ne ka Kayak Festival ha wah Umtham, Ri-Bhoi, yn bud sa ka Shillong Literary Festival ha ka 14-16 tarik.
Nangta, ka Cherry Blossom Festival kan long naduh 14-19 tarik Naiwieng, ha kaba ki nongtem bad nongrwai ba paw ka pyrthei kynthup u Ronan Keating, Jonas Blue, Hybrid Theory, Kenny Musik, Pink Panda bad kiwei kin wan ban pynlynguh ia ka sor Shillong, nalor ki nongtem bad ki nongrwai na kane ka jylla kum u bah Lou Majaw, SnowWhite, Summersalt, Wanjop Sohkhlet, Banrap Lyngdoh nalor kiwei pat.
U Myntri ka tnad jngohkai ka jylla, u bah Paul Lyngdoh mynta ka sngi, u la pynbna ia kine bad ha kajuh ka por, u la ong ba ha u Kyllalyngkot 2024, kan don ruh ka tamasa, nalor ka Gegong Festival bad ka Winter Tales Festival.
Katkum ka jingong u myntri, kine ki tamasa kin sa pynpaw ia ka nam jong ka jylla bad ruh ban kyntiew ia ka ioh ka kot jong ki paidbah ka jylla.
“Kine ki rynsan kin plie lad ia ki nongrwai ki nongtem jong ka jylla kiba ju iaksaid ban kamai ja kpoh", la ong u bah Paul.
Imphal:Kumba 8 ngut ki MLA na jylla Manipur, kiba dei ki na ka kynhun jaitbynriew Naga ha kane ka jylla, ki la pynpaw ka sur ba pyrshah ia ka jingdawa ban ioh ia ka jingsynshar ba la ka jong kaba dei ruh ka jingdawa jong ki 10 ngut ki MLA Kuki-Zo jong ka jylla manipur.
Na kine ki 8 ngut, uwei u dei u MLA shimet katba kiwei- pat ki dei na ka ka parti NPF bad NPP kiba synroplang bad ka BJP.Kine ki 8 ngut ki MLA Naga, ki la soi ruh ia ka dorkhas, ba la phah sha u myntri rangbah duh jong ka ri u Narendra Modi ha ka 8 tarik Nailar.
Kine ki 8 ngut ki kynthup lang ia ki 40 ngut ki nongthawaiñ na jylla Manipur, kiba la phah ia ka dorkhas sha u Myntri Rangbah duh jong ka ri.
Ha ka dorkhas sha u Myntri Rangbahduh jong ka ri, kine ki 40 ngut ki MLA, kiba khambun ki dei ki meitei, ki la pynpaw ba ka jingdawa jong ki kuki ia ka jing synshar ba la ka jong ka dei ka bym lah satia ban pdiang.
Ka jingdawa ban ioh ia la ka jong ka bor synshar da ki ITLF bad kuki, ka dei ka bym lah satia ban pdiang da ka long ha kano kano ka bynta ruh.
Ha ka dorkhas la bthah ruh ia u myntri rangbah duh jong ka ri ba un weng noh ia ka kynhun shipai Assam Rifle na jylla Manipur.
Ka kynhun shipai jong ki Assam Rifle, dei ban weng noh na ka jaka ba ki don bad wanrah pat da ki bor pahara jong ka sorkar pdeng ha ryngkat ki pulit jong ka jylla, ban shngaiñ na ki jingma ha kane ka thaiñ.
Dei ban weng noh ruh ia ka Suspension of Operation (SoO) ba la dep ban iateh bad kito kiba don bynta ban pynkheiñ ia ka kyndon kloi katba lah.
Ki 40 ngut ki MLA ki la kam ruh ba ka la don ka jing don bynta ki briew ba na bar, naduh ki tiar siat, ki kuli ha ka jylla.
Nalor kine ki jingdawa la dawa ruh ba dei ban pynkhlaiñ ia ki Autonomous District Council (ADC) bad ban pyntreikam ia ka NRC bad sdang noh ka jingiakren iasuk.
Shillong:U myntri ka tnad Social Welfare ka jylla u bah Paul Lyngdoh, u la pyntip ba la mang ban thung kam sa 14 tylli ha ka tnad na bynta ka Child Help line Service, khnang ban pynkhlain ia ka jingai shakri sha ki jingdonkam jong ki khynnah ba iakynduh jingeh ha ka jylla.
U number jong kane ka Child Helpline Number u dei 1098 ha kaba ki briew ki lah ban phun haba ki iakynduh ia kano kano ka jingeh ba iadei bad ki khynnah.
Haba kren mynhynnin ka sngi, u bah Paul u la ong ba katkum ka Juvenile Justice Care and Protection of Children Act 2015, ka tnad ka la donkam ban pynkhlain ia ka jingtreikam ka Child Helpline Service namar ba ka dang don tang uwei u nongtrei baroh shi katta.
Kine ki kam kiba thaw thymmai ki long IT Supervisor, Toll operator, multipurpose, security guard bad kane ka dei ka jingjop iaka tnad lyngba ka jinglah ban thaw ia kine ki kam.
U don ruh u number ia ki longkmie 181 ha kaba ki lah ban phun haba ki iakynduh ia kano kano ka jingeh.
U la iathuh ka don ka mashin ha ka ophis ka Directorate ka Social Welfare ban buddien haba ioh ia ka jingpyntip da ka phun, nalor ka website.
“Dang shen, kane ka Helpline ka la treikam hapoh ka jingpeit jong u Child Helpline Administrator marwei, hynrei mynta la lah ban pynkhlain ia kane ka Helpline Service da kaba mang 14 tylli ki kam ba thymmai bad kine ki kam kan iarap ia ki jingeh ki khynnah", la ong u bah Paul.
“Nga sngew kmen ba ngi lah ban mang ia ki kam thymmai 14 tylli ban ai ka jingshakri kaba kham bha", la ong u bah Paul.
nga kwah ban long security guard.
pleas sir help mehope that I can be a watchdog for you if you led me.
I have my passion towards the job.
i so eagerly to join it if you led me.
Nongpoh: Uwei u khynnah skul uba dang 18 snem ka rta bad uba dang pule klas 10 ha Morning Star Higher Secondary School, Mawroh, Nongpoh, u la mynsaw jur ha ki bynta ka kjat bad kti bad kata ka dei, hadien ba u la shah bat lympat ha ka bording ilektrik.
Ka tyllong khubor ba la iohlum, la ong ba katei ka jingjia, ka la jia ha ka por 12 baje eiei mynsngi, kata ha ka por ba utei u khynnah lem bad ki paralok jong u, ki dang leit ban pynkhuid ia katei ka skul, pynban ha kaba kum katei ka por, u la kum bat ia u pipe bad utei u pipe u la kum tyngkhuh bad u sainar bording jong ka MePDCL, kumta ha kaba kum katei ka por, utei u khynnah u la shah lympat tyngeh, kat haduh ba un da mynsaw jur ki ki bynta ki kjat bad ki kti jong u.
Haba iadei bad katei ka jingjia, la rah noh mar mar ia utei u khynnah sha Bethany Outreach Hospital, na bynta ban ioh ia ka jingsumar, hynrei namar ba u la kham shitom kham jur, la rah noh ia utei u khynnah skul sha ki Hospital kiba don ha Nongbah Shillong.
ka sorkar pap naduh ka Congress,UDP bad NPP.Kaba sngewlyngoh ka long ba balei u nongthep Vote khasi/pnar u biej haduh katta ban jied nongialam.
Ki jied ban jingjar ha jaka ban jied ia kum u Syiem Solomon,Syiem David.
Ngi jied nongthaw ain kiba pynriewspah shuwa ialade bad ki shna jing duk ia uto uba thep ia u….
Shillong: U jumai, uba la kham jur, ula khynniuh ha ka thain shatei lam mihngi, mynta ka janmiet, ha ka por 8.19 baje.
Katei ka jingkhie jumai, lah ban iohsngew bha ha ki bynta bapher jong ka Ri Khasi, Jaintia bad kiwei ki bynta jong ka Meghalaya bad nangta ha  Manipur, Nagaland, Mizoram bad ha Tripura.
Ka jingkhein jumai, ka long 5.4 ha ka Richter Scale.
Ka thymmei jong utei u jumai, la iathuh, ba ka ei ha  Kanaighat ha Bangladesh, kaba don ha khappud jong ka India.
U bah Cantrust Dkhar, Chairman Executive Committee, Raid Nongshken, ha ka jingpynmih khubor, kaba mynta ka sngi, ka 14tarik Nailar 2023, ula pyntip, ba ka dorbar thep kyrteng, na bynta ka elekshon Sordar hapoh ka Raid Nongshken, kan long ha ka 21tarik Nailar (August) 2023, ha ka por 12baje shiteng sngi.
Kumta la pynbna iar, ia baroh ki nongshong shnong jong ka Raid Nongshken, ba lada don kiba kwah ban ialeh ia katei ka elekshon Sordar, kiba dei ki trai raid, kiba la dap 25 snem shaneng, ki lah ban leit thep kyrteng, ha katei ka sngi.
Ia ki kot ki sla baroh, ba donkam, yn ioh na U Chairman, ka Executive jong ka Raid Nongshken, U bah Cantrust Dkhar, ha ka dor, ba la buh da ka dorbar Raid.
Ha katei ka sngi, yn wan ki ophisar, ne ki briew jong U Syiem.
Ha ka por 1.00 nohsngi, yn bishar ia ki kot ki sla jong ki candidate bad hadien kata, yn pynbna, ia ki candidate ha katei hi ka sngi.
Shillong:Ka Bharatiya janata yuva morcha, ha ryngkat ka jingia treilang bad ka Mahila morcha bad Shillong city district jong ka BJP ki la pynlong ka jingpyn khuid paidbah ha Khyndai lad bad ha u mot sah kynmmaw ia ki shipai ha Mot phran ha ka 12 Nailar 2023 kum shi bynta na ka prokram ba shitaiew lynter ‘meri maati mera desh’ ne kaba mut ‘ka khyndew jong nga, ka ri jong nga’ ba la pynlong ha kylleng ka ri India baroh kawei.
Shibun tylli ki prokram la pynkhreh da ka seng BJP bad ki tnat treikam jongka na ka bynta baroh shitaiew ia kaba yn sa pynkut ha ka 15 tarik kaba dei ka sngi rakhe ia ka jinglaitluid ka ri da ka jingpynher ia ki lama ka ri ha ki tnum iing bad kan sa don ruh ia ka jingthung ia ki dieng kum ka dak sah jingkynmmaw ia ki riewshlur ka ri kiba la iap na ka bynta ban ioh ia ka jinglaitluid.
Shillong: U ksiang jong ka seng beain ka Hynniewtrep National Liberation Council (HN LC) u Bah Sadon K Blah u la ong ba ia mynta kam don kano kano ka jingartatien lane ban hap husiar, ha kaba iadei bad ka jingkren iasuk bad ka Sorkar.
Kane ka jing kren jong u Bah Sa don, ka long hadien ba kiba haïing jong u Bah Cherish Starfield Thangkhiew ha ka lyngkhuh sngi ïap ka ba ar jong u nong ialam barim ka HNLC, ki la pynpaw sha ki dkhot ka seng ba kin husiar ha kane ka jingiakren iasuk bad ka Sorkar.
“Hooid, hadien ba la shah siat u bah Che, ka don ka jingsngew na ki paidbah, hynrei ia mynta, ngam sngew ba ka don kum kata kaba ngi hap ban husiar namar ba ka jingiakren ka iaid beit shakhmat", la ong u bah Sadon.
U Bah Sadon u la ong ba ka jingsngew jong uba bun balang ka don, khamtam hadien ka jingshah siat ïap jong u Bah Che, hynrei kum uwei na kiba don bynta ban pyniaid beit ia ka jingiakren, kumba ka long mynta kam don ka jingartatien lane ban hap husiar.
Hynnin ka sngi ka 13 tarik Nailar na ka liang ka ïing ka sem jong u general secretary barim ka seng HNLC, u Bah Cherish Starfield Thangkhiew ki la leit ban buh syntiew ha u mot jingtep u Bah Che, kum ka dak ban kynmaw burom ia ka lynkhuh sngi ïap kaba ar snem jong utei u rangbah uba la shah siat ïap ha ki pulit ha ka step phyrngap jong ka 13 tarik Nailar 2021.
Ha kane ka sngi leh burom la wan ban don bynta ruh da ki kynhun bapher bapher bad kumjuh ruh da ki dkhot ka HNLC kiba don ha Shillong na ka bynta ka jingiakren iasuk.
Shillong: Ki dkhot ka Hynniewtrep National Liberation Council (HNLC) kiba don ha Shillong na ka bynta ka jingiakren iasuk, ki la iohlad ban leit leh burom ia u nongialam barim ka seng, u Bah Cherishterfield Thangkhiew ha ka jingdap ar snem ka jingkhlad noh jong une u nongialam ka seng.
Na ka liang ka Sorkar ka la bthah ia ki dkhot ka seng HNLC ban leit buh syntiew ha ka por 8 baje mynstep hynne ka sngi ka 13 tarik Nailar, hynrei na ka liang ka HNLC ka la pynpaw ka jingpyrshah ia kane ka hukum jong ka Sorkar, namar na ka liang kiba haïing ki la pyntip paidbah ba ka jingleit buh syntiew kan long ha ka por 2 baje nohphaisngi, bad na ka liang jong ki dkhot ka seng ruh kiba don ha Shillong ki la don ryngkat ha ka por ba la leit buh syntiew lang ki bahaïing.
Hynnin ka sngi, u Publicity Secretary ka HNLC u bah Sainkupar Nongtraw u la byrngem ba ka jingbthah ka sorkar ban leit buh syntiew ha ka por 8baje mynstep ha jingtep u Cherishterfield Thangkhiew u General Secretary barim, ba ka dei ka jingthmu ban khein kum ki shakri jongka namar ba ka HNLC kam dei kumta.
U la byrthen ba lada ka sorkar ka leh kumne, ka seng ka lah ban kynran dien na ka jingiakren iasuk.
Ha kane ka sngi, kiba haïing hasem, ki paralok, ki riew paidbah kila leit buh syntiew ban kynmaw burom ia u bah Che uba la shah siat iap ha ki pulit la ar snem mynta.
Shillong:Haduh hynriew ngut ki nong Meghalaya kiba ïoh ïa ki skhim bapher bapher ka Sorkar Pdeng, kila shah khot ban sakhi ïa ka jingrakhe Independence Day ha Red Fort, Delhi, ha ka 15 tarik Nailar, 2023 kum ki nongshah khot kyrpang.
Kumba 1700 ngut ki nongshong shn ong na kylleng ka Ri kiba ïoh ïa ki skhim Flagship bapher ba pher kum ka Jal Jeevan Mission (JJM), PM Kisan Samman Nidhi Yojna, Amrit Sarovar Yojana, Central Vista Project bad kiwei kiwei, kila shah khot sngewbha ban sngap ïa ka jingkren u Myntri Rangbah Duh ka Ri Narendra Modi sha ka Ri na ka rynsan jong kane ka jingtei ba sahnam ka Ri.
Ka sienjam ban khot ïa ki briew bapher bapher na kylleng ka Ri bad ban ïadonbynta lang ha ka jingrakhe, ka dei kaba la shimkhia da ka Sorkar Pdeng kaba ïaid ryngkat ryngkat bad ka jingthmu jong ka ‘Jan Bhadidari’.
Ki briew ba shah khot na East Khasi Hills ki don lai ngut kiba dei ki nongïoh ïa ka skhim JJM na Meghalaya bad kine ki lai ngut ki kynthup ïa ka Kong Gloria Umsong na Mawkynrew, East Khasi Hills, Jenesiuis Marweiñ na Mawkynrew, East Khasi Hills bad Babiangmon Lapang na Ri-Bhoi District.
Ka Kong Gloria Umsong ka la pynpaw ba ka dei ka kabu ksiar ban shah khot ha ka ban sakhi ïa ka jingrakhe I-Day ha Delhi.
Haba ñiew ïa ka JJM kum ka sienjam ba wanrah jingkylla jong ka Sorkar, kala ong, “Ka JJM ka la wanrah jingkylla ïa ka jingim ki briew khamtam ki Kynthei ha ka shnong jong nga.
Ka shnong jong ngi ka la ïoh ïa ki kor um ïing ha u snem 2020.
Mynshuwa, ngi hap ban pynlut bun ka por ban leit tong um na ki pung bad ki pukri.
Hynrei mynta ka jingim ka la kham suk hadien ba ka um ka la poi beit beit sha ki thliew ïing jong ngi lyngba ki kor um ka JJM".
Uwei pat uba ïoh ïa ka skhim JJM udei u Bah Jenesiuis Marweiñ ula pynpaw ïa ka jingkmen bad jingsngewnguh ïa ka Sorkar halor ka jingshah khot ban sakhi ïa ka jingrakhe I-Day ha Delhi.
Ula pyntip ba ula ïoh ïa ka kor um ha Ïing ha u snem 2020 bad naduh katei ka por, ula lait na ka jingleit tong um bad bam um dih na wah.
Ula ai khublei ïa u Myntri Rangbah Duh ka Ri halor ka jingïohi jngai ïa ka buit ban ai kor um bad ban pynpoi ïa ka umbam umdih kaba khuid sha man ki thliew ïing.
Ka Kong Babiangmon Lapang na Mawphrew, Ri-Bhoi District kaba im ha ka kam rep, kala pynpaw ïa ka jingkmen halor ka jingshah khot sha Delhi ban sakhi markhmat ïa ka jingrakhe.
Haba pynkynmaw ïa ki sngi shwa ban ïoh ïa ka JJM, ka la ong ba kane ka skhim ka la weng ïa ki jingeh na ka jinghap leit tong um na kawei ka tyllong um.
“Mynshuwa, ngi hap ban ïaknieh um hapdeng ki longïing hynrei hadien u 2020 haba la poi ki kor um ha Ïing, baroh kine ki jingeh ha kaban ïoh ïa ka umbam umdih kaba khuid ka la kut noh," kala ong.
Ki briew ba shah khot na Ri-lum Garo bad Jaiñtia Hills bad kumjuh ruh, ki nongïoh ïa ka skhim Amrit Sarovar- ka Kong Merisuklin Syngkon na East Jaiñtia Hills, Meduwin Marak bad Delpinna Sangma na East Garo Hills, kila shah khot ban sakhi ïa ka jingrakhe I-Day ha Delhi.
U Meduwin Marak na shnong Rongjeng, East Garo Hills ula pynpaw ba u sngew sarong ban long napdeng ki nongshah khot sngewbha sha ka jingrakhe I-Day ha Delhi bad ula ap khmih lynti ban ïohsngew ka jingkren markhmat jong u Myntri Rangbah Duh ka Ri na ka rynsan jong ka Red Fort.
Ula ong ruh ba ka Amit Sarovar kala aikam aijam ïa u bad ula kmen bha halor kane.
U Meduwin Marak bad ka Delpinna Sangma ki dei ki nongri dohkha na East Garo Hills.
Ha kane ka jingleit Delhi jong ki, kine ki nongshah khot kyrpang kin ïoh ruh ïa ka lad ban leit ïuhkjat ha ka National War Memorial bad ka Pradhan Mantri Sangrahalya (Prime Minister Museum) ha New Delhi.
Nongpoh:Ka Joint Action Committee of Shillong Western Bypass, ki la rai ban ialeh pyrshah ia ka tnat ka Megha laya Energy Corporation Limited (MeECL), kaba la thmu ban kam nongkynti ia kiba bun ki jaka jong ki nongshong shnong ha ka thain Sumer, Ri Bhoi District bad halor katei ka nongrim, ki la dawa na ka sorkar jylla, ba ka dei ban tuklar lem.
Ki la don kumba 80 ngut eiei ki trai jaka, kiba don jaka ha ka jingthmu ban shna ia ka surok Shillong Western Bypass Ri Bhoi District , ha kaba don na kitei ki trai jaka ki dei na Ri Bhoi bad don ruh kiba la hap hapoh ka East Khasi Hills district.
U Bah Donkupar Sumer, Chairman katei ka JAC, haba kren sha ki lad pathaikhubor, u la iathuh ba ka kynhun ki trai jaka hapoh Ri Bhoi District kaba kynthup ia ka thain Sumer ki la shim ia ka rai ba tyngeh ban ieng pyrshah ia ka jing kam nongkynti da ka tnad MeECL ba ki jaka kiba ka sorkar jylla kan ktah ha ka jingtei ia u surok Shillong Western Bypass ka dei kaba hap hapoh jong kane ka tnad treikam sorkar.
Shuh shuh, u la ong ruh ba ka jingwan kam trai da ka tnad MeECL ia ki katto katne ki jaka ha katei ka thain, ka la pynbitar ia ki trai jaka, namar ia kitei ki jaka ba ki la kam, ki dei ba ki la don ia ki kot ki sla kiba biang, ha kaba ki la dep ban rejister hapoh ka ophis u DC ne ha ki ophis ki Dorbar Raid bad ki Dorbar Shnong.
U la ong ruh ba kum ki trai jaka, kim don kano kano ka jingpyrshah halor katei ka jingthmu ban pyndonkam ia ki jaka jong ki ban shna ia katei ka surok, hynrei kum ki trai jaka ki pyrshah eh ia ka jingwankam ka tnad MeECL ia ki jaka jong ngi bad ngin iakhun tyngeh ban pynshisha halor ka jinglong trai jaka kam pher wat lada ngi hap ban kiew sha Iinglieh ne Iingsaw da kaba iakhun da ka aiñ.
La don ruh kiwei ki trai jaka, kiba la pynpaw ba kane ka jingleh da ka tnad MeECL ka long kaba bakla shaba palat namar ka la shong la sah ha ka jaka jong ka mynta da ki phew phew snem bad ka la dep ruh ban rejister ia ka jaka khlem da don kano kano ka jinghuri hura hynrei ha kane ka kynti pat ba ka Sorkar jylla ka thmu ban tei ia u surok, wan mih bluit ka tnad treikam sorkar ban kam ei ia ka jaka jong ka, da kaba byrthen ruh ba da leilei kan nym ailad ia kane ka tnad ban shu wan kam ei ia ka jaka jong ka.
Shillong:Ka jingrai ka North Eastern Hill University (NEHU) ban pyntreikam noh mar dor ïa ka National Education Policy (NEP) naduh une u snem pule 2023-24, ka la pynmih ïa ka jingshah kynthoh kaba jur na ka Meghalaya College Teachers’ Association (MCTA), kaba la kynnoh ba kane ka jingleh kadei ka bym shong aiñ bad kaba ma ïa ki samla pule.
Ka MCTA ka dang bteng ïa ka jing ïakhih ban pyrshah jur ïa ka jingpyntreikam hak-dak ïa ka NEP 2020 ha baroh ki College kiba don ha Meghalaya kiba pyn ïasoh bad ka NEHU.U Bah Airpeace W.Rani, General Secretary ka MCTA, ula pynpaw ba ka jingshim rai ki bor pynïaid ka NEHU ka la buh dak jingkylli ïa ka jingshong aiñ bad kaba buh ha ka jingma kaba khraw ïa ki samla pule.
U Bah Rani, ula ong ba ka rai ban pyntreikam ïa ka NEP naduh u 2023-24 ka dei ka bym shong aiñ namar kam dei kaba la mynjur da ka Academic Council, ka kynhun kaba la shah pynkupbor ha kaba ïadei bad ki kam pule puthi.
“Ka long ka bym shong aiñ namar kam dei kaba la mynjur da ka Academic Council kaba dei ka kynhun kaban shim ïa ka rai ha kaba ïadei bad ki kam kiba ïadei bad ka pule puthi," la pynpaw u Bah Rani ha ka khubor.
Ka MCTA ka la pynpaw ïa ka jingsngewkhia halor ka jingshim rai kyrkieh, wat la ka Academic Council ka la don lypa ïa ka jingmut ban pyntreikam ïa ka NEP naduh u snem 2024-25, u Vice-Chancellor bad u Officer on Special Duty, College Development Council, kila pynmih mardor ïa ka jingbthah ban pyntreikam noh ïa ka NEP bad kane ka la pynmih pynban ïa ka jingkynthoh halor katei ka jingthmu ka jongki.
Ka MCTA ka la pynpaw ïa ka jingsuba jur ba ka jingshim ïa katei ka rai ka dei ban pynhun ïa ki heh saiñ pyrthei kiba don ha New Delhi.
U Bah Rani ula kynnoh, “U Vice-Chancellor, ka paw ba u kyrkieh bha ban pynhun ïa ki heh saiñ pyrthei ha New Delhi.
Lah ban kdew ba u Vice Chancellor ula shah thung ha ka sorkar pdeng khlem da phaikhmat ïa ka jingsngew bad ïa ka jingangnud jong ki trai ri".
Ka jingleh kyrkieh ban pyntreikam ïa ka NEP ka la pynlong ruh ïa ki nonghikai ban buh jingkylli pyrshah ïa ka bor jongka Academic Council bad halor ki jingduna ha kaba ïadei bad ka jingpynkhreh ki nonghikai.
Ka MCTA ka la banjur ïa ka jingduna ha ka jingpynkhreh, kynthup ïa ka Syllabus ka bym pura na ka bynta ki katto katne ki undergraduate program kum ha ka Music bad Business Administration.
Lane ka pyni ba ka NEHU kam pat long kaba la pynkhreh ban pyntreikam ïa ka NEP 2020 bad ka la pynmih ruh ïa ki jingkylli halor ka jingleh shilliang ha ka jingpyntreikam ha kajuh hi ka jaka pule.
Watla ka NEHU ka la pynpaw ba ka jingpyntreikam ïa ka NEP kadei na ka bynta ka bha ka miat ki samla pule, hynrei ka MCTA ka la pynpaw ïa ka jingsngewkhia halor ka jingleh kyrkieh.
Kala pynpaw ba ka Batch ba mynta ki lah ban mad ïa ki jingeh kiba khraw namar ka jingduna palat ha ka rukom pynkhreh.
Ka MCTA ka la kdew ba ka jingpynslem ka NEHU ha kaban sam ïa ka Ordinance kaba ïadei bad ka NEP bad ka Syllabi ka long ka bynta jongka jingdkoh ha ka rukom pynkhreh.
Ka MCTA ka la pynpaw ruh ba kan don ka jingktah na ka jingpyntreikam ka bym long ryntihlang da baroh ki college khamtam ha ki thaiñ nongkyndong.
Ki Library, jingbym pat kloi ki nonghikai bad ka course syllabi ki dangsah ka jingbym pat shimkhia haduh mynta.
Ka jingban jong ka kam ïa ki nonghikai kan dang ïai khia bha, khlem ka jingpynkhreh ïa ki jingthmu ban thungkam shuh ne kino kino ki jingpynkhreh kiba biang.
Ka association ka buh jingkylli ruh ïa ka jingsngap jar ka NEHU ha kaba ïadei bad ka pisa pilaiñ ha ka jingpyntreikam ïa ka NEP, khlem kano kano ka jingshai ha ka jingai jingkyrshan ïa ka pisa tyngka na ka liang ka sorkar pdeng ne sorkar jylla, ka MCTA ka pynpaw ïa ka jingsngewkhuslai halor ka jingkiew jong ka bai pule ha ki college shimet kaba ktah bha ïa ki samla pule na ki thaiñ nongkyndong bad kan ïalam ruh sha ka jingjur jongka jingsangeh pule.
Ka MCTA ka la buh jingkylli ruh ha kaba ïadei bad ka jingpyntreikam ïa ki kor ki bor katkum, kane ka juk kaba mynta ha kan jingai jinghikai lyngba ka jingpyntreikam ïa ka NEP, ka jingbym don ïa ki kamra treikam la ka jong na ka bynta ki nonghikai ban leh ïa ki Online Class bad kila pynpaw ruh ïa ka jingtakhuh hapdeng ka jingpynbiang ïa ki jingdonkam bad ka jingduna ka NEHU ha kaba ïadei bad ka laiñ ban pynkhreh.
Ka association ka pynrem jur ïa ka jingleh kyrkieh ki Principal jong ki College ha ka ban kylla ïa ka nongrim ka jongki ha kaba ïadei bad ka jingpyntreikam ïa ka NEP bad kila kynthoh ïa ka Meghalaya College Principals’ Council halor ka jingkylla ïa la ka nongrim kaba ki ïeng.
Namar kitei ki jingsngewkhia baroh, ka MCTA kala sangeh ban shim klas ïa kiba pule ha ka First Semester hapoh jongka Four Year Under Graduate Programme (FYUP) bad kila sdang ïa ka Non-Cooperation Movement pyrshah ïa ka NEHU naduh ka 1 tarik u Nailar 2023.
Shillong: U Bah Metbah Lyngdoh u la shah jied biang kum u President ka United Democratic Party (UDP) ha ka sien kaba ar jong ka samoi 2023-2026.
Ia u bah Metbah la jied bad pynskhem ka General Council jong ka party kaba la long ha kane ka sngi Saitjain.
U Dr.Jemino Mawthoh ruh u la shah jied biang ha kane ka kynti ban bteng ia ka kam kum u General Secretary ka party.
Kiwei pat kiba la shah jied kum ki nongkitkam ki long Working President:- Bah Paul Lyngdoh, Bah Titos Chyne, Ma Nujorki Sungoh, Ma Lakmen Rymbui, Bah Donbok Khymdeit, Pa Rikman Sangma, Pa L.C Momin, Bah Renikton Tongkhar.
Vice President:- Bah Allantry F Dkhar, Bah Process Sawkmie, Ma Shitlang Pale, Bah Mayralborn Syiem, Secretaries:- Ma Lasky Rymbai, Bah Jambor War, Bah Balajied Ranee, Bah Mitchell Wankhar, Ma Winning Sungoh, Bah GG Bung Snaitang, Dr Aman War, Bah Teinwell Dkhar, Bah Monarch Shabong.
Joint Secretary:- Bah Ryngkat Lyndem, Bah Sunshine Makri, Bah Anvil Lyngdoh, Ma Tirot Sing Suchiang, Finance Secretary:- Ma  Michael War, Joint Finance Secretary:- Bah  Markynsai  Khongwir, Treasurer:-  Bah  Beyondstar  Kurbah.
Women’s Wing: President :-  Kong Pretty Kharpyngrope, Secretary:-  Kong Wandashisha Rynjah.
Youth Wing:- President :-  Ma Kyrmen Shylla, Secretary:- Bah Balajied Synrem.
Farmers Wing:- President :-  Bah  Ollan Sing Suin, Secretary :- Bah  Synshar Roy Lyngdoh Thabah, Joint Secretary:- Bah  Remington Pyngrope.
Ha kane ka sngi, u  bah Metbah u la ong ba ka party kan sa iakren biang bad ka Sorkar Jylla  ia ka jingdawa ILP bad ithuh ia ka ktien Khasi bad Garo haduh ban da urlong.
“Ngin sa iakren biang bad u Myntri Rangbah ka Jylla ban buddien ia kine ki kam khnang ba kin dup urlong noh" la ong u Bah Metbah.
U Bah Metbah u la ong ba kane kam dei ka sien kaba nyngkong ba ka kynhun myntri ka kynduh ia u Myntri Rangbahduh u Narendra Modi na ka bynta ba un tuklar lem halor kine ki ishu ba kongsan ka Jylla.
Phi kwah shisha naduh dohnud ne tang na sla??.
Katkum ki jingthoh na ki kot histori, ka sorkar Bilat ka la sdang ban synshar ia ka Ri India naduh u snem 1758 lyngba ka East India Company kaba dei ka kompani shimet kaba na Ri Bilat bad hadien katto katne snem la shimti noh hi da ka sorkar phareng (British- Crown Rule).
Kat dang mih ki sngi ka sorkar phareng ka la nang khlaiñ bun bun shah ban ia kiwei kiwei ki Hima rit Hima ria bad tad haduh ki snem 1830, ka sorkar phareng ka la wan hiar sha Ri Khasi (ka Ri kaba laitluid lyngba ka jingsynshar jong ki syiem) hapoh ka jingialam u David Scott ban iaid lynti sha Ri Sylhet (Bangladesh).
Dei ha kine ki snem, naduh 1830 haduh 1864, ka Jaidbynriew kam shym la aili da kaba suk ia ki dohlieh, bad ka jaidbynriew hynniewtrep lyngba ki nongialam kum U Syiem Tirot Sing Syiemlieh, U Kiang Nangbah, bad ter ter, ki la ai jingsneng ia ka sorkar Dohlieh na ka por sha ka por khlem pyndem haduh ka jingiap.
Hynrei namar ba ka sorkar phareng ka la khlain bor palat ryngkat ka jingbun paid da kaba khot bad pynrung shipai ia ki Khar Bangali, Khar Sikhs, Khar Korkhali, Khar Rajput, Khar Bihari bad kiwei kiwei, ka la jop thma bad kurup jubor ia ki Hima Khasi.
Wat la ka sorkar phareng ka jop da kaba suk, hynrei ka iatynjuh bor ki dohlieh bad ki Hima Khasi, ka la pynsah jingkynmaw ia ki jingshlur, jing len lade bad jinglong bym pyndem jong ki nongialam ka Jaidbynriew, wat ha ki bor ba radbah jong ka pyrthei.
Shuh shuh wat la kata ruh, ka sorkar phareng kam shym la pynduh ne pynjah noh ia ka synshar ka khaddar trai ri hangne ha Ri Khasi, bad malu mala ka dang ai lad bad ka dang ithuh ia ka rukom synshar laitluid ha la la ki hima Khasi.
Hadien da ki spah snem ka rukom synshar ha baroh ka Ri India, ka sorkar nongwei ka la sngewthuh shai ba kam lah ban synshar sah ia ka Ri India na kiba bun ki daw bad dei hangne ka sorkar Bilat ka la shim ka sien jam bad ka la pynkhreh ban ai jinglaitluid ia ka Ri India bad ki Princely States (Ki Hima laitluid) lyngba ka ain Government of India Act jong u snem 1935.
Dei ha kane ka Act la thoh shai shaphang ka Instrument of Accession (IoA) lane ka Dulir Ia soh bad la sdang ban pyndonkam ia ka naduh u snem ka jingai laitluid (Nailar 1947).
Dei lyngba kane ka Act, U syiem khynnah U Wickliffe Syiem kum u syiem uba lah ju im ban pule bad trei shabar ka Ri bad uwei na ki Syiem u ba la kham stad u sngewthuh bad iohi jngai ba ka sorkar phareng kan sa ieh noh ia ka jingsynshar ia ka Ri India hadien ha bud bad kan don ka jingeh ia ka Hima jong u.
Kumta mar mar hadien ka jingphet noh ka sorkar phareng u la pynbna laidluid ia ka Hima Nongstoin kum ka Ri ba laitluid bad la sdang ban shna thymmai ia ka Riti Synshar kum ka Ri ba laitluid.
Hynrei ha pdeng ka jingbunkam bad ka jingrit paid, ha kum kata ka por ki shipai India ki la ker kut bad pynbor ia u Sngap Sing Syiem u kñi jong u Wickliffe Syiem ban soi jubor ia ka Instrument of Accession & Annexed Agreement (IoA & AA) lane ka Dulir Iasoh India & ka soskular ia teh ne ki kyndon ia soh.
Ha u snem 1947, ka sorkar Bilat ka la pynbna ban ieh noh ia ka rukom synshar bad ban ai jinglaitluid sha ka India bad Pakistan, bad ka la batai shai ruh ba ia ki Hima laitluid (princely states) kiba don kumba haduh 600 tylli tam, lada ki treh ban iasoh lang sha ka Ri India ne sha ka Pakistan, kin hap ban soi ia ka Dulir Iasoh (IoA& AA) bad lada kim treh ka shong ha ka mon jong ki bad kin lah ban long kiba laitluid hi ban shynshar ialade dalade hi.
Ha kitei ki snem, naduh ba synshar ka sorkar dohlieh, ka Assam ka dei kawei na ki Province kaba khmih ia baroh ki Hima rit jong ka thain shatei lamihngi.
Phewse, tang shu ieh ka sorkar phareng ha u snem 1947, ka sorkar India hapoh ka jingialam u Jawaharlal Nehru lyngba u tnad ialam, u Sardar Vallabhbhai Patel, bad ban pynheh ia u pud u sam ka India bad ha kajuh ka por ka India ban ia pyni bor bad ka Pakistan (bad East Pakistan/ Bangladesh), ka sorkar u Jahawalal Nehru ka pynbor ia shibun ki Hima laitluid ban ia soh jubor sha ka India bad kane ka la leh kumjuh ia ki Hima Khasi.
Hadien ka jingphah soi jubor ia ki Syiem Khasi da kaba pynap da ki shipai bad ktang suloi, ka synrop ki hima Khasi hapoh ka lama jong ka Federation of Khasi States ki la leit aiti ia ka Dulir Iasoh ba tang shipor ban don hapoh ka jylli ka Ri India bad la pdiang ia kane ka Dulir da u Lat jong ka Assam (Governor-General), u C.Rajagopalachari.
Bad ha ka thup ban rung sha ka jylli ba pura jong ka Ri India, ki Syiem Khasi ki hap ban soi sa ia ka Dulir longdoh long snam kata ka dei ka Instrument of Merger.
Hynrei, katkum ki jingthoh bad jingkynthoh na ki riew pawkhmat bad ki riew shemphang la iathuh ba ha shwa ban ban soi ia kane ka Dulir Instrument of Merger, ki Syiem Khasi ki la soi shwa ia ka soskular ban pyrkhat kaba ki khot ka Standstill Agreement ha u snem 1948.
Kaba mut ba ka Standstill Agreement ka dei ka soskular ban pyrkhat srsien la ki hima ki la tikna ne em ban iasoh lang bad ka Ri India.
Bad lada kim pat tikna, ki hima ki lah ban weng ne ki lah ban ai ia ki daw khnang ban ioh kynthup hapoh ka Dulir Iasoh, Instument of Accession (IoA).
Niuma, kumba phah soi jubor ia ka Instrument of Accession, ka sorkar u Nehru kam burom ruh ia ka Standstill Agreement, bad tang hadien katto katne por la rat dyngkhong, la pyndam pyndam noh hi ia ka ha ka 9 tarik u Nailar 1948 bad la pynlong doh long snam jubor khlem da soi ia ka Instrument of Merger ruh.
Shuh shuh khnang ban ia tip lang, ki kyndon hapoh kane jong ka Dulir Iasoh ki pher na kawei ka hima sha kawei pat.
Nuksa, ki kyndon jong ka Dulir jong ka Kashmir ki pher na jong kiwei pat ki Hima.
Ha ka jingshisha ka Dulir Iasoh ka shong beit ha ki Syiem lane ki nongsynshar ban buh ki kyndon lada ki kwah, bad kin sah hi kiba laitluid lada kim kwah ban iasoh.
Ha kajuh ka por, ka sorkar India ka thrang dik dik ban pynheh pud, bad ka pan ban pyniaid ruh tang ka ki kam iada Ri (Defense), ki kam bar Ri (External Affair) bad ki kam ia kren ia khana (communication).
Ha kaba iadei jong ki Hima Khasi bad katba katkum ka jingthoh naka White Paper ba la pynmih da ka sorkar India, ki kyndon hapoh ka Dulir Iasoh jong ka Khasi States (Instrument of Accession on Khasi States) ki long ban don la ka jong ka iing kashari kaba khot ka Federal Court, ka rukom pyniaid ia ka khajna (Excise Duty), ki khlaw ki btap (Forest), ka khyndew ka shyiap (Land), kan don la ka jong ka pla tyngka (Revenue) bad ban thaw ain katkum ka jingdonkam jong ka Jaidbynriew (Legislation).
Lehse ka jaidbynriew ka la klet ia kane ka jingshisha ne lehse ngim shem la tip bniah shaphang kane namar ia ka mynnor hi la hikai ia ngi da ka histori jong kiwei bad ym da ka jong ngi ngi.
Bad haba phai sha ka juk mynta, kum u dkhot ka jaidbynriew la i donkam ban pynim biang bad ban iaid da ka lynti kaba dei, ym da kaba jubor ne ka lynti beaiñ bad kumba ngi lah iohi ia ki jingjia ha ka history ka pyni ba lada ymlah ban pynbeit noh ia kine ki kam lehjubor ka sorkar India ia ki Hima Khasi ka jingialeh kan ym kut shuh namar na kawei ka pateng sha kawei ka pateng la nang thnam ki jingia umsnam ba shyrkhei.
Shuh shuh ym lah khlem da ai khublei ia u Bah John F Kharshiing uba ialeh met bad mynsiem ban pynim biang ia katei ka dulir bad ngi ngeit skhem ba ka jingialeh jong u tei u riew rangbah kan long kaba jop, ym ba kan shu kut noh ha shiteng por ne ban pynbakla noh ia ka History ba shisha jong ka jaidbynriew Khasi.
Nongpoh, 13 Nailar: Kawei ka samla ba dang 21 snem ka rta na ka jylla Assam, ka la khlad noh na sla pyrthei, ka dei ka dei hadien ba ka la ngam jyllop hapoh ka Wan Umtru, kaba don hajan ka Panitola Power House, kaba don ha ki thain Byrnihat ha Ri Bhoi.
Katei ka jingjia, ka la jia hynnin ka sngi Saitjain, ha kaba la ong ba katei ka samla ba la khlad noh, ka la leit ban iabam khana bad ki paralok hapoh katei ka Wah, hynrei ha kaba kum katei ka por, katei ka samla, ka la mut ban leit sum bad dei hangta, ba ka la kum syntuid bad ngam jyllop syndon hapoh katei ka Wah.
Ki paralok kiba la leit lang bad ka, haba ki la iohi ba katei ka samla, ka la ngam jyllop, ki la pynshang hi ban leit ai jingiarap, hynrei kim iohi shuh ia ka, namar ba ka la ngam hapoh katei ka Wah kaba kham jylliew.
Haba kim iohi shuh ia katei ka samla, ki la pyntip noh sha ki pulit Fire and Emergency Service, Byrnihat Station, kiba la ioh ban sei noh ia ka met jong katei ka samla hadien shiteng kynta eiei bad kaba la khlad noh.
Haba iadei bad katei ka jingjia, la rah noh ia ka met jong katei ka samla sha Nongpoh Civil Hospital, na bynta ka Post Mortem, hynrei da ka jingkyrpad kiba ha iing jong katei ka samla, la pyllait noh na ka Post Mortem.
Nongpoh: Kawei ka dukan die dawai (Pharmacy) kaba don ha shnong Pahamsyiem bad kaba hajan ka Axis Bank, ka la lait thaw da ka said na ka jingpluh, kata ka dei hadien ba la don ki riew runar, kiba la thmu ban leit thang ia katei ka Pharmacy, da kaba pyndonkam da ki kynja Umphniang Petrol.
Katei ka Pharmacy, ka dei kaba la tip kum ka A.S Drugs Store bad kaba la dei trai da u Muneshwar Singh, ha kaba la ong ba hynnin ka miet sngi Saitjain, u la mih na katei ka dukan ha ka por 8:30 baje mynmiet, hynrei haba mynta ka sngi, ba ki nongtrei jong u, ki la thmu ban leit plie ia katei ka dukan, ki la lap ia ki bilor plastik ba la thep petrol bad ki jain ba la pynsngem da ka petrol, ki tiar kiba la suba jur ba ki runar ki thmu ban thang ia katei ka Pharmacy.
Katei ka dukan, ba la thmu thang da ki runar kam pat kemding, hynrei ka jingkhang ne ka Shutter jong katei ka Pharmacy, la don ki dak ki shin ba ka la iong na ka jingklang ka ding.
Haba iadei bad katei ka jingjia, u trai jong katei ka Pharmacy, u la ujor da ka Ejahar sha Nongpoh Police Station bad uba la kyrmen, ba ki pulit kin leh ia kaba donkam bad ban kem ia kiba donkti ha katei ka kam runar.
New Delhi: Hadien ka jing iakynad ha Nuh, ha ka 31tarik Naitung 2023, kaba ha Haryana, la iathuh, ba kan don ka jingiaid paidbah sa ha Palwal, kaba la da ai jingbit, da ki bor pulit bad katei ka jingialang, ka dei ban pynkhreh ia ka jingiaid paidbah jong u Brij Mandal Jalabhishek, nongialam ka Vishwa Hindu Parishad, kaba la sangeh noh, na ka jingiakynad ha ka 31tarik Naitung 2023.
U Acharya Azad Shashtri, uwei na ki nongialam jong ka kynhun ba sumar masi lane ka Haryana Gau Rakshak Dal, ha ka khubor jongu, ula ong, ba ka la dei ka por, ban leh tyngeh noh, lane ba la dei ban iap noh syndon lane “do or die situation" bad ba u khot ia ki samla, ba kin sdang noh ban rah suloi.
“Ngi dei ban pynioh laisen suloi noh ia ki 100ngut ki samla ha Mewat bad kam dei ruh ka suloi, hynrei, dei da ka rifle, namar ba ka rifle, ka lah ban siat kham jngai ruh.
Ka dei ka por, ban lehnoh lane ban iap duh syndon.
Kane ka ri, ka don ha ka jing iapait, halor ka nongrim jong ki hindu bad ki Muslim bad ka dei namar U Gandhi, ba kine ki Muslim, ki wan poi sha Mewat.
" Ym tang katta, ula ong ruh ia ki samla, ba kim dei satia ban tieng ia ki ejahar “Ngim dei ban tieng ia ki ejahar.
Don bun ki ejahar, pyrshah ia nga ruh, tangba ngim dei satia ban tieng".
Katei ka jingialang bah, lane ka mahapanchayat, kaba la pynbeit, da ka Sarv Hindu Samaj, kan long ha ka shnong Pondri, ha Palwal district, kaba iasyndah bad ka Nuh bad kaba dei ruh ka shnong, kaba ki don bun bha ki Muslim.
Imat ka Ri India kan pait kan pra lane khie ka thma niam kaba shyrkhei lada ki briew jong ka kim sngewthuh ia ka jingia burom markylliang hapdeng kawei ka niam bad kawei pat.
Khrui baroh saw ngut ki ia shong beit harud dpei.
U Hep ruh u la byrngem ban ym riej.
“Ia ka hok i Mei ngam salia ngan ym ai jem ruh…" La smai u HepHaduh ban da shai phlait ka bneng, u Hep u sa mih bad ryngkang beit ia ka snam ban iakynduh bad la u Kpa.
Bran u shu mareh pynstet la ki kjat bad ka sheptieng artat.
Marsien poi ha iing u shu shong beit bhek ha madan.
“Papa, ale wan sha tei sha iing, ki nongshun ki la lied ia ka jingkhang iing jong ngi bad ngi la ialeh pyrshah ka snam ka la lyngkien ha jingkhang iing jong ngi.
" La iathuh u Hep“Balei khun, kumno me ong.
" U Kpa u la kylli biang.
U Hep u la hab ban iathuh biang.
Mar mar u Kpa kumta hi wut u ieng bad pyrta ia ki katto katne ki Rangbah ban ia leit lang.
Kita ki Rangbah ruh mar mar kumta hi ki wan.
Kumta baroh baroh ki ia mareh da ka speed ban leit sha iing u Maheh.
Lynter lynti u Hep u la nang iathuh ia kaei kaba la jia ha la u Kpa.
“Kin dei beit kito hi ki nongshun ka Kmie jong me, kin sa mad jingeh.
" La ong u Bah Shanbor, Kpa u Hep“Ade nga la klet ban phah khang bha ka iing ha ka Kmie jong me…" La ong pat u Kpa“Nang phah noh ia kine ki Rangbah katto katne ngut ban leit sha iing bad i Mei ioh ki nongshun kin leit sha iing i Mei ruh…" La ong u Hep“Hooid ka dei khun…" La mynjur u KpaKumta hi u Bah Shanbor u la bthah ia arngut napdeng kita ki Rangbah ban leit lem noh sha iing jong u na ka bynta ka jingshngain jong ka iing jong u.
Hadien ba kita ki Rangbah arngut ki la leit sha iing u Bah Shanbor, kiba dang sah baroh lai ngut ki la ia peit bniah bha ia ka jinglong jingman ha iing u Maheh.
Hadien ba la iohi lut ia ka jingjot jingpra bad ka jingbatai u khun ryngkat u Maheh ia kaba la jia ha ka miet ba la leit noh, u Bah Shanbor kum u Rangbah Shnong lem bad kiwei pat ki lai ngut kiba wan sakhi lang ki la shu kyrngah khlieh ia ka jingnud jong u Bah Let bad ka iing jong u.
“Haba kumne ngin ia leh kumno…?" La kylli u Bah Shanbor ia kiba don lang“Ani katne katne te, ym sngew nang pyrkhat shuh… Balei ki leit nud wat ban thmu shim ia ka jingim kumne tang namar i jaka" la ong uwei napdeng jong ki“Kata kein phi kaba eh, tip ngin leh kumno… Haduh katne te phi kaba buh jingma ia kane ka iing…" La ban ktien u Bah ShanborHadien katto katne por ba la shu ia kyrngah khlieh haba ki peit ia kaei kaba la jia.
Uwei napdeng jong ki da ka mynsiem kaba khia u ong“Nga te nga ong Bah phim dei ban ai jem… Iaid beit shakhmat nga tip ba dei beit kito hi kiba la don daw bad phi mymshuwa"U Kpa ka Lydia ruh u bynrap“Kthaw ngan ym aili shuh lada dei ban iap ruh ngam salia namar ka jingshngain ka iing bad ki khun ki ksiew.
Nga tip tikna beit hi ba kane ka dei ka kput u Bah Let pyrshah ia nga tang namar ba nga la iasoh bad ka iing jong phi.
Kumta nga mynta ngan ym riej ia u bad ngan pyni la ka bor pyrshah ia u ryngkat bad phi… Phi shim ia kano kano ka rai, ngan kyrshan lang bad phi" la pynpaw u MahehHadien kata ki ia shong noh ha ka kamra shongkai bad hadien ka jingiatai kaba sani bha u Bah Shanbor u la eh tiaw ka dohnud ba sa shisien un dei ban ai jingsneng ia ka iing u Bah Let.
“Phi ujor noh sha ka shnong, mynta hi ngin sa khot dorbar step noh lashai ban pyrkhat ia kane ka jingjia ha iing jong phi da ka shnong khnang ba baroh ngin ia don bynta lang na ka bynta ka jingbha jong ka shnong bad ngin ym pynioh thiah iohdem shuh ia u Bah Let bad ka iing ka sem jong u.
" La ai jingmut u Bah Shanbor ia u Maheh“To kthaw ngin leh noh kumta phi pynstet ia ka kam, ih kan jia katba jia.
" La mynjur u Maheh bad la ka iing.
Kumta hi u la thoh wut wut ia ka kot ujor bad aiti ha u Rangbah Shnong.
“Shim kane kthaw sa pynbeit ma phi, phi la iohi hi ia kane kaba jia baroh, ka la long shisha ka jingduh bad ka jingjahburom kaba khraw ia ka iing jong ngi lyngba kane ka jingjia.
" La ong u Maheh.
“To kthaw ngan sa pynbeit ma nga bad kine ki Rangbah baroh kiba la sakhi lang.
".
Shillong: Mynta ka dei ka lyngkhuh sngi iap ba ar snem jong U bah Cheristerfield Thangkhiew, hynrei ka seng HNLC, ka la sngew bitar jur ia ka sorkar Jylla, namar ba ka la bthah ia ki nongialam jong katei ka seng, kiba don mynta ha Shillong, ba kin leit buh syntiew, sha u lum jingtep jong U bah Cherishterfield ha Lawmali, ha ka por 8baje mynta ka step, katba kiba ha iing, kin leit buh syntiew, ha ka por 2baje nohsngi.
U Bah Sainkupar Nongtraw, General Secretary jong katei ka seng, ha ka jingthoh jongu, hynnin ha ka facebook peij jongu, ula ong “Kane ka jingleh ka sorkar, ka la pynbitar hi ia ka seng baroh kawei" bad ula ong shuh shuh “Ngim dei ki pulit Meghalaya, ne ki nongtrei sorkar jongki, ba kin teh iangi, katba ki mon.
Lada ka long ha kane ka rukom, ngin weng noh na ka jingiakren" ong ka kyrwoh.
Shillong:Ki nongshong die dukan ha kawei ka jaka jong ka tnat Forest kaba don ha Hyn ñiew Mer Umdieng pun, mynta ka sngi, ki la kyrpad ia u Principal Chief Conservator of Forest & HOFF u R.S Gill, ban ai jaka iaki longkmie ha khmat jong ka jaka shongkai, ba ka sorkar ka thmu ban tei ha kane ka jaka.
Mynta ka sngi ha ka 11 tarik u Nailar 2023, ki nong shong dukan, ha ka jing synran lang ki nong ialam jong ka United Hynniewtrep Movement (UHM), ki la ia kynduh ia u Principal Chief Conservator of Forest & HOFF u R.S Gill bad ki la ai ruh da ka dorkhas, hadien ba ka tnat Forest ka la pynmih, da ka hukum ia ki briew kiba shong dukan ha Umdieng pun ba ki dei ban pyn pra noh ia ka dukan jong ki shwa ka 31 tarik u Nailar.
Haba kren sha ki lad pathai khubor u president ka seng UHM u bah Charlie Rani, ula ong ba kat kum ka jingiathuh u PCCF ka tnat Forest, ka jingpynmih iaka hukum ban beh noh ia kiba shong dukan ha katei ka jaka, ka dei namar ba ka sorkar ka don jingthmu ban tei da ka Park ha Umdiengpun.
Shuh shuh u bah Charlie, ula ong ba na ka liang ka seng kam don kano kano ka jingpyrshah ia ka jing thmu jong ka sorkar ne ka tnat Forest, hynrei na ka liang ka sorkar ruh ka dei ban pyrkhat ban ai jaka shawei ia kine ki longkmie kiba shong dukan mynta ka kynti ha kane ka jaka.
“Ha ka jingiakynduh ia u Principal Chief Conservator of Forest & HOFF u bah R.S Gill, ka seng ka la kren shai ba ka tnat Forest ka dei ban pynthikna ba ka dei ban shah ia kitei ki longkmie ban ioh jaka hakhmat jong kata ka Park ba ka sorkar ka thmu ban tei ha Umdiengpun" la ong u bah CharlieU bah Charlie ula ong ba lada ka tnat Forest, ka lah ban ai jaka ia kiwei ki jaidbynriew ban tei Temple ha Mahadev Khola, balei kane ka juh ka tnat kam lah ban ai jaka ia ki trai ri trai muluk ban ioh kamai kajih ban pyndap ia ka ïing ka sem.
Haba kylli u bah Charlie, ula iathuh ba naka liang u PCCF ka tnat Forest um pat lah ban ong kular, halor kane, namar kin dang ia shong pyrkhat shwa bad ka sorkar ryngkat ka tnat Forest.
New Delhi:Ka kaiphod jong u Comptroller and Auditor General of India (CAG), ka la pyni, ia ka jingbamkruin jong ka skhim Ayushman Bharat – Pradhan Man tri Jan Aarogya Yojana (PMJAY).
Katei ka kaiphod, kaba la leit rah ha Lok Sabha, ha ka Lah Sngi Blei, ka pyni, ba ki don haduh 7.5lak ngut, ki nong ioh myntoi, na katei ka skhim, kiba la pynia soh, tang ha uwei u number phone.
Katei ka skhim PMJAY, ka dei kaba ai jingiarap haduh T.5lak ia kawei ka longing, na ka bynta ka jingshah sumar, ha kaba ki don 12 klur ngut kiba duk, kiba dei ban ioh jingmyntoi na katei ka skhim jong ka sorkar India.
Ka kaiphod jong U CAG, ka pyni, ba ki don 7,49,820ngut kiba dei ki nongioh myntoi, na katei ka skhim, kiba la pyniasoh ialade, ha uwei u mobile number – 9999999999, kaba dei ka number lane ka Beneficiary Identification System (BIS).
Katei ka kaiphod, ka dei halor ka jingbuddien ia ka jingtreikam jong ka skhim PMJAY, naduh U Nailur 2018, haduh U Lber 2021, ha kaba la lap, ba kiba pynrung kyrteng, ki don ia u juh u number, lane ia ki number ba shu thok.
Nangta la iathuh shuh shuh, ba ki don 1,39,300ngut kiba don kyrteng bad kiba la pyniasoh ha uwei u number 8888888888, bad sa 96,046 gut ha uwei u number 9000000000.
Ka don sa kawei pat ka jinglap jong U CAG bad kata ka long, ba k don 43,197ngut ki longing, kiba pyni, ba ki don ki dkhot jong ka iing, kiba don briew 11ngut bad don ruh kiba kam, ba ki don haduh 201 ngut ruh bad ki don ruh kiba la ioh bai bam tymmen, kiba la pynrung ha katei ka skhim, kum ha Chandigarh, Haryana, Himachal Pradesh, Karnataka, Maharashtra, bad ha Tamil Nadu.
Nangta la lap shuh, da ka kaiphod jong U CAG, ha kaba la jied ia ki hospital, ki bym biang tiar satia bad kiba dang tlot ka jingsumar, ia ki nongpang, ba kin shah sumar, ha ka kyrteng jong katei ka skhim PMJAY bad la don ruh kiba don da ki kyrteng kiba thok bad kiba pyndonkam da u aadhar number, uba shu thok.
Shillong:Kum shibynta ban pynkhlaiñ shuh shuh ïa ka kam khaïi marrep bad ban ïarap ai jingmyntoi ïa ki nongrep ban lait na ka duhnong, na ka daw jong ka jingwan lynshop jong ki bor mariang na ka liang ka Hill Farmers Union (HFU) ka la shim bun ki lynti sienjam haba ïadei bad kane ka kam.
Halor kane ki nongïalam ka seng ki la ïathuh ba hadien ka jingïoh lad ban shimbynta ne attend ïa ka India- Bangladesh Business Conference ha Dhaka la ïoh ban ïakren shibun ki kam haba ïadei bad ka khaïi pateng ne pynïaid ïew ïa ki marrep sha kane ka ri Bangladesh.
“Ka Hill Farmers Union India bad ka Bangladesh Organic manufacture Co.
ltd ngi la mynjur ban soi ne sign ïa ka Memorandum of Understanding (MOU).
Ngi la ïakut ban shalan (export) ïa u Mar rep na ka jylla jong ngi sha Bangladesh, ïa kane ka jingshalan ne export ïa ki marrep na ka jylla yn leh lyngba ka Cooperative Society kaba la don lypa ïa ka Export license," ong ka khubor na ka HFU.Ka seng ki nongrep ka la ong ruh ba ïa mynta ka Cooperative kan phah pynpoi ne sam (supply) ïa u Sying 1no ba dang thymmai (Fresh) bad u Slice Shynrai (slice dry) bad kane ka company na Bangladesh ka la pynpaw ruh ïa ka jingkwah (Expression of Interest) EOI ban ban thied (import) ïa u cashew Sohniamtra sohphan bad ïa baroh ki jhur ba dang thymmai (fresh vegetables).
Shuh shuh na ka liang ka HFU ka la pynpaw ruh da kaba ong, “Bad kane ka jingsupply (Export) ïa baroh ki marrep sha ka Ri Bangladesh.
Ngi la pyntikna ba ka jingot kilo kan nym treikam.
Ngi kyrmen ba kane ka jingthmu kan long ka jingkyrkhu kaba khraw ïa ki nongrep jong ngi.
"wan buh hangno kine ki mar.
Shillong:Ka kynhun myntri jong ka Sorkar ka la rai ban teh lakam noh ia ka jingleit bar ri ki ophisar Sorkar, ha kaba yn shah tang 2 sien shisnem kata ruh ha ryngkat ki nongrim kiba biang.
Haba kren sha ki lad pathai khubor, u Myntri uba dei u nongaiktien ka Sorkar MDA-II, u Bah Paul Lyngdoh ula ong ba kane ka rai la shim haba buh hakhmat ia ka pla tyngka ka Jylla, bad ruh halor ka jingdonkam ban pynshong nongrim bha ia ki jingleit.
U la ong ba lada ujuh u ophisar u hap ban leit jingleit arsien, u dei ban aiti shuwa ia ka kaiphot ba pynhun jong ka jingleit kaba ha shwa, bad da ka jinglah jong u ban aiti ia ka kaiphod kaba pynhun bad kaba pyni ia u soh, yn sa lah ban ai jingbit ba un leit biang sa shisien, bad bynrap shuh shuh ba ka Sorkar kan bei pisa tang ia ka jingleit kaba la buhm katba ia kiwei pat ki jingleit yn hap ban bei da ka Sorkar India lane kino kino ki agency ba nabar Ri.
Ha kajuh ka por u Myntri u la pyntip ba kane ka rai jong ka Sorkar kan nym treikam tang lada kine ki Heh Sorkar ki leit sha bar-ri ban pdiang ia ki khusnam na ka liang jong ka bynta ka Sorkar Meghalaya.
Haba kylli, u Bah Paul ula ong ba ka la don ka jingkyrpad ba ki jingleit donkam ki ophisar shabar ri hap ban ioh jingbit na u Myntri Rangbah ka Jylla, hynrei khnang ba kan nym don shuh ka jingpynsyrwa kai ia ka pisa paidbah mynta ka Sorkar kala rai ban da pynshong nongrim bha ia kum kine ki jingleit, pynduna ia ka jingleit shabar-ri tang arsien bad ruh ban aiti ia ki kaiphot.
Haba iadei pat bad ki Myntri Sorkar, u la ong ba kane ka shong ruh ha ka jingai jingbit jong ka Ministry of External Affairs (MEA) bad dang shen, ka MEA kala wanrah ia ka kyndon ba pyrkhing bha wat ban ai jingbit ia kum kine ki jingtyrwa leit bar ri.
Shillong:Ka Sorkar Jylla ha ka sngi Thohdieng, kala ai jingmynjur ïa ka Mid-Career sponsored courses ne ka jingleit pule pyntbit ba la bei tyngka da ka Sorkar, na ka bynta ki Ophisar ba bat ïa ka kyrdan kaba heh, khnang ba kin kham shemphang bad ban lah shakri kham bha shuh shuh ïa ka Jylla.
Ka Sorkar ka la shim ïa kane ka rai ha ka jingïalang jong ka kynhun Myntri ba la pynïaid da u Myntri Rangbah ka Jylla Conrad K Sangma.
“Ka kynhun Myntri kala ïakren ïa ka mid-career sponsored courses na ka bynta ki Heh Ophisar jong ka All India Services, Meghalaya Civil Service, Meghalaya Police Services, Forest and Finance Services ba kin nang pynproh jabieng bad ban pynjanai ïa ka jinglah shakri ki Ophisar jong ka Jylla, kaba long kongsan ha ka jingiatreikam hapdeng ki bor synshar saiñ pyrthei bad ki paidbah," ong u Myntri bad Nongaiktien ka Sorkar u Bah Paul Lyngdoh haba ïakren bad ki nongthoh khubor hadien ka jingïalang.
U Bah Paul u ïathuh ba ha ka jingïakren, ka Sorkar ka la rai ruh ban pynshlur bad ai ïa ki jingmyntoi ïa ki Ophisar ba kin bteng ïa ka jingleit pule pyntbit ha ki University bapher bapher, kiba ai ïa ki degree bad diploma course kiba kham heh kyrdan bad ïa kine yn shim da ki Ophisar khlem da pyndkoh pat ïa ka kam, kaba mut ba kin ym shim satia ïa kano kano ka shuti ha ka por ba ki dang don ha ka jinghikai pyntbit.
“Kan ym don satia ka shuti pule, kin ïoh ïa ka por ban pule ïa kine ki course ha ki kut taïew lane hadien ba kut ka por treikam ki Ophis," ula ong.
U Bah Paul u ïathuh ba ïa kine ki course la dei ban ithuh bad ki kynthup ïa ka MBA ba la tyrwa da ka IIM Shillong, Master in Public Policies kaba don ka online course ba la tyrwa da ka OP Jindal Global University, Professional Certificate Programme bad Data Science bad AI kaba dei hi ka online course ba la tyrwa da ka Indian Institute of Information Technology, Bangalore lane University of Merriland, Ph.
D Programme ba la tyrwa da ka IIM Shillong bad ka part time PH.d ba la tyrwa da ka Jindal Global Law School bad IIT, Executive fellow in Management lane Ph.
D in Management Programmes ba la tyrwa da ka IIM.Kum ka jingai jingmyntoi ïa kine ki Ophisar, u Bah Paul ula ong ba ka Sorkar Jylla ka la mynjur ïa ka jingtyrwa ban bei ïa ka bai pule (tution fees) ïa ki programme haduh T.15 lak ïa kaba la buh ruh ïa ki kyndon kum ka nuksa, ki Ophis ki dei ban dang don sa 7 snem ha ka jingshakri, ki dei ban shim ïa kane ka jingpule kum ka part time khlem kano kano ka shuti pule kot bad manla u snem haduh 3 ngut ki Ophis kin ïoh leit pule bad yn bei tyngka da ka Sorkar.
U pyntip ba ka Sorkar kan sa thaw ruh ïa ka Committee kaba khlieh da u Chief Secretary, ka ban sa bishar bad ai jingmynjur ïa ki application jong kine ki Ophisar.
Ha kajuh ka por, ka Kynhun Myntri ka la mynjur ruh ïa ka draft jong ka jingkren lamphrang ha ka sngi rakhe ïa ka Sngi Laitluid ka Ri, kaba kdew ïa shibun ki kam ba ka Sorkar kala leh naduh ba ka shimti ïa u lakam ban synshar.
Shillong: Ka jingleit on thang, ia U bah Sumar Sing Sawian, kan long mynta ka Sngi U Blei, ka 9tarik Iaiong 2023, ha kaba ia ka met jong utei u rangbah, yn rah na ka iing sah jongu ha Umroi, Labansaro, ha ka por 1.30 nohsngi bad yn leit on thang ha Jingthang briew, Jaiaw.
U Bah Sumar, ula khlad noh ha ka miet jong ka sngi thohdieng, ha ka iingsah jongu ha Umroi, Labansaro, ha ka rta kaba 81snem.
U Bah Sumar, uba dei uwei na ki nongthoh khubor, ba la ih bha, ha kane ka kam, ula don ha ka tnat pathai khubor, kaba paw bha jong ka India, ka Press Trust of India (PTI) bad ula long ruh u nongseng bad U Editor jong ka kotkhubor Apphira.
U Bah Sumar, u long ruh uwei na ki nongialam ba rangbah jong ka Seng Khasi Sengkmie, ha kaba u dei ma u, uba lam lynti ia ka jingleit kiew Lum Sohpetbneng, ba shisien shisnem, ba la tip, kum ka “Kiew Pyneh rngiew".
Shillong: Hadien ba la ioh jing ujor na ki paidbah ka thain halor ka jing dkoh treikam ka CHC Namdong bad ha ka 6tarik iaiong 2023, ka Khasi Student Union Namdong Area Unit, ha ka jingialam u Adhoc President samla Kitboklang Lamare bad u General Secretary samla Juhhi Tariang bad katto katne ngut ki dkhot, ki la leit kynduh bad buh jingthoh halor ba katei ka CHC, kan ym lah shuh ban pdiang ia ki nong pang ban shah sumar namar ba ym don um ka CHC Namdong la shibnai shiteng mynta.
Halor kane ka seng ka la pynpaw ba kam sngew lah ban pdiang ba kat ka CHC, kam don ia u motor tan um uba biang ka la leit ban ia kynduh bad u DM&HO u Dr.KC Ajar.
Haba iakren bad u DM&HO u la kular ban shimkhia ban pynbiang hapoh shitaiew bad na ka liang ka seng, ka la kren shai ba lada ym lah ban pynbiang um ne pdiang ia ki nong pang kam banse ban khang tala lane shim da kiwei pat ki sienjam ia kane ka CHC kiba dei peit kin hap shim ia ka jing kit khlieh.
Ka seng ka la ioh ruh ban pynsngew sha u DM&HO halor ka jing bym biang por ki nongtrei kum ki chokidar, pharmacist, bad kiwei, ong ka kyrwoh khubor, na u samla Juhhi Tariang.
New Delhi:Ka myntri ba dei khmih ia ka tnat pla tyngka jong ka ri india,ka Nirmala Sitharahman, ka la kynthoh tyngeh ia ka parti Congress, haba iadei bad ka jing kynthoh jong ka Congress ba u myntri rangbah duh jong ka ri u Narendra Modi, u shu sngap jar ban leh eiei ha ki khappud bad ka ri China, katba ka Sitharahman ka la pynphai nia ba dei u Myntri Rangbah duh ba nyngkong jong ka ri u Pandit Jawaharlal Nehru, u ba la dep thet kti lypa haba iadei bad kane ka mat ha ki thaiñ shatei lammihngi jong ka ri.
Ka la iathuh ruh ba ha u snem 1962 ka thaiñ shatei lammihngi ka la shah iehnoh bad u Nehru ha katei ka por, u la thet kti haba iadei bad ka thaiñ shatei lammihngi.
Ka la kam ruh ba ka la pynsahngeh ia ka ri China ban wan sha Arunachal pradesh, ka kam ka la kren kham jam ban ia ka ktien, ka parti Congress ka kam ba u Modi u sngap jar, hynrei u Rahul Gandhi u dei ban peit shwa mano u myntri rangbah duh ba nyngkong jong ka ri, ha kaba ka la iathu ruh ba u Pandit Jawaharlal Nehru, u la ong “Nga thet kti na bynta ka thaiñ shatei lammihngi", la ong ka Sitharahman.
Ka Nirmala Sitharahman ka la iathuh ruh ba lada phi leit sha ki jylla kum ka Assam bad Arunachal Pradesh, kin iathuh ba ki paidbah jong ka jylla Arunachal Pradesh ki skhem bad ka ri India bad ka ri China ka dei ban phet shisyndon, la iathuh ka myntri jong ka sorkar pdeng.
Ka india ka la kyntait ruh ia ka jingbuh kyrteng jong ka ri China ia ki katto katne ki jaka ha ki bynta jong ka jylla Arunachal Pradesh, ha kaba ka India ka la ong ba ki kyrteng ba dang thymmai kum dei kiba shisha bad ka jylla Arunachal pradesh ka dang hap ha poh u pud u sam jong ka India.
Kane ka jing pynpaw ka India ia ka jing pyrshah ka dei hadien ba ka ri China ka la jer kyrteng thymmai ia kum ba 11 tylli ki jaka ha jylla Arunachal Pradesh, kaba dei ruh ka khappud ba shathie bad ka ri Tibet.
Shillong:Ka Hynniewtrep Borders Dispute Redressal Forum (HBDRF) mynhynnin ka sngi ka 6 tarik u Ïaiong, ka la wan ban dawa na u Chief Election Officer (CEO) ka jylla ban pynrung kyrteng noh ia ki Khasi kiba sah ha Block I bad Block II.Ha ka jingia kren bad ki lad pathai khubor, u Chairman jong ka HBDR ba la tip u bah Chandame Sungoh, u iathuh ba ka seng ka dei ka kynhun ka ba peit ia ki jaka ki ba don hapdeng ka jingia kajia pud hapdeng ka Meghalaya bad Assam bad ka dei ka kynhun kaba peit iaka bha ka miat ki paidbah ba sah ha kitei ki thain jong ka Block I bad Block II.Shuh shuh, na ka liang u bah Chandame, ula ong ba ka jingeh ka long ba ha kane ka ilekshon ba dang shu dep shen kiba bun ki nongshong shnong ha kitei ki thaiñ kim da biang bha ka jingsngewthuh ha kaba iadei bad kam ilekshon.
Ula iathuh ruh ba kiba bun hi ki pynrung kyrteng sha ki shnong ba don lypa hapoh ka Electoral Roll jong ka jylla Meghalaya ba kynthup ia ki shnong Muriap, Mynriah, Madanmyni bad kiwei kiwei de ki shnong, u la bynrap.
“Namar ki paidbah ki la don lypa ia ki kyrteng shnong kiba dei ha Meghalaya hala ki EPIC Card kum ka shnong Saitsohma, Khanduli, Mukroh, Sahsniang, Mokaiaw bad kiwei kiwei, ka HBDR ka sngewdei ruh ban dawa na u CEO ban kynthup noh ia kum kine ki paidbah sha Meghalaya" la ong u bah Chandame.
U bah Chandame ula ong ba ka kamram jong ka seng ka long ba kin leit ban pynshai ia kane, sha kitei ki shnong ki ba kynthup kumba 36 tylli ba kin pynbiang noh ki kot ki sla baroh ha ki shnong ki thaw jong ki bad ba pynrung kyrteng noh haka Electoral Roll ha la ki jong ki jong ki shnong jong ki.
Kumba 30% ki don kiba don Vote ha ka jylla Assam, hynrei ka kyrteng jong ki, ki jait jong ki, ka rukom thoh kam iadei ha ka spelling namar ia ki la wan shim kyrteng na ki briew ki bym iadei na ka juh ka jaitbynriew bad ruh kine ki briew mynta ki la pynpaw ba kim kwah shuh ban dang iai don bynta bad ka jylla Assam, la pynshai u bah Chandame.
Haba kylli ia ka jingpynshai na u CEO, u bah Chandame ula iathuh ba CEO ula pyntip ba hapoh ka kyndon ka Election Commission jong ka ri India, kam don aiñ ban pynrung kyrteng ia ki shnong, hynrei ban pynrung kyrteng tang ia u briew.
Shillong:Ha ka step jong ka 3tarik Iaiong 2023, ha ka por 9baje mynstep, ki katto katne ngut, ki dkhot jong ka Hynniewtrep Achik National Movement (HANM), ki la leit sha ka Miracle Spring View Guest House, kaba don ha Mawdiangdiang bad ki la byrngem byrsit ia ki nongwan kai, kiba don ha katei ka jaka sah pyngngad.
Kitei ki nongwan kai, ki dei kiba wan kai na ka bynta ar sngi sha ka jylla, ba kin wan peit ia ki katto katne ki jaka mane blei bad ban peit kai ia ki jaka ba itynad.
La iathuh ba kitei kiba wan, ki byrngem ruh ia u trai jong jong katei ka iing sah bad katei ka la pyntieng ia u trai jong katei ka iing bad kumjuh ia kitei kiba wan sah ha katei ka jaka sah.
Ki pulit ka Rynjah, ki la shimti ia ka jingtohkit, katba kum ka Rynjah P.S Case No.39(04)2023 u/s 506/342/34 IPC bad lai ngut ki la shah kem mynta ka sngi.
Ki bor pulit jong ka East Khasi hills, ki maham ia kino kino kiba pynthut ia ki briew, kiba wan shangkai sha ka jylla.
ka Sorkar ka dei ban wad lad ban pynduh noh katto katne kine ki seng pynsniewlang ieh tang ki seng ba pynbhalang bashisha.
Shillong: Ka Khasi Student Union (KSU) Laban circle ka pynrem jur ia ka jinghalla jong ka Vishwa Hindu Parishad (VHP) bad pyrta Jai Shri Ram ha khmat jong ka iing Mane Presbyterian Laban.
Kane ka jingpyrta jong kitei ki VHP, ka dei ha ka 2 tarik u Ïaiong 2023, kaba dei ruh ka sngi U Blei ha ka por ba ki la pynlong ia ka jing iaid paitbah kum ka jingleh ñiam jongki.
Ha ka jingiakren bad u bah Roben President ka KSU Laban circle, mynta ka nohphai sngi ka 6 tarik u ïaiong u la ong ba ka jingleh jong kitei ka long kum ka jing pyndom bad pynbitar ia ki khristan hapoh ka jylla da kaba ki la pyrta Jai Shri Ram bad kumta na ka liang ka seng kam lah ban shu sngap jar ha kaba iadei bad kane, u la ong.
“Kum ka seng ngi burom ia baroh ki niam kiba don ha ka jylla bad ngi dawa ruh ba kiwei ki dei ban burom mar kylliang bad kane ka jingiaid rali jong kitei ka la pynthut ia ka iaid ka ieng bad ka la pyntieng pynsmiej bad kam dei kaei kaei, hynrei ka dei tang ka jingpyni bor" la bynrap u bah Roben.
Ki nongiaid lynti ki la ioh sngew ruh ba kine ki briew kiba don ha kane ka rally ki la pyrta ba kin pynkylla ia ka Meghalaya sha ka Hindu State.
Ka seng ka la ioh jingtip ruh ba lashai ka dei ka sngi kyrpang jong ki khristan ban rakhe ia ka Good Friday bad ruh ia ka Easter Sunday ba ki don ki katto kattne ki kynhun ki ba thmu ban iaid rally, hynrei ki la leit ban kynduh ia u DC ka East Khasi Hills, u la ong ba kam don kano kano kaba kum kata, hynrei ka seng ka la kren da ba shai ba lada don ba kum kata lada ki bor pyniaid kim lah ban teh lakam, ka seng kan sa shim ia la kajong ka sienjam, ong u bah Roben.
Shillong:"Ki mynder ki kamai suk, ha kane ka ri jongngi" ong U bah Alkwiz John Kharbani, General Secretary jong ka East Khasi hills Local Taxi Welfare Association.
U Bah Kharbani, u kren ia kane, haba leit ia kynduh ia U Bah Rangkynshai Kharbuki, Executive Member jong ka tnat Trade bad kumjuh ia U Bah Victor Ranee EM jong ka tnat Labour.
U Bah Kharbani, u ong shuh shuh, ba kiwei ki ioh laisen, ne ki ioh permit, haba ki trei kam trei jam ha ki jaka, kiba hap ha u pud u sam jong ka Sixth Schedule, hynrei, kaba lyngngoh, ka ong ba ki nongniah kali, kim donkam satia ia ka work permit lane ia ka trading license, haba ki niah kali.
“Ki wan na Bihar, ki wan kamai, hynrei kim don labour license" bad u ong shuh shuh, ba ka District Council, haduh mynta, kam ju phai khmat satia ia kane ka bynta.
La ong shuh shuh, da utei u nongialam ki nongniah taksi, ba ym dei shuh hi ban ai laisen ia ki bar jylla, halor ka kam niah kali, namar ba ki Khasi, ki la lah ban trei hi dalade.
Shillong:Ka ophis jong ka Sub Divisional Officer, Pynursla Civil Sub Division, ka pyntip, ba na ka bynta ban teh lakam ia ka leit ka wan jong ki kali, kiba kit mar na Pynursla sha Dawki, kumta la shah ia 450 tylli ki kali, ba kin iaid man ka sngi bad kitei ki kynthup ia 60 tylli na M/S Bankyrshan Kshiar, 20 tylli na M/S Hanbor Khongtani, 20 tylli na M/S Edarstar L Nongbri, 20 tylli na Banteinam L Nongbri, 15 tylli na M/S Shimhok L Nongbri, 70 tylli na M/S Lamonlang Massar, 70 tylli na M/S Milphiya Massar, 20 tylli na M/S Edingson Khongnohbeh, 85 tylli na M/S JJ Roy Khongmawloh, 50 tylli na M/S Donboklang Khongkhlad bad 20 tylli na M/S Khrikshon Lyngkhoi.
La bthah ruh ia ka Riwar Mihngi Miner’s Association, ba kan pyntreikam ia katei ka kyndon, ba la buh haneng.
La bthah ruh ia ki trok, ba kin ieng ha kawei ka jaka bad ba kin mih sha Tamabil Dawi, ha ka por 10baje mynmiet.
La maham ruh ia ki trok, kiba kit palat pud bad la bthah ruh ia ki nongniah kali, ba kin pyndonkam beit ia la ki jong ki jaka sum jaka sait, ban lait na ka jingsaphriang ka jingpang Covid, namar ba mynta kam pat duh jait satia.
Halor katei ka rai jong ka SDO Civil, U bah Ribanroi Lyngdoh, President Riwar Mihngi Exporter and Miner Association, ula kyrpad ia ki truck baroh ba kin pynieng beit tang ha ki jaka ieng ba la buh bad ban mih ha ka por ba dei ban mih katkum ka hukum, ba la pynmih; khnang ban lait na ka jingpynwit ia ki paidbah.
Shillong:Ka Tnat Animal Husbandry & Veterinary ka Jylla ka la pyntip ba ka khlam sniang ba la tip ha ka ktien nongwei kum ka African Swine Flu, ka la lynshop mynta ha Jylla bad pynbna ïa ka shnong Dalu bad ka Asiragre kiba hab hapoh ka Dalu Block, West Garo Hills kum ka thymmei ba sdang kane ka jingpang (Epicentre).
Kane ka jing pyntip ka la mih hadien ba ka Tnat ka la ïoh ïa ka kaiphod jingtohkit na ka North Eastern Regional Diagnostic Laboratory (NERDDL), Guwahati ba pynthikna ïa ka jinglynshop jong ka jingpang African Swine Flu hadien ka jingleh test ïa ki snam sniang.
Ïa kane ka kaiphod la ïoh pdiang ha ka 30 tarik Lber, 2023.
U Dr.Manjunatha, C, IFS, Secretary ka Tnad Animal Husbandry & Veterinary u pyntip ba ïa kane ka kaiphod la ïoh pdiang ha ka 30 tarik Lber, 2023 bad kum shibynta ban ïada, tehlakam bad ban rat dyngkhong ïa kane ka jingpang, u Lat ka Jylla ula pynbna ïa ka Shnong Dalu bad Asiragre kum ki thymmei basdang kane ka khlam.
U Lat ula pynbna ïa kane katkum ka kyndon 6 bad kyndon 20 jong ka Prevention and Control of Infectious and Contagious Diseases in Animals Act, 2009.
Une u Heh Ophiar u pyntip ba ka Sorkar ka la pyntreikam ïa ki jingpyrkhing ba mardor ha kine ki shnong bad pynbna ruh ïa ki shnong ba hapoh ka 1 Km radius na kine ki thymmei kum ki ‘Infected Zone" bad baroh ki shnong ba hapoh 10Km radius kum ki “Survellance Zone".
Ka Sorkar ka la pynmih ruh ïa ki jingbthah ba ym shah shuh ban kit ïa ki sniang, ki sboh, ki doh kynthup ruh ki tiar ki tar na ki sem sniang bad kumjuh ruh ki dawai ba sumar ïa kine ki sniang na kine ki shnong ba la ithuh kum ki Infected Zone sha ki Survellance Zone bad ki shnong ba pat don jingpang.
La khang ruh ban kit ïa ki sniang, ki sboh, ki doh, ki jingbam bad kiwei kiwei na ki Survellance Zone sha ki Disease-Free Zone.
Ka jingkit ïa ki sniang tang hapoh ka Survellance Zone la shah lait noh ban kit sha ki Infected Zone.
Nalor kane, la khang ruh ban rah ïa ki doh sniang na ki Surveillance Zone sha ki Disease-Free Zone haba bthah ba ïa ki sniang kiba ïap, dei ban da tep bha nalor ka jingber shun rben ym ban shu bret sha ki nala, ki wahduid, ki wahheh.
Ka Sorkar kala khang ruh ïa ki briew ban rung ban mih sha ki shnong ba hab hapoh ka Infected Zone katba ïa ki kali ba mih na ki Infected Zone la shah ban mih tang hadien ba la pynkhuid bha bad ba synreit dawai.
Nongpoh:Mynhynnin ka sngi ha ka por 1 baje eiei nohphaisngi, ki Pulit Ri Bhoi ha ryngkat ki Pulit ka Nongpoh Police Station, ki la ioh kem ia uwei u rangbah, uba la shah kynnoh ba ki la donkti ha ki kam shalan Drok na Guwahati ban pynpoi sha Nongbah Shillong.
Utei u rangbah uba la shah kem noh ha ki Pulit Ri Bhoi, halor ka jingshah kynnoh ba u dei u nongkhaii drok, u dei uba la tip kum u Dipankar Ghosh na Upper Jail Road, Shillong, ha kaba ki Pulit ki la ioh jingtip, halor ka jingdon uwei u rangbah, uba la mih na Guwahati, da ka jingthmu ban pynpoi Drok sha Nongbah Shillong, kumta haba ki Pulit ki la pynap shrip ha Shangbangla, ki la iohkem syndon ia utei u rangbah na kawei ka Suma kamai kaba don ia u number M-10-A-2089.
Haba ki Pulit ki la bat ia katei ka Suma Kamai bad haba ki la Talasi, ki la lap haduh 20 tylli ki song Sabon bad uba la ia u Drok Heroine uba don ia ka jingkhia kaba 191 gram.
Haba iadei bad katei ka jingiohkem ia utei u Rangbah, ki Pulit ki la pynhap ia u ha ki kyndon kam runar bad la rejister Case ia u katkum ki kyndon ka NDPS Act.
Shillong:U Myntri ka tnat Bording u AT Mandal ula ong, ka sorkar ha ka jingbym banse bad ka la pyn treikam ïa ka jing pynlip ïa ka bording ilektrik, namar ka jingduna um ha ki wah ha ka jylla.
“Ka long kaba shisha ba ki paidbah kila mad ïa ka jingeh na ka jingpynlip ïa ka bording ilektrik ne Load Shedding bad wat ki khynnah pule kiba ïaleh eksam ruh kila shem jingeh bad ngi don ka jingsngewkhia halor kane.
Hynrei ha kum kane ka aïom, kiba bun hi ki jaka pynmih bording kim lah ban pynmih bording namar ka jingduna jong ka um ha ki wah kiba shaniah ha u slap ban shlei," ong u AT Mondal.
Ula ong, nalor katei ka jingeh, sa kawei pat ka jingeh kaba la mih ka dei ba wat na ki projek jong ka sorkar pdeng ruh kim shym la lah ban pynbiang ïa ka bhah bording ilektrik kaba ka jylla kadei ban ïoh bad ka jingkhang ïa kitei ki projek ka jylla ka la duh bun bha ïa ka bhah bording.
U Mondal ula ong ha ka por lyiur haba ka jylla ka pynmih bun ïa ka bording ka ju ai kylliang ïa ka bording sha ki jylla ne sha kino kino ki kynhun bad haba ka jylla ka mad ïa ka jingduna ban pynmih bording ka ju shim biang ïa kane ka bording na kitei kiba ka la ai kylliang, hynrei mynta haba kiwei pat ki jaka kila sdang ban shit, kim treh ban ai ïa ka bording namar ba ka jur palat ka jingdawa ïa ka bording ilektrik, hynrei ka Meghalaya Electricity Corporation Limited (MeECL) bad ka Sorkar ki dang trei shitom ban ïaleh ban weng ïa ka jingeh jong ki paidbah.
“Ka jingpyntreikam ïa ka jingpynlip bording da bun kynta kam dei satia ka jingleh khnang hynrei la leh ïa katei da ka jingbym banse namar ka jingpynmih duna palat ïa ka bording ilektrik," ong u AT Mondal.
Ula ong, shisien ba ka jinglong jingman ka la bha biang, ka sorkar kan sa pynjynsur noh ïa ki kynta jong ka jingpynlip ïa ka bording ilektrik ha ka jylla.
“Ïa mynta hi ngi dang lah ban pynmih tang 88 Million Unit hynrei ka jingdonkam ka long haduh 200 Million Unit bad ka jingduna jong ka jingpynmih ïa ka bording ka long haduh 112 Million Unit," ong u Myntri haba pynpaw ïa ka jingbynniaw ba ka jylla ka la mad ïa ka jingeh.
Ula ïathuh ba ka sorkar ka la dep shim ïa ki rai ban pynmih bun ïa ka bording bad ka la ïasoi ïa ka Memorandum of Understanding (MoU) bad ki kompani shimet kiba pynmih bording hynrei kam shym la lah pat ban urlong namar kito kiba don jingmut ban sdang noh ïa ka kam, kim shym la sdang satia namar ka jingïakynduh ïa ki jingeh bad ka sorkar ka dang khmih ïa kine ki bynta khnang ba ka kam kan ïoh ban ïaid noh shakhmat.
Haba kylli sa katno ka MeECL ka dang shah ram ban siew pyndep, u AT Mondal ula ong ba um don satia ïa ka jingkheiñ kaba paka namar ba katei ka jingsiew kadei kaba la siew man la ka por bad ula pynthikna ba ka sorkar ka dang kyrshan ïa ka MeECL kumta ym dei ban khuslai eiei halor kane ka bynta.
Shillong:Hadien ka jingjia shah pyniap ia ki rangbah 5 ngut ha ka shnong Mukroh kumba 3 bnai ei ei mynta ka la leit, ki nong shong shnong jong ka shnong Mu kroh, ki la pynpaw ba wat la ka sorkar Meghalaya ka la buh ia ki Pulit ban pahara ia kitei ki jaka, hynrei ka dangdon hi ka jingsngew syier bad sngew tieng.
Ha ka jingiakren bad u Rupang ki nong shong shnong ka Mukroh, ki la pynpaw ba hapoh shnong, ki shong suk hi, hynrei don ki por ba ki karbi ne ki nong Assam, ki ju wan poi ha kane ka jaka ban wan shondur.
Shuh shuh ki la ong ba ka sorkar ka dei ban buh kham bun ki pulit ban pahara ha kane ka shnong, namar mynta ki pulit kiba ap ban pahara, ki don tang kumba 6 ngut bad ka dangdon ka jing bym shongshngaiñ hapoh shnong pohthaw.
Ki kyrpad ruh ia ka sorkar ba kan buh kham bun ia ki out post ha kine ki jaka, khnang ban kham shngaiñ shuh shuh ia ki nongleit nongwan kiba leit trei leit ktah, kiba leit rep leit riang man ka sngi.
Ka jingshah pyniap ki 5 ngut ka don ka jing sngew syier bad ym don uwei ruh napoh ka shnong Mukroh, ki ban sngew shngaiñ haduh mynta, namar ka jingshah siat iap kam dei sha jngai bad sha khlaw, hynrei ka dei hajan jong ka shnong hi, la bynrap ki nong shong shnong.
Ki la buh ka jingkylli ruh ba balei haduh mynta, kito ki pulit ka Assam kiba pyniap ki dang trei bad ki dang iohi ba ki dangdon, namar ka jingmih ha ki kot khubor, ba ong ba lah dep ban sospon bad haduh mynta ia kitei ki pulit ba pyniap, ym shem la pat leh eiei, ki la ong.
ka jinh siat briew ha mairang por niew vote leilei ka shu jah klep.
Nongpoh:Kan dei ka jingjia kaba ym ju kham iohsngew koit, ba ki riew paidbah kin hap thied ne siew pisa haba ki kwah ban ioh ia ka Slip sei pisa (Withdrawal Slip) na kino kino ki Bank, hynrei kaba kum katei ka jingjia ba ki paidbah ki hap ban thied da ka dor ia ki Slip sei pisa, ka dei kaba la mad da ki paidbah jong ka thain Umden bad kiba thmu ban leit sei pisa na ka Bank Nongkyndong kaba don ha Umden.
Katei ka jingshim pisa da ki nongtrei jong katei ka Bank Nongkyngdong, ka la paw pyrthei mynta ka sngi, kata ka dei hadien ba la don ki katto katne ngut ki samla na katei ka thain, ia kaba la ialam da u Bah Sylvanus Mallai, ha kaba ki la hap ban leit wad jingtip na ki nongtrei jong katei ka Bank, kaba dei ruh hadien ba ki la ioh ia ka jingujor na ki riew paidbah, halor ka jingshim kabu da ki nongtrei jong katei ka Bank.
U Bah Syllanus Mallai ha ryngkat ki paralok jong u, haba ki la lap ia katei ka jingshisha, ki la pynpaw ia ka jingsngewkhia kaba jur eh, halor katei ka jingshim pisa da katei ka Bank, na ka bynta ban ioh ia ki Slip sei pisa bad kaba dei ruh ka jingjia, kaba ym ju jia mynno mynno ruh.
Shuh shuh, u la ong ruh ba haba ki paidbah ki thmu ban leit sei pisa na katei ka Bank, ki nongtrei jong katei ka Bank, ki phah ia ki paidbah ban leit shim ia kitei ki Slip sei pisa na kawei ka dukan Xeroz bad ba ki paidbah ki hap ban siew ia ka dor kaba 5 tyngka.
Utei u rangbah, u la pynpaw ba ha ka jingshisha, ka Bank ka dei ban pynbiang ia ki Slip sei pisa, hynrei ban phah leit shim na ki dukan Xeroz ne na kiwei ki jaka, ka dei kaba bakla palat bad kaba pynpaw ba ka Bank, ka kwah ban shim kabu im im peit peit na ki paidbah, kiba thmu ban leit sei pisa na katei ka Bank.
U Donald Trump, President barim jong ka America, ula jop, mynta ka sngi, ha ka jingialeh mukotduma, pyrshah ia ka actress, kaba ju ak phlim dakaid, ka Stormy Daniels.
Ka Daniels, ka hap ban siew ia ka bai mynrain khmat, ia ki nong iasaid jong U Trump, kaba shongdor $121,000, ha kaba la rai da ka 9th US Circuit Court of Appeals ha California.
Ka Daniels, ka la rem ha ka jingialeh mukotduma jongka, pyrshah ia U Donald Trump.
Katei ka nongak phlim dakaid, ka la siew mynta $500,000 ha ka hukum jong ka kashari, kaba dei ba kan siew sha ki riewsaid jong U Trump.
Katei ka hukum, ka mih mynta ka sngi, kaba dei ruh ka sngi, ba ka kashari jong ka Manhattan, ka tian bishar ia U Trump, ha ki 34 tylli ki jingmudui pyrshah ia u, kaba kynthup ia ka jingsiew pisa jongu ia ka Daniels, ba kan buhrieh na ka jingiadei ba buhrieh jongka bad U Trump.
U Trump, ula shah kynnoh haduh 34 tylli ki jingkynnoh pyrshah ia u, kiba dei bad ki kam thok kam shukor jongu bad ki jingsiew pisa, ha ki kam khaii pateng jongu.
Kane ka dei ka sien nyngkong, ba U President barim jong ka US, u mad ia kine ki jingshah kynnoh kiba hap ha ki kyndon kiba ia ryngkat bad ki kam pyniap briew.
Ka Harmeet Dhillon, kaba dei ka nongsaid jong U Donald Trump, ka ai khublei ia U Trump, na bynta katei ka bai siew, kaba ka la ioh, da kaba ka ia said ia ka mukotduma jongu.
Katei ka mukotduma, kam don jingiasoh satia bad ka jingshah kem jong U Donald Trump bad kiwei de ki jingkynnoh pyrshah ia u, ha ka kashari ha New York.
U Trump, la iathuh, ba ula siew haduh USD 130,000, ha u snem 2016, na ka bynta ban pynsngap jar ia ka, halor ka jingiadei barieh jongka bad U Donald Trump, ha kitei ki por.
Ka Daniels, ka mudui ia U Trump, ha u snem 2018, hadien ka jingthoh jong U Trump, ha ka twitter, ba ka jingkam jong ka Daniels, ba u don u briew, uba byrngem ia ka, ban buhrieh, ha ka jingiadei jongka bad U Trump, ka dei tang ka jingkren bym shongnia satia; hynrei ha utei u snem ruh, ka Daniels, ka la shah rai pynrem, ha kaba la shim, ba ka jingthoh jong U Trump, ha katei ka por, kam dei satia, kaba long beain.
New Delhi: Ka Election Commission jong ka Bangladesh, ka la rai, ba kan nym pyndonkam shuh ia ki Electronic Voting Machine (EVMs), ha ka elekshon Lok Sabha, jong katei ka Ri, ka ban long, ha U Kyllalyngkot 2024.
Ka Election Commission jong ka Bangladesh, kam shym la ai daw satia, ia ka jingpynduh noh ia ki mashin EVM.Ha Bangladesh, kim ju pyndonkam lut ia ki mashin EVM, ha baroh ki Constituency.
Ha kane ka sien, ka la don ka jingthmu, ban pyndonkam tang ha ki 150 tylli ki Constituency.
Ki liang pyrshah, ba kynthup ia ka BNP, ki pyrshah jur, halor ka jing pyndonkam ia ki mashin EVM ha ka sngi thep vote bad kumta, ha kane ka sien, yn pyndonkam noh da ki kot thep vote, ha baroh 300 tylli ki Constituency, ong ka Bangladesh Election Commission ha Dhaka.
Ki pyrman sain pyrthei ki shim ba ka jingleh jong ka Sheikh Hasina, ban wan rah biang, da ki kot thep vote, ka long, ba ka kwah ban pyni, ia ka dor ba shisha jong ka synshar paidbah, da kaba pyndonkam da ki kot thep vote.
U Jahangir Alam, Secretary ka BEC, u pynbna, ha ka Lah Sngi Blei, ia katei ka rai jong ka Commission, ba kan nym pyndonkam shuh ia ki mashin EVM.Shillong: Ka Alumni Association Seng Khasi College (AASKC), kan pynlong ia Ka Mini Fete ha ka 21 Iaiong 2023 ka ban sdang naduh ka por 10:00 baje mynstep haduh 5:00 baje janmiet ha phyllaw jong ka Seng Khasi College, Jaiaw.
Katkum ka kyrwoh khubor ba la phah da u bah Commander Shangpliang Publicity Secretary jong ka Mini Fete la ong ba na ka liang jong I President jong ka Alumni Association, Kong B Marbaniang I la pyntip ba la seng ia ka Association ha u snem ba la dep kata ha ka 23 tarik Naitung 2022 ha ryngkat ka jingiadon lang jong i Principal Sir W.B.Rynjah , Ki Nonghikai bad Ki alumni hapoh ka phyllaw jong Ka Seng Khasi College.
Ka jingthmu ban seng ia kane ka Association ka long ba ngi ki Passed-Out Student Lane ki Alumni jong kane ka College kum ka kynhun ki lah ban iasnohkti lang ban ia noh synniang lang la ha ino ino i bynta katba lah la i jong i bor naka bynta ka bha ka miat jong ka Seng Khasi College ha ka lawei ka ban dang wan.
Shuh shuh laong ba Ka Seng Khasi College ha une u snem ba mynta 2023, ka don ha ka lynti jong ka jingdap 50 (sanphew) Snem lane Ka Golden Jubilee.
Ka jingrakhe ia kane ka Golden Jubilee kan long ha ka 28th Nailar 2023.
Kumta kum ka dak ban ai ia la ki jingkyrshan sha ka College, ka Executive Committee jong ka Alumni ka lah rai ban pynlong ia Ka Mini Fete ha ka 21 Iaiong 2023 ha ka por 10:00 baje mynstep haduh 5:00 baje janmiet ha kaba la iawer sngewbha lang ia ki para-Alumni ban ia poi lang ha katei ka sngi, ban ia don ryngkat lang bad ngi khnang ba ka jingthmu kan long ka ba jop.
Na ka liang ka Committee ka kyrpad ia ki para-Alumni ban ia noh sngewbha lang ia u synniang ba kylluid mynsiem sha ka Alumni Association khnang ban lah ban pyntyllun ia ki kam ki jam katkum ka jingthmu jong ka Alumni Association.
Ha kawei pat ka liang, u Bah K.A.Kharbudon uba dei u General Secretary jong ka Alumni Association jong ka Seng Khasi College u la pyntip ba kan don ka jingialang ha ka 15 tarik mynta u bnai ha Seng Khasi College ha ka por 12 baje shiteng sngi bad la khot lang ia baroh ki alumni lane kiba pyndep ia ka jingpule na Seng Khasi College ba kin iawan lang ha katei ka sngi 15 tarik khnang ba ka jingthmu ban pynlong ia ka Mini Fete bad kiwei kiwei ki kam jong ka Association kin long kiba iaid beit iaid ryntih, pynkut ka kyrwoh khubor ba la phah da u bah Commander Shangpliang.
Shillong:U Secretary jong ka Harijan Panchayat Commitee(HPC) u Gurujit Singh, u la pynksan ba ym don uwei ruh u ba shong ba sah ha them metor u ban shu shong shu sah beaiñ ha ka jaka ba la tip kum ka Harijan colony ka jaka ba ki jaidbynriew Punjabi ha them iew mawlong ki shong ki sah.
Haba ia kren bad ki katto katne ki nonglum khubor ha ka sngi ba ar, ka 4 tarik u Iaiong, u secretary jong ka HPC u la ong ba na ka liang jong ka HPC ka la dep ban pynkhreh ruh ia ka jubab ba la pan da ka sorkar halor ka jingkhmih bniah ia ka blueprint ba la tyrwa da ka sorkar ban ai ruh ia ka jubab bad ha ka 10 tarik, kin sa leit ban iakynduh ia ki bor jong ka sorkar jylla.
U Singh la ong ba dang shen u myntri jong ka tnat kam pynroi sor ka sorkar jylla u ma Sniawbhalang Dhar, u la kam ba ka sorkar ka la iakynduh bad ka kynhun jong ki harijan ba shong ba sah ha katei ka jaka, hynrei na ka liang jong u pat, u la iathuh ba ka jingiakynduh khatduh jong ki bad ka sorkar jylla kadei naduh ka 29 Nailur jong u snem ba la dep.
Haba iadei bad ka jingkam jong u myntri ka tnat kam pynroi sor, ba yn ithuh tang ia kito ki 342 tylli ki longiing bad ia kiba tam na kita pat la dei beit kiba shu sah beaiñ ha katei ka jaka bad ka sorkar ka nym ithuh satia ruh ia ki, u Gurujit Singh u la iathuh bad ong ruh ba ka sorkar hi da lade, lyngba u symbud myntri rangbah jong ka sorkar jylla u bah Prestone Tynsong u la ong ba ym don satia kita ki briew ki ba shong-beaiñ napdeng kiba shong ba sah ha katei ka jaka.
Ha ki phew snem mynshwa, ki khynnah rit Class A, Class B bad haduh Class III ruh, ki dang pyndonkam bha da u mawsleit ban thoh dak ne khein jingkhein ha skul.
Mynta tip, don ki khynnah skul, kiba dang pyndonkam maw sleit ha ki skul jongki?Phi ruh, phi lah ban don ia ki mat “pynjahthait jabieng".
Sngewbha ban phah ha rupangnews@gmail.
com.
Nga ruh ngam iohi shuh.
Shillong:Ka Voice of the People Party (VPP) ha ka jingïalang ba la pynlong ha ka 4 tarik Ïaïong 2023 ka la shim ïa ka rai ban phah jingthoh sha u Myntri Rangbah ka jylla bad u Shongknor ka Meghalaya Legislative Assembly ban khot ïa ka dorbar ba kyrpang ban ïatai ïa ka jing pyntreikam ïa ka roster system bad ia ka bhahkam ha ka jylla halor ka nongrim jong ka rai jong ka Ïing bishar ba donburom, Ka Meghalaya High Court ba la pynmih ha ka 3 tarik Ïaïong 2023.
Khnang ban wanrah ïa ka jingsngewthuh paidbah ïa ka jingktah ka roster system khlem da wanrah shwa ïa ka jingpynkylla ha ka rukom bhahkam, ka Party ka la shim ruh ïa ka rai ban pynlong ia ki jingïalang paidbah ha ki nongbah jong ki district bad ki sub-division ha kine ki sngi ban wan.
Ha kane ki jingïalang, la rai ruh ban ai ïa ka jingpynshai paidbah shaphang ka jindonkam ban ïeng rangbah pyrshah ïa ka jingpyrshang ban thyngian jubor ïa kawei ka ktien ha ka Ri India baroh kawei bad ka jingdonkam ban pynrung noh ïa ka Ktien Khasi bad Ktien Garo ha ka Khyrnit ba phra jong ka Riti Synshar ka Ri India.
La ïa wer ïa ki paidbah ban ïa wan sngap ïa ki jingpynshai ka Party.
Ïa ki tarik jong ki jingïalang yn sa pyntip kham hadien, ong ka kyrwoh na u Dr.Batskhem Myrboh.
ka biang eh, long live vpp.
tangba hap long stad, hap husiar, ym dei ban iaid first gear than na kaba sdang ioh lut umphniang ha lynti.
Shillong: Ka Shad Suk Mynsiem jong ka Seng Khasi Kmie kan long ha ka 8, 9 & 10 u Ïaïong, 2023, ha Lympung Weiking, Jaïaw, Shillong.
Kane ka shad ka kmen ka long jingkynmaw bad jingainguh u khun Khasi Khara shisien shi snem ïa U Blei, Trai, Kynrad, U Nongthaw – U Nongbuh najrong natbian ban neh la ka Hok, ka Riti.
Ka Seng, namarkata, lyngba une u kyrwoh, ka kyrpad bad khmih lynti ïa ki parakhun ka Ri ban ïapoi lang ha kane ka shad ka kmen bad ban ïa mih nongshad kynthei shynrang  bad la ka riam ka beit pura, ban phuh ban phieng la ka kam, ban sah pyrto don burom la ka Ri, ong ka kyrwoh, na U Rgh.
Hainess Marbaniang, General Secretary,Seng Khasi Kmie.
Shillong:Ka High Court of Meghalaya, mynhynnin ka sngi, ka la shong bishar, halor ka bhah kam bhah jam jong ka sorkar Jylla, kaba naduh u snem 1972, hynrei, ba kam shym don pat ka roster, kaba treikam, naduh ka por, ba pyntrei kam ia katei ka bhah thung kam.
Ka kashari, ka la ong shuh shuh, ba ha katei ka rai, ha u snem 2022, la pynsa ngeh ia ka thungkam thungjam, tad haduh, ban da pynkhreh ia ka roster bad hadien kata, ka kashari, ka iohi, ba la pynkhreh ia ka roster, hynrei, ym shym la pyni shai, ia ki kyndon kiba dei ban pyntreikam ia ka roster, na ka bynta ka bhah kam kaba haduh 85 percent ha ka jylla.
La pyni ruh ba katei ka jingbuh kyndon ia ka bhah, ka dei ha ka bor jong ka sorkar jylla bad haduh mynta, ym shym la pynbeit satia ia ka tarik, kaba dei ban sdang ia ka roster system bad kumta ka kashari, kam lah ban thaw ia katei ka ain, kaba dei ka kam jong ka sorkar Jylla ne ka dorbar jylla.
Kumta, namar ba ka dorbar jylla, kam shym la rai eiei ruh em, halor katei ka mat, kumta ia katei ka mat, ka kashari, ka la kyntait ban iakren ha kane ka kynti kaba mynta.
Ka kashari, ka la pynkut noh ruh ia mukotduma jong u Greneth M Sangma uba mudui pyrshah ia ka sorkar jylla, halor katei ka mat jong ka roster system.
Khyndiat sngi mynshwa, U bah VGK Kynta, uba dei u riewsaid ba la rangbah jong ka jylla, u pynsngew, ba ia ka mat jong ka roster, ym lah satia, ban leit khyllie shuh ia kaba shadien, hynrei, ka dei ban iaid nangne shakhmat bad u pynpaw ruh, ba ka bhah kam, kaba la thaw ha u snem 1972, ka kren shai, ba lada ym lah ban thungkam, na kano kano ka bhah kyrpang, hapoh ar snem, kumta katei ka bhah, kan iap noh.
Shillong:U Bah Ernest Mawrie, President ka BJP Meghalaya, ula ong ba wat la ka ka Party, ka la pynieng baroh 60 ngut ki kyrtong ha ki constituency bad khmih lynti ban jop bun ngut, pynban sngewsih ba ki paitbah ka jylla kim shem la pdiang ne pynjop ia ka BJP ha kane ka election.
Haba kylli na kaei ka daw ba ka BJP kam shem la poi sha ka ka thong wat lada ki la pyniend bun ki kyrtong; u Bah Mawrie, ula ong ka daw bah ka dei ba kiwei ki seng saiñ pyrthei ki kynnoh ba ka BJP ka khniot ïa ki Christian ne ka dei ka seng pyrshah Christian bad ula ong kane ka ju jia beit shwa ka election, namar ki dei ki briew kiba shim kabu ki pynmih ki video ba leh don bor ka BJP ban pynkhyllem ia ki iing mane.
Ula ong la katta ki snem ki sngi, ym pat ju jia ne khang tala ia kano kano ka iing Mane ne ba ka seng BJP ka pynkhyllem ia ki ïing mane, hynrei ka shu long beit tang ka jingkynnoh pyrshah ia ka BJP.Namar kumba ka long ka BJP kam kiew ne hiar, ka shu long beit katjuh ki long beit katjuh ka jingioh ki MLA hapoh ka jylla.
U bah Mawrie, ula ong ba na ka liang ka party kan ym pynsngap ia kita ki jing kynnoh ha shwa ka election bad ka seng kan trei shitom beit ban pynkhlaiñ ia ka party la ka dei ban pynkhreh ia ka election MDC ne Election MP.Haba twad jingshisha, halor kane ka khubor u President ka BJP Meghalaya, ula ong kat haduh mynta kam shym pat la don kano kano ka jingiakren hapoh ka party halor kata ka jing pynieng kyrtong MP.U Bah Mawrie ula paw kyrteng ia lade ha ki khubor, kum u kyrtong MP bad u la ong ba lada ka party ka sngew dei ban bynshet ha u ban long kum u kyrtong u long ba la kloi ban pdiang ia ka rai jong ka party.
Ka jingkyntait ka BJP ban pyntrei kam ia ka ILP ha Meghalaya bad ka jingkyntait ban pynrung ia ka ktien Khasi bad Garo ha ka Eighth Schedule ka dei ka dawbah jong ka jingshah kyntait ka BJP ha Meghalaya.
Shillong:Ki nong shong shnong ka Mukroh kaba hap hapoh ka West Jaintia Hills, ki la dawa na ka sorkar van pynbit pynbiang ia ka jaka sah jong ki pulit kiba ap pahara hapoh kane ka shnong.
Ha kane ka Border Out Post, ki pulit ka Meghalya ki don tang kumba 6 ngut kiba ap bad pahara ha kane ka jaka.
Ki pulit ki iathuh ba ki shem jynjar mynta ban sah ha kane ka jaka, namar la iohi ba kane ka iingsah jong ki ka dei kaba shu tap tang da ka tin bad la ker sawdong tang da ki tyrpar.
Shuh shuh ki la ong, ba mynta ba lah dei ka por slap bad jur ka lyer ki shu thiah ha madan bad ka um ka iaid lyngba ka jaka ba ki thiah.
Na ka liang jong ki pulit kiba ap pahara ki la kyrpad ia ka sorkar ba kin leh bad shna kham bha ia ka jaka sah jongki.
Ha ka jingiakren bad u Assistant Rangbah Shnong ka Mukroh u bah Michess Maskut, u la kyrpad na ka sorkar ban pynbiang ia ka jaka sah jong kine ki pulit kiba ap ha kane ka Border Out post.
“Ka jingdon ki Pulit ka Meghalaya, ka ai jingshngain ia ngi ki nong shong shnong, hynrei ngi sngew synei ba ka jaka sah jong kine ki Pulit kam long kaba biang kaba pynshngain ia ki bad dei namar kane na ka liang ka shnong, ngi kyrpad iaka sorkar ban pynbit pynbiang iaka jaka sah jong kine ki pulit kiba pahara ha kane ka Out Post" la ong u bah Michess Maskut.
Shillong:U Bah Roy Kupar Synrem, General Secretary HYC Sengkmie, u la ong ba ka sorkar Meghalaya ka la ai ïa ka Karuna Trust ban pynïaid ïa ki katto katne ki PHC, kumba ïa tip hapoh ri lum Khasi bad Jaiñtia ki don khatwei tylli ki PHC kiba kane ka Trust ka pynïaid.
Kane ka Trust ka thung ïa ki Doktor, ki Nurse, ki ANM bad GNM bad kiwei kiwei ki nongtrei lyngba ka jingïateh kular bad ka sorkar bad ka jinglut ka wan na ka sorkar bad ka kam jong ka ka long ba kan pynïaid ïa ki PHC, hynrei kaba sngewsih ka long ba ka seng HYC ka la ïoh jingtip ba ka Trust ka la beh kam kumba arphew hynñiew ngut eiei ki briew.
“Na kine, ki 13 ngut ki dei ki Khasi Pnar, ki don kiba la rangbah ki don kiba dang samla, ki don ki ANM kiba la trei ar snem haduh khatsaw snem kynsan kynsan ka phah ïa ki shithi wengkam ïa ki bad ka ong ba naduh ka 1 tarik u Ïaïong 2023 kim lah shuh ban trei hapoh ki PHC kiba pynïaid da katei ka Trust," ong u General Secretary HYC Sengkmie.
U Bah Synrem la ong ba ha ka jingshisha ka jingbeh kam ïa ki kala long naduh u bnai ba la dep hynrei namar ka don ka jingpan ïa ki kot ki sla ba kala don ne em ïa ka jingbthah na ka sorkar ban weng ïa kine ki nongtrei kiba dei ki nongtrei namar kiba shah weng ki don 27 ngut, haba ki wad jingtip la ong ba kam don kaba kum kata.
Katkum ka shithi kaba la wan na ka sorkar 31/Lber/ 2023 kaba la bthah ban shim ïa kano kano ka rai, hynrei la sngewthuh ba katkum ki shithi weng kam kaba la ai ka long ba kin sangeh noh na ka jingwan trei na kitei ki PHC, ka daw kaba ki ai ka long ba kim shym la lah ban wanrah ïa ka syrnot ba kila register ïalade sha ka Nursing Council.
“Na ka liang jong ka seng ka sngewthuh ba kum ki nurse ki don kam ban register bad kano kano ka nursing council la ka dei jong ka jylla Meghalaya ne na kano kano ka jaka, hynrei ha ka por ba ka Karuna Trust ka khot ïa ki ban trei kum ki ANM ha ka por ba ki leit ban interview kim shym la pan ïa kita ki syrnot, hynrei kyndit la leh ïa kane ka ka kam kaba ym lah ban pdiang.
Ha ka jingshisha kila dei ban ai por bad ka por kaba biang, kam dei ruh shibnai ar bnai namar ban register ka shimpor la kumno kumno shisnem tam, ka Karuna ka la dei ban ai lad ïa ki, hynrei kane ka jingleh kan ktah ïa ki bad kane kan ktah ïa ka ïoh ka kot jong ki kum ka ïing ka sem.
“Haba ka seng ka wan ban ïa kynduh ïa ki briew jong ka Karuna Trust la shem ba ki don tang ki nongtrei ki briew bad kiba bun ki kam ki pynïaid na Guwahati bad Bangalore, haba ngi poi ngi lap ba don tang u wei u nongtrei ngi la shu ong ïa u ba un mih bad kila khang tala bad kane kan long haduh ba ki nongpynïaid kin da wan ban ïakynduh," ong u Bah Roy.
U la ong ba na ka liang jong ka Karuna lada ka weng kam kyrkieh ka seng HYC ruh ka wan kyrkieh, ka seng ka long kaba la kloi ban ïa kren ban ïa pynbeit, ka seng kan dang bteng ïa kane ka jingkhang tala haduh ban da ïa pynbeit, kane ka jingbeh kam ka la ktah ïa ki 27 tyllli ki longïing, ka sorkar ka siew ïa ki da ki klur, hynrei lada ka leh kumne ka seng kan dang ïai bteng ban buddien ïa ka jingtrei kam jong ki.
Shillong:Ka seng jong ki Nongshat Nongkheiñ kaba la tip kum ka Sengbah ki nong shat nongkheiñ ka bri u hynñiewtrep, ka la pynlong ia ka lehniam leh rukom ba shisien shisnem jong ki, ha ka 3 tarik u bnai iaiong ha Bañiun Mylliem ban duwai kyrpad ia u trai nongbuh nong thaw ban ai ia ka bha ka miat ha ka imlang ka sahlang.
Haba iathuh ia kane, U President jong ki Nongshat Nong kheiñ ka bri u hyn ñiewtrep hynñiewskum, u Rangbah Pranshon Jala u la iathuh ba na ka liang jong ka kynhun ki Nongshat Nongkheiñ ka bri u Hynñiewtrep Hynñiewskum, kane ka dei ka jing leh niam ba shisien shisnem ba manla ka snem, ha ka 3 tarik u bnai iaiong, ba kan dei ka riti ne ka hok na ki blei, dei ban don ka hok ban kynmaw kyrpang ban leh na bynta ka ri ka jaitbynriew.
U Rangbah Pranshon Jala, u la ong ruh naduh ba la seng ia kane ka seng jong ki nongshat nongkheiñ, ka bri u hynñiewtrep, ki la dep ban buh ia ka rai lang ka mynjur lang namar ba ki long dien hi ki la sah ha ka phalang ka phalit, ha kaba ki kñi ki kpa ruh kim da biang hok shuh ban pynbiang na bynta jong ki para ban kit ia ka kyrdan kum ki kñi ki kpa bad dei halor kane ka nongrim ba ka sengbah jong ki nongshat nongkheiñ ka bri u hynñiewtrep, ka la mih ban puson ban janai, ban peh ban tai, ban hikai ia ka ri ka jaitbynriew ban pyntip ruh ia ka niam tynrai ba kumno ngi la wan longbriew sha kane ka sla pyrthei bad ban im ruh ha ka lynti ba iaid beit iaid ryntih, ban im halor ka hok ka sot, kaba khlem ka diaw ka dik bad ka jynjar ka lanot.
Haba iathuh shuh, u la ong ba ka 3 tarik u bnai iaiong manla ka snem, ka dei ka sngi hiar bad nguh blei ia ki blei nongbuh nongthaw, kiba la pynbiang pyndap naduh mynnyngkong, haduh ka shijunom shipateng ha ka long briew man briew, jong ka kular ka jutang ha ki hynñiew mei hynñiew pa, ka iawbei u thawlang lem bad ki khun bynriew, ha kaba mynta ngi la roi hai la hai ha ki ktien ka mariang, ha ryngkat ka nguh ka dem ia ki blei kiba la pynbit pynbiang bad nguh ia ngi ban khroh ban btin ia ki jingdonkam ba la aiti ki blei ki la kular ban pynbiang bad kumta ngi biang na tbian ruh kumjuh na jrong ruh kumjuh da ka jingsuk jong ki blei ha ryngkat ka hok ka sot, la iathuh u bah Pranshon.
Kane ka jingpynlong ia ka nguh ka dem ba shisien shisnem ia ka ri bad jaitbynriew, jong ki paradoh para snam, kiba don ka jingthrang ban snoh ia ka rai kaba nyngkong, jong ka ïing ka sem ki kur ki jait jong ki shnong ki thaw bad ki it ki hima.
Ha kane ka sngi la kyntu ruh ia ka lama jong ka seng ki nong shat nongkheiñ ka bri u hynñiewtrep hynñiewskum, ha ryngkat kawei ka syiar kynthei ia ka hok jong ki blei bad la shim ruh da u wei u syiar shynrang ban nguh ban dem ia ki basa ki ryngkew, kiba la kdup la thum bad pynbit pynbiang.
U la ong ruh ba u basa u long kum u kñi u ba pynbit pynbiang ia ka ri ka jaitbynriew bad u ryngkew pat u dei u shipai jong ki blei, jong ka jaidbynriew ba ngin nguh ngin dem ban da ban ker, un kdup un thum haba leit haba wan ha ka ri jaidbynriew ba ngi iaid sawdong miet shai ha ka jingdon kam jong iwei pa iwei ba un ri sumar bad kdup bad btin lang.
U ryngkew u don ruh ka bor ban khet ban daiñ ia u ksuid u khrei bad ka pop ka sang ban da ban ker ia u nongtuh u nongthiem bad ia u lehbor ia ki khunlung khynnah.
Ka jingbuh ia ka 3 tarik iaiong kum ka sngi nguh bad dem jong ki nong shat nongkheiñ ka dei ka jingpan hadien ba ia ki sngi ki ïa, ym shem la lap satia, hynrei ki ap ba kin mynjur ki blei bad kin kynmaw ia ka sngi 3 tarik Iaiong, manla ka snem.
Shillong:Wat la ka jing rakhe ïa ka lehniam ne tamasa Ram Navami, kaba long kawei na ki jinglehniam ne Tama sa jong ka niam Hindu kaba la rakhe ha ka 30 tarik u Lber mynta u snem, hynrei ïa kane ka tamasa la ïohi ba ka niam Vishva Hindu Parishad (VHP), Shillong, ka la jied ban rakhe ïa kane ka tamasa ha ka 02 tarik u Ïaïong.
Ha kane ka jingrakhe ïa kane ka tamasa la ïohi ïa ki dkhot jong ka VHP ki la pynlong ïa ka jingïaid paidbah ha kylleng ka Nongbah Shillong bad manla ki shnong bad ki jaka ba ki ïaid ki la ïa pyrta jam ‘Jai Shri Ram’.
Katkum ka jingïathuh jong ki katto katne bad lyngba ki video kiba la saphriang bha hapoh ki lad khubor paidbah ne Social Media la ïohi ba kine ki dkhot jong ka VHP ki la ïaid sha ka thaiñ Khyndailad, sha Motphran, sha garikhana bad leit ïaid ruh sha ki thaiñ Laban.
Nalor ba ki la pyrta jam ïa ka kyntien Jai Shri Ram la ïohi ruh ba ka jingïamih paidbah jong ki ha une u snem ka la byllien bha ha kaba ki la ïaid proseshon ruh da ki bike, ki scooty, ki kali 4 shaka ha ryngkatlang bad ka jingdeng bad sieh ïa ki lama saw ne red safron ha ki kali bad kali arshaka.
Lah ban ong ba kane ka jingrakhe ïa ka Tamasa Ram Navami kadei ruh ka jingrakhe ïa ka sngikha u Lord Rama, uba dei na kiba hynñiew ka jingïohi paw jong u Lord Vishnu, ha ka Navami Tithi jong ka Shukla Paksha ha u bnai Chaitra.
Ha u 2023 kane ka Tamasa ka la hab hapoh u bnai Lber.
Shillong:Ki nongialam shnong jong ka Diengpasoh Pyllun, mynhynnin ka nohphai sngi, ka 3 tarik u Ïaiong, ki la wan ban pynshai paitbah halor ka jingwan kynthoh bad wan pynthoh bria ia ka dorbar shnong baroh kawei da ki Nongialam jong ka seng HANM, napoh ka Shiliang umkhen circle ba la ialam khmat da u bah Lamphrang Kharbani ba u Sordar shnong ka Diengpasoh u leh donbor.
Ka jingkren jong u bah Lamphrang kharbani, ka la ktah mat ïong bad pynkhih win ia ka shnong baroh kawei ha kine ki sngi ba la dep.
Ka Dorbar shnong ka la aipor ruh iaka seng HANM ban wan iakynduh ia ki nongialam shnong, hynrei na ka liang jong ki, kim shym la wan bad kumta ka Shnong ha ka jingiarai lang ki la mih mynta ka sngi ban pynshai paitbah.
Ha ka jingiakren bad ki lad pathai khubor, u bah Louis Mukhim kum u sordar ka Shnong Diengpasoh pyllun u la ong ba kumba la mih ha ki kot khubor ba u Sordar shnong u leh donbor, hynrei u la pynshai ba u Sordar jong ka shnong Diengpasoh um long kham ha khlieh ban ia ka Dorbar shnong, lada u Sordar shnong u iaid palat ia kaei kaba la iarai ha ka Dorbar, kaba mut ba ym donkam ba ki briew kiba nabar kin wan ban tuklar, namar ki trai shnong ruh ki lah tip hi ban leh ia kaba donkam.
Ka Diengpasoh 80 percent, ka dei ka ri raid bad kumba 20 percent ka dei ka khyndew ne ka jaka shimet.
Ia ka ri raid haduh mynta ka Dorbar shnong kam pat shah ban iadie iathied, hynrei Ia ki jaka shimet ka shnong ka la shah ban iadie Ia thied bad ki briew kiba na bar jong ka shnong, hynrei wat la katta ruh ki dei ban wan pyntip shwa Ia ka shnong, u la bynrap.
Ka don ruh ka jingshah kynthoh ba u Sordar Shnong u khlem ai NOC ia kito kiba lah ia thied jaka da ki akar akar hangtai hapoh Diengpasoh, hynrei u bah Louis u la ong ba kita ki briew kiba kynnoh kin sngewbha ban wanrah ia kita ki briew kiba la wan pan NOC na ka shnong ha kaba iadei bad kita ki jaka kiba la iadie iathied ha ryngkat bad ki kot ki sla kiba biang.
Ka jingiadie iathied ha ka Shnong Diengpasoh khlem ka jingtip jong ka shnong, yn nym kheiñ re ba ka long kaba long aiñ, kata ka dei ka rai jong ka jong ka Shnong hi baroh kawei.
Ki nongialam jong ka Dorbar Shnong Diengpasoh ki la pynrem jur ia ka seng HANM, kiba la kynnoh bad ka bym shym don nongrim ei ei.
nga ba ka HNAM ka la lulia palat ia ki kam kiwei, ka dei ban sngap jar… bad kine ki seng ba mih manla u snem kum ba mih tit por lyiur… dei ban pynduna  ia ka jingmih kine ki seng khlem don jingmut… ki dei kine hi ki seng kiba pynlong porcupine ia ngi ki khasi; ba kiwei ki jait bynrei ki shait thait ban ia dei kam bad ngi, namar ngi long porcupine don shiah.
Shillong:Katkum ka kyrwoh ba la pyllait da ka KSU, la ïathuh ba mynnin ka sngi u Blei kaba dei ka 2 tarik, ïaïong 2023 ka lah don ka jingshah thombor ki paid Khasi kiba sah ha ka shnong Khedagor, Manipur.
Lyngba ka video kaba lah ïoh ring ha katei ka jaka ïaky nad ka pyni shai ba ki jaitbynriew Meitei, ki lah pyrshang ban ktah kti ïa u Naga, ha kaba lah don ruh ka jingïamai ïa kajia kaba jur bha hapdeng kitei ki arliang mamla.
Katkum u Waheh Shnong jong ka shnong Khasi ha ka Khedagor, Temenglong kaba don ha jylla Manipur, ki dei ki jaitbynriew Bengali kiba ktah ïa ki Manipur.
Shuh shuh, lah ïathuh ruh ba ki Meitei bad ki Bengali ki pynwit pynthut barabor ïa ki jaka rep jong ki paid Khasi ha katei ka shnong bad haduh mynta mynne, ki Khasi ki dang im da ka jingsyier mynsiem.
Ha kaba lah don ruh ka jingpynbor ba kin hap ban phetkrad shisyndon sha Meghalaya, kane ka jingjia thombor ïa ki Khasi trai muluk ha ka jylla Manipur ka dang ïai jia na ka por sha ka por wat ha kaba lah don ka jingpynthikna jong u Shri Biren Singh Myntri Rangbah ka jylla Manipur bad ka KSU ha u snem 2022.
Ka jingïakren ka long ba ki Khasi trai muluk kiba don ha katei ka jaka kin ïoh ka jingïada na ka sorkar katba kiwei kiba shu sah beaiñ kin shah kyndang lut shisyndon, pynban ki jinglong jingman ha katei ka jaka ki lah nang kham sniew shuh shuh ban ïa kaba mynshuwa.
Sa shisien biang, ka KSU ka buh jingkyrpad ïa ki hymmen ki para kiba dei ki Meitei ba kin pynthikna lem ba ki Khasi kiba don ha ka jylla Manipur ki dei ban im da ka jingsuk jingshong shngaiñ, khnang ba ka jingïadei kaba ïajan bha hapdeng ki Khasi bad ki Meitei kan ïai neh skhem Shirta.
Haduh kine ki sngi, ka lah don ka signboard kaba lah buh ïa ki kyndon jingmaham kiba tyngeh da ka tnat khlaw jong ka jylla Manipur kaba khanglad bad maham jur ïa ki Khasi trai khyndew ba kin leit ban rep ban thung ha katei ka jaka, hynrei ki Bangali bad ki Meitei ki nang ïaishim kabu ban khamtrai ei ïa katei ka jaka jong ki paid Khasi.
Ka jingwan rah ka party VPP ha kane ka Assembly ba dang shu dep ia ka mat ban peit ne pyrkhat biang ia ka Reservation Policy bad ka Roster System katkum ka rai jong ka Meghalaya High Court ba donburom ka la pynkhie im biang sa shisien ia katei ka mat kaba ktah mat iong ia ka iohkam iohjam ki khun samla jongka ri Khasi-Jaintia jongngi.
Wat la ki seng bhalang baroh na Garo Hills ki pyrshah ia iap ia im halor kane,ki kynhun na Khasi-Jaintia te kin iai ktik beit ba ki shah long langknia ei ha katei ka policy.
Ka jingpynkhie im ia katei ka mat ne issue kan pynktha khlieh shi katdei eh ia u Chief Minister ka Meghalaya lem bad ki kynhun jongu.
La iohi ruh ba katei ka system ka la phiah arliang ia ka Meghalaya ha ki ar kynhun ki jaitbynriew(ST),kata,ki Khasi-Jaintia bad ki Garo.
Kumba ka long mynta,katei ka policy ka pynioh nong eh ia ki jaitbynriew Garo.
Lada ka sorkar kan pynhun ia ki Khasi-Jaintia ruh ka la wai artad ha Garo Hills.
Bad lada ka pynhun pat ia ki jaitbynriew Garo kumba long mynta,kan wai artad ha ri Khasi-Jaintia ruh.
Kan don ka jingktah ruh wat ia ka lawei jong ki political party kiba ia don lang ha kane ka sorkar MDA-2, la kilong ki regional ne ki national party.
Lada kane ka sorkar MDA-2 ka leh mynthi ruh ki paidbah kin nym aili satia ia ka.
Lada kane ka thma ioh kam sorkar kan khie shisha,ka jingiadei hapdeng ki jaitbynriew Khasi-Jaintia bad Garo kan nang ia jngai nang ia jngai shuh shuh bad kan sa poi ka por ba ki lah ruh ban ia khlad lok noh shisha da kaba ai noh ia la ka jong ka jong ka state jongki.
Kane ka mat ka long ruh kaba don jingma bha haduh katta katta (very sensitive).
Lada ka sorkar u Conrad Sangma kan bakla rai hangne,kan sa jot artad baroh shi rta bad kan shitom ruh ban khie khlieh biang hadien habud.
Dei hangne ba ki ju ong,"Lada ai ruh ym long bad lada ym ai ruh ym long"U la wai lada u leh bad u la wai ruh lada um leh.
(He is doom if he gives,he is doom if he does not give".
Ka sorkar India, ka kam, ba ki la don bun bah ki longiing, kiba la don la ki jong ki painkhana ha kiba bun bah ki shnong ha ka jylla.
Haba kumta, phi lap, ba ka la duh ne em, ka jingleit painkhana, sha ki rudnong ha ki shnong bapher ka Ri Khasi Jaintia?Phi ruh, phi lah ban don ia ki mat “pynjahthait jabieng".
Sngewbha ban phah ha rupangnews@gmail.
com.
Dang don hangne hangtai ki riew khlem pyrkhat ki riew pyn jaboh mariang.
Ka Surat Sessions court, mynta ka sngi, ka la ai jamin ia U  Rahul Gandhi, nongialam ka seng Congress, haba u leit ban ujor pyrshah, halor ka rai jong ka kashari, kaba un  hap shong phatok, haduh ar snem kynthih, halor ka jingshah mudui jongu, ha u snem 2019, ha kaba dei bad ka jingkren pyrshah jongu, ia ki jait Modi.
Ka kashari, ka la pynmih ruh ia ka hukum, na ka bynta ban pynsangeh ia katei ka rai, kaba dei ban set phatok, ia U Gandhi.
La buh sngi, ba kawei pat ka jingshong bishar, kan long ha ka 13tarik Iaiong 2023.
Hadien ka rai jong ka kashari, U Rahul, u thoh ha ka tweet jongu, “Kane ka dei ka jingiakhun pyrshah ia ka  ‘Mitrkaal’ ban pynim ia ka synshar paidbah.
Ha kane ka jingiakhun, ka jingshisha, ka dei ka waitlam jongnga bad ka dei tang ka jingshisha, kaba dei ruh ka jingkyrshan ianga".
Ka jingkren jong U Rahul, ka thew eh, ba ka sorkar India, ka iada ia ki heh spah, kiba don ha syndah jong ki heh jong ka sorkar.
u Rahul, uba don 52 snem ka rta, ula leit poi sha Surat, lyngba ka liengsuin kamai, ha kaba la synran lang ia u, da ka para jongu, ka Priyanka Gandhi Vadra.
Ka kashari jong U Chief Judicial Magistrate, U H H Varma ha Surat, ka la rai ban set phatok arsnem ia U Rahul Gandhi, ha ka 23tarik Lber.
La mudui ia U Gandhi, da U Purnesh Modi, MLA barim jong ka Gujarat, halor ka jingkren jong U Rahul, ha kaba u ong “Kumno ka jia long, ba baroh ki nongtuh, ki don ia ka jait Modi?".
Ka kashari, ka pynshitom ia U Rahul, katba kum ki kyndon jong ka  Indian Penal Code sections 499 bad 500.
Ka la ailad ruh ia u, ba un mudui sha ka kashari, kaba kham heh, hapoh 30 sngi.
La pynduh noh ia ka jinglong MP jong U Rahul Gandhi, ha ka 24tarik Lber 2023, halor katei ka jingshah rai phatok jongu.
Katkum katei ka rai U Rahul, un nym lah ban ialeh elekshon, na ka bynta phra snem kynthih, lymda ka don ka jing pyndam noh ia katei ka rai, da ka kashari kaba halor.
U wei u nonghikai ha ki thain Maram u kylli ia u khynnah skul “U ei u Mahatma Gandhi?" U khynnah skul u jubab “Kanrei babu u ei re a nga khlem ji rei" [la phah da u tensingh turnia].
Shilong:Ka seng samla pule ka Naga Students’ Union Shillong (NSUS) ka la pynpaw ïa ka jingsngewnguh ïa ka KSU, namar ba ka pyni ïa ka jingshah thombor ki samla pule Naga ha u snem 1979 ha ka phlim ba la pynmih da ka seng.
Ïa kane ka jingai burom sha ki nongïalam jong ka KSU la lamkhmat ïa kane ka kynhun da u samla Moranthyel Saka Uipo, u ba dei u General Secretary barim ka NSUS bad u President ka Uipo Naga Students’ Union Shillong.
La don ryngkat ruh u samla Pyntngen Mashli uba dei u President ka Students’ Bar Association ka Shillong Law College bad kiwei ki dkhot.
Kine ruh ki la pynpaw ba ka phlim ka KSU ka la ai jingtip bad jinghikai halor ha history jong ka Jaitbynriew.
Ïa kane ka jingai burom na ka liang jong ki seng samla pule Naga Students Union Shillong ha ka jingïakynduh kaba kila pynlong ha Shillong Club, ka KSU la ka pyni ïa ka jingshah thombor ki Naga ha Shillong ha ka phlim 1978-KSU SHIRTA.Shillong:Ka seng jong ki nongrep, kaba la tip paitbah ka Hill Farmers Union (HFU) ha ka jingialam khmat jong u bah Com mander Shangpliang, kum u president bad u bah Alfonse birth kum u Secretary ki la wan hiar sha ka shnong Borato bad ha ka shnong Mukroh ban wan pynshai ha kaba iadei bad ka rep ka riang.
Ka jingthmu jong ka seng HFU ban wan iuh kjat ha kine ki 2 shnong, ka long ban wad jingtip ia ki nongrep ba haduh katno ki nongrep ki ioh ia ki jingmyntoi, hato ki ioh ne em ka jingiarap na ka sorkar bad ki ioh ne em ka jinglam lynti ia ki.
Na ka liang jong ki nongrep, ki la pynpaw ba kim shem la ioh ka jingiarap na ka sorkar ha kaba iadei ban pynkiew ia ki mar rep.
Ki mar rep kiba ki ju rep ha kine ki shnong ki kynthup ia u synsar,u shynrai, u sying, u sohphan u khaw bad kiwei kiwei de ki mar rep.
Shuh shuh ki la pynpaw ruh ba ka daw jong ka jing duna ka jingrep, ka dei ka jingbym biang bha ruh ka um.
Kumba ngi tip ba ka Jylla, ka dei kaba im bun ki nongrep, ki nongrep kim da khmih lynti than ia ka kam sorkar ki leh beit ia ka kam rep namar ka dei ka kam lajong, hynrei ki sngewthuh pat ba kumno kin rep.
Hapoh Barato border ka dei ruh ka shnong ba shah ban beiñ ha ka sorkar bad ha ki nongmihkhmat, namar ym don ba ialam ia ki.
Namar ki nongshong shnong ha kine kim ithuh ia ka Agriculture department ki ophis ka tnad jong ka sorkar ha kaba iadei bad ka rep.
Kumta ki donkam mynta ia ki iew, ka kit ka bah, u symbai bad ki donkam ruh ka jingiarap, na ka sorkar ban pynpoi um ha ki jaka rep.
U bah Commander kum u President ha kane ka sngi u la pynshai sha ki paitbah jong kine ki ar shnong ban ong ba ka Hill Farmer Union, ka dei ka seng jong ki nongrep bad ka dei ka seng ban peit beit tang ia ki jingeh jong ki nongrep, ha ka jingbym biang ia ki symbai, ka jing bam khñiang ia ki jingthung jingtep, ka jingpynjulor jong ka mariang bad kiwei kiwei de ki jingeh.
Ki nongrep ki dei ban don la ki jong ki jong ki unit, ha man la ki shnong ki thaw khnang ba yn lah ban ialeh ia ki jingeh, la bynrap u bah Commander.
U bah Commander, u la ong ruh ba ka kamram bad kaba kongsan eh jong ka seng HFU ka long ban peit ban khmih ia ki jingeh jong ki nongrep ha kiba bun ki liang, hynrei lada don ia ka seng kum ki nongrep ka pynsuk bad yn lah ban ialeh ia ki jingeh ha ka kam rep.
Shillong:Ka President jong ka Meghalaya ASHA Worker Union (MAWU) ka Kong Mira june Myrsing ka la ïathuh ba ki 8000 ngut ki nongtrei ASHA ha Meghalaya ki ïoh ka jingsiew ba tang T.2 hajar ha ka shi bnai bad kumba T.66 tyngka ha ka shi sngi.
Ïa kane ka Kong Mirajune, ka la ïathuh ha ka jing ïalang lane ka 5th Convention jong ka MAWU kaba la long ha Dorbar Hall Jaïaw Shyiap Lumpyllon Shillong, kaba la wan ban ïashim bynta da ki hajar ngut ki nongtrei ASHA na kylleng ka jylla Meghalaya.
Haba kren sha ki lad pathai khubor hadien ka jingïalang, ka Kong Mirajune ka la ïathuh ba kum ka President ba dang shu shah jied thymmai, kan nang ïai buddien biang ïa ki jingdawa jong ka MAWU bad kane ka sorkar thymmai ka Meghalaya Democratic Alliance (MDA 2.0).
Ka Kong Mirajune ka la ïathuh ba ki don palat 8000 ngut ki nongtrei ASHA ha Meghalaya bad wat ha ka jingsiew kaba tang T.66 tyngka, ki ASHA ki la ïai trei shitom ha ka ban shakri ïa ki paidbah ban kyntiew ïa ka Koit ka Khiah ha ki shnong khamtam ha ki thaiñ nongkyndong.
Ka la ïathuh ba naduh ki por ba la leit noh, kum ka Nongïalam jong ka MAWU, ka la ïaleh katba lah ban ïakren bad ka sorkar khamtam ka tnat ka Koit ka Khiah ban pynsngew ïa ki jingeh ba ki nongtrei ASHA ki ïakynduh hynrei wat haduh mynta bun ki nongtrei ki dang mad shibun ki jingeh.
“Ki don bun ki jingeh ba ki nongtrei ASHA ki ïakynduh hynrei kaba kham eh kadei namar ka jingrit palat ka bainong sngi ba ki ïoh namar haduh mynta ki nongtrei ASHA ki ïoh ka jingsiew ba T.2 hajar tyngka shi bnai bad tang T.66 tyngka ha ka shi sngi," la ïathuh ka Kong Mirajune.
Ka Kong Mirajune ka la ong ba kum ka President, ka la buh ka thong ban pynkynmaw biang sha ka sorkar bad lada jia ba ka sorkar kam sngap ïa ka jingdawa ki nongtrei ASHA kim banse ban mih sha surok ban pynlong ki jingïakhih lane wat ban iehnoh ïa ka kam ba ki trei.
Ka la bynrap ba bun ki ong ba nongtrei ASHA ki dei ki nongtrei mon sngewbha hynrei mynta ïa ka kam pat ki shu ai beit da ka hukum ïa ki ASHA ba kin hap ban leh bad pyndep kumta hapoh katta sngi ne hapoh katta kynta.
“Na ka liang ka Union naduh ki snem ba la dep, ka la ai jingmut ïa ka sorkar jylla ba kan pynkiew ïa ka jingsiew khlem da buh ïa kano kano ka dor bad ka kynhun ka la ailad ba ka sorkar hi kan pyrkhat ba katno ka lah ban ai hynrei katkum ka jinglong jingman jong ka pyrthei, ka kynhun kan dawa kumba T.9 hajar eiei ha ka shibnai khnang ba ki nongtrei ASHA kin lah ban im kumba T.300 ha ka shisngi," la bynrap ka Kong Mirajune.
Nalor kane ki nongtrei ASHA kila kyntu ïa ka sorkar jylla khamtam ïa ki nongtrei ka tnat ka Koit ka Khiah ban phai khmat lem sha ki jingeh ba ki nongtrei ASHA ki ïakynduh khamtam haba ïadei bad ka jingïada ïa ki bad ka jingpynkiew ïa ka bai nong sngi.
“Ngam juh shuh ban sah ha iing marwei nga la kwah ban wan sah ryngkat noh bad phi.
" La ong u Hep“Hep nga iohsngew ba kin da hap ban wan on ia phi shane na iing jong phi.
Nga sngew kumba ki dang ia pynbeit hapdeng i Pa jong nga bad jong phi.
Ap ia kata ka por.
" la pynsngew ka Lydia.
U Hep u la shong bhek hajan jong ka bad u la sdang ban syrpud syrpai ia ka.
“Hep nga hi nga kmen ka mynsiem shisha haba phi wan mih kumne, nga ngeit phi ruh.
" la pynpaw ka Lydia bad ka tan ia u kham syndah bad ka.
“Te haba nga la dei u tnga jong phi te, ka la dei hok ba phin sngew kumta.
" la ong u Hep“Phin dih sha shuwa ?" la kylli ka Lydia“Ap, ka sha ka wan ba ar, ia ngin leit thiah jah thait shuwa.
" la ong u HepKumta ka Lydia kumba u baieid u la ai jingmut kumta ruh, ka pynkohnguh ia lade.
Bran ka ialam na khmat ban rung sha kamra thiah.
Hangta ki pynaram ia lade bad ki iathiah shuwa jai, da ka jingkmen ka jingsngewbha ki leh ieid leh thoin bad ruh ki jngi sha thwei bajylliew tam jong ka jingieid.
Hadien ba la ia sngew hun, baroh arngut ki mih nangta da ka jingkmen bad ka jingphuh samrkhie.
“Kumno lah biang ong ngan shet sha noh.
?" La kylli biang ka Lydia.
“Hooid mynta te la biang ngin ia dihsha noh.
" La ong u HepKumta ki dihsha noh baroh ar ngut.
“Lydia nga la kwah palat ban iashong iasah lang noh shane bad phi…" La pynpaw u Hep.
“Hooid Hep, nga ruh tangba yn leh kumno kein iai ap ia ka por ba kin wan buh na iing" la ai jingmut ka LydiaHadien katto katne por ba la ioh ban ia shong kai, u Hep u mih noh nangta shuwa ban wan lum u Kthaw bad ka Kyiaw.
Ka por la iaid ki sngi ki taiew ki la leit bad wan.
Na ka liang ka iing jong u Bah Shanbor u Kpa jong u Hep, ki la pynbeit ban leit buh noh ia u khun ba un sah ryngkat noh bad la ka lok, ka Lydia.
Kumta haba la pynbeit ia ka sngi ka por, la leit buh ia u Hep ha kawei ka sngi da u Kpa jong u, u Mama jong u bad ki Hynmen ar kmie jong u.
Haba la poi ha iing ka Kynthei, u Mama jong u Hep bad u Kpa jong u ki la pynpaw shibun kiei kiei bad ruh ki la buh ka jingkit khlieh ha ka iing jong ka Lydia na ka bynta ban nang pynbha shuh shuh ia u khun jong ki.
Baroh ar liang ki la pynpaw la ki nia bad khot sha ka jingiatrei lang ryngkat ka jingkyrkhu kyrdoh.
Kumta hi naduh kata ka miet, u Hep u la shong la sah ryngkat noh ha ka iing ka Lydia.
Kane ka khana ka la pur stet bad ka la poi ruh sha ka tyndong shkor jong u Rangbah Shnong barim uba la don daw bad ka iing jong u Bah Shanbor bad i Kong Lumspah.
Marsien tip ia kane, na ka liang jong u Bah Let u la kmen palat bad u pyrkhat ruh ba u Kpa ka Lydia ba ju khot ieid u Maheh u la pyndep ia ka jingbthah jong u ban thawlad ba ka khun jong u ka Lydia kan long ka jingriam ia uwei na ki khun jong u Bah Shanbor bad ban tip bha shaphang ka barieh jong u Bah Shanbor halor ka khyndew ba ki ia kajia ne ia knieh.
Kumta hi ha ka step babud u Bah Let u leit mih kai ha iing u Maheh Kpa ka Lydia.
“Ko Maheh nangta phi don ha iing?" La kylli u Bah Let“Hooid, ale ale.
" la phai ktien u Maheh.
U Bah Let ruh u la poi artat ha shyngkup jingkhang.
“Rung rung" La khot u Maheh.
Kumta u Bah Let u la rung bad u shong bhek.
Hangne ki ia shong iathuhkhana ia kane ia katai bad ka Lydia ka wanrah sha ruh ia ki ban ia dih sngewbha.
“Lydia kumno phi long?" La leh mynkylli u Bah Let“Nga biang hi Mama…" La jubab don burom ka Lydia.
“Phi pat" la kylli sa ka Lydia“Nga ruh biang hi…" La jubab u Bah Let.
U Hep uba don ha kamra shet ha kata ka por, haba u iohi ba uta u briew uba shun ia u Kpa bad ka iing jong u, u la dap da ka mynsiem ka bym sngew tynnat.
Kumta marsien rung ka Lydia sha kamra shet u pynpaw“Nga te ngam sngew tynnat ia uto u briew ban iohi khah khah ba un wan kai hangne.
"“Hooid, kein lah slem um ju wan mih shuh dang mynta phylla.
Imat don kaei re kaei, ioh u kwah lorni ruh ia ngi.
" La bynrap sa ka Lydia.
Ka kam tong dohkha ka dei ka kam kaba sngewtynnat haduh katta katta khamtam ia kito kiba don ka jingsngewtynnat ia kane ka kam (interest/hobbies).
Ki briew kiba ju mlien ia kane ka kam ki da pyllut ia ka por, ka sngi, ka bor med bor phad, ka pisa tyngka tang ban ioh ia kane ka jingsngewtynnad ha ka jingim jong ki bad kane ka dei ka jingshisha ba kane ka kam ka dei kawei ruh na ki jait kam ba ki briew ki ju kamai jakpoh ne ngi lah ban ong ba ka dei ka kam trei jong ki ba ki briew ki kyrshan ia la ka jong ka iing ka sem lyngba kane ka jait kam.
Hooid, ngi lah ban ong ba hangne ha Ri jong ngi kane ka jait kam kam da long paitbah ba ki briew ki kamai lyngba kane ka jait kam.
Hynrei lada ngi peit ha ki bynta kiba shathie jong ka Ri India bad kiwei kiwei pat ki Ri, kane ka kam ka long ka kam (profession) jong ki.
Ha kaba iadei bad ka kam tong dohkha, ka long kaba donkam shikatdei eh ban don ka buit khwai ne tong (skilled) khnang ba kin lah ban ioh ia ki dohkha.
Ki khmat ki dei ban long kiba shai ne shalak ban peit haei ba ki don ki dohkha khnang ban ioh tong.
Ngin ia peit harum ia ki katto katne ki bynta kiba ki nongtong dohkha ki leh haba ki leit tong ia ki dohkha:Haba ngi peit na ka Testament kaba rim shaphang ka jingbymkohnguh jong u Saul “Te Samuel u la ong, U Trai u sngewbha ma ha ki jingainguh thang bad ha ki jingknia kumba ha kaba kohnguh ia ka ktien U Trai? Ha khmih, kaba kohnguh ka kham bha ban ia ka jingknia, bad kaba shahshkor ban ia ka khlein ki lang sohmoh? (1 Samuel 15:22).
Teng teng, ynda haba ngi la sdang ban heh ban san, ngi klet ban kohnguh ia ki kmie ki kpa, kiba la iaid ha shuwa jong ngi, ki rangbah, kiba pyni ia ngi bad ngim kwah ban sngap namar ba ngi sngewbiang.
Ka jingkohnguh bad ka jingsngap kaba long ka jinghikai kaba dei ban iaid ryngkat ryngkat ha ka jingim jong ngi khnang ba ngin lah ban kiew ha ka jinglong ba kynja mynsiem.
Haba ngim kohnguh, ka mut ba ngi don ka jingsarong bad U Blei U ialeh pyrshah kumba la maham ka Ktien jong U Blei “Kumjuh, phi ki samla, to kohnguh ha kiba la kham tymmen.
Hynrei baroh to phin iakup ia ka jingsngewrit ia ka ban shakri paralok hi: naba U Blei U ialeh pyrshah ia kiba sngewkhraw, hynrei ha kiba sngewrit U ai ka jingaiei" (1 Petros 5:5).
Ha shnong Huroi, kaba hap ha East Jaintia; lada bam ja noh, ki ong “bu ji noh".
Ha shnong jongphi pat phi ia ong kumno?Phi ruh, phi lah ban don ia ki mat “pynjahthait jabieng".
Sngewbha ban phah ha rupangnews@gmail.
com.
Ngi pat ong"Cjwi sa ja noh"Sngewbha phah sa kiwei ki kyntien ruh.
Nongpoh: Ki nongialam ka Confederation of Ri Bhoi People (CoRP), lyngba u Bah Pateng Marsing, Adhoc Working President, nangta u Bah Shining Kyntla, President ka CoRP Central Zone, haba kren sha ki lad pathaikhubor ha Nongpoh, ki la pynpaw ba ka seng ka ai ia ka jingkyrshan kaba pura ia ka phang kaba la wanrah da u Bah Ardent Basaiawmoit, MLA Nongkrem, uba la kren ne wanrah ia ka mat jingiakren hapoh ka Iing Dorbar Thawain halor ka Roster System ne ka bhah thungkam thungjam hapoh ka jylla.
U Bah Pateng Marsing, u la ong ba ka seng ka pyrshah jur eh Roster System ne ka bhah thungkam thungjam ha ka jylla, ha kaba u la ong ruh ba lada pyntreikam ia katei ka Ain, ka la noh shilliang shaba palat, ha kaba lada khein ne ianujor, ka bhah iohkam iohjam, ka la leit kham bun sha ki Garo bad haba ianujor bad ki khun samla ha Ri Lum Khasi Jaintia.
Utei u nongialam ka CoRP, u la ong ruh ba lada khein ha ka jingdon paid hapdeng ki Garo bad Khasi, la bun da ki Khasi, kumta lada pyntreikam ia ka Roster System, kaba mut ba ka jingiohkam iohjam la bun da ki Garo.
Shuh shuh, u la ong ruh ba dei halor katei ka nongrim kaba la pynlong ia ka seng, ba ka ai ia kata ka jingkyrshan kaba pura ia u Bah Ardent Basaiawmoit bad lada poi sha u pud ban iamih surok ruh, ka seng ka la long kaba kloi ban pyrshah ia ka Roster System, na ka bynta ka jingmyntoi ki khun samla wadkam hapoh ka ri Khasi Jaintia.
Ngin buh biang sa kawei mo, ia ka  mat pynbyrngia ne pynthanda jabieng.
Sngewbha iashim bynta lang.
Phi ruh, phi lah ban don ia ki mat “pynjahthait jabieng".
Sngewbha ban phah ha rupangnews@gmail.
com.
Ha shnong jongnga ha Umniuh Tmar, ia ka pliang ja, ngi khot “u saraw ja".
Ha shnong jongphi pat phi khot kyrteng kumno?Ha shnong jongngi ngi khot ka ‘pliang ja’.
Wat sngewei-ei ngan ong iaphi kaweiHa shnong jongphi nga iohsngew ki iathuhkhana ia ka Lyngknot ki khot ka pliang tip dei ne ymdei kata?Ka dei kata.
Khublei.
Ngin ia sdang noh nangne shakhmat, ban pynmih ia ki jingthoh lyngkot, kiba lah ban pynbyrngia ne pynthanda jabieng.
Sngewbha iashim bynta lang.
Phi ruh, phi lah ban don ia ki mat “pynjahthait jabieng".
Sngewbha ban phah ha rupangnews@gmail.
com.
Ka mat ba ngin sdang mynta ka sngi, ka dei harum.
“Don ki briew, kiba khlain bha ban dih sha.
Tip katno sien, ki ju dih sha bad katno pela ha ka shisngi"?.
Shillong: Ha ka sngi saitjain, kam don shuh ka jing pakhang ia ki bos bad ki trok sha ka surok bah Shillong Dawki.
Katei ka rai, ka dei, hadien ka jing iakynduh jong U Bah Friendly Kongwang Sordar, ka Raid Mukertila, ha ryngkat ki Rangbah Shnong jong katei ka Raid, ia ka kong E Warjri, Sub Divisional Officer jong ka Pynursla Civil Sub Division, mynta ka sngi ha Pynursla.
Ha katei ka jing iakynduh, ka kong Warjri, ka la bah khlieh, na ka bynta ban phah maramot noh ia ka surok, kaba sniew tasam na lad Umsyiem sha Dawki bad kumjuh ruh ban siang rong noh ia katei ka shi lynter ka surok, kaba dang sah khong reng bad shyrbeb, haduh mynta.
Ka SDO, ka la mynjur ruh ban pyn iaid ryntih noh ia ka jingiaid ki trok kit maw, ha kaba ka la ai rai, ba ki trok, kin mih baroh ha ka por 10baje mynmiet na ka jaka ieng jongki, ha madan Langtad bad yn nym shah shuh ia ki, ba kin iaid ha ka por myn sngi.
Ym tang katta, ka SDO, ka la rai ruh, ban pynieng noh ha shnong Umsyiem, ia baroh ki kali kiba leit kai sha Wah Umngot, ba kan nym don ka jingdheng kali ha ki bynta jong ka Wah Umngot.
Ha ka jingiakren bad U Rupang, U bah Kongwang, Sordar ka Raid Mukertila, ula pyntip, ba kam don shuh ka jingkhang ia ki bos bad ki trok kamai, sha katei ka thain, kumba la rai, ha ki khyndiat sngi ba ladep; hynrei ha kajuh ka por, ula kren shai, ba lada jia ba ki jingkular jong ka SDO, kim urlong ha kine ki khyndiat taiew ban sa wan, kumta ki nongialam jong ka Raid, kin sa shim, da kiwei pat ki rai jongki, ban pynurlong ia kaei kaba ki la dawa, na ki bor sorkar.
Shillong:U Tennydard M Marak, ula ujor pyrshah ia ka sorkar Meghalaya, ha ka Meghalaya High Cou rt, ha kaba iadei bad ka jingkit palat pud jong ki kali, ha ki surok kiba kongsan jong ka jylla.
Ha ka jing ujor, U Marak, lyngba, u nong iasaid ain jongu, ula pynsngew ba ka sorkar jylla, ka iathuh ba haduh mynta, ki don 16 tylli ki jaka thew kali, ha kylleng ka jylla bad ha kaba kut jong une u bnai, kin poi sha ka 23 tylli, kitei ki jingkieng thew kali, ha kaba ki 4 tylli kiba thymmai, kin sa trei kam noh, ha ki ar taiew ki ban wan.
La iathuh shuh shuh, ba ha ki jaka jong ka Pynursla, Shella, Dawki bad Nongstoin, ki kali ki kit maw bad kit shyiap, palat pud, khlem da don jingthew eiei ruh em.
La pyni ba ha ka thain Pynursla, ki don ki trok, kiba iaid da ki hajar tylli bad kitei ki kit maw bad kit shyiap sha Bangladesh, khlem da bud ia ki kyndon jingthew bad la iathuh ruh ba ki don katto katne ki kali kiba kit dieng ruh bad katei ka rukom kit palat pud, ka lah ruh ban long, ba ka don sa ka jingkit dewiong, da kaba la buhrieh bha shapoh.
Katei ka jingkit palat pud, ka lah ban buh jingeh, ba lada kitei ki kali ki ieng kynsan, ki maw, ki lah ban hap na kitei ki trok bad kin sa pynmynsaw ia ki briew lane ia ki kali kiba bud nadien jongki.
Ka sorkar jylla, ka buh jingkhein, ba ka jinglut, na ka bynta ban thied ia kawei ka jingthew kaba da ki tiar electronic, kan shongdor sha ka T.27lak kawei, hynrei, la ong ba katei kam dei ban dei ka daw, ban khanglad ia ka jingkit palat pud bad pynjot ia ki surok ha ka jylla.
Ha ka hukum jong U Chief Justice jong ka High Court, U Sanjib Banerjee lem bad U Bah W Diengdoh, uba dei u nongbishar, ki la bthah ia ki Superintendent of Police, ba kin peit ia katei ka jingkit palat pud jong ki kali bad lada ka dei ba kin talasi dalade hi.
La ong shuh shuh, ba ka jingshimkhia jong ka sorkar jylla, ha kaba talasi ia ki kali kit tam, ka long ka bym ihun satia bad la bthah namarkata, ba ka jingtalasi, dei ban long ha kitei ki jaka, ba ki don ki kali kiba kit palat pud.
Shillong:Wat la u Myntri Rangbah ka jylla u Conrad K Sangma u la ïathuh hapoh ka Ïing Dorbar Thaw Aiñ ba ym donkam ban tieng, wat la ka jylla ka don ha ka jingshah ram kaba bun, hynrei na ka liang u Comptroller and Auditor General (CAG) la maham ba ka jingmlien ka jylla ban pan kylliang kan ïalam sha ka jingshah pynap shrip ha ka ram.
Ha ka State Finance Report 2021-22 na ka bynta ka Meghalaya, u CAG u la kdew ba ka jylla ka shakri hi ïa la ka jong ka ram kaba dangdon da kaba shim shi shim bun ka ram.
Ha kaba ïadei bad ka rukom kheiñ pisa, ka ram Meghalaya ha baroh ki liang ka la kiew da 63.22 per cent na ka pisa kumba T.9,485.08 klur ha ka snem 2017-18 sha ka T.15,481.09 klur ha ka snem 2021?22.
Katkum ka percentage jong ka GSDP, baroh ka ram basah ka la long 32.14 per cent ha u 2017-18, hynrei ka la kiew shibun sha ka 40.92 per cent ha u 2021-22.
Haba ïadei pat bad ka jingshah ram kaba hapoh ka jylla ne ka ‘Internal debt’, kaba kynthup ïa ki ram ka ïew ka hat, ki lynti ba ïadei na ka RBI, ki special security ba la ai sha ka National Small Savings Fund and loan na ki jaka kynshew pisa ne financial institution, bad kiwei, ka la poi shaduh jan ka lai pawa ne 73 per cent jong ka jingdon ka ram ka Meghalaya ba dangsah (outstanding debt).
Kiwei ki kynthup ne pynlong lyngba ki ‘public account liabiliy’ kaba long 23 per cent, bad ki ram napoh ka sorkar Pdeng kaba long 4 per cent.
Haba nujor ïa ka snem mang pisa snem ba la dep, ka ram ba dangsah haduh bakut u 2021-22 ka la kiew da 13.67 per cent kaba long T.1,862.35 klur.
Ka ram ba hapoh ne ka Internal debt ka long 94.39 per cent kaba mut T.11,244.83 klur na baroh ka ram basah jong ka ram paidbah ne ka public debt kaba la poi sha ka T.11,912.82 klur.
Ha kane ka snem ka jylla ka la shim kylliang ka pisa kumba T.1,608.00 klur ha ka dak jong ka ram ki ïew ki hat bad la siew pat T.699.55 klur sha ka sut, kaba la kiew sha ka T.112.66 klur haba nujor sha u snem 2020-21.
Shillong:U nongaiktien jong ka party United Democratic Party(UDP) U bah Bindo M.Lanong, u la ong ba haduh mynta um pat rai, la un dang ia treilang ne em bad ka party UDP ne un mih noh, hynrei haba peit mynta pat ka party UDP ka la leh klet bad haba don ki jingialang bapher bapher jong ka party, ki nongialam kim shem la ai ktien shuh, la ong u bah Bindo.
Ha ka jingia kren bad ki nongthoh khubor mynta ka sngi ha ka 31 tarik u Lber 2023, u bah Bindo u la pynpaw ba ha kine ki sngi u shah leh beiñ ha ka party, namar kine ki nongialam mynta kiba hadien, kim tip ba kumno ka UDP ka la mih.
“Kine ki shu wan shong beit ha ka iing kaba ladep shna ma ngi haduh ba ki la pynduh tiket ianga bad ki leit ai tiket ia u briew u ba nabar" la bynrap u bah Bindo.
Shuh shuh u la ong “Lada ka party ka ai tiket ia u briew u ba ju iatreilang bad ka party nga kloi ban kyrshan, hynrei ka leit ai pynban ia u briew uba mih na kawei ka party sha kawei ka party te kumno ngan jingkyrshan ia kum u ta u briew".
Haba kylli pat ha kaba iadei bad ka jingrem noh jong u ha kane ka elekshon ba la dep, u la ong ba ym tang ba u shu lyngngoh, hynrei ka la pynkyndit ruh namar u ioh tang kumba 135 vote.
“Nga lah long kum u khun khadduh bad u para jong u NOTA" u la bynrap.
“Ka jingbymioh ka tiket na ka party UDP ka la pynrem ianga hynrei lada jia ba nga ioh ka tiket na ka party ban iakhun, nga tikna ba nga lah ruh ban jop" u la bynrap.
“Ka jingioh jong nga tang kumba 135 ka vote, ka dei ka sien kaba nyngkong eh bad nga lah ialeh ia ka elekshon mynta la kumba 10 sien ngam pat ju lap ha ka jingim jong nga ba ngan ioh tang khyndiat eh bad ban duna ruh wat ia u NOTA".
Shillong:U Lat jong ka jylla Meghalaya,u Phagu Chauhan un sa leit ban shim bynta lang ha ka Shad suk mynsiem jong ka seng khasi kmie, ka ban long ha ka 10 tarik iaiong 2023.
Kum shibynta ban rakhe ia ka spah bah ha ka riti dustur jong ka jylla Megha laya, ka Seng Khasi Kmie, Mawkhar, Shillong ka la wer sngewbha ia u Lat jong ka jylla Meghalaya ba un don bynta lang ha ka Shad ban ai khublei, ka Shad Suk mynsiem ka ban long ha ka 10 tarik iaiong ha madan shad Weiking kaba don ha jaiaw, Shillong.
U General Secretary jong ka seng u bah Hainess Marbañiang ha ka sngi thohdieng, u la leit ban kynduh ia u lat jong ka jylla Meghalaya, u Phagu Chauhan ban khot sngewbha ia u bad aiti ruh ia ka shithi khot sngewbha.
Ka shad suk mynsiem ka dei ka sngi ka ba kyrpang ha kiba bun ki bynta jong ka jylla Meghalaya, kaba la ap khmih lynti ruh da baroh naduh ki nong jngohkai bad ki paidbah nong shong shnong jong ka jylla ruh kumjuh.
Da ka jing wan don bynta lang jong u lat ka jylla Meghalaya, kan dei ruh ka sngi ka ban sah jing kynmaw ia baroh ki ban sa wan shim bynta lang ha katei ka sngi.
Ha kajuh ka por, u Sri Sri Janardan Das u ba dei u maharaj jong ka international society for Krishna consciousness (ISKCON) jong ka temple ha nongbah Guwahati, u la wan ban jngoh ia u lat jong ka jylla ban rakhe ia ka sngi kyrpang jong ka Ram Navami.
Shillong: Ha ki 24 kynta, ki ban wan, kan don ka jinghap slap, kaba jur bad kaba kham jur, ha ki bynta jong ka nongbah Shillong bad kiwei de ki jaka ba marjan.
Kan don ruh ka jingkhie eriong bad ka jingtied pyrthat, ha ki bynta jong ka jylla, ha kaba ka jingstet jong ka lyer, kan long hapdeng ka 40 haduh ka 50 Kilometre ha ka shi kynta.
Kan don ruh ka jinghap slap, kaba jur, ha ki katto katne ki bynta jong ka jylla.
Mynta ka sngi, ka jinghap slap, ha Shillong ka long 3.4mm, ka Sohra bad ka Umiam, kim don slap satia.
Shillong:Wat la kiba bun ki projek ba tei jingtei kiba la slem ne don ruh ki por ba ki khlem lah ban pyndep, na ka liang ka tnat the Public Works Department kam ju pynshitom ïa ki kontraktor ba leh bakla, ong ka kaiphod u Comptroller and Auditor haba ïadei bad ka General State Finance Report halor ka Meghalaya kaba la shem ha ka snem 2021-22.
Ïa kane ka kaiphod la wanrah hapoh ïing Dorbar Thaw Aiñ ha kine ki taïew.
Ha ka 31 tarik u Lber, 2022, ki la don haduh kumba 124 tylli ki projek ba khlem pyndep ha Meghalaya bad kumba shi pawa na ka lai jong ki 124 tylli ki projek ki khlem lah ruh ban pyndep wat tang 50 per cent, ïathuh u CAG.Haba ïaid da ki snem, 67 tylli ki la shah pynslem da kumba palat 3 snem bad 6 tylli ki long kiba la palat ban ïa ka 10 snem.
Na ka liang u auditor, u khlem da peit khmihbniah lut ïa baroh ki project hynrei la shu khmihbniah kyllum lang.
Na kitei kiba la khmihbniah na ka liang u CAG la shem ba ka PWD kam ju pynjari ïa ki jingpynshitom ne pynsaja, kum ka jingshim khajna ha ki jingtrei kiba la julor, ban ïoh biang ïa ka dor na kaba la kiew na ka daw ka jingieh noh ïa ka kam ne ban buh dak ïong ïa ki kontraktor.
Ha kawei pat ka liang kan pynmih ne pynkynmaw ïa ki kontraktor kaba long teng khat eh ïa ki kontraktor kiba suki treikam.
Kane ka pyni ïa ka jingtlot ban pynkyndit bynriew bad pynïaid ne khmih ïa ki kam da ka tnat, kaba la long ka jingslem ki kam, ka jingiehnoh shiteng ïa ki kam da ki kontraktor.
“Ka jingslem ban pyndep ïa ki projek ka la pynmih ïa ka jingshah khang noh ka jingwan ka pisa hynrei kumjuh ruh ka la pynkyntait ïa ki nongshong shnong ïa ki lad myntoi ka ïoh ka kot lyngba kine ki projek," ong ka kaiphod.
Na ka jingkhmih ïa ki record jong ka PWD Roads division, ka jingkhmih ïa ki jingbuh jingkheiñ ka kdew ba ki 5 tylli ki projek kiba la mang ha Lber 2015 bad kiba la buh por ban pyndep ha u snem 2018 ki la shu sah khlem pyndep tat haduh ka tarik ba la leh ïa ka audit ha u bnai Naiweng, 2022.
Kine ki kam la aiti sha ka CCL International Pvt Ltd, kaba ïadei bad ka German green concrete road technology.
Na ka dor tender kaba la long T.7.12 klur, kumba T.2.51 klur lah dep ban shah da ka tnat hynrei kam shym la don ka jingïaid shakhmat jong ki projek.
Na ki 5 tylli ki projek, 3 tylli la pynïasoh lang bad kiwei ki skhim kum ka PMGSY, SPF bad RIDF bad 2 tylli kiba sah, na ka liang u kontraktor u khlem bteng ïa ka kam wat hapdeng ka jingïai pynkynmaw.
Kitei ki lai tylli ki kam ba la pynïasoh bad kiwei ki skhim haduh mynta khlem pat lah ban pyndep.
Haba khmihbniah ïa ki record ha u bnai Risaw, 2022 ka pyni ba 2 tylli ki kam kiba la mang ha u Nailar, 2006 bad ba la buh por ban pyndep ha u 2009 ka sah khlem pyndep wat haduh u 2012 hadien ba la shah ïa ka jingpynlut kaba T.99.86 lak na ka daw ka jingkhlad u kontraktor ha u 2012.
Ki bynta kiba khlem pyndep jong kine ki kam la khot tender biang ha u Naitung 2013 bad ïa ka work order la ai ha u Nailar, 2016 sha ka RB Corporation of Tura hadien ba la pynslem haduh 3 snem.
Ïa ka dor jong ka jingtrei la pynthymmai biang sha ka T.3.16 klur bad T.2.52 klur kumjuh ha ka 14 tarik u Rymphang, 2022.
Hynrei kine ki 2 tylli ki projek ki sah hi khlem pyndep wat hadien ba la ïaid la 13 snem naduh ka por ba kidei ban pyndep ha u Nailar, 2017 hadien ba la shah T.5.31 klur da u bnai Lber, 2022.
Indore:  35 ngut ki briew, ki la iap ei, hadien ka jinghap jong ka tnum jong kawei ka Temple ha Indore jong ka jylla Madhya Pradesh, hynnin ka step.
La iathuh ba ka jinghap jong katei ka tnum, ka dei, namar ba ki la don bun eh ki nongleit sha katei ka jaka mane blei, ka Beleshwar Mahadev Temple, ha kaba ki briew, ki la leit ialum, hynnin ka sngi, na ka daw jong ka jinglehniam  Ram Navami.
Ki don 35 ngut kiba la iap ei, uwei uba dang jah rngai bad sa 14 ngut kiba la ioh pyllait im, ong ka khubor.
Chandigarh: Ki pulit ka jylla Punjab, ki dang beh thong ban ioh kem ia u nongialam ki Sikh, U Amritpal Singh, hynrei hynnin ka sngi, U Amritpal, u iathuh ialade, ba um dei satia uba phet rieh, hynrei, u dei u nongialeh pyrshah bad ula kren shai, ba un nym pyndem satia ialade bad kumta, khot ia ka jinglen lade, lane ka  ‘Sarbat Khalsa’ bad kumta, u kren kob ruh ia U Jathedar Giani Harpreet Singh, u nongialam ka  Akal Takht, ba kane ka dei ka por, ia u, ba un pyni, la u shakri ia ka jaitbynriew, ne u shakri ia la ka jong ka longiing.
Ka video, kaba ula pyllait ha ka Sngi Palei, ka dei ka video kaba ar, kaba la pynmih paidbah da utei u nongialam jong ka seng, Waris Punjab De chief, uba don ha ka jingshah thwet, ha ki pulit ka Punjab, mynta la 13 sngi kynthih bad kiba dang iakren, ba un pyndem noh ialade.
“Ngam dei uba phet rieh, nga dei uba ialeh pyrshah.
Nga don lang bad ka kynhun jongnga lem bad ki nongkyrshan jongnga.
Ngan nym phet satia na ka ri jongnga bad ngam salia satia ia ka sorkar.
Leh katba phi sngewmon bad ngan sa mih pyrthei shen ha khmat jong ka pyrthei bad ngan sa dei uwei na ki Sangat" ong u Amritpal.
Ki pulit, ki pahara skhem bha ha kine ki sngi ha sawdong ka  Amritsar bad ka  Bathinda, namar ba ka don ka jingiakren ba U Amritpal, u lah ban pyndem ialade bad la ngeit ruh, ba u don mynta ha ka jingrieh tngen ha  Golden Temple lane ha ka Takht Sri Damdama Sahib.
U Amritpal, ula ong ba ka jingim kum u riew ialeh pyrshah, kam dei kaba suk bad ula pyni nuksa shaphang U  Guru Gobind Singh, uba mih na ka ktem jongu, ha  Anandpur Sahib bad leit shong leit sah sha ki khlaw jong ka  Macchiwara.
U ong shuh shuh, ba haba U  Guru Gobind Singh, ula mih noh na ka kut jongu ha Anandpur Sahib fort, ki nongshong shnong, ki khang ia ki jingkhang iing jongki, namar ba ki ong, ba ula pyniap ia ki khun lajong bad un sa pyniap ia ki khun jongki ruh.
“Kam dei kaba suk ban iaid hapdeng 20 haduh 22 Kilometre lem bad ka bam kaba tang shisien shisngi.
Kam dei ka jingiaid lynti kaba suk bad nga mad mynta ia kane ka jingialeh", ula ong shuh shuh.
Nongpoh:U Bah A.L Hek, myntri ka sorkar jylla mynta ka sngi, u la leit ban plie paidbah ia ka jaka jaka thep bording na bynta kito ki kali kiba pyndonkam da ka bording bad kaba la tip kum ka Electric Vehicle Fast-Charging kaba don hapoh ka Petrol Pump NES ha shnong Mawsmai.
Katei ka jaka thep bording ha ki kali kiba pyndonkam da ka Ilektrik, ka dei kaba nyngkong eh ha ka jylla, ha kaba ka Bharat Petroleum Corporation Limited (BPCL), ha kaba kiba la donlang ha katei ka sngi ba la plie paidbah, ki kynthup ia uBah M.B Tongper- ADC ka Ri Bhoi, u Pankaj Das, State Head (Retail North East) lem bad ki trai jong katei ka Petrol Pump.
U Bah A.L Hek, haba kren ha katei ka sngi, u la jingiaroh ia kitei ki nongpyniaid jong katei ka Petrol Pump, namar ba ki la lah ban wanrah ia katei ka jaka ban pyndap bording na bynta jong kitei ki kali kiba pyndonkam da ka bording ilektrik.
Shuh shuh, u la ong ruh ba ka jingdon jong katei ka jaka pyndap bording ha ki kali kiba pyndonkam da ka bording Iilektrik, kan iarap ha ka ban pynduna ia ka jingpynjaboh ia ka mei mariang bad katno tam ba ka jylla Meghalaya, ka dei kawei na ki jylla kaba paw eh ha ki kam jngohkai pyrthei, ha kaba bun ki briew kiba nabar ki wan ban jngohkai ia ka Meghalaya.
Ha kawei pat ka liang, u Pankaj Das, u la ong ba katei ka Kompani ka la dep ban plie kumba 17 tylli ei ei kiba kum kitei ki jaka pyndap bording ha ki kali pyndonkam da ka Ilektrik, ha kaba ki la lah ban buh ha kito ki surok na Guwahati sha Dibrugarh, na Guwahati sha Serampore, Guwahati sha North Lakhimpur.
U la iathuh ruh, ba kumba ka long mynta, ka kompeni ka don ia ka jingthmu ban buh sa ha kiwei de ki jaka hapoh ka Meghalaya, kum ha Nongpoh, Mawiong, Shillong bad Jowai.
