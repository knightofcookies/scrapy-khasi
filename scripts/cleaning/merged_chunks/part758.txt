Tip shaei kan poi ka Ri jongngi nangne shakhmat haba ki nongialam jongngi ki la sdang ban leh da kumne?Ka por kan sa batai iangi nangne shakhmat.
Nongpoh, 13 Jymmang: Haba shimkhia halor ka jingujor ia kaba ki riew paidbah ki la ujor halor ka jingdon ki kam tih beain ia ki lum ha ki bynta ka Meghalaya, kata naduh Jorabat ter ter shaduh ki thain Khanapara.
u Arpit Uphadhyaya, Deputy Commissioner ka Ri Bhoi, haba kren sha ki lad pathai khubor mynta ka sngi nyngkong ka 13 tarik u jymmang 2024,u la ong ,ba na ka liang jong u kum u DC ka Ri Bhoi, un sa phah ia ka kynhun ban tohkit, ia kaba ym khlieh da Majistor ka RI Bhoi bad kumjuh ruh na ki briew jong ka tnat Forest lyngba ka ophis u DFO Divisional Forest.
U DC ka Ri Bhoi, u la iathuh ba ka la don shisha ka jingujor naki ba bun balang halor kane ka kam tih khyndew bad pynmadan ia ki lum ki wah khlem ka jingtip ne ioh jingbit na ki bor pyniaid District bad na kata ka daw ba ki bor pyniaid District, ka la sdang ban tohkit ia kane ka kam beain da kaba thung ia u Magistor bad kumjuh ruh la thaw da kawei ka committee ban pynlong iaka jingtohkit.
Shillong 13 Jymmang: Ka Executive Committee jong ka Khasi Hills Autonomous District Council (KHADC) ba la kam khmat da u deputy Executive Member ka Council u bah Pynshngai n N.Syiem mynta ka sngi nyngkong ka 13 tarik u jymmang 2024, u la khot ia ka jingiakynduh lang hapdeng ki khlieh nongialam ki ba dei ki rangbah kur jong ki jait bapher bapher ki ba hap hapoh ka District Council, haryngkat ka jingiadonlang u nongialam ka liang iatei u bah Titosteewell chyne bad ki MDC.Kane ka jingiakynduh lang ki rangbah kur bad KHADC, kadei halor ban ia phylliew jingmut ban iatai sani bha ha ka rukom aijait ba kan long ka ba beit khnang ba ka rukom ai ia ka Syrnod ne ka certificate kan long ka ba dei ha ka riti ka dustur bad ka jingiatai halor ka Khasi Social Custom of Lineage 1997.
Kane ka jingiakynduh lang kadei shibynta ka ba wan ka shithi na u deputy commisioner ka Ri Bhoi da ka ba pan ia ki thup jait bad kur ki ba don hapoh ka district Council.
Kumta ka KHADC ka la shim ia ka rai ruh ba shen kan sa pyntip ban pynbna paidbah ia ki kur bad ki jait bapher bapher kin phah ia ki thup bad ki kur ki jait sha ka district Council, bad halor Kane ka district Council kan sa pynlong biang ia ka jingiakynduh lang ynda la poi ki thup lum jingtip ki kur.
Shillong 13 Jymmang: Ki khynnah pule ka Women’s College Shillong Department of Social Work ha ka 11 tarik u Jymmang 2024 ki la ioh ban pynkut noh ia ka jingleit fieldwork hapoh ka shnong Mawlong, New Shillong,kaba ki la sdang naduh u snem 2023 bad pynkut noh mynta u snem 2024.
Ki khynnah pule hashwa ba kin mih noh na kane ka shnong ki kwah ban leh eiei katba lah khnang ba kan long ka jing myntoi na bynta jong ki bad ia ki nongshong shnong.
Ha kane ka sngi ki la ioh ban pynlong ia ki jingialehkai sports, Cultural and Awareness program bad ka jingiakop shad bad rwai.
Haba phai sha ka jingialehkai sports ki la ioh ban pynlong ia ka interdong football match kum shi bynta ban pynkynmaw ia ka kolshor ki khasi ryngkat ki katto katne tylli ki jingshad tynrai.
Ki khynnah pule ki la pynlong ruh ka awareness program ha kaba iadei bad ka kolshor bad ka cyber crime.
kane ka jingpynlong ia kane ka program ka long ruh kum shi bynta ban pynshlur bad ban ai mynsiem ia ki khynnah samla  bad kumjuh ia ki nongshong shnong hi baroh kawei.
Ha kane ka sngi la ia donlang i Mrs Rida tynsong Additional Programme Officer Mawpat block kum i kongsan , u president ka FKJGP seng kmie kum u symbud kongsan u Bah Kit kupar Nongphlang National Youth Awadi , u Resources Person on the topic cyber crime Sir challam ,SI Mawdiangdiang Police Station, resources person Kong bidalin Lyngdoh iba dei i member jong ka seng khasi Mawlong , u Rangbah shnong Mawlong , ki nongkitkam shnong bad ki wei ki wei de ki ba la iadon ryngkat ha katei ka sngi.
Shillong:U Deputy Commissioner (DC) ka East Khasi Hills u SC Sadhu, uba dei ruh u Returning Officer na ka Shillong Parliamentary seat u la ban jur bad ïathuh ba la pyntreikam ïa ka kyndon bad pynjari 144 ha kane ka sngi ñiew vote.
Na ka liang u Sadhu u la ong, “Ngi la pynjari ïa ka kyndon 144 bad ngin ym shah ban don ka jingïalum briew kaba bun ha katei ka jaka bad yn ym shah hi ruh ban ïaid paidbah halor ka jingjop ki kyrtong.
"U la ban jur ruh halor ka jingdonkam ban peitngor ha kane ka sngi.
Na ka liang u DC u la ong ruh, “Ki bor pynïaid district kin khmihbniah ha kane ka sngi niew vote lyngba ka video surveillance ban ïada na kino kino ki jingshah pynkheiñ ïa ka aiñ bad ban wanrah ïa ka shongsuk shongsaiñ.
"Na ka liang u Sadhu u la ïathuh ruh halor ka jingdonkam ki lad jingtip ban lah ïakhun pyrshah ïa ki jingtip kiba ïalam bakla, “Ban ïada na ki lad jingtip kiba bakla, ïa ki result yn pyni ha ki live screen ha kylleng ka nongbah Shillong lyngba ka DIPR." U la pynthikna bad kin don ki lad jingïarap lyngba ki bor ïada, “Kan ym don ka jingïarap ki pulit CAPF; ngi la don la ki jong ki bor pahara na la ka jong ka jylla," ong u DC.Na ka liang u Returning Officer u la banjur, “Kumba la ju long ha ki ilekshon Assembly, yn pyrkhing bha ïa ka jingïaid rally jong ki kyrtong kiba jop khnang ban lah kiar na kino kino ki jingjia ïaumsnam.
" U DC u la ong ruh ba shabar ki jaka ba ñiew vote, yn buh ïa ki screen ban pyni ïa ki result khnang ban lah ban pynpra ïa ka jingïalum Paidbah.
U Sadhu u la banjur ïa ka jingdonkam ka jingïatreilang jong ki seng saiñ pyrthei ha kane ka sngi, “Kumba 10 sngi shwa ka jingñiew vote ngin ïa kynduh ïa ki party ban pynthikna ïa ka shongsuk shongsaiñ bad ba ki kam kin ïaid kumba la pynbeit.
"Jingialehkai football ruh nai shah shuh ban leit peit kai Sha polo pyni noh ha screen.
New Delhi: U wei u nonghikai skul sorkar ha Jind, la kynnoh ba u la phah ia ki kot ki sla ba u dei ka kynthei ba armet sha ki bor pyniaid distrik tang ban lait ban leit elekshon duty.
U Deputy Commissioner jong ka Jind u ba dei ha ka juh ka por kum u District Election Officer, u Mohammad Imran Raza u la buh da ha kynhun tohkit ba la khlieh da ka Majistor Namita Kumari ban pynshisha ia kane.
Ki tyllong khubor ki ïathuh ba u ne u nonghikai Hindi ba la tip kyrteng kum u Satish Kumar u ba hikai ha Government Senior Secondary School ha shnong Dahola, la kynnoh ba u la pyni ia lade kum ka kynthei bad phah ruh ia ka jingthoh ba u armet ha ka kyrteng ka jong u.
Kane ka jingthoh la thep ruh ha ka website jong ka tnad education department, ki heh ophisar ki la pyntikna hashwa ba kin phah sha ki bor pyniaid distrik ban phah ia ki ban leit elekshon duty ia ki nonghikai.
Kane ka la paw pyrthei hadien ba ki katto katne ngait ki briew ki la phah jingthoh sha ka tnad National Information Centre, haba iadei bad ki jingtip ba la phah da u Satish ki dei kiba bakla tang ban lait ban leit duty elekshon.
Hadien ba la dep ban peit ia ki jingtip ba la phah da u Satish, ym shem la phah satia ia u ban leit elekshon duty, namar ia kiba armet la pyllait ba kin leit elekshon duty.
Ka District information Officer, Sushma Deswal ka la pyntip sha u Deputy Commissioner, hadien la khot ia ia u principal jong katei ka skul u Anil Kumar, u nonghikai bad u wei u nongiarap jong ka skul bad u DC u la thung ruh ia ka kynhun tohkit.
Pyrnai: Wat la ki lah ban ong ba ka dei tang ka khana puriskam, hynrei ka dei ka jingshisha pat, haba peit ia ki dak ki shin.
Kane ka khana ka don ha shnong Pyrnai ka Raid Mawja harum ka Pynursla, ha kaba la don kawei ka khana kaba khampher.
Nalor kiwei pat ki jingdon kiba la buh ka mariang, ka don kawei ka khana shaphang uwei u maw uba heh dngung bad shynna bha ka jingdei ka sngi, bad la iathuh ba halor une u maw uba madan kumba 4 metre sawdong eiei, la don uwei u nongrep uba heh spah mynshwa, uba la pynlong kum ka jaka thad sngi ia ka pisa kiba la sngem bad bthuh.
Kane ka khana kam pat dei kaba slem, namar ba katkum ka jingtip ki nongshong shnong, ka jia tang kumba 200 snem ei ei mynshwa, ha kaba kam don ka bank ne ka jaka ban thep pisa, ki briew ha kito ki por ki buh ia ki pisa ha ïing bad, sha ka thain riwar namar ka jingjur u slap, ki buh ia ka pisa ha tyndong siej ne tyndong skong da kaba set bha sbiak ban ym lait rung ka um ne ki khnai ki khniang, ba kin bam noh ia ki.
Kumta, man ka por la iathuh ba une u nongrep uba la klet ia ka kyrteng jongu, u ju rah ia ki tyndong skong tyndong siej kiba u thep pisa sha katei ka jaka ban leit thad sngi khnang ba kin rkhiang.
Ki pisa ha kato ka por ki dang dei ki kot shi tyngka, ar tyngka bad ki tyngka pliah.
Man ka por hadien ba ki la rkhiang, u sa lum bad thep biang ha ki tyndong bad u sa wan phai biang sha ïing.
U rangbah shnong ka Pyrnai, u bah Klumar Khongtim u la ong ba ha ka jingshisha, une u nongrep heh spah u ju leit thad pisa sor sor bad iaid rieh ban ym don ba iohi hynrei jia ryngkhat ha kawei ka sngi, la kum lap uwei u briew ba leit iaid sha katei ka jaka, haduh ba utei u nongrep um lah shuh ban set.
Namar kane ka daw, ia une u maw, la ioh kyrteng kum u maw thad tyngka, uba don harud shnong Pyrnai kaba shim por tang 5 minit eiei ban iaid kjat.
Kane ka jaka kan sa khring ia ki briew ban wan peit kai, lada lah ban pynbha bad itynnad kum ka jaka jngohkai pyrthei, namar ba ym dei tang une u maw hynrei ki don ruh kiwei ki jingbuh ka mariang kiba don ryngkat ka khana.
“Na ka liang ka shnong ka don ka Society, kan sa pyrkhat kumno ban leh ban pyllong jaka jngohkai ia ki jaka ha shnong hynrei kan iasyllok shwa bad ki trai jaka namar ba ka dei jong ki riew shimet", la ong u rangbah shnong bah Klumar.
Shillong: U nongmihkhmat ka Ri France bad ka kurim jongu, Mr & Mrs Thierry Mathou, Ambassador Ri France sha India, u Mr Didier Talpain, Consul General of France in Kolkata ha ka jingiadon lang u Bah S Sohliya Myntri, Hima Mawphlang, u Bah John F Kharshiing, Chairman, Grand Council of Chiefs of Meghalaya, & Adviser, Federation of Khasi States, Working President, Meghalalaya State Olympic Association (MSOA) & Secretary General, North East Sports Association (NESA) Chairman, SPIKAP, bad u Bah Tambor Lyngdoh, u nongseng ka Mawphlang Sustainable Tourism Societies, ha ryngkat u Bah D Lato, Tourism Officer, ki la leit iuh kjat ha Mawphlang Sacred Forest por 10 baje mynstep ha ka 10tarik Jymmang 2024.
Na ka liang ka Hima Mawphlang, la pdiang sngewbha ia kitei ki longheh na France da u Myntri S Sohliya, bad kiwei ki dkhot ka Hima bad la synran lang ia ki da u Bah Tambor Lyngdoh, founder Mawphlang Sustainable Tourism Societies.
U Bah Tambor Lyngdoh, u la ai sngewbha ia u Ambassador Thierry Mathou ka kot collection of knowledge on Khasi Herbal Plants, stories and poems kaba u la pynmih.
La ialam ruh ia u French Ambassador bad kiwei shapoh ka were Heritage Village.
Hadien kane ki nongmihkhmat ka sorkar na ri France, ki la leit peit ia ka dam Mawphlang ka dam kaba bsa um ia ka Sor Shillong baroh kawei.
Ha katei ka jaka u Bah John F Kharshiing u la ai ia baroh ar ngut u His Excellency Ambassador Mr Thierry Mathou bad u Counsel General Mr Didier Talpain.
ka kot The Khasi States – A Brief Historical Timeline – 1771 to 2017.
Ki French officials ki la dap da ka jingkmen ban iohi ia kane ka spah mei ramew bad ban ioh ban iaid hapdeng ka lyer kaba khuid bha kaba la pynshlur ia ki ban iaid kjat katto katne por hapdeng ka jingshohbeij ia ka jing itynad ka Law Lyngdoh Law Kyntang Mawphlang Sacred Forest bad ka dam Mawphlang.
Hadien ba wanphai sha sor shillong ki la ioh lad ban ia kynduh bad u Bah Donald Wahlang, IAS, Chief Secretary , Govt of Meghalaya, ha ka jingiadon lang u Dr Vijay Kumar D, IAS, Commissioner, Finance, Planning, Sports, etc ha kaba ki la ioh ka jingiasyllok kaba sani bha halor kiba bun ki phang treikam bad la ioh jingiakren ruh halor kumno ban ioh ka jingiatreilang ha ki kam kilan sports.
Kitei ki jingiakren ki la long kiba seisoh bad ai jingkyrmen ia ka jylla Meghalaya.
Nongpoh: Mynta ka janmiet, ki pulit ka Nongpoh Police Station, ki la leit ban kem noh ia uwei u briew uba la tip kum u Raju bad uba trei ha Sharma Hotel, kaba don ha shnong Erpakon, Ri Bhoi, kata ka dei halor ka jingsuba jur ba u la donkti ha ka ban pyniap ia uwei u briew uba la tip kum u Kyrmen Lyngdoh Nonglait, uba briew uba shong ba sah hapoh ka shnong Erpakon.
Ka jingleit kem ki Pulit ia utei u Raju, ka dei halor ka jingjia kaba la jia hynnin ka sngi Saitjain ha ka por 8 baje eiei mynmiet, ha kaba ki riew paidbah na katei ka shnong, ki la lap ia ka met jong u Bah Kyrmen Lyngdoh, kaba la thiah lyngktar hapdeng ka jingphlei snam ha kawei ka surok shnong kaba don hapoh katei ka shnong.
Ki briew na ka shnong Erpakon, haba ki la lap ia ka met jong utei u rangbah kaba la thiah lyngktar ha ka surok shnong bad ba ki la lap ba la don ki dak mong ha ki bynta ka Khlieh jan Skhor ha ryngkat ka jingphlei snam, ki la pynkit noh mar mar ia utei u rangbah sha Civil Hospital Nongpoh, hynrei haba utei u rangbah u la poi ha jaka sumar, la pynbna ba utei u rangbah u la khlad noh naba la jur palat ka jingmynsaw.
Ki nongialam katei ka shnong, kiba kynthup ia u Bah Micheal Thongni Rangbah Shnong bad u Bah Lambor Kharshilot Secretary Shnong, ki la pynpaw ia ka jingsngewkhia kaba jur eh halor katei ka jingjia, namar ka dei ka jingjia kaba ym pat da jia koit hapoh ka shnong.
Ki la iathuh ruh, ba halor katei ka jingjia, ki Pulit ki la rah noh sha Thanad ia uwei u bar jylla uba la tip kum u Raju bad uba trei hapoh ka Sharma Hotel, kaba don hapoh katei ka shnong, halor ka jingshah suba donkti ha katei ka kam bad ha kajuh ruh ka por, kiba haiing jong utei u rangbah ki la dep ban ujor FIR ha Nongpoh Police Station.
Shillong:Ka Federation of Khasi Jaiñtia and Garo People Lama Unit East Jaiñtia Hills District hapoh ka jingïalam u President, u Bah Lamchwa Dong, ki la leit ban buh da ka shithi ujor hakhmat u Manager Jio Network West Jaiñtia Hills bad la ujor halor ka jingbym biang bha ka network jio ha shnong Lama, ka shnong kaba don ha khappud bad ka Bangladesh ha East Jaiñtia Hills District, ïa ka shithi ujor la ai ha u Jio Centre Manager, u Pebam Laigam jong ka Jio Centre kaba don ha Ladthadlaboh bad la ai por ruh hynñiew sngi ïa ka kompeni Jio ban pynbiang ïa ka network ha ka thaiñ.
Ka seng lyngba ka shithi ka la pynpaw ka jingsngew khia halor ka jingthut palat ka network Jio ha kaba hapoh ka shi taïew ar lai sngi ka network ka thut bad kane ka jingbym biang ka network ka ktah ïa ki kam ki jam kiba donkam ban pyndep da ki internet, ka seng ka la ong ruh ba ha katei ka thaiñ don tang u tower jong ka kompeni jio bad ki paidbah nongshong shnong ki la shu shaniah tang ha ka Jio ban ïoh ïa ki network ban trei ïa ki kam ki jam kiba donkam ban leh online.
Ka seng ka la ong ba lada ka ïai bteng ban long kumne kan wanrah ïa ka jingduh nong jong ki paidbah ba pyndonkam sim card jio.
U President FKJGP Lama Unit, u Bah Lamchwa Dong u la ong ba lada ka kompeni jio kam leh eiei halor kane ka jingeh jong ki paidbah, ka seng kam banse ban shim da kiwei ki lad ki lynti ryngkat bad ki paidbah.
Ki nongïalam ka seng ki la ïakren ruh bad u Bhaskar Borgohain uba dei u Tower Operation & Maintenance jong ka kompeni jio bad u la kular ban shim khia ïa kane ka jingujor jong ka seng bad u la ong ruh ruh ba jingthut ka network ka dei na ka daw ka jingthut ki sainar kiba dei ki fibre kiba pynpoi ïa ka network, u Bhaskar Borgohain, u la ïathuh ruh ba don ka jingshah pynjot pynjulor da kaba daiñ ïa ki sainar fibre ha ki jaka bapher bapher bad u la pynpaw ruh ba ka kompeni ka donkam ïa ka jingïatreilang bad ki paidbah bad ruh na ka liang u President FKJGP SEBA Circle, u Bah Mathew Pajat u la ong ba kane ka jingshna ïa ki line jong ka Fiber ruh ka long kaba shu trei tang dep namar ka jingthep ïa ki sainar Fiber shapoh khyndew ruh ka long kaba jyndong bha bad don ki jaka ba ki sainar fiber ki ïaid klumar lyngba ki kynroh, na ki khlaw.
Na ka liang ka seng ka la pynpaw ruh ba ka long la kloi ban leit jurip lang bad ki briew ka kompeni (Joint Inspection) khnang ba ka kompeni kan nym lah ban ai daw klumar ïa ki paidbah.
New Delhi: Ka NASA, kaba dei ka tnat kaba peit ia ka haw haw jong ka ri America, ka lap, ba ka don ka jingbthei kaba jubor bha ha ka sngi, ha ka sngi thohdieng, jong ka 10tarik Jymmang bad kumjuh, ha ka sngi saitjain, jong ka 11tarik Jymmang 2024.
Ka kyrwoh khubor, ba la pynmih da ka NASA, ka iathuh, ba ka ka tnaw haw haw jongka, kaba la tip, kum ka  Solar Dynamics Observatory, ka la ioh ban ring dur, ia ar tylli ki jingbthei ha ka sngi, ha ka por  9.23 pm (ha ka por jong katei ka ri) ha ka 10tarik Jymmang bad nangta sa ha ka  7.44 mynstep (ha ka por jong katei ka ri) ha ka 11tarik Jymmang 2024 bad la iathuh ba ka observatory, ka la ioh ban ring dur ruh ia kitei ki jingbthei ha ka sngi bad ka NASA, ka batai ruh, ba kitei ki jingbthei, ki dei kiba la tip, ha ka kyrteng X5.8 bad X1.5 bad kitei ki kyrdan, ki dei kiba la khlain bor bha bad kiba lah ban ktah ia jingtrei ka radio, ka ding ilektrik, ia ki mashin kiba don ha ka haw haw bad kumjuh ia ki briew kiba trei sha ka haw haw.
Lyngba katei ka jingbthei ha ka sngi, ka la don ka jingkah dum, ha ki bynta jong ka Ladakh bad ha kiwei de ki bynta jong ka pyrthei bad ka don ruh ka dur kaba paw kum u simpyllieng, uba rong saw, hajan ki lum Himalaya, namar ba katei ka jingbthei, ka hap noh sha ka pyrthei.
U Khra, u dei u tnga jong ka kong Deng, u dei uba lada dih bhor shaba palat liam, ha kaba mar ia khie thiah, une ula buaid jawsheh bad tang shu kham sngi lei, ba ula iakynduh paralok, ula shu thiah lyngkrang, hapoh pata kyiad, teng teng ha ki lynti iaid kjat, ha ki surok shnong, khlem don shuh la ka rain ka rem bad ka tnga jongu pat, ha ka ieid iap, ka hap ban leit bah man la ka sngi, ba un wan thiah sha iing.
Ynda poi ha iing, ka sa pynsum pynsait, pynlaw ia ki jain ki nep, kiba jaboh bad bit ktieh bad ka pynbam pyndih ban pynthiah pyndem, ia la u tnga, la kum ia u khyllung.
Kumne shi kumne man ka sngi, ka kong Deng, kam lah shah shuh bad ka jingkhluit, ka la kiew ha shynrong khlieh jongka bad ha kawei ka sngi, ka la ia sylla bad u nongap metiap, ha kawei ka jaka tep briew ha kawei ka shnong bad ynda ki la ia beit jingmut, ha kawei ka janmiet, ka la leit shaw ia la u tnga uba la buaid bhor bad u bym tip briew shuh bad ha ka jaka, ba kan leit ialam sha iing, ka leit buh ia utei u tnga, uba la buaid bhor, ha ka jaka buh met iap, ha kata ka jingtep, kaba don harud shnong.
U tnga, um shym la iohsngew eiei bad ula thiah iap, hapdeng kitei ki met iap.
Shiteng miet, ula sdang ban kyndit bynriew bad ynda ula kyndit hangta, ula lynniar tyngeh, da ka jingtieng, ba u lap, da ki met iap, kiba don ha syndah jongu bad ula wad lad ban phet krad na katei ka kamra ba don ki met iap.
Mar kumta, ki la wan mareh ki nongap ia kitei ki metiap bad ki la byrngem ia u, ba u khie im biang, da kaba ong ba um dei shuh, u briew, uba im, hynrei, u dei uba lah iap bad katei ka jingkhie im jongu, ka dei tang ka syrngiew jong ka jingiap.
Hangta lei, ula tieng ar shah bad ula iam paitdohnud dohnam bad ula sdang ban kynmaw ieid ia la ka jong ka tnga.
Hynrei ki nongap ha katei ka jaka buh metiap, ki la wan rah da u tyrnem bad u sdie, ha kaba ki la byrngem ban tied ia u bad ki da ong ruh, ba ki don ki met iap, kiba ju pyndik ha kane ka rukom, kumta, ki hap ban pynshitom, da kaba bom da u tyrnem, haduh ba kin da kohnguh sneng bad kim lah shuh ban khie ban ksar.
Kumta da katei ka jingshah byrngem, u Khra, uba la pyngngad kdar bad sa ka jingtieng ka bym don pyrthei shuh, ula hap ban shu thiah khop, ha katei ka kamra lem bad kitei kiwei pat ki metiap bad hangta, ula nang tieng shuh shuh, haba ki nongap ha katei ka jingtep, ki iathuh ba kan sa wan ka ambulance ban shimti ia ka metiap jongu, ban leh ia ka post mortem, namar ba kim pat tip satia ia ka daw jong ka jingiap jongu.
Hynrei, haba ula iai pynksan ialade, ba um pat shym iap satia bad ba u dang im bad ba ula pyngngad kdar, na ka jing buaid bhor; kumta kitei ki nongap jingtep, ki la kren shai hi, da kaba ong, ba u dei uba la iap, tangba, namar ba u kwah palat ban leit sha la iing bad ki la shah, ba un leit peit khadduh ia la ka tnga.
Ha ka step kaba bud, dang saw ka bneng, ki la pyllait ia u bad ula mareh wut wut sha iing lajong, u briew, uba la pyngngad kdar, na ka jingbuaid jawsheh, hynrei, ynda ula poi ha iing, ula lap ba ka tnga jongu, ka dang shet dang tiew marwei bad ula lyngngoh shuh shuh, la u dei shisha u briew, uba im ne ka dei tang ka rngai kaba u iaid halade bad ka daw, ka long, namar ba un da kren ruh, ka tnga jongu, kam jubab shuh bad ka leh ruh, kumba kam iohi satia ia ka jingwan jongu sha la iing.
Wat la ka tnga jongu, kam kren shuh, hynrei, u te, u ngeit ba u dang dei u briew uba dang im bad um dei satia, uba iaid tang ha rngai bad ula rung sha jingbuh um, ula sum ula sait, ula khap ia la ki tmain ki tmoh bad ba ka dei ruh ka sngi U Blei, kumta, ula leit sha iingmane ban leit sha ka jingiaseng step.
Baroh shisngi, ula shu im marwei kum u bieit, namar ba ka dei ka sien nyngkong, kaba u iaid da kaba pyngngad kdar, khlem da bit kyiad tang shi jaw ruh.
Baroh ki para marjan bad ki para shnong, ki la lyngngoh lut, haba utei u buaid ula pyngngad kdar ha katei ka step bad ula leit ruh sha ka jingiaseng step.
Naduh katei hi ka step, u Khra, ula kut jingmut rangbah, ba un nym mad shuh, wat tang shi jaw ka kyiad ruh bad ba un kylla kaba mut noh ia ka jingim jongu, ban ieid bad sumar hok ia la ka jong ka tnga, kaba ula pynkordit khop, ha ki phew snem ba ladep, da ka jingdih buaid bhor kaba man ka sngi.
Ka jingsneng, ka long, ba haba ka sympat ka tnga, kaba ieid thep mynsiem, wat u soitan ruh um don lad shuh ban ialeh pyrshah.
Ka kyntiew nyngkong ka dei ka kyntien kaba wan ha shuwa jong kaei kaei ka kam ne ka jingleh jong ngi bad ka sa bud pat kaba hadien bad kumta ter ter.
Kum ban shu ai nuksa, ki briew kiba ieng lain ban ap ia kano kano ka kam, ki ju ai shuwa ia kiba nyngkong namar ba ki lah poi shuwa ka por ban ia kiwei pat.
Kano kano ka ka jait jam la ai (preference) ia kiba wan nyngkong.
Ka Ktien U Blei ka iathuh ia ngi ba ha shuwa ba U Blei Un thaw ne pynlong ia kiei kiei baroh, ka pyni nyngkong da kaba thoh kumne “Ha kaba mynnyngkong" (Jenesis 1:1).
Ka jingmut hangne ba U Blei ha shuwa ba Un thaw ia u briew, U la thaw nyngkong ia ka bneng bad ia ka khyndew.
Hangne ngi sngewthuh shai ia ka ka dor jong ka jinglong nyngkong bad ka jinglong kyrpang ha kiei kiei baroh.
Ka jingiabeh sha ka ka jinglong nyngkong ka long kaba donkam bha ha kine ki sngi namar ba ngi ia beh sha ka pyrthei jong ka juk jingstad bad ka juk jong ka jingkylla.
Hooid, ka long long ka jingkyrkhu bad ka ai ka jingmyntoi haba ngi poi sha kane ka thong jong ka jinglong nyngkong katba ngi dang im ha kane ka sla pyrthei.
Ka Baibl ka ai jinghikai ia ngi ba ngi dei ban buh ia U Blei nyngkong ha ka jingim bad jinglong Khristan.
Ka don ka jingong ba lada ngi buh nyngkong ia U Blei, kiei kiei kin iaid beit iaid ryntih kumba ngi kwah.
U Jisu U ong ba ngi donkam nyngkong eh ban wad ia U Blei bad ia ka hok jong U bad ki jingdonkam jong ka jingim jong ngi ki briew, U Blei U lah tip lypa.
Kaba mut hangne ka long ban wad shuwa ia ka hima jong U Blei bad ki lang tam kin sa bud nadien jong ngi “Hynrei phin iawad shuwa ia ka hima U Blei, bad ia ka hok jong u: te ia kine kiei kiei baroh yn sa ai lang tam ha phi" (Mathaios 6:33)Lok baieid ha U Trai Jisu! Iano ngin wad nyngkong?.
Shillong:Mynhynnin ka sngi, u symbud myntri rangbah ka jylla uba peit ia ka tnad PWD u bah Prestone Tynsong, ula lum ia ki ophisar bapher bapher jong ka jylla bad ki NHIDCL ia ka jingiaid ki kam na bynta ka jingshna ia ka surok na Umiam shaduh Maligoan.
Kane ka surok kaba don kumba 170 km eiei, la mang pisa kumba T.22 hajar klur bad ka dei ka surokbah kaban pyniasoh ia ka jylla Meghalaya bad ka Assam bad kiwei ki jylla ka thain shatei lamihngi.
Haba kren sha ki lad pathai khubor, u bah Prestone ula ong ba la bthah ia ki Deputy Commissioner kynthup ka Ri-Bhoi, ka East Khasi Hills, ka West bad ka East Jaintia Hills ban thaw ia ka Committee ban pyniaid beit ia ki kam ki jam.
Ki DC kin kynthup lang ha ka Commitee ia ki tnad bapher bapher naduh ka tnad ka rep ka riang, ka tnad PWD, Forest, bad kiwei ki tnad ha ki district.
Ka jylla Meghalaya ka don san tylli ki song jong kane ka surok kynthup naduh ka song 1, 2, 3, 4, bad 5, bad ka jingshim jingthew ka la iaid.
Ha kane ka surok, yn shna ruh ia ka surok poh khyndew ne tunnel kumba 3 tylli.
Kane ka dei ka khubor ba bha tangba ngi tip ba ka wan ka order na centre ban pynsuk iaki nongleit nongwan jong ki nong Silchar, Mizoram, tripura etc um ba phi lwah ma phi maduh.
Hangne ruh sa ia pyrshah kumba jia ha umsning.
u khasi un tan iwei2 tang ban phaida ialade.
Shillong:Wat la don kiba pyrshah ban rah noh ia ka Anjalee Petrol Pump sha Upper Shillong, hynrei ki nongniah taksi kamai, ki la pynpaw ia ka jingsngew kmen namar ba ki kyrmen ba kan pyllait ia ka jingsahkut kali kaba jur bha ha katei ka jaka.
Ha ka jingtwad jingmut na ki nongniah taksi kamai kiba ju ieng ha katei ka jaka, ban kit briew sha thain Upper Shillong, kila pynpaw ba kan bha ban rah noh ia katei ka Petrol pump namar ba ka jingkhapngiah kali ha katei ka jaka, ka long kaba jur bha namar ba ka don san tylli ki lad, ba ki kali ki wan bad ki leit.
Bunsien wat ki taksi kamai ruh kim ioh lad bha ban ap ia ki nongleit nongwan namar ba ki shah beh noh bad shah khapnap ha ki pulit haba ieng ap briew na ka jingsahkut palat.
Ka sorkar jylla ka la ai jaka ia u trai katei ka petrol pum sha 7Mer ha ka jaka ka ka Tnat Animal Husbandry & Veterinary, namar ba ka la pynkhreh ban pynheh bad ban shna surok jrong ha katei ka jaka.
Mynshisngi, ka Federation Of Khasi Jaiñtia and Garo People (FKJGP) Upper Shillong Circle lem bad ka Khasi Students Union (KSU) Upper Shillong Circle, ka synjuk ki Nongsynshar shong ka Upper Shillong ki la pynlong ïa ka jingialang ki la pynpaw ïa ka jingpyrshah kaba jur ïa ka jingthmu jong ka Sorkar ban ai jaka ïa ka jong ka Tnat Animal Husbandry & Veterinary kaba 13,500 square feet sha u trai ka Anjalee Petrol Pump.
La iohi ba mynta ka sngi, la don ki nongtrei kiba la ker tin noh ia katei ka petrol pump, kaba la khang noh ban rah sha 7Mer, ha kaba ka jingshna ka la iaid shaid shaid.
Shillong:U myntri ka tnad pule puthi ka jylla, u Rakkam A Sangma ula ai khublei ia ki samla kiba pass ia ka eksamin Higher Secondary School jong ka Science bad ka Commerce kaba la pynbna ka MBoSE hynnin ka sngi.
Haba kylli halor ka jingduna kiba pass na ka thain Garo Hills, u Rakkam u la ong ba um sngew ban long kumta namar ba kum u myntri u shim ba baroh ki dei ki samla ka jylla Meghalaya, watla ka jingduna kiba pass ka long ka jingtynjuh ia ki samla, ia ki jaka pule bad ki kmie ki kpa bad ia ka jylla.
Ha kajuh ka por, u la ong ba ha kane ka jylla ka iakynduh bha namar ba ki duna ki nonghikai kiba tbit ha ka sobjek Science, Jingkhein khamtam ha ki jaka nongkyndong, bad kane ka pynlong ia ki khynnah ban ym sngew tynnad ha kine ki sobjek.
Ban pyllait ia kane ka jingeh, ka sorkar ka la ju pyllong ia ki prokram jingpynshai halor kane.
“Ka jingsngew bang ki khynnah ia ka sobjek Science bad ka Mathematics ki la duh namar ba ym don ki nonghikai kiba biang", la ong u Rakkam.
U myntri ula ong ba ka sorkar ka la iakhun tyngeh ban thung nonghikai pura ha baroh ki skul, khnang ban pynbha ia ka jinghikai bad ka pule puthi.
Shillong: Ka rynsan ka la long kaba la pynkhreh na ka bynta ban pynlong ia ka phainal jong ka lympung bah ialehkai bna nam tam hangne ha ka jylla, ka Shillong Premier League 2023, ka Shillong Sports Association, ha kaba ka Mawlai Sports Club kan mih madan ban aireng pyrshah ia ka Rangdajied United FC, kaba la buh ban long mynta ka sngi ka 11 tarik u Jymmang 2024, ha SSA Stadium, First Ground, Polo, ha ka por 3 baje nohphai sngi.
Shi sngi shwa jong kane ka jingialehkai ia ka phainal, la ioh ia ka lad ban iakren bad ki nong ia kit ia bah ia kine ki artylli ki klob katta u bah Eskial S Mon ba dei u Jt Secretary bad u Jerry A Sutnga Asst Coach ka Mawlai Sports Club bad kumjuh u Aibanjop Shadap Head Coach ka Rangdajied United FC.Haba phai sha ka Mawlai SC hapoh ka jingiam u bah Hering Shangpliang, ka don ka khubor kaba lam pynkyndeh ia ka mynsiem ki paid nongkyrshan hadien ba ki jkong u Eskial bad Jerry ki pynpaw ba don lai n gut ki nongialehkai kiba kham kynsai ha ka kynhun kiba don hapdeng ka jingartatien ban lah ban don ha ka First XI namar ba ki don hapdeng ka jingshitom.
Kine ki lai ngut ki kynthup ia u Remark Kharmalki u bym shim la lah ban ialehkai jan baroh shi samoi ialehkai ba mynta, bud pat sa u Donlad Diengdoh bad u Raikutshisha Buam.
Hynrei wat la katta kum ki nongiakit ia bah ia ka klob, u Eskial bad Jerry ki pynpaw ba kane kan nym da don than ka jingktah ia ka kynhun hi baroh kawei, katno tam lei lei hadien ba ki player ki la lah ban pynpaw ia ka jinglong kaba la ih bad tbit bha ha ka liang ka rukom ialehkai ka jong ki bad ka nuksa jong kane ka paw tyngkrein mynban ki la iakhu pyrshah ia ka Langsning FC ha ka semifinals.
Katba u Aibanjop Shadap Head Coach ka Rangdajied United FC,u pynpaw ba kum ka kynhun ka biang lut baroh ki player ki jong ka naka bynta ban iakhun ia ka phainal kaban long lashai ka sngi, ha kaba ym don wat tang uwei ruh ban ong ba un ud pang ne shitom, kane hi ka long ka dak jong ka jingkyrmen ia kane kawei ka klob, kaba wat la ka dei ka lahduh ha ka jylla, hynrei ka thrang bad ka sliang dik dik ka mynsiem naka bynta ban ioh ban piam k ha la ki jong ki ksang kti ia ka trophy jong ka nam lahduh ka SPL.Ban shu kyrtiang dien biang sha kane ka samoi ialehkai kaba mynta u snem ia ka lynti iaid ka jong kine ki ar kynhun, haduh ba kut jong ka round robin ka RUFC ka la lah ba kan ioh khur 18 point na ki 7 sien iakhun katba ka Mawlai SC ka la ioh ba kan khur 16 point, bad ha ka por ba iakhun ia ka semifinal ka RUFC ka la lah ba kan pynliem da 1-0 ia ka Shillong Lajong FC, katba ka Mawlai SC ka la jop da 2-1 ia ka Langsning FC.Shillong: U symbud myntri rangbah ka jylla u bah Prestone Tynsong u la ong ba kumno kito kiba pyrshah ban rah noh ia ka Petrol Pump na Anjalee kim sngewthuh bad ka jingkren jong ki ban pyrshah ba ai ha ka jaka sorkar, ka long biej.
Haba kren mynta ka sngi, u bah Prestone u la ong, “Balei kim sngew thuh ka long biej ba kin kren kumta.
Ka sorkar ka sngewthuh bym long shuh ban kiar namar ba ka la don ka jingiateh naduh hyndai hynthai, bad lada ym ai jaka da kawei, kim lah ban pynkynriah".
U la ong ba ka sorkar ka la shong jingialang da ki spah bad hajar sien halor kane, bad ka jingong ba dei u dkhar ne Khasi kam iahap eiei.
U la ong ba sorkar ka donkam ia katei ka jaka, namar ba ka hap ban shna ia surok suin bad lada don ka petrol pump kam lah ban pynieng bad nalor ka jingai ia ka jaka, ka dei jong ka sorkar kumba 11 hajar square feet eiei bad kim dei ban sngewthuh bakla namar ba lada leit sha ka ain ruh ym lah ban beh ia ki.
U la ong ba ka sorkar kan iaid beit shakhmat.
Lah ban kdew ba ka seng ka Federation Of Khasi Jaiñtia and Garo People (FKJGP) Upper Shillong Circle lem bad ka Khasi Students Union (KSU) Upper Shillong Circle, ka synjuk ki Nongshynshar shong ka Upper Shillong ki la pyrshah ia ka rai ka sorkar ban ai jaka haduh 13, 500 square feet sha u trai ka petrol pump ha katei ka jaka namar ba kane ka jaka jong ka Tnad Veterinary and Animal Husbandry ka dei kaba la mang ban kyntiew ia ki kam ri jingri bad pynmih dud na ka bynta ka jingmyntoi ka Jylla.
Shillong 10 Jymmang: kaHynniewtrep Youth Council (HYC) seng kmie mynta ka janmiet jong ka 10 tarik u Jymmang 2024,ka la khynra biang ia ki nongdih drok bad ha kane ka jingkhynra la ioh kem bun ngut ki nongdih drok na khrum jaka pynieng kali ha muda , na keating road bad na ki wei ki wei ka thaiñ khyndai lad.
ki dkhot ka seng ha kane ka sien khynra kaba lai ka la kem haduh 22 ngut kynthup 18 ngut ki shynrang  bad 4 ngut pat dei ki kynthei, kiba bun na kine kiba shah kem ki dei ki bum dei ki khasi hynrei ki don katto katne ki khasi.
Ha  ka jing talasi na ka met ki tei ki khynnah dih drok bad ki la lap ba ki don da ki drok ki nar injek ki denrite , u kynja bad ki wei ki wei de.
ka seng ka la thang lut plaiñ ia ki tei ki jingdid pynbuaid ha ka jaka pynieng kali ha parking Muda hakhmat ki tei ki khynnh dih drokKa seng haba ai jingkren ka la ong ba haba peit ka seng ia ki tei khynnah ym tang ba ki dei ki nongdih hynrei ki dei ruh ki nongdie namar ki la lap shibun u drok ha ki rang barit.
shuh shuh ka la ong ba ka seng ka hap shim hi ia kane ka sien jam namar kam shanniah ia ka tnat pulit namar lada ka kem khynnah dih drok tang katno ka la pyllait noh bad kane ka jingleh ka lah ban don eiei sha lyndet.
Ka don ka jing leh thur mur na ka liang ka tnad sam bording ka sorkar jylla ha kaba iadei bad ka jing khein ia ki bill light electricity bill sha ki paidbah long iing long sem da kaba shu khein antad.
Kam long kumba ka dei ban long, ki don ki long iing long sem ba pyn donkam ban thang boarding electric tang lai, saw ki bulb unit wat tang ka tv ruh kim don hynrei ki ioh pat ka bill light electricity bill kaba ia ryngkat bad ki long iing kiba pyn donkam ban thang boarding bun unit haduh 9 , 10 unit bad kiba don tv , bad shet jing shet ruh da ka light.
Nangta kum ha ki thain nongkyndong ki don ki long iing nongrep kiba leit sah rep sha ki lyngkha ki pynthor da ki taiew ym don briew ha iing katba ka bill light pat ka poi thik thik khlem duna bud nangta sa ka jing lip ka light kaba khah khah kaba man ka sngi.
Ka jing kyntu ia ka power dept ka tnad sam bording ka sorkar jylla ba ka dei ban da khein pyn shong dor janai kat kum ka jing pyndonkam ia ka boarding electric ym dei ban shu khein antad katba mon namar ka ne ka ktah shibun ia ki paidbah long iing long sem ba duk.
nga dei uwei uba nga sngewiahap palat iakata, namar nga poi bill 300lane350shibnai, hynrei nga iaryngkat dor bad uba siew 50lane100shibnai, katjuh ka jingiathang lait nga shem.
Nongpoh, 09 Jymmang: Ha ka jingjia kylla kali kaba la jia mynta ka janmiet ha ka por 3 baje eiei, kawei ka trok kit marbam jong ki shipai, ka la kylla lyngdang ha kawei ka jaka ba kham long khongdong ha surokbah NH-6 bad kaba hap hapoh u pud u sam ka shnong Quinine, Ri Bhoi.
Katei ka trok shipai, ka dei kaba don ha ka lynti ban kiew sha Shillong, hynrei haba ka la poi ha katei ka jaka ba kham khongdong, ka la kylla kynsan bad kaba la wanrah ruh ka jingjulor ia katei ka kali.
Ha katei ka jingjia, kam shym la don kano kano ka jingjia ba sngewsih ne mynsaw ki shipai kiba shong hapoh katei ka trok, hynrei ka la shu don tang ka jingjulor jong katei ka kali.
Lah ruh ban kdew hangne, ba katei ka jaka ba la kylla katei ka trok shipai, ka dei kawei na ki jaka ba shait jia khah khah ki jingjia kylla kali bad khamtam eh ki kali na kiwei ki jaka bad kiba ym pat tip bha ia jinglong ka surok, ki jingjia kylla kali ha katei ka jaka ki shait jia beit ha ki por ba don ka jinghap slap.
Shillong: Ka Mawlai SC ka la lehkai ha ka jingiakhun semifinal ba tyngeh jong ka Premier League 2023 ha kaba ka la jop 2-1 pyrshah ia ka Langsning FC ha ka SSA Stadium ha ka First Ground, Polo, mynhynnin ka sngi.
Hadien ba jop ia ka semifinal, ka Mawlai SC kan sa kynduh pat sa ia ka Randajied FC ha ka jingiakhun final ha ka sngi Saitjain.
Ka Rangdajied pat ka la pynliem ia ka Shillong Lajong FC 1-0 ha ka jinglehkai semifinal ba nyngkong ba la lehkai mynin.
Ka jinglehkai kaba mynta ka sngi ka la long kaba itynnat eh ban peit ha kaba baroh kine artylli ki team ki la lehkai doh iap, ha ba ki nong wan peit ia kane ka jingiakhun ruh ki la dap da ka jingheh mynsiem.
Baroh lai kol ka wan ha ka kylla meit, ba la thep kol nyngkong shuwa da u Robert Khongriah ha ka 50’ minit na ka team Mawlai, hadien pat u Chanmitre Thma u ioh ban pyniakhaid ha ka 57’minit na ka liang ka Langsning SC hynrei hadien 11-minit pat u Kevin Rymbai ha ka 68’minit u ioh ia ka gol kaba pynjop ia ka Mawlai SC.Hapor kine artylli ki team ki kynduh ha ka robin stage, pynliem ka Mawlai ia ka Langsning ha ka score 1-0.
Ka Langsning ka la sdang suki ha kane ka aiom bad ka sdang ban lehkai bha naduh ba rem ia kane jingiakhun, ha kaba ki la jop baroh santylli ki jingiakhun hadien kane.
Ha kane 10 minit ba khatduh jong kane ka jingiakhun, u Siwel u ioh save ia ka jingthep gol da ka khlieh jong u Ambilstar Sun.
U Dauruhipaia Pale pat u la ioh ia ka lad kaba lah ban pynjop ia ka langsning hynrei u pass ia ka bol kaba la iaid najrong u dieng kol.
Kadei ka jingiakhun kaba la don lut hynrei ki nonglehkai na baroh artylli ki team ruh ki khlem lehkai pynmynsaw – ha kaba tang kawei ka yellow card la pynmih.
Ka lah ban long kum ka jinglehkai final ruh, kaba la don lut nadong hadong ha kaba kano kano ka team ruh ka lah ban poi sha ka final.
New Delhi: Ha kine ki sngi, ka la mih, sa kawei ka jingmut bad kata ka long la ka donkam, da ki jain kiba la isteri bha shwa ban phong, ne ioh ki biang palat pynban, da kita ki jain kiba ran ban phong, namar ba kim pynjaboh satia ia ka mariang.
Ka  Council of Scientific and Industrial Research (CSIR), ka dang pyniaid ha kine ki sngi, ia kawei ka mat bad kata ka long kaba ki ong ‘Wrinkles Achhe Hai’ bad katei ka tnat sorkar, ka ai jingmut ia baroh ki nongtrei jongka, kiba don ha kylleng ka India, ba kin phong da ki jain kiba ran bad ki bym pat isteri satia, ha ki sngi nyngkong, haduh ka 15tarik Jymmang 2024.
Kane ka jingmut jong ka CSIR, la imat, kumba ka ioh ruh ia ka jingkyrshan na kiba bun na ka bynta ban pynduna ia ka jingmih jong ka lyer jaboh lane kaba ki ong ka carbon dioxide, da kaba pynduna ia ka jaboh jong ka mariang, kaba mih na kaba niad isteri ia ki jainphong.
Katei ka tnat sorkar, ka pynmih ia ka kyntien, kaba ong “Phong da ki jain kiba ran" lane  ‘Wrinkles are good,’ bad katei ka hukum, ka la mih, ha ka 3tarik Jymmang 2024 bad katei ka kwah ban pyni, ba ki paidbah, ki dei ban phong da ki jain kiba ran, tang shi taiew, da kaba kin sangeh noh kaba isteri ia la ki jain phong.
U Professor Chetan Singh Solanki, uba dei na ka IIT, Bombay, u iathuh, ba kan don ka jingduna haduh  1,25,000 kilo ka carbon, ha ka sngi nyngkong, lyngba katei ka jingphong jain, da kiba ran, lane da kaba sangeh ban isteri ia la ki jainphong.
U Prof Solanki, u iathuh, ba na shiriam jong u briew, ka don ka jingpynmih, haduh  200 gm ka carbon, lada isteri bad u ong ruh ba katei ka dei ka bynta kaba kongsan bha, ban iakhun, da ki rukom bapher, ban ialeh pyrshah ia ka jingkylla jong ka mariang ha kine ki sngi lane ka climate change.
Kenmynsaw:Ka shnong Kenmynsaw ka jngai kumba 8 km na Mawsynram ka don sha them ka wah Wisde, ka don kumba 300 iing duna bad kumba 16 spah eiei ki nongshong shnong.
Kaba khampher bha ka long ba ha kane ka shnong, ki briew ki shna iing ha ka jaka sharing, bad ki iing ki iadait iakhap beit kumba long sha sor, bad lada peit na pajih, ka long kum sha jylla Himachal Pradesh ne sha Sikkim.
Ka shnong kumba long lem ki shnong ka thain riwar, ki briew ki im da ka rep ka riang bad ki jingthung ba kham kongsan ki long ka sla tyrpad, syniam, sohmrit khlaw, bad kiwei.
Hynrei kaba kham pawnam bha ha kane ka shnong, ka dei ka sap jong ki briew ban thain ia ki jait shang ba bun jait, naduh ka shang polo, knup, trap, khoh, prah, bad ka sorkar India ka la pynbna ruh ia kane ka shnong kum ka shnong ka thain kti ne ka Handicraft Village.
La ioh ban iakren bad u Rangbah Shnong, u bah Lurshai Langpen, uba la iathuh shaphang ka jingwan thaw shnong ki longshwa hyndai, bad kumno ka shnong ka la poi sha kane ka jinglong ba mynta.
Ha ka por bym pat don surok, ki briew ki hap ban iaid kjat kumba 2 kynta ban lait ia u thiep ban poi sha Mawsynram, bad kham slem haba bah ryngkat ka jingkit.
Hadien ba la poi ka surok, ka kit ka bah ka la kham suk ban leit sha iew Mawsynram, bad ki briew ki la kham phuh mut phuh mat ban leit iew da kaba riam bha namar ba la lait ka jingphuh syep.
Hynrei ka surok kam pat biang namar ba ka dang poi sha shiliang ka wah, bad ki briew ki hap ban kit ia ki marbam ne ki tiar kiba wanrah na iew, bad ki hap ban siew ka bai kit kaba rem.
U Rangbah shnong u la ong ba ka surok kam pat biang namar ba ka rit palat ha kaba lah ban iaid tang ki kali rit, nalor ka shnong ka donkam ban don ka jaka sumar kaba biang, bad kumjuh ka skul ban ai ka jingshakri kaba kham suk bad kham bha ia ki paidbah ka shnong bad ki shnong ba marjan.
Shillong:U myntri ka tnad jngohkai ka jylla u bah Paul Lyngdoh u la ong ba ka jingpynkhreh ban pynkynriah ia ki nongdie madan sha kawei pat ka jaka, ka la iaid la ar snem eiei mynta.
Haba kren mynta ka sngi, u bah Paul u la ong ba ia kane ka kam, la buddien ka Shillong Municipal Board bad ka tnad pynroi sor ryngkat ka jingdon lang na ka seng ki nongdie madan hadien ba la ioh ia ka jingbthah na ka Meghalaya High Court.
U la ong ba mynta kane ka kam ka la jan poi artad sha kaba kut, bad ki nongdie madan kiba don eiei, ki dei ban pynsngew bad pan jingshai kham bha na ki nongialam jong ka seng jongki bad ka Municipal namar ba ki don lang ha ka jingiatai bad ka sorkar.
U la ong ba ka don ka Vending Committee bad ka jingpynthikna ia ki jaka ban buh ia ki nongdie madan ruh la dep pynbeit bad kaba sah ka long sa tang ba ai dukan bad yn pyndep ia kane ha u bnai Jylliew.
Lah ban kdew ba ka sorkar ka la pynkhreh ban pynkynriah noh ia ki nongdie madan na Khyndai Lad sha kawei pat ka jaka, khnang ban pynitynnad bad ban long ka jaka ki nongwankai kaba khuid bad kaba itynnad.
Dang shen, ki nongdie madan ki la pynpaw ia ka jingsngew khohnioh ia ka jingthmu ka sorkar ban pynkynriah noh na Khyndai Lad sha kawei pat ka jaka.
Shillong:Ka samla ba wan nyngkong eh ha ka eksam HSSLC jong ka Commerce samla Filarisha Wann ka la ong ba ka jingtrei shitom bad ka jingtrei bha ki dei kiba donkam tam ban poi sha ka jingjop.
Kane ka samla pule ka St.Mary’s Higher Secondary School, Shillong ka la ïoh haduh 472 mark bad ïoh haduh 100 na ka 100 mark ha ka sobjek Mathematic bad Accountancy.
“Nga sngewkmen palat bad sngew nguh shikatdei eh ïa ki nonghikai jong nga bad ki kmie Kpa kiba la kyrshan ïa ka met bad mynsiem.
Nga khlem khmih lynti ban wan hakhlieh duh hynrei kane ka la wan jia namar jong ki," ong kane ka samla.
Kane ka samla ka la ai jingmut ruh halor ka jingdonkam ban long kiba la pynkhreh bha ha ka pyrkhat pyrdaiñ haba leit thoh ïa ka eksam.
Haba kren halor ki jingktah jong ki Social Media, kane ka samla ka la ong, “Ka Social Media ka dei kaba pynthut eh ïa ka jingpynleit jingmut ha ka pule puthi bad ki dei ki nongshun ba khraw eh jong ka pule puthi.
Nga ruh nga la mad ïa kane hynrei phi hap ban kynmaw ba ka pule puthi jong phi, ka dei ban wan hakhmat eh".
Haba kren halor ki lawei ban wan, kane ka Samla ka la pyntip ba kan sa leit pule ïa ka B.Com bad kan pynkhreh lang ruh ha kajuh ka por ïa ki competitive exam.
Ka Principal ka St Mary’s Sister Sonia Chacko ka la shim ïa ka kabu ban ai ka jingkhublei naduh ka mynsiem ïa ki samla pule, kiba la ïoh ïa ka jingjop da kaba ïoh top position ha ka eksam commerce.
Shillong 8 Jymmang: U president ba rangbah jong ka seng Hynniewtrep Youth Council (HYC) u bah Roykupar Synrem u la ong, ba lada ki bor District bad ka Cantonment Board kim shim khia ban beh noh ia ki poiwir ki ba sah beain ha  kum survey ka seng kan sa wan weng hi bad lada kim leh eiei kan sa kylla long kum ka them motor ka ba dang sahteng ban pynkynriah ia katei ka jaka.
Ia kane u bah Roykupar Synrem u la pynpaw sha ki lad pathai khubor mynta ka 8 tarik jymmang 2024, hadien ba ka seng ka la wan jurip ia ka jaka, ba sah beaiñ ki poiwir ha lum survey hajan ka fire and emergency  service haryngkat ka jingwan lang ki bor district ka East Khasi Hill, Shillong Municipal Board, Shillong Cantonment Board, bad kumjuh ruh nakaliang ki bor pulit.
U bahut Roykupar Synrem u la ong ruh, ba ki don haduh 80 poiwir ki ba sah ha katei ka jaka, ha ka ba bun na ki kidei na ka jaitbyjriew Assam bad na Uttar Pradesh.
“Ka seng kan iai buddin biang ia kane namar ki ophisar kiba wan na ka ophis dedeputy commissioner kin sa ai ia ka kaiphod", la ong u bah Roykupar.
Shuh shuh u la bynrap ruh da ka ba ong, ba ka bor pyniaid District kan keh kham kloi ia kanekane ka kam bad kada kam shim khia nakaliang ka seng kan sa leh da ka ba tyngeh khlem da kheiñ ban ia pein ia ka shongsuk shongsaiñ ruh.
Nongpoh, 08 Jymmang: Hynnin ka shiteng synnia jong ka miet sngi Ba-ar, la don ka jingthang taiar da ki briew bymlah ban ithuh ha shilynter ka surok rim Umsning.
Ia ka por kaba thikna halor katei ka jingjia thang taiar ym shym la ïoh jingtip bad ka ong ba ki Pulit Umsning, tang mar ia tip halor katei ka kam thang taiar, ki la leit mar mar sha kitei ki jaka ba la jia ka kam thang taiar, kiba la leit ban pynlip ia ka ding bad ban weng noh ia kitei ki taiar kiba la thang ha surok rim Umsning.
Ka Kangana Ranaut, ka kyrtong MP jong ka seng BJP, ka la ia nujor ialade bad U Amitabh Bachchan.
Ha ka jingialang paidbah ha Himachal Pradesh, ka Ranaut, ka ong “Nga kwah ban kren shai haphi ki paidbah, ba lait na U Amitabh Bachchan, nga dei tang manga, kaba ioh ia ka jingieid bad ka burom, na baroh kiba don ha kam ak phlim".
Katei ka video kaba la ia peit bha, da kiba bun, ka la pynmih shibun ki jingkynthoh, ha kaba don kiba ong ba ka jingialeh jongka, kan nang pynkhlain ia ka Congress, ha kaba ka Congress, kan nang kiew da 30 haduh 40ngut ki MP.Ka Ranaut, ka la bakla ruh, ha ki khyndiat sngi ba ladep, hapdeng U  Tejasvi Surya, nongialam ka seng BJP bad U Tejashwi Yadav, nongialam jong ka seng RJD.Haba kren ha ka jingialang paidbah ha  Sundernagar jong ka  Himachal Pradesh, ka Ranaut, kaba dei ka kyrtong na Mandi, ka kynthah jur, ia U Rahul Gandhi, ha kaba ka kynnoh, ba u dei u khun syiem, uba kwah ban leit kiew sha u bnai bad ban leit thung phan bad nangta ka kynthoh ruh ia U Tejasvi Surya, uba kwah ban pyni paidbah, ha kaba u ia bam khawai bad tah, da ka jyntah dohkha.
U Tejasvi Surya, u dei U MP jong ka Bangalore bad u dei ruh mynta u kyrtong jong ka seng BJP, katba U  Tejashwi Yadav, u dei u nongialam jong ka seng RJD bad utei u la shah kynthah jur, ha ki nongialam jong ka seng BJP, namar ba u bam khawai da ka jyntah dohkha, ha ka ka tamasa Navratri.
Ha ka sngi saitjain, ka la pynlong ia U Yadav, ba un kynthah kylla, ia ka Ranaut, da kaba u ong “Ka kynthei, aiu, kaba kren kum kitei ki kyntien?".
Ka Kangana Ranaut, kan iakhun pyrshah ia u kyrtong jong ka seng Congress, u Vikramaditya Singh, uba dei u myntri ba peit ia ka kam shna surok bad uba pawnam bha ha katei ka jylla.
Shillong  8 Jymmang: Ki poiwir ki ba sah beaiñ ha Lum survey hajan ka Fire and Emergency Service ki la khang tala ia ki iingsah jongki naduh dangstep mar shu ioh ka jingtip ba kin sa wan ki bor pyniaid District ka East Khasi Hills, Shillong Municipal Board, Shillong Cantonment Board, lem bad ka seng Hynniewtrep Youth Council ban jurip ia kane ka ja ka.
Ha kane ka jingwan jurip kaba la long mynta ka sngi balang ka 8 tarik u jymmang 2024,la sakhi ba kar shiteng ki iing jong ki poiwir ba sah beaiñ ha Lum survey ki la khang tala.
Kum ban shu kdew hangne ba ka jingwan jurip mynta ka sngi kadei hadien ka jingdawa ka seng HYC ka ba la sei madan ia ka jingdon ki poi wir ba sah beaiñ ha kane ka ja ka khlem ithuh ithaw shuh, myn ha ka 25 tarik u iaiong 2024.
Hadien shi sngi ka jinglap jong ka HYC nakaliang ki ophisar bad ki nongtrei ka tnad Meghalaya energy corporation limited MEeCL ki la wan ban jurip ban peit khnang ban lap la ka jingring bording ilektrik ka long ne em ka ba beaiñ hynrei la lap ba ki la ot lypa ia kitei ki bording ilektrik.
Shillong: Ha ka semi final kaba nyngkong jong ka lympung Shillong Premier League 2023, ba la ialeh ha SSA Stadium, ka Rangdajied United FC ka la dei ka kynhun kaba nyngkong ban poi sha ka final hadien ba ka la lah ban pyniem noh ia ka Shillong Lajong FC ha ka jingiakhun hynnin ka sngi da 1-0.
Uba la ioh ban thep ia ka kol kaba tang kawei ha katei ka jingiakhun kaba mar ialeh u dei u Arlangky Nongsiej uba la ioh ruh tang da ka lynti jong ka penalty kick kaba la long ha ka 31 minit.
Kum ban shu kynmaw ha ka jingiakynduh kaba la dep jong kine ki ar kynhun, la iohi ba ka Rangdajied ka la pynrem ia ka Lajong da 2-1 kaba la long ha ka round robin stage myn ha ka 13 tarik Iaiong.
Ka Rangdajied kaba la ioh ban rung sha ka semi final, ia mynta ka dang ap kmang ban tip ia kano ka kynhun kaba ka dei ban iakhun ha ka final bad ia kane kan sa ioh ban tip ia ka nongjop ha ka jingiakhun mynta ka sngi hapdeng ka Mawlai SC pyrshah ia ka Langsning FC kaba dei ruh ka jingiakhun ia ka semi final kaba ar.
Kane ka jinglehkai kan sdang naduh ka por 3:15 janmiet.
Hynnin ka sngi la iohi ba ka Rangdajied ka la ialehkai da kaba jai jai khlem kano kano ka jiglehkyrkieh ha kaba rah bol, pas bol bad ha kaba pyrshang ruh bad kane ka rukom leh jong ka ka la pynlah ban ioh ia u soh jong ka jingjop haba ianujor bad ka Lajong kaba leh laplieng da kaba ioh bun ki jingpyrshang hynrei kiba shu lehnoheikai.
Ha ka jingbakla jong u Henry Nongneng ia u Robert Khongjoh kaba long hapoh ka bok na ka phang ka diang, ia kaba u refree u la pynbna penalty ia katei ka jingbakla jong ka Lajong.
Na ka bynta kane u Arlangky la wan mih shakhmat ban shim ia ka penalty kick ha kaba u la pyntyllun ia ka bol na ka phang ka diang jong u diengkol hynrei u nongap jong ka u Wanteilang Malngiang u la siep pat sha kawei ka liangHa shuwa jong katei, u Dibormi Kassar u la ioh ban pyrshang kawei hynrei ia kaba la khanglad noh da u Henry bad kane ka jingpyrshang ka la long tang kawei ka jingpyrshang kaba biang na ka liang ka Rangdajied ha shi lynter jong ka jingiakhun.
Ka Lajong ka la iai pyrshang ban ai bol ia u Deibormame Tongper uba ieng shakhmat hynrei ha ka jingioh bol jong u u la lah ban pyrshang tang lai sien ha shi lynter jong ka jinglehkai da kaba kynjat shajrong jong u diengkol.
U Rimankhraw Kharumnuid ruh kumjuh u la ioh ban pyrshang pynrung ia ka bol na ka kornar hynrei u nongap kol jong ka RUFC u Banshanskhem Kharsyntiew u la lah ban kyndat noh sharud.
Ka jinglehkai ha ka kylla miet la iohi ba ka Lajong ka la sdang ban khih mynsiem da jingiaid lait ha ka pas bol, ka jingbymlah ban bat skhem ia ka bol, hynrei ha ka liang jong ka Rangdajied ka pyniaid ia ka jinglehkai da kaba palei mynsiem bad da kaba tehlakam ia ka jingtyllun jong ka bol palat na u pudka jingiakhun mynta ka sngi ruh kan long kaba itynnad ha kaba ka Mawlai ha kane ka samoi jong ka SPL ka la duh tang kawei ka jingiakhun pyrshah ia ka Rangdajied da 2-1 myn ha ka 26 tarik Iaiong.
Ka la pynrem ruh ia ka Langsning da 1-0 ha ka jingiakhun myn ha ka 28 tarik Lber.
Ka jingiaid lynti jong ka Langsning pat ha kane ka samoi ialeh ka la long kaba iapher na kiwei ki kynhun, ha kaba ka la duh nyngkong ha ka Lajong da 3-2 myn ha ka 22 tarik Lber ha shuwa ba kan shah rem biang sa ha ka Mawlai ha ka jingiakhun kaba bud, bad namar kane ka la hap ban ieng ha ka kyrdan kaba hapoh duh jong ka miej iakhein poin.
Hynrei hadien kane, ka la khyllie ialade da kaba thom ia ki jingjop ha ki san sien tylli ki jingiakhun.
Ka Langsning wat lada ka la lah ban ieng biang ha ki jingiakhun kiba sah jong kane ka samoi, kan ym long kaba suk pat ban aireng khatduh ia ka Mawlai kaba don ia ki nongialeh kiba tbit bad kiba khlain, naba bun na ki nongialeh jong ka ki dei kiba la iaid lyngba ban rah ia ka nam jop jong ka SPL 2022.
New Delhi: Palat 70 tylli ki liengsuin, kiba leit sha kylleng pyrthei  bad kiba pyniaid ha India, kiba dei ki jong ka  Air India Express, ki la sangeh ban leit jingleit, namar ba kiba ki nongtrei jong katei ka kompeni liengsuin, ki shim shuti, namar ba ki ioh pang, ong ka khubor.
Ka jingsangeh kitei ki liengsuin, ka la sdang naduh ka miet jong ka sngi hat majai  bad haduh ka step jong ka sngi balang.
Ka khubor, na ka  Air India Express, ka iathuh ba  ki don ki nongtrei, kiba kem pang kyndit, ha shwa ba ka liengsuin ka dei ban leit jingleit bad katei ka la ialam sha ka jingiaid dier por bad don ruh kiba la hap ban pynpep noh.
“Ka dang iaid ka jingiakren, ban tip ia ka daw jong katei ka jingleh jongki bad ka kynhun jongngi, ka dang thawlad ban pynbeit ba kan nym pynthut ia ki nongleit nongwan" ong ka khubor.
Ka liengsuin Air India Express, ka dei kaba la pyniaid da ka  Tata Group bad ha u snem ba ladep, la dep pan jingshai da ka tnat ba peit ia ka bit ka biang ki nongbylla, namar ka jing ia pyni bor hapdeng ki nongpyniaid ia kitei ki liengsuin bad ki nongtrei, kiba dei ban pyniaid ia ki liengsuin.
La iathuh, ba ka jing ujor, ka dei, halor ka jingbit jingbiang ka leit ka wan bad kumjuh sa ka jing iasah bad shongthait ha ki kamra, ha ka por, ba ki nongtrei ki don ha ki sngi shongthait.
Shillong:Ka Akhil Bhartiya Vidyarthi Parishad (ABVP) , Meghalaya ka la pynpaw ia ka jing sngewkhia kaba jur haba iadei bad ka jingmih jong ki kynrum kynram ha ki jaka kiba pynlong ia ka eksamin NEET-UG 2024, kata ha St Mary Mazzarello Girl’ Higher Secondary School, ha kaba ki nongthoh eksamin ha kane ka centre ki la pynpaw ba ki ioh ia ar jait ki jingkylli (Questions paper), kawei kaba la tip kum ka QRST bad kawei pat kum ka MNOP, kine ki jingkylli ki don ruh ia ki jingkylli kiba iapher bad kane hi ka la pynkulmar bad wan rah ia ka jing sngew artatien ia ki nong thoh eksamin ha katei ka centre.
La iathuh shuh shuh ruh ba ia ki admit card jong ki nong thoh eksamin ym shem la peit satia da kito kiba ap ia katei ka eksamin kaba dei ka kyndon ba hap ban bud manla ka snem.
Haba kylli la iathu ba ka dei ka rukom pyniaid eksamin kaba thymmai, hynrei hadien ba ki la dep ban thoh ia ka eksamin bad leit sha ki ïing ki sem, la khot biang ia ki ba kin pynphai ia ki admit card ha ki centre kaba la nang pynartatien bad kulmar.
Na ka liang ka ABVP, ka dawa ba ka National Testing Agency (NTA) ba ka dei ban pynshai haba iadei bad ka jingsam sha ki khynnah ia ar jait ki jingkylli na bynta ka juh ka eksamin.
Ka ABVP, ka la pan jingshai ruh hato kaei ka jingkylli kaba dei bad ka bym dei na kine ki artylli ki jingkylli kiba la sam sha ki khynnah.
Ki khynnah kiba wan thoh eksamin ha jowai centre ki pynpaw ba kine ki jingkylli ki iapher,ka ABVP ka kwah ba kine ki khynnah kiba shah ktah ki dei ban ioh lad biang ban thoh ia ka eksamin, khnang ba ka jingpyniaid ia ka eksamin jong ka NEET 2024 UG 2024, kan long kaba shai.
Ka ABVP ka kwah ruh ba ka NTA, ka dei ban shimkhia ban pynshai haba iadei bad kane ka mat kaba donkam bha, namar ba ki khynnah kiba shah ktah ki ap khmih lynti ia ka jingpynbeit haba iadei bad kane ka mat.
Shillong: Uwei u rangbah briew, u ba la 34 snem ka rta, ula dkhat jubor ia la ka jong ka jingim hapoh ka kamra jong kawei ka hotel kaba don ha nongbah Shillong.
Kane ka jingjia ka la jia ha ka sngi Nyngkong ka 6 tarik jymmang,ha kaba une u briew ia u ba la tip kyrteng kum u Manjil Ghosh u ba dei na Kolkata, West Bengal la shem ba u la iap ha kamra jong katei ka hotel.
Katkum ka jingiathuh jong ki pulit, u Manager jong ka Hotel Megha Stay Inn u la leit buh ia ka jingujor, hadien ba ka kamra ba 403 ba la sah da une u briew la khang na shapoh.
Ha ka jingtohkit, ki Pulit ki la hap ban pynpait ia ka jingkhang ban lap ia u Ghosh bad lap ba une u briew ula sdien phasi ialade.
Nongpoh, 07 Jymmang: U District Sports Officer ka Ri Bhoi District, u Bah Bobby L Nongbet, u la pyntip paidbah ba ka lympung ialehkai Sports jong ki skul ha Ri Bhoi, kaba la tip kum ka District Level Inter School Athletic Meet 2024, kan sa sdang ha ka 9 haduh 11 tarik mynta u bnai ha NSCA Mini Stadium in Pahamsyiem, Nongpoh.
Lah ruh ban kdew hangne, ba ka District Level Inter School Athletic Meet 2024, ka la dei ban long ha ka 1 haduh 3 tarik mynta u Bnai, hynrei namar ka jingshit palat bad rang tyrkhong ka suin bneng, la hap ban pynsangeh noh shipor.
Haba iadei bad katei ka jingsdang biang ia katei ka lympung ialehkai sports ki skul ha Ri Bhoi, na ka liang u Bah Bobby L.Nongbet, u la kyntu ia kito ki skul kiba la dei ban iashimbynta ba kin wan iashimbynta ha kajuh katei ka jaka, ha kitei ki tarik ba katei ka lympung kan sdang.
Shillong:Ki nongniah kali kamai Laitumkhrah sha Polo, ki la pynpaw biang ia ka jingeh halor ka jingpyniaid shi lynti lane one way na Polo sha Sawfurlong.
Kane ka jingphah ïaid shi lynti na Polo sha Sawfurlong, ka la sdang naduh ka 6 tarik mynta u bnai Naiwieng.
Kumba la pyntip ki bor pulit pyniaid kali, la ong ba kane ka dei tang ka jingpyrshang, bad kaba tang shi por, ban peit ia ka jingdheng kali.
Haba ioh ban ïakren bad u bah Pynsuk Youroi, uba dei u General Secretary, ka Synjuk nongkamai kali sir bad khapsor, mynta ka 14 tarik u Naiwieng, 2023, u la kyntu ia ki bor ba dei khmih ba kin peit ia kine ki jingeh, ym tang jong ki nongniah kali, hynrei ia ki paidbah ruh kumjuh kiba shong kali.
Shillong:Ki trai karkhana ot dieng Sawmill hapoh Hima Jirang, Ri Bhoi District, ki la pynpaw ka jingpyrshah halor ka jingkhot ki kynhun ki sengbhalang hapoh Hima Jirang ban iakynduh ia ki dkhar ba pyniaid ia ki kot tar tar dieng ha Jirang ha ka sngi Saitjain 11 tarik Naiwieng khlem ka jingtip ki trai jaka.
Haba iakren ba u Bah S Mawiong, uwei na ki trai jaka ba buh kor otdieng ha Paham Jirang ula ong, ba katei ka jingle ki kynhun sengbhalang ha Jirang ka dei ka jingniew bein ia ki trai shnong ban khot iakren ia ki dkhar kiba long tang ki nongpyniaid ia ki kor otdieng ha Jirang.
Ha ka jingshisha ula ong kum ki kynhun sengbhalang ba trei ia ka bha ka miat ki dei ban iakren shwa bad ki trai kiba dei ki Khasi hynrei kaba lyngngoh ha ka sngi Saitjain ki la kynduh pynban ia ki dkhar bad ula pynpaw kane ka long kumba ai lad shuh shuh ia ki dkhar ban trei katba mon ia ki kam khaii pateng ha hima Jirang.
Namar um dei tang ki kor ot dieng hynrei bun ki dkhar trei kiwei kiwei ki khaii pateng hapoh ka hima Jirang.
“Mynshwa ki kynhun sengbhalang ki pyrshah jur ia ki dkhar ban trei ne pyniaid ia ki kor otdieng bad ki kwah ia ki trai shnong ban pyniaid hi hynrei mynta ki la kylla jutang bad khot iakren tang bad ki dkhar ban iakynduh ban pynbeit bad ym lah ban tip kaei kaba don ha lyndet jong katei ka jingiakynduh sop sop jong ki" ula ong.
U Bah Mawiong ula pyrshah jur ia kane ka jingleh ki kynhun sengbhalang hapoh ka hima Jirang ba kim ithuh ia ki trai shnong ba pyniaid sawmill.
“Kaba nga sngewsih palat ia ka shithi ba la phah da ki sengbhalang halor katei ka jingialang la wan ai da u dkhar ia nga u trai jaka bad nga la kyntait ia katei ka jingpyntip namar katkum ka rukom ki dei ban ai ia nga u trai jaka".
La iathuh hapoh Jirang ki don kumba 20 tylli ki kor ot dieng hynrei ki trai kiba dei ki Khasi kim shym la poi sha katei ka jingialang ha ka sngi Saitjain bad ym lah ban tip kaei ka jingthmu ba don shalyndet ban iakynduh ia kitei ki dkhar na Assam hynrei la suba ka lah ban dei halor ka jingiarap pisa namar ka por ki ju dawa pisa na ki sawmill.
Lah ban pynpaw ba bun ki kor ot dieng ha Jirang ki dei kiba pyniaid da ki dkhar katba ki khasi ki dei kiba shah kyrteng ha ki kam khaii bad ki kam baroh la pyniaid hi da ki dkhar bad kane ka lah ban dei kaba pynlong ia ki sengbhalang ban kynduh ia ki dkhar ha katei ka sngi.
Shillong:U MLA ka Mawlai Konstitwensi u bah Brightstarwel Marbañiang u la iathuh, ba u khynnah ba tynrah ia ka longkmie ha Maw lai Mawdatbaki, u dei u ba dang don hapoh ka 18 snem ka rta, hynrei u la ioh pat ia ka driving licence (learner).
Ia kane u bah Brightstarwel, u la ong haba iakren bad ki lad pathai khubor ha Civil Hospital Shillong, ha kaba u la wan sngew lem ia kiba ha iing hasem ki ba dang ap ia ka post mortem jong ka kong Larisa Ïawrot.
U bah Brightster wel u la ong, ba kane ka longkmie ba shah tynrah kadei kaba don tang u wei u khun shyn rang.
U bah Brightsterwel u la iathuh, ba kat kum ka jingiathuh jong u Investigation Officers (IO) ba utei u khynnah u ba leit ban tynrah ia ka tei ka longkmie u dang don hapoh ka 18 snem karta bad mynta u dang don ha ka jingtohkit jong ki pulit ka Mawlai, ban tohkit halor katei ka jing jia bad ruh ban toh kit ha kaba iadei bad ka jing ioh ia ka laisen niah kali jongu.
kem iu dto bamsap.
Shillong: Ha ka lympung I-League ba lah ialeh hynnin ka sngi ha SSA Stadium, Shillong, hapdeng ka Lajong bad ka Sreenidi, katei ka jingialeh ka la kut noh da ka jingiadraw da mar 2-2 hadien ba ka Sreenidi ka la lah ban pynphai ia ka kol kaba ar ka jong ka ha ka kylla miet.
Ka la long ka jing iakhun kaba mar ialeh naduh kaba sdang hi ka jinglehkai, ha kaba la iohi ba tang hapoh ka 10 minit ka Sreenidi shuwa ka la ioh ban thep ia ka kol kaba nyngkong lyngba u Rosenberg Gabriel ha ka minit kaba 7.
Kumne, ka Lajong da ka jingshah lamkhmat ka la sdang ban thaw ki lad ki lynti ban ioh ia la ka bynta bad dei ha ka minit kaba 24 ba u Rooney Willson Khar budon u la lah ban pyn iaryngkat noh da ka jing ioh iarap lang na u Siangti Janai Sianglong.
Hadien katei ka kol, ka Lajong ka la ioh mynsiem bad bteng biang ia ka jingialeh, tad haduh ka minit kaba 34 ba u forward jong ka Japan u Takuto Miki u la lah ban lamkhmat ha katei ka kylla step da 2-1.
Haba la sdang pat ka jinglehkai jong ka kylla miet la iohi ba ka Lajong ka la ialehkai noh jai jai, hynrei ka Sreenidi ka iai ialeh ban tur shakhmat bad ha katei ka rukom ka la lah ban thep ia ka kol kaba ar jong ka lyngba u Rosen berg Ga briel uba la lah ban ioh ia ka kol kaba ar jong u ha ka minit kaba 63.
Da ka jingmih na katei ka jingia khun, ka Shil long Lajong ia mynta ka dang ioh 3 poin na ki lai tylli ki jing iakhun ia kaba ka iadraw ha baroh kitei ki lai tylli ki jingiakhun bad ka dang donkam ban ialehkai bha ha ki jing ia khun kiba dang sah ia kaba ki paid bah ki dang lah bi ang ban iohi ha k ane ka sngi u blei kata ha ka 19 tarik Nai wieng ha kaba ka Lajong kan iakhun sa bad ka Go kulam Kerala FC naduh ka por 2 baje jan miet ha SSA Stadium, Shillong.
Shillong:U symbud myntri rangbah ka jylla u bah Prestone Tynsong, mynhynnin ka sngi u la ong ba ka jingiakren bad ka seng lehnoh Hynniewtrep National Liberation Council (HNLC) kan sdang biang, hadien ba ka seng ka phah ia ki nongialam kiba ha khlieh duh kynthup u Chairman bad General secretary.
Haba kren mynta ka sngi, u bah Prestone uba dei peit ruh ia ka tnad kam pohïing u la ong ba ka jingiakren bad ka HNLC ka dang long tang shisien bad ka sorkar ka la kren shai sha ki nongialam ka seng ba ka jingbteng ia ka jingiakren kan long tang hadien ba la wan iashim bynta ki nongialam ba hakhlieh duh jong ka seng ban iakren ia ki mat ba ka seng ka buh hakhmat.
“Ngi la sdang iakren shisien bad ki kyrdan baar jong ki nongialam ka HNLC.Ngi la kyrpad ba ha ka sien iakren kaba bud, dei ban wan ki nongialam ba khliehduh ka seng, bad ngi long kiba la kloi ban iakren ia kano kano ka mat ban wanrah", la ong u symbud myntri rangbah ba peit ia ka tnad kam pohiing.
Shillong:Ka sorkar Jylla ka la bthah ïa ka tnat Pulit bad ïa ki bor district ban leh da kaba tyngeh pyrshah ïa briew ba ñiah khlem akor ïa ki thuk thuk lane ki arshaka ha baroh kawei ka Jylla.
Kane ka hukum ka la mih hadien ba kawei ka longkmie na Mawlai Kynton Massar, ka la khlad na ka jingshah tynrah ha ka thuk thuk (Bike) hynnin ka sngi Nyngkong ha Mawlai Mawdatbaki, katba ka dang wan phai na la ka kam ban leit sha la Ïing.
Haba pynbna ïa kane u Symbud Myntri Rangbah ka jylla u Bah Prestone Tynsong u ba khmih ruh ïa ka tnat kam Pohïing (Police) ula ong, “Ka long kaei kaei kaba sngewsih.
Nga lah ïohi ba kum kine ki jingjia aksident kila jia jan man ka sngi.
Nga la bthah ïa u Director General of Police (DGP) ka Jylla bad na ka liang u DGP ruh ula bthah ïa ki Pulit naduh Superintendent of Police (SP) bad ki Pulit Traffic ba kin leh da kaba tyngeh pyrshah ïa kino kino kiba ñiah kali khlem akor la kadei kiba ñiah arshaka ne kali".
U Bah Prestone ula ong ba ka tnat Pulit kala shim khia ruh ban tehlakam ïa ka jingpyndait ktang sawa beaiñ (Silencer) ha ki arshaka namar kine ruh ki long ki jingwit bad kiba lah ruh ban wanrah jingma ïa ki nongïaid nongïeng.
“Ka Sorkar kam lah shah ïa ka jingñiah kali khlem akor bad dei namar kane, la bthah ïa ka tnat Pulit bad ïa ki bor district ban pynshitom katkum ki kyndon aiñ pyrshah ïa kino kino kiba ñiah khlem akor," la ong u Bah Prestone.
Ki don 179ngut kiba iap ha ka  Shifa Hospital, ha kaba ia kitei, la tap lang ha kawei ka jingtep, ong ka khubor.
Ha kawei pat ka khubor, la iathuh, ba ki shipai Israel, ki la kurup ia ka ktem jong ki ehrang Hamas ha Gaza Strip bad ia katei la pynthikna, da kaba ki ia shondur lang, ha katei ka ktem ba heh duh jong ki ehrang Hamas.
La iohi, ia ki shipai, ba ki bat ia ka lama jong ka Israel bad ka lama jong ka  Golani 13th Battalion.
Kat haduh mynta, ki shipai  Israel Defence Forces, ki la pynjot ia  15,000 ki ktem jong ki nongshun jongki bad sa 300 tylli ki krem, kiba dei ki jaka riehtngen jong ki ehrang Hamas.
Ki shipai Israel Defense Forces, ki la nang lap shuh shuh ia ka lynti shapoh khyndew, kaba iaid lyngba ka iingmane jong ki Muslim, kaba pyniasnoh sha ki jaka rieh jong ki ehrang Hamas bad la iathuh ba ki shipai jong ka Harel Reserve Brigade bad ka  Givati Brigade, ki la lap ia katei ka thliew kaba la tih lyngba katei ka iingmane Muslim bad kaba pyniasnoh sha ka ktem jong ki ehrang Hamas.
Nongpoh: U Abhijit Kro, Member of Autonomous Council (MAC) ka Karbi Anglong Autonomous Council (KAAC), uba la wan ban long kum u kongsan ha ka sngi plie phutbol ha madan Mawlasnai, u la ong ba u sngewkmen eh ba ki briew na Mawlasnai, ki kynmaw ia u bad khamtam eh ia ki nongpyniaid ka Mawlasnai Sports Association, kiba la khot kyrpang ia u sha katei ka lympung.
Haba ai jingkren sha ki paidbah ha katei ka sngi, u Abhijit Kro, u la ong ruh ba kum u MAC ka KAAC, ka dei ka sien kaba nyngkong eh ia u ba un poi ha Mawlasnai bad uba la pynpaw ba u kmen eh haba u poi ha katei ka jaka.
Utei MAC ka KAAC, um da dei eh uba nangban kren, hynrei ka jingkren kaba u ai, ka long ba u kyntu ia ki paidbah kiba sah ha katei ka thain Block-2, ba ki dei ban im ha ka shongsuk shongsain bad kim dei ban wanrah ia ka jingiasngew pher jaidbynriew, khamtam eh hapdeng ki Karbi bad ki Khasi, kiba sah ha katei ka thain.
Ki Khasi kim dei ban shoh ne ktah kti ia ki Karbi, haba ki wan sha ki thain Mawlasnai bad ki Karbi ruh kim dei ban shoh ne dat ia ki Khasi haba ki leit sha ki thain Umlaper, namar shisien ba la don ka jingiashoh iadat, ka sa iai bteng beit kumta, kaba mut lada ki Khasi kin leit sha ki thain Umlaper, kin sa shah shoh ha ki Karbi bad kumta lada ki Karbi kin wan sha ki thain Mawlasnai, kin sa shah shoh ha ki Khasi.
Nongpoh: Ha ka sngi ba ka Mawlasnai Sports Association, ka la plie paidbah ia ka lympung ialehkai kaba ki la pynlong khnang ban pynsah nam ia u Bah E.K Mawlong (Bam kwai ha dwar u Blei), u Bah Andrew Lyngdoh, khun u Bah E.K Mawlong, u la ong ba ka iing ka sem hi baroh kawei, ka sngewnguh bad sngew burom eh ia ki paidbah ka shnong Mawlasnai bad ia ka Mawlasnai Sports Association, kaba la kynmaw burom ia u kpa jong ki, uba la khlad naduh u snem 2008.
U Bah Andrew Lyngdoh, uba dei u nongthoh khubor bad uba long ruh kum u Editor jong ka Kotkhubor U Nongsain Hima, u la sngewkmen eh ban poi sha katei ka shnong kaba u kpa jong u, u la shakri bad leh ia ki kam babha na bynta ki paidbah bad uba la kynmaw ruh ha kito ki por, ba u shait leit bud ia u kpa haba u leit sha katei ka thain Mawlasnai, ka thain kaba mynshwa ka dang hap ha Umroi konstitwensi.
Lah ruh ban kdew, ba u Bah E.K Mawlong, uba la long kum u MDC bad MLA na Umroi Konstitwensi, ha kaba u la ai ka jingshakri sha ki paidbah, naduh ha ka por ba u long MDC, nangta MLA bad uba la long ruh kum u Myntri Rangbah hapoh ka sorkar jylla.
Nongpoh: Haba sdang ka E.K Mawlong Memorial Trophy kaba la long mynhynnin ka sngi ha madan ialehkai Mawlasnai, ka Hills United kaba dei ka kynhun ialehkai na Diphu, ka la khur ia ka namjop ba nyngkong, kata hadien ba ka la lah ban pynliem ia ka Khlieh Mawlieh Youth Club da 4-2, ha ka jingiakhun kaba la poi sha ka jingiashut Tie Breaker, namar ha ka jingiakhun hapdeng madan, ki la kut noh ha ka jingiakhaid kaba 3-3.
Ia katei ka E.K Mawlong Memorial Trophy, ka dei kaba la pynlong da ka Mawlasnai Sports Association, ha kaba ka jingthmu jong ki ba ki la pynlong ia katei ka lympung ialehkai, ka long kum ka dak ban kynmaw burom ia ki kam babha jong u (L) Bah E.K Mawlong, uba dei u MDC bad u MLA jong katei ka thain bad kaba dang hap mynshwa ha ka Umroi Constituency, namar ba u la noh synniang eh ha kiba bun ki liang ha katei ka thain.
Haba sdang katei ka lympung ialehkai, Ia sakhi da ka jingdon u Abhijit Kro, Member of Autonomous Council ka Karbi Anglong Autonomous Council, kum u kongsan, ha ryngkat ka jingdon u khun Bah EK Mawlong (Bam kwai ha dwar U Blei), bah Andrew W.Lyngdoh, u Bah Eugeneson Lyngdoh, MLA barim ka Mawphlang Constituency, u Banshai Masharing, President Mawlasnai Sports Association lem bad kiwei.
Shillong:Ka Central Executive Committee jong ka United Democratic Party (UDP) kam pat shym la rai eiei na ka bynta ki kyrtong ki ban iakhun ia ka ka election MP bad MDC, hynrei ka la rai ba ka jingsei ia ki kyrtong na ka bynta ki ar tylli ki election ban sa long, yn aiti sha ka State Election Committee.
Haba kren hadien ka jingiakynduh ka CEC, u President ka UDP, u Bah Metbah Lyngdoh u la iathuh ba la aiti ha ka election committee ban jied ia ki kyrtong na ka bynta ka election MP sha Lok Sabha bad kumjuh ia ki kyrtong MDC, kiba ka election kan sa long ha u snem ban wan.
“Ka CEC ka la mynjur ia ka State Election Committee na bynta ka MP bad ka MDC election ban jied ia ki kyrtong", la ong u bah Metbah.
U la ong ba ka jingiatreilang bad ka HSPDP hapoh ka RDA kan long tang na ka bynta ka election MP ban sei ia u kyrtong ba iamon lang.
“Ka CEC ka la pynskhem ia ka RDA ban iaid shakhmat na bynta ka MP elekshon", la ong u President ka UDP.Ha kaba iadei bad ka election MP na Tura Parliamentary seat, u la ong ba ka party ka la aiti ha ka Core Committee ban iatreilang bad ki nongialam ka party na Garo Hills.
U la iathuh ba haduh mynta kiba pan ticket ban iakhun ia ka election MP na Shillong ki don bun ngut, katba na ka bynta ka Tura haduh mynta ym pat don kiba pan ticket.
Ka jingialang ka la bthah ruh ia baroh ki circle ban long kiba la pynkhreh ban pynkhlain ia ka party khnang ban iakhun ia ka elekshon lada ka wan ha kano kano ka por.
Ka jingialang ka la buh sngi ruh ban khot ia ka jingialang jong ka Farmers’ Wing ka party ha u bnai Nohprah ban wan.
Shillong:U nongialam liang pyrshah ha KHADC na ka UDP u bah Titossterwell Chyne, u la ong ba wat la ka KHADC, ka pynkhreh ban pynbeit thymmai ia ki katto katne ki konstitwensi ban pyn iahap katkum ka jingbun briew, hynrei kam dei pat ban ktah haduh ban pynjlan ia ka elekshon jong ka Council.
Haba kren mynta ka sngi, u bah Titosstarwel u la ong ba ka jingpynbeit ia ki konstitwensi ka lah ban dei ruh ka jingkhmih lynti lada kan wan ka jingpynkylla ia ka Sixth Schedule.
Hynrei ha kajuh ka por, u la ong ba kawei pat ka long ba ka jing pynbeit thymmai ia ki konstitwensi ka la don ruh naduh mynshwa wat ha u snem 2014 ruh ha kaba la pynduh ia ka Laitkroh bad la pynmih ia ka Umsning.
U la ong ba kaba donkam ia ka Executive Committee ka long ban buh ia ka por ban pyndep ia ka jingpynbeit ia ki konstitwensi khnang ba ki shnong ne ki paidbah kiba shah ktah kin lah ban ai jingthoh sha ka Council.
“Ha ka jingsngew jong nga, ka jingpynbeit thymmai ia ki konstitwensi kam dei ban ktah ne pynjlan ia ka elekshon bad ka EC ka dei ban ai ka por kaba biang khnang ba ki paidbah ne ki nongshong shnong kiba shah ktah kin lah ban ai jingthoh sha ka Council", la ong u bah Titosstar.
Lah ban kdew ba ka EC kaba ialam u bah Pyniaid Sing Syiem kum u CEM ka NPP, ka la pynkhreh ban pynbeit thymmai ia ki konstitwensi ban pyniahap ia kiba bun palat bad ban pynkynriah ne pynhap sha ki konstitwensi kiba kham duna briew ne nongthep vote.
Shillong:Kawei ka Long kmie ka la duhnoh ïa la ka jong ka jingim na ka jingñiah thuk thuk khlem akor jong uwei u briew ha ka thaiñ Umjan, Mawlai Mawdatbaki.
Kane ka jingjia ka la jia mynta ka janmied sngi Nyngkong ha ka por 6 baje eiei, ong ka khubor ki Pulit kiba ïathuh ba kane ka jingjia kala jia ha ka por ba kane ka Longkmie ka dang jam sha shiliang ka surok ha ka shnong Umjan.
La pyntip ba kane ka Longkmie, ka dei kaba shong ba sah ha Mawlai Kynton Massar.
Ki Pulit ki ïathuh ba ka jingjia hi ka la jia na ka jingñiah pynher sted jong u nongñiah ka thuk thuk kaba don u Nombar ML05-AA-6505, uba la leit tynrah beit beit ïa kane ka longkmie haduh ba kan da thiah lyngktar hapdeng ka jingphlei snam na ki bynta jong ka khlieh.
Ïa kane ka Longkmie la pynkit noh mar mar da ki Pulit kiba la wanpoi ha katei ka jaka lem bad ki riew paidbah, sha Civil Hospital ba kan ïoh ïa ka jingsumar.
Hynrei la pyntip ba ki doktor jong kane ka hospital Sorkar ki la pynbna ba kane ka Longkmie ka la khlad shwa ban poi ha ka jaka sumar.
Shillong:Ki kamra klas ha poh ka skulbah North Eastern Hills University (NEHU), mynhynnin ka sngi, ki la thylli namar ka jingbym don ki nonghikai bad kane ka la pynlong ruh ïa ki samla pule ban nym wan satia sha klas.
Kane ka jingthylli ki kamra klas ka dei namar ka jingïakhih jong ka Joint Action Committee (JAC) ba kynthup ki Union jong ka NEHUTA, NEHUSU bad NEHUNSA, ban pyrshah ïa ka jingleh mynthi u Vice Chancellor (VC) ka skulbah NEHU.La sakhi ba ki samla pule bad ki nong hikai ki don hapoh NEHU hynrei kam shym la don satia ka jingshim klas namar ka JAC ka la rai ban ïaid beit ïa ka jingïakhih khlem pud sngi.
Lah ban ong ba wat ki samla pule ka skulbah NEHU ruh ki kyrshan ïa ka rai jong ka JAC ban ïakhih khlem pud sngi.
Na ka liang u Chairman ka JAC u Prof Lakhon Kma ula ong ba kane ka jingïakhih ka long kaba jop bad ka JAC kan ïai bteng ïa kane ka jingïakhih katba u VC um pat weng ïa u Rohit Prasad uba la shah thung kum Technical Officer/Senior Consultant.
U Prof Kma ula ong, “Nalor ka jingdawa wengkam ïa u Rohit Prasad, ka JAC ka dawa ruh ban pynurlong ïa ki mat jingdawa ki samla pule bad ki nonghikai ka skulbah".
Ula kynnoh ruh ba une u VC u wan hangne ha NEHU tang ban lehkmen ïa ki jingmyntoi ba u ïoh na kane ka skulbah bad kane ka pynpaw shai ba une u VC ba mynta um pat ibit ban shong ha katei ka shuki kum u VC.Halor kane ka jingïakhih khlem pud sngi, na ka liang ka JAC ka la rai ban ïai bteng tad haduh u VC u khot ïa ka jingïakren bad kan ïai bteng tad haduh ba la pynurlong ïa ki jingdawa jong baroh ki kynhun kiba don ha ka JAC.Shillong:U babu Birbor Riangtem u ba dei kum uwei na ki rangbah shnong ka shnong Langdongdai, West khasi hills District bad ha ka juh ka por kum u nongialam ka Synjuk ki Rangbah shnong, Nong trai sepngi, u la ong ba hadien ba la iohpdiang ia ka jingkyrpad, na ki ASHA ka jylla ban ai ka jingkyrshan halor ka jingiakhih jong ki, kumta, ula pynpaw, ba kum ka shnong baroh kawei, ka ai ka jingkyrshan met bad mynsiem ia ka jingdawa jong ki ASHA.Ha ka por Covid-19 ka sorkar ka pyndon kam ha khmat ha khmat, ia ki ASHA bapli, ha kaba ki la pha, wat ia ka jingim ban trei bad kohnguh ia ka jingphah ka sorkar, hynrei mynta pat ki leh bym iohsngew pynban ia ki jingdawa jong ki.
Wat hadien ba ki ASHA, ki la pynlong ka jingiakhih da ki taiew bad ki bnai, hynrei ka sorkar u Conrad bad U Bah Prestone kim sngap bad leh bym ioh sngew eiei.
Shuh shuh u babu Birbor u ong, ba lada kim lah ban pynbiang ia ki jingdawa jong ki ASHA, ki nonghikai, ki Aganwadi yn ym don ba khang, wat ban hiar noh na ka shuki ba ki bat kum ki nongialam ia ka jylla, namar ki don bun kiba bit ban bat ia kitei ki shuki.
“Ha ka por election phi kular ban solve ia ki problem jong ki paitbah, mynta pat kawei hadien kawei ka kynhun ka hap mih sha surok ban dawa sa bad ka thombor ia ki da ki ain ki kyndon bym shongnia ban pyntieng pynsmiej" la bynrap u babu Birbor.
“Ka jingpynbiej jong phi ka mut ba phi pynbiej ia ki paitbah tang ha ka por election, hynrei mynta ynda phi la ioh ia ka bor pat phi set kyllut ia la ki shkor bad kah ia la ki khmat" ula ong shuh shuh.
U babu Birbor, u la tangon tyngeh iala sorkar da kaba ong “Wat pynbor ia ki ASHA ban shim da ki lad jingiakhih ba tyngeh hadien, pynbiang shwa ia ki jingdawa jong ki".
Kum ka jingiasnoh kti lang bad ki ASHA ka West Khasi Hills mynta ka sngi ki la pynlong da ka jingialang ha Nongstoin ha ryngkat bad ki nongtrei ASHA ka jylla ban pynrem jur ia ka sorkar halor ka jingbym shim khia, ia ki jingdawa ki ASHA.Conrad Sangma,,prestone tyngsong, pynheh tang pla la jong lah biang mo,,ia u Paidbah pat la iap thngan ruh biang,,wat u ba la ioh kam hikai ruh hap beh kam noh khnang ban ioh thungkam ia kiba ha ing hasem jong ki,,,.
Shillong:Ki Nongtrei Accredited Social Health Activists (ASHA) ka West Khasi Hills, kila ïamih paidbah sha ka rally ha Nongstoiñ, ban pynbor ïa ka Sorkar Jylla ba kan pynurlong noh ïa ka jingdawa pynkiew noh ïa ka jingsiew jong ki.
Kane ka rally ka la sdang na Childrens Hospital bad la pynkut ha Market Complex, New Nongstoiñ, ha kaba da ki spah ngut ki ASHA na kylleng ki Shnong hapoh ka District kila poi ban pynsawa jam ïa ki mat jingdawa sha ka Sorkar Jylla.
Haba pynpaw ïa ka jingsngewkhia, ki Nongtrei ASHA kila bynniaw jur halor ka jingrit palat ka jingsiew ïa ki, kaba long tang T.66 shisngi lada kheiñ ha ka shibnai.
Kila buh jingkylli ba kumno kin im da kane ka jingsiew ïa ka Sorkar Jylla.
Ha kane ka rally la wan ïashimbynta ruh da ki Nongïalam ka Meghalaya ASHA Workers Union ba kynthup ïa ka President ka Kong M June Myrsing, President ka ASHA Workers Union Nongstoiñ Linianci Marweiñ, President ka Mawshynrut ASHA Union Kyntienmon Nongshlu, u Sordar ka new Nongstoiñ Bah Srally Rashor bad ki Nongtrei ASHA na Aradonga.
Haba kren ha ka jingïalang, ka Kong M June Myrsing ka la pynpaw ïa ka jingsngewsih bad ka jingsngew lyngngoh halor ka jingkren ka Myntri ka Koit ka Khiah ka Kong Ampareen Lyngdoh haba ïadei bad ka jingsiew ba la ai sha ki Nongtrei ASHA.Halor ka jingong ba ka samoi treikam ki ASHA ka long tang arsnem, katei ka nongïalam ka MAWU ka la buh jingkylli ruh ïa ka Myntri ka koit ka khiah da kaba ong, “Lada ka samoi treikam jong ki ASHA ka dei tang ar snem, ka sorkar ka dei ban phah kloi kloi ïa kita ki kyndon trei kam sha ka MAWU khnang ba kin tip ïa ka jingshisha".
Ka la ong ruh ba hadien ka jing ïakhih jong ki ASHA ka Myntri ka la ïakynduh ïa u Myntri Rangbah ban ïa kren halor ka jingdawa jong ki ASHA hynrei ka jubab kaba mih na katei ka jingïakynduh kam shym la pynhun satia ïa ka jingkwah jong ki ASHA, kumta na ka liang jong ka Union ka la shim ïa ka rai ba kin ïai dawa na ka por sha ka por ba ka sorkar ba ka dei ban ai noh ïa ka hok katkum ka jingtrei jong ki ASHA.Shillong:Ka Shillong Lajong Football Club, kan sa ialehkai, ha la ïing ha ka sien kaba ar, pyrshah ia ka Srinidi Deccan FC na Hyderabad ha ka sngi ba ar ka 14 tarik Naiwieng ha ka por 2 baje janmiet ha SSA, Stadium ha Polo, Shillong.
Hadien ka jing iakhaid ha la ïing bad ka Neroca FC, ka Lajong ka hap ban iakhun biang ia ka kynhun ba khlaiñ bha na Hyderabad ka Srinidi Deccan FC, kaba la jop arsien lynter bad pynliem ia ka Neroca FC da 4 kol la nod ha ka jingiakhun ba nyngkong bad ka inter Kashi da 4 kol lawei ha ka jingiakhun kaba ar, ha kaba ka la shah rem noh haka Aizawl FC bad ka don ruh mynta ha ka kyrdan ba lai ha ka miej ia khein point.
Na ka liang, u Coach jong ka Srinidi Deccan FC, u Carlos Vaz Pinto u la pynpaw ba ka kynhun ka jong u ka long kaba la pynkhreh ia ka jingiakhun pyrshah ia ka Shillong Lajong, namar ki la dep ban peit bniah ia ka rukom ialehkai, khamtam hadien ba ka la shah rem noh hala ïing, hynrei u la ong pat ba ym lah ban shu kheiñ sting satia ia ka Lajong.
Ka Lajong kaba ioh ban khur tang 2 point ha ki artylli ki jingialehkai, hadien ba ka la iakhaid noh bad ka Neroca FC, kumjuh ruh bad ka Mohammedan bad ka don ruh ha ka kyrdan ba 10 jong ka miej ia kheiñ poiñt.
Na ka liang u Coach jong ka Shillong Lajong u bah Bobby L Nongbet, u la ong ba ka kynhun jong u ka phaikhmat beit ban khur ia ka lai point pyrshah iaka Srinidi, hadien ba ki la iakhaid bad ka Neroca FC bad ki kyrmen skhem ba ki khynnah kin ialehkai bha ban ioh ia ka lai point ha la ïing.
Ka Sreenidi Dec can FC ka dei kawei na ki kynhun ba don bha ka jingkyrmen ban rah ia ka lympung ileauge, ha ka jingialam jong u coach na ri Portugal u Carlos Vaz Pinto, u ba la bat ia ka kyrdan ba ar ha ka I league ba dang shu dep.
Shillong: Ka jingialang ba la pynlong ha ka 13 tarik Naiwieng 2023, ha Police reserve conference hall, Shilllong, hapdeng ki Rangbah shnong bad ki nongialam shnong jong ka Riatsamthiah,Wahingdoh, Jaiaw Shyiap,Jaiaw Mihngi bad Mawlai Phudmuri kumjuh ruh ki sector officer, Incharge jong ka ANTF, Officer Incharge/ incharge jong ki police station,ki Beat House ha Nongbah Shilllong, haba iakren ia ka phang ba la kdew haba iadei bad ka jingjyllei jong ki jingdih pynbuaid ha ki bynta jong kine ki shnong, ka khlaw Lawmali kaba dei kawei na ki jaka ba la mih ka jing sngewkhia na kine ki shnong.
Ka jingialang da kawei ka sur ka la shim rai ba kum kitei ki kam beaiñ hapoh khlaw Lawmali, yn ym shah satia bad lada lap ba ki donkti ha ki kam khaïi drok, ban dih Drok, khaïi Drok bad dih kyiad yn sa kem bad pynngat ha ki kyndon aiñ.
Kumta ban khang pyrshah ia ka jingrung jong ki briew ha kitei ki jaka khamtam ha ki por mynmiet myniong, yn sa ker noh ia katei ka jaka bad buh ruh da ka khyrdop ban rung bad mih da ka Tnad Forest.
Kiwei pat ki kyndon ba la shim ban tehlakam ki long ban pynngat kyndon ia kito kiba donkti ha ki kam beaiñ ha ka por mynmiet lada lap ha kitei ki jaka ba ki dihkyiad, dih Drok ha ki kali, ki Surok kin shah pynngat ha ki kyndon 110 jong ka Meghalaya Police Act bad ka NDPS Act.
Ka tnad pulit ka pynpaw ruh ka jing sngew nguh ia ki dorbar shnong kiba la iasnohkti lang ban tehlakam ia kane ka jingeh.
La iakren ruh kumno ban tehlakam ia u Drok, ka jingkhaïi Drok ha nongbah Shillong ha kaba la pashat jingmut ruh da ki ba la wan shim bynta ha katei ka jingialang.
Shwa ban rung sha Iewduh na sha ka liang Motphran ne Mawkhar,phin iohi ka jingthoh ha Khilon(arch) kaba thoh shai,’ Kamai ia ka Hok’.
Ki don ruh ki dur ki nongiew, ki nongdie nongthied bad ki nongiaid ki nongieng lem bad ki nongpeitkai ba i sammut ba laiphew jait.
Bun ki paidbah kim ju kloi pyrkhat satia ia ka jingmut ba shisha jong kitei ki jingmut jong kitei ki kyntien bad wat  ki  nongpyniaid jong katei ka Iew ruh kim poi pyrkhat ba katei ka kyntien ka kren bad phalang pynban  da kumwei pat.
Ka dei ka Hok jong uno uno u briew ne ka briew ba kin kamai ha iew ha hat.
Ka dei ruh ka hok jongki ba kin ia die ia thied ia la ki tiar ki tar ne ki mar ki mata jongki.
Ka dei ruh ka hok jongki ba kin ia kamai kajih katba ki lah ei ha katei ka iew ba heh tam ka ri Khasi-Jaintia jongngi.
Hynrei,kumba ioh lem ki nongdie ki nongthied,ki nongdie kyiad bad nongdie drok ruh ki don lem kajuh ka Hok ha katei ka iew kumba la thoh ne bthah da ki bor pyniaid  jong katei ka Iew.
Kumba don ka hok ia ki nongdih sha ne nong bamja ha ki dukan bapher bapher,ki nongdie kyiad ne nongdie drok ruh ki don kajuh  ka hok ha katei ka iew.
Ym tang ban die ne ban thied hynrei wat ban bam ban dih ruh ki don kajuh ka  hok  kumba long lem kiwei kiwei ha katei ka iew.
Ki bam ki dih kyrhai katba mon namar ka dei ka hok jongki.
Ki nongdie jingdie ha ka dukan bapher bapher ruh ki don ka hok ban shukor ne  leh thok ia ki nongthied namar ki ruh,ka dei ka hok jong ki ban ioh   kamai shibun shibun.
Kaba kham shyrkhei eh ka long ba,wat ki nongtuh,ki nonglute bad nongkloh pla pisa ruh ki don kyrhai ha katei ka Iew bah namar, ki ruh, ki kamai lem ia kajuh  ka hok jongki kumba kamai lem kiwei tangba dei ban ia nang hi ban ia husiar ia la ka jong ka jong ka pisa,ka tiar ka tar ne ia la ka jong ka mar ka mata ioh shah tuh ei ia ka hok jongphi ha kiwei.
Tip shuh, sha ki jaka ba kham kyndong lei lei jong katei ka Iew bah,kin ia leh ka hok aiu ym nang batai shuh.
Ki jait jingia kamai hok ba laiphew jait kin don beit ha katei ka Iew.
Hato,lah ban khang ia  ka hok shi met(private right) jong uno uno u briew ne kano kano ka briew?Ha ka jingshisha, ka Hok bad ka Sot ka dei ban ia iaid lang  ryngkat ryngkat kumba iaid lang ka Hok bad ka pap.
Lada phi kamai ia ka Hok ka bym dei, kata, kalong ka pap ka ban tim iaphi ha ki sngi kiban wan.
Ha kito kiba nang ban leh thok, kata ka kam shukor jongki  ka kylla long hi ka kamai ia ka hok jongki.
Lada kim nang pat  ban leh kumta, kim lah satia  ban pynroi ia ka spah ka hajar,ka lak ka klur jongki.
Tangba dei ban kynmaw kein,ba ka jingbishar kan don beit ha kaba kut ia kito kiba kamai ia kaba hok bad kito pat kiba kamai ia  ka bym hok ne ka pap.
Shillong: Ki pulit ka nongbah Shillong, ki pyntip paidbah ba kum shibynta ban pynjynsur bad pynduna ia ka jingdheng kali ha ki Surok jong ka Pynthorumkhrah bad ki thaiñ Pohkseh, kumta la pynkylla noh ia ka rukom iaid jong ki kali tang kumba katto katne por ka ban sdang naduh ka 15 tarik Naiwieng 2023.
Ha Pynthorumkhrah, yn ym shah ban iaid kali ha ki bynta jong ka jingkieng 5th Furlong ia ki kali ba thnu ban leit sha Pynthorumkhrah (Assam Dairy).
Ha Pohkseh pat ka jingiaid jong ki Surok la pyni katkum ki dur hapoh naduh point A,B,C,D kin iaid kum ka Surok, ha kaba yn ailad ia ki kali ban iaid na point A sha point B,point C bad D.Yn ym shah ia ki kali ban iaid na point A sha point D, na point C sha Point B sha point A ruh kumjuh.
Shillong:Ka Animal Husbandry an Veterinary Department, Directorate of Dairy Development, West Jaiñtia Hills, ka la pynlong ïa ka jingai jinghikai halor ka jing kongsan ka dud kum shi bynta ka jingrakhe ïa ka National Milk Day ka ban long ha ka 26 tarik une bnai.
Ïa ka jingai jing hikai la pynlong ha Ïung walieh ka Chilliangraij ha ka jingwan ïashim bynta ki khynnah skul ryngkat ki nonghikai ka Chilliangraij Govt.
LPS, Chilliangraij SSA UPS, Loompyrdi Ïongpiah UPS SSA, Pohmusiang UPS SSA bad ka Panaliar UPS SSA.Ki riew shemphang kiba la wan ban ai jingbatai shaphang ka jingmyntoi jong ka dud ki long ka Kong Mebel Shylla, Senior Dairy Officer, Animal Husbandry and Veterinary Department, Directorate of Dairy Development, West Jaiñtia Hills bad u Bah E Wann, Dairy Technology, Directorate of Dairy Development, West Jaiñtia Hills.
Ka Kong Mebel Shylla ka la kyntu ïa ki School Managing Committee ba haba ai ja sngi (Midday Meal) ïa ki khynnah dei ban ai lang teng teng bad ka dud khnang ba ki khynnah kin ïoh ïa ki symboh jingbam kiba tei kiba la tip kum ki Nutrient bad Vitamin.
Na ka liang jong ka ruh ka la kular ban ai ïa ka dor kum ba ai sha ki distributor sha manla ki skul kiba kloi ban ai dud ïa ki khynnah.
Haba kut ka jingïalang la ïoh ki kyntien khublei na u Oriland Shylla, General Secretary Chnong Chilliangraij, Jowai bad ïa ka jingïalang la pynwai da kaba sam dud ei sha baroh ki khynnah skul bad nonghikai.
Shillong:U President barim ka Hynñiewtrep Youth Council (HYC) u Bah Robertjune Kharjahrin, ha ka Sngi Saitjaiñ, u la rung sha ka jylli saiñ pyrthei bad phaikhmat ban pan ticket na ka United Democratic Party (UDP) ban mih ïakhun ïa ka ilekshon Lok Sabha, ban long ha u snem ban wan.
U Bah Robertjune, u la pynïasoh sha ka United Democratic Party (UDP) ha ka jingïalang kaba la long ha Mawkyrwat.
Ïa kane ka khubor ban pynïasoh u Bah Robertjune, la pynthikna da u Nongïalam ka UDP bad MLA ka Mawkyrwat Bah Renikton Lyngdoh Tongkhar.
Ka khubor ka ïathuh ba kane ka sienjam jong u Bah Robertjune, ka dei halor ka jingthrang ban mih ïakhun ïa ka ilekshon sha Lok Sabha na Shillong Parliamentary Seat.
Ka khubor na ka UDP ka ïathuh ba u Bah Robertjune ula ïoh bha ïa ka jingkyrshan na ki Nongïalam ba hakhlieh jong ka party ba kynthup ïa u President u Bah Metbah Lyngdoh bad kiwei kiwei ki Nongïalam kynthup ki MLA.U Bah Robertjune uba dei ruh u nongïasaid aiñ, ula iehnoh ïa ka kam President ka HYC ha u bnai ba la lah bad ïa kane ka kam nongïalam la shimti noh da u General Secretary u Bah Roy Kupar Synrem.
Nalor u Bah Robertjune, sa arngut ki kyrteng, ki la paw ba ki kwah ïa ka ticket jong ka UDP ban ïakhun ïa kane ka ilekshon bad kine ki dei u President ka Khasi Author Society (KAS) u Dr D.R.L.Nonglait bad u MLA barim ka Mawlai u Bah PT Sawkmie.
Lah ban kdew hangne ba ka UDP ka la thaw ïa ka kynhun synrop bad ka HSPDP, ïa kaba la tip kum ka Regional Democratic Alliance (RDA) ban ïasei ïa u kyrtong monlang ha kane ka ilekshon.
Kumba long mynta, ka HSPDP kam pat sei satia ïa uno uno u kyrtong ban long u kyrtong monlang ha kane ka ilekshon ban wan.
Shillong:U President barim jong ka seng Hynniewtrep Youth Council (HYC), u bah Robertjune Kharjahrin, u la ong ba haba long ki nongialam kiba bun kiba shah kynthoh bad shah kynnoh ha ki social media, ki long kiba i pangmet ban peit, hynrei tang kawei ba ki samla, ki dei ban kynmaw ba lada ki kwah ban don kano kano ka synniang, na ka bynta ka jaitbynriew, kin shim ba kita, ki jingshahkynnoh jingshah bein ban tei ia ka kynroh ka ba skhem.
Ia kine ki kyntien u bah Kharjahrin, u la ong ha ka jingialang pyntiansmai ia ki nongkitkam bathymmai ka seng Hynniewtrep Youth Counci (HYC) Central Executive Council (CEC) jong u snem 2023-2026 ha ka jingsakhi lang ki nongialam barim ka seng, ki MLA ba shah khot sngewbha, U Syiem ka Hima mylliem bad ki myntri nalor kiwei kiwei.
U bah Kharjahrin u la ai jingmut ia ki nongkitkam ba thymmai ba la ialam da u bah Roykupar bad kiwei ki dkhot ba kumno ba kin long kiba jai jai ban iaineh ha ka jingialeh bad ka jingkhihwin ia ka jaitbynriew.
“Ha ka por ba ka pyrthei ka khihwin ngin shim ka lynti ban duwai ha u Blei ba tang u Blei ba la lah ban iada bad lada ngi jan bad u nongbuh nongthaw ka jaitbynriew jong ngi kan khie im".
U bah Kharjahrin u la pynkynmaw ruh ba ngi kum ka seng ki la dawa ia ki mat ki jura ha ki snem ba la dep na ka bynta la jaitbynriew ban ioh ia ka ILP bad mynta baroh ki la dawa ia ka ILP la ka long na ki sengbhalang bad na kiwei kiwei.
Shuh shuh u la ong ba ki don ki nongialam kim ju tieng ia u kuli, ki lathi ne ban sah patok, hynrei ki liem pat ha ka khlieh jong u Gandhi bad kata ka dei ha ka tyngka.
“Ng la rung ha ka sengbhalng nyngkong na ka KSU bad hadien ha ka HYC bad ba ng la don ka jingmut ban iada ia ka ri bad ka jaitbynriew jong ngi na ki nongshun, bad ban pynneh pynsah ia ka mei mariang u la bynrap".
“Wat la nga la dep ban tna ka kam kum u nongialam, ka mission kam dei tang jong ka seng, hynrei kadei ka mission jong nga ruh".
Na ka liang jong u president ba dang shu shimti ia ka Seng Hynniewtrep Youth Council (HYC) u bah Roykupar Synrem u la jaw ummat namar u sngewbynnud hadien ba u bah Robertjune Kharjahrin u president barim u la shongthait noh ha jaka ba un bamsmai kum u adviser.
U bah Roykupar, u la ong ha ka por ba u bat kum u general secretary bad lada ki nongthoh khubor ki buh jingkylli u ju phah sha u bah Robertjune kum u president ban kren bad ban batai, hynrei mynta u hap ban shim ia ka jingkitklieh.
U la ong ba ka ILP ka dei ka jingdawa kaba ka sorkar ka la mynjur ha iingdorbar, hynrei ka jingiakhun mynta kan long ia ka sorkar India, la bynrap u bah Roykupar Synrem.
Shillong:Ka Hynñiewtrep Youth Council (HYC), ka la dawa na ka sorkar pdeng ban ai jingmynjur ïa ka Meghalaya Residents Safety and Security (Amendment) Bill (MRS SAB), 2020 katba ka dang shong bishar ïa ka Resolution ba la mynjur da ka Ïingdorbar ban pyntrei kam ïa ka Inner Line Permit (ILP) ha Meghalaya.
Haba kren sha ki lad pathai khubor hadien ka jingpymbam smai ïa ki dkhot ka central executive committee (CEC), u president ka HYC u Bah Roy Kupar Synrem, ula ong, lada donkam ban jied hapdeng ka ILP bad MRSSAB, 2020, ka HYC kan jied hi ïa ka ILP.“Katba ka sorkar pdeng ka dang bishar ïa ka ILP, ngi dawa na ka sorkar pdeng ban ai jingmynjur ïa ka MRSSAB bad hadien kane ngin sa peit kumno ki kyndon ba la bsuh ïa ka Act ki treikam ne em katkum ka aiñ," ula ong.
U Bah Roy, ula ïathuh ba shen ka CEC thymmai kan sa kynduh ïa u Myntri Rangbah ka Jylla u Conrad K Sangma ban buddien ïa ka MRSSAB.“Ngi la ïohi ba ka tnat Ministry of Home Affairs (MHA) ka la pynphai ïa ka MRSSAB, 2020, kaba la ai jingmut da ka HYC sha ka sorkar Jylla ka ba long kum ka ILP.Namar kane ngin sa kynduh ïa u Myntri Rangbah ban buddien ïa ka MRSSAB bad ïa ki jingkylli ka tnat MHA," ula ong.
U Bah Roy ula ong ba ka HYC kam kyrshan satia ban pyntreikam ïa ka MRSSA, 2016 namar kane ka aiñ ka long kaba khlem bniat (Toothless) kaba shu ailad tang ban lum jingtip ïa ki ba sah wai ha nongbah Shillong.
Kane ka wan hadien ba ka sorkar jylla ka la pyntreikam ïa ka MRSS Act, 2016 ha ki 7 tylli ki shnong ha sor Shillong.
U Nongïalam ka HYC ula ong ba dang shen ka Meghalaya High Court kala pynbna ba ki khyrdop ki long beaiñ namar katkum ka MRSS Act 2016 kam shym la ai bor ïa ka sorkar jylla ban pyntreikam ïa ki khyrdop.
“Namar kane, kim don satia ki khyrdop kiba treikam hapoh Meghalaya namar katkum ka MRSS act 2016 kam don satia ka kyndon ban ai bor ïa ka sorkar Jylla ban pynïeng ïa ki khyrdop.
Namar kane ka HYC ka dawa ban pynkylla ïa ka MRSSA 2016 ka ban buddien ïa ka jingwan ne ka jingmih ki briew hapoh ka jylla," ula ong.
Haba kynnoh ba ka khyrdop ha Umling ka long tang ban khring ïa ki briew, u Bah Roy ula ong, “Ka khyrdop ha Umling kam treikam satia, namar kam don satia ha ki kyndon ban ai bor ïa ka sorkar jylla ban pynïeng khyrdop.
Lada khlem pynkylla ïa ka MRSSA, 2016, kam don satia ka khyrdop talasi bar jylla".
Shillong:Ka KSU Mawkhar Circle, hapoh ka jingïalam jong u Organising secretary u Bah Gordon ka la leit ban khynra ïa ki bar jylla kiba wan trei kum ki nongbylla hapoh ka jaka pynïeng kali Jaïaw kaba don ha Motphran, Shillong.
Na kane ka jingleit khynra kaba ki la leh ha ka Sngi Saitjaiñ, na ka liang ka seng ka la ïoh ban beh krad ïa kitei ki bar jylla kiba ym duna ïa ka 20 ngut eiei kiba la wan trei ha katei ka jaka khlem ki kot ki sla kiba biang.
Katkum ka jinglap jong ka seng ha kane ka sngi, la ïathuh ba baroh kitei ki bar jylla kiba la wan trei ha katei ka jaka kidei kiba la wan na jylla Assam bad ki la sah ruh ha katei ka jaka naduh ka sngi ba ki lah wan trei.
Kumta hadien ba la beh krad noh ïa kitei ki bar jylla na ka liang u samla Gordon Umdor Organising secretary ka seng u la maham jur ïa u kontraktor, uba la wan ïalam ïa kitei ki bar jylla, khlem da pynbiang ïa ki kot kiba donkam, namar ba ka seng ka la lap ba kine ki bar jylla ba la wan na Assam ban trei bylla ha katei ka jaka ki la wan beit kumto khlem don kot don sla ban pynshisha ïa ka jingïoh jingbit ne ïa ki jaka sah jong ki.
Katba na ka liang u President ka KSU Mawkhar Circle u Bah Fredrick Myrthong u la ong ba na ka liang ka seng ka dap da ka jingsngewkhia ban ïohi ba ki kontraktor ha ka jaka ba kin khot bylla da ki Khasi, hynrei la lap pynban ba la khot ïa ki briew ba nabar.
“Kumta ka seng ka kyntu ïa ki kontraktor ba kin ai kam ïa ki briew la jong, naba kumba ka long mynta kiba bun ki samla ne ki nongbylla Khasi jong ngi ki ïaid khlem kam bad khlem da ïoh bylla, bad lehse ban pynlait ïa ki ban ngop ha ki kam ne jingmlien kiba sniew, ka seng ka kyntu ïa ki nongai kam bad khamtam ïa ki kontraktor ban kiar na ka jingwan rah briew nabar ha ki kam bylla," ong u President ka circle.
Nongpoh: Hynnin ka sngi Saitjain, ka Ri Bhoi Youth Federation Sengkmie, ka la pynkup burom ia 26 ngut ki samla pule na Ri Bhoi bad kiba la pass bha ha ka Secondary School Leaving Certificate (SSLC), katba ha ka Higher Secondary School Leaving Certificate, ki la sam khusnam sha kito kiba la wan shakhmat ha ka Science, Commerce bad ha ka Arts.
Haba pynkup burom bad sam khusnam sha kitei ki samla pule, la sakhi da ka jingdon u Ma Vincent H.Pala, MP ka Lok Sabha, nangta u Bah Mayraldborn Syiem, MLA Nongpoh, u Dr.Celestine Lyngdoh, MLA Umsning, u Bah Damanbait Lamare, MLA Umroi, u Bah Bipul Thangkhiew, President rangbah ka RBYF, ki nongialam ka RBYF, ki riew rangbah bad ki nonghikai.
Haba iadei bad katei ka jingpynkup burom ka RBYF, ki nongai jingkren ha katei ka sngi, ki la iaroh eh ia ka RBYF namar ba ka la shimkhia ha ka ban pynkup burom ia ki samla kiba la wan shakhmat ha ka SSLC bad HSSLC bad kiba la ong ba katei ka jingkynmaw jong ki ban pynkup burom, ka long kum shibynta ha ka ban kyntiew ia ka pule puthi ym tang ha Distrik, hynrei ha ka jylla hi baroh kawei.
Nalorkata, ki la kyntu ruh ia kitei ki 26 ngut ki samla pule, ba ki dei ban dangiai trei shitom shuh shuh, khnang ba kin ioh ban kheit ia u soh ka jingjop bad ha kajuh ruh ka por, ki la kyntu ia kitei ki khynnah skul, ba ki dei ban nang ha ka ban burom ia ki nonghikai.
Shillong:Ki la don lai ngut ki nongtied cricket jong ka Meghalaya kiba lah shah jied sha ka kynhun North East Zone ha ka Senior Women’s Inter-Zonal T20 Trophy 2023 ka ban ialeh ha ka 24 tarik Naiwieng bad 4 tarik Nohprah 2023.
Katei ka Tournament yn pynialeh ha Lucknow ha kaba ka North East Zone kan ioh ban ialeh pyrshah ia ka East Zone.
Kitei ki lai ngut ki kynthup ia ka Riticia Nong bet, Luiza Tamang bad ka Debasmita DuttaNalor kitei, la jied ruh ia ka Ajima Sangma kum ka nongialeh ban pynkhreh lypa bad ia ka Baiahun Mylliemngap kum ka Manager jong katei ka kynhun.
Ki nongialeh ka North East ki kynthup ia ka: Nabam Yapu (Aru nachal Pradesh), Hao rung bam Kiran Bala Chanu, Rajkumari Lin thoingabi Devi, Keisham Kalpana Devi (all Mani pur), Riticia Nongbet, Lui za Tamang, Debasmita Dutta (all Meghalaya), Lal rin mawii, PC Vang sangzuali (both Mizoram), Limatola Ao, Sentilemla Imsong, Jyoti Thapa, Sariba Khan (all Nagaland), Purnimaya Gurung, Primula Chetri (both Sikkim).
Bad kiba la pynkhreh ki kynthup ia ka: Koijam Ranjita (Manipur), Ajima Sangma (Meghalaya), Vanlalremtluangi (Mizoram), Alemienla (Nagaland), Tshering Ongmu Lepcha (Sikkim).
Ki Support staff ki long ka: Baiahun Mylliem ngap (Meghalaya) – Manager; Sonam Palden Bhuta (Sikkim) – Head Coach; Kikam Bhutia (Sikkim) – Coach; Wang shila Jamir (Nagaland) – Physio; Jasika Karam (Manipur) – Strength and Conditioning Coach.
BCCI to depute – Performance analyst: Bad ki sngi ia kaba ka North East kan ioh ban ialeh ki long kumne harumvs North Zone, 24 November; vs West Zone, 28 November; vs South Zone, 30 November; vs Central Zone, 2 December.
Ka daw ka jingbam sap ka bampong kaba la pynlong ia ka jylla ban kylla duk tasam ban hiran lut ha ka ioh ka kot hapoh ka jylla, ka jing dawa bad ka jingpan bai sha (comission ), da ki briew kiba don ha ka bor, haba wan ki kam pynroi ki projeck bapher bapher sha ki paidbah, la ki dei kiba la bei tyngka na ka sorka jylla ne kiba la bei tyngka na ka sorkar pdeng, ka jingtuh jinglute im im peit peit ia ka hok u duk u suk katba nangmih ki sngi ka bam sap bam pong ka la nang jur nang jur ka la kylla long kum ka jingpang bampong (Cancer) ka bym lah shuh ban pynkoit bad kum ka jingpang iabit (Communicable diseases).
Ka jingtuh jinglute ia ka hok ki paitbah da ki briew kiba bat ia u lakam synshar kiba don ha ka bor ba ha khlieh duh (high level) haduh kiba rit ( Grass root level) ka daw ka jingjur palat ka bam sap kane ka daw ka ba la pynlong kiba bun ki kam pynroi bad ki project bapher bapher ki shu jah rngai noh shiteng lynti bad sah khongreng kaba la pynlong ia ka jylla ban sahdien ha baroh ki liang.
naduh ki factory, petrol pump,ym Don Kam Don jam tang na Banta kine ki bam Sap bam pong ,52 tylli ki factory ha byrnihat ka pyn jaboh Kai ia ka shnong ka thaw namar ngim ioh Kam ioh jam, Lada ioh ruh ka timing bad salary Kam iahap,Naduh u DR Mukul bad Ardent basawmoit snem 2012 dei kine Kiba bam sap Tam ha kine ki snem.
Nongpoh: Ha kawei ka jingjia ba sngewsih kaba la jia ha shnong Kpepsyiem, Ri Bhoi, arngut ki rangbah na ka shnong Umden La-ang, ki la khlad noh hadien ba ki la shah bat ha ki sainar ilektrik.
Ka jingtip kaba la iohkum, la ong ba katei ka jingjia ka la jia ha ka por shiteng miet sngi Saitjain bad la lap ia ka met jong kitei ki rangbah hynne ka step Sngi u Blei ha ka por 8:30 baje eiei mynstep.
Kitei ki rangbah kiba la khlad noh hashen na ka jingshah bat ilektrik, ki dei kiba la tip kum u Lal Lapang 65 snem ka rta lem bad u Pian Namsaw 44 snem ka rta, kiba dei na ka shnong Umden La-ang.
Ia ka daw jong ka jingshah bat ilektrik ia kitei ki arngut, ym shym la lah ban tip bad ba balei ki leit sha katei ka jaka ba don ki sainar ilektrik ba khlaiñ bor bad kiba pynpoi ia ka bording sha ka thaiñ Patharkhmah.
Ki Pulit haba ki la tip ia katei ka jingjia, ki la leit mar mar sha katei ka jaka ba don ka metiap jong kitei ki arngut bad hadien kata ki la rah noh sha Byrnihat CHC bad ia ka Postmortem la pyllait noh da ka jingkyrpad jong kiba haiing.
Nongpoh: Haba kren hakhmat ki MLA na Ri Bhoi ha ka sngi ba ka RBYF ka pynkup burom bad sam khusnam sha ki samla pule kiba pass bha ha ka SSLC bad HSSLC, Ma Vincent H.Pala, MP ka Lok Sabha, u la ai ka jingkular ban pynioh ia kawei ka IAS Coaching Centre ha Ri Bhoi.
U Ma Vincent H.Pala, u la ong ruh ba u sngewieid eh ia ka Ri Bhoi District bad dei halor kata ka nongrim, ba u kwah ban pynioh ia katei ka IAS Coaching Centre, khnang ba ki samla na Ri Bhoi kin ban leit shah hikai ha katei ka Coaching Centre.
“Nga la iarap ia kawei ka IAS Coaching Centre ha Nongbah Shillong, kumta lada ioh jaka ban buh ia kawei ka IAS Coaching Centre ha Ri Bhoi, kaba mut ba ki samla na Ri Bhoi, kin sa iohi ia kajuh ka jinghikai, kaba la hikai ha Nongbah Delhi ne ha Shillong, da kaba pyndonkam da ki tiar kiba katkum ka Technology ba mynta" ong u Ma Vincent H.Pala.
Namarkata nga kyntu iaphi ki MLA bad ruh ia ki nongialam RBYF ba kin jied ia ka jaka ba hangno yn buh ia kata ka IAS Coaching Centre bad ba kin pynioh kawei ka kamra ba biang bad ngan sa pynioh ia kita ki tiar katkum ka Technology, ba ki samla pule na Ri Bhoi kin ioh ban leit shah hikai ha katei ka IAS Coaching Centre, namar nga kwah ba ki samla na Ri Bhoi ba kin long kum ki IAS, IPS bad kumta ter ter, u la bynrap.
Nongpoh: U Bah Bandary Ryntathiang, President ka seng Confederation of Ri Bhoi People, u la pynpaw ba ka seng ka sngewpyrshah eh halor kawei ka Projek kaba la wanrah da ka sorkar ha shnong Umiam MIDC bad katei ka Projek ka dei kaba la tip kum ka Upgradation of Umiam Industrial Estate ha Umiam MIDC bad kaba la pynmang pisa haduh T.8 klur ban pyndep ia katei ka Projek.
Haba kren sha ki lad pathaikhubor, u Bah Bandary Ryntathiang, u la ong ba ka nongrim kaba la pynlong ia ka seng ba kan pyrshah halor katei ka Projek, ka dei namar ba ka sorkar kam shym la phiah ia katei ka Projek, hynrei ka la kyllum lut ia baroh ki kam ha kajuk ka Projek bad ia ka Tender ruh la khot tang kawei bad kaba pynpaw ba ia katei ka kam, yn sa ioh ban pyntrei tang da uwei u briew.
Shuh shuh ruh, u la ong ba kum uwei na ki samla ha Ri Bhoi bad uba trei ia ki kam Kontrak, hynrei kane ka jingleh jong ka sorkar halor katei ka Projek, ka la long ba ka thmu ban khniot ia ki rit ki ria bad ban pynim tang ia kita ki hehspah bad ia ki briew High Level.
“Ka daw kaba la pynlong ia ka seng ba kan pyrshah halor katei ka Projek, ka dei namar ba ka sorkar kam phiah ia ki kam, wat haba ki dei ki kam kiba lah ban phiah, kum ka kam ban shna ia ki surok, ki nala, ki cantane, ban shna ia ki Guest House lem bad kiwei ki kam barit ba ria, kiba dang lah ban phiah, hynrei kane ka jingleh ka sorkar ban pynhap ia baroh kitei ki kam barit hapoh kajuh ka Projek, ka la long kumba nion ia ki rit ki ria bad ki Kontraktor barit" ong u Bah Bandary Ryntathiang.
Kaba ngi sngewkhia eh, ka dei namar ia katei ka Projek yn sa ioh pynban ban pyntrei da ki Kompani ba nabar jylla bad ha kata ka por ki Kontraktor Khasi kin sa shu long tang ki nongpeitkai, bynrap u Bah Bandary Ryntathiang.
Kumta na ka liang ka seng, ngi dawa na ka sorkar ba ka dei ban phiah beit ia katei ka Projek, khnang ba ki Kontrak Khasi kin ioh ban pyntrei, ha kajuh ruh ka por na ka liang ka seng, ka kyntu ia baroh ki Kontraktor ba ki pyrshah halor katei ka projek.
Shillong:Ka lympung Mens-U 23 State A Trophy ba la ialeh myn shisngi ha Chandigarh, ka kynhun ka jylla ka la shah rem noh ha ka Railways da 32 run ha ka jingiakhun kaba khat duh jong ka ha katei ka tournament ba la pynialeh da ka BCCI.Ha kane ka lym pung, ka Meghalaya ka la ioh ban iakhun 6 tylli ki match hynrei kam shym la lah ban ioh jingjop wat rang kawei ruh pyrshah ia ki kynhun kum ka Uttar Pradesh, Rajasthan, Assam, Andhra Pradesh, Bengal bad ka Railways.
Hadien ba la jop ia ka toss, ka Meghalaya ka la jied ban ap bad kawang bol shuwa bad ka la lah ban pynkut ia ka jingkamai jong ka railways da 219 run na ki 47.2 over.
Uba la bol bha na ka Meghalaya u dei u Aryan Borah da ka spin bol jong u u la lah ban shim 3/30 ha ki 7.2 over.
Ha ka kylla step baroh san ngut ki nongkawang bol ka Meghalaya ki la ioh ban shim wicket kiba kynthup ia u Badonnam J Mylliem ngap (2/36 ha ki 10 over) Manish Sharma (2/48 ha ki 10) PM Santhosh (1/19 ha ki 5 over), Sudhir Sah ani (1/30 7 over) bad u Agreas Chamcham Sang ma (1/54 ha ki 8 over)Ha ka jingbeh tho ng, ka Meghalaya ka la sdang an tied bha lyngba u Sachin Kumar uba la ioh 41 run na ki 86 bol bad u Nishanta Chakraborty uba tied 46 na ki 25 bol, bad kine ki shijur ki la lah ban pynkamai 58 run na ka bynta u wicket uba nyng kong ha ki 9.2 over.
Hadien kine ki shijur la wan mih sa u Nishanta uba la ioh ban thlieh hynriew tylli ki 4 bad ar tylli ki 6.
Hadien kane, ki nongtied kiba bud jong ka Meghalaya ki la kyllon kloi ha kaba ka kynhun ka dang lah ban kamai dang 157/7 bad sah sa tang 57 bol ban poi sha ka thong kaba sah sa 63 run ban ioh ia ka jingjop.
Da ka jinglehbha jong u Manish Sudhir uba la lah ban kamai 22 run na ka bynta u wicket uba phra, bad u la hap noh ha ka jingkamai kaba 27 run na ki 31 bol.
Ka jingkamai kaba khatduh jong ka Meghalaya ka long 187 na ki 44.5 over da kaba hap lut baroh ki nongtied jong ka.
Nongpoh:Ha ka jingialehkai phutbol paralok hapdeng ka UDP pyrshah ia ka Synjuk Rangbah Shnong, kaba la long mynta ka sngi ha madan Pahamsyiem, ki rangialehkai ka Rangbah Shnong, ki la ioh ban khur ia ka namjop hadien ba ki la lah ban pynliem noh da 5-4, ha ka jingiakhun kaba la poi sha ka jingiashut Tie Breaker.
Ia katei ka jing ialehkai paralok, la pyn long da ka UDP State Youth Wing ha ryngkat ka jingiatreilang bad ka UDP Youth Wing Ri Bhoi, ha kaba ka jingthmu jong katei ka jingialehkai, ka long kum shibynta ban pynshai paidbah halor ka jingma jong u Drok bad kaba shah ktah ia ki samla.
Ha katei ka sngi ba la don katei ka jing ia lehkai paralok bad pynshai paidbah halor u Drok, la sakhi da ka jingdon u Bah Metbah Lyngdoh, State President ka party UDP ha ka jylla, nangta u Bah Kyrmen Shylla, President State Youth Wing ka party UDP, u Bah Jemino Mawthoh, Bah Mayral Born Syiem MLA ka Nongpoh, Bah Pius Marweiñ MLA Ranikor, u Bah Synshar Lyngdoh Thabah MLA Sohiong, Bah Bala jied Ranee MDC ka Nongpoh lem bad kiwei.
Guwahati:Ka Guwahati University,ha ka sngi nyngkong ka la ailad ia ki samla pule kynthei ba kin shim shuti lada ki poi bnai, ban hikai, ia kiwei ki jaka pule ba kin bud lem.
Ha ri india ka jylla Kerala ka dei ka jylla ba nyngkong ban sdang ia kane, ha kaba ka Cochin University of Science & Technology ka la ailad ia ki samla pule kynthei ha u Kyllalyngkot jongu snem 2023.
Ka ministry of education & ministry of Women & Child Development ka la pynmih ia ka jingpynbna haba iadei bad kane, ha kaba ka GU ka la bud ia ki jingbthah.
Katkum ka jingpynbna ba la pynmih, yn ailad ia ki samla pule kynthei, wat la ki duna ka jingpep klas jong ki da ar persen, ia ka jingwan klas kumba la buh.
Biangsa zerox sa ka nehu shillong.
Israel: Ka ri jong ki thma.
Hadien ba u Blei u la pynkylla kyrteng ia u Jakob sha u Israel, sa ioh ia ka kyrteng ka ri Israel.
“Ka kyrteng jong me ka long u Jakob: te yn ym khot shuh ka kyrteng jong me u Jakob, hynrei u ISRAEL.Genesis 35:10.
Kumta la khot Israel haduh kine ki sngi.
Kane kein dei kata ka pateng u Abraham u Isaak bad u Jakob, ba la tip Israel haduh kine ki sngi.
Ka jingshun ia kane ka pateng Israel ka la long naduh ba sdang hi hadien ba u Blei u la kyrkhu bad kular ha u Abraham lyngba ki pateng jong u, namar u Blei u la kular bad la jied ia ka jaid bynriew Jiw bad ia ka ri jong ki ka ri Israel, namar u Blei u la dep thmu lypa naduh ba sdang naduh bymjukut ban phah ia la u khun bamarwei sha kane ka pyrthei lyngba kane ka jaidbynriew Jiw, bad u la jied ruh ia ka ri Israel bad ia ka Jerusalem kum ka pdeng jong ka pyrthei.
Ka jingthmu ka long ban phah ia u Jisu Khrist sha ka pyrthei ban kha ha ka doh (born in flesh).
Shisha la pyndep ia ki jingiathuhlypa jong ki prophet.
Ia u khun u Blei la kha sha kane ka pyrthei lyngba ka Thei sotti ka Mary Kein.
Dei hangne u Jisu u la kren da kaba ong – Salvation is from the Jews.
Ka jingpynim ka long na ki Jiw.
Ioannis 4:22.
Dei hangne ngi iohi ba u soitan u buddien ia kane ka jaidbynriew Jiw, namar ba u tip ba ka jingpynim ka long na ki Jiw, Salvations is from the Jews.
Kane ka jingshun ka long naduh ki hajar ki snem naduh ki syiem ki barim kum ha ki por u David, ha kaba u soitan u la kynshoit ia ki Philistia (Palestine) ban ialeh thma ia ki Israel ban pyniap ban pynduhjait ia ki na sla ka pyrthei.
Ha ka thma barim hapdeng u David bad u Goliath ha madan thma u David u ong – “Nga wan sha me ha ka kyrteng u Trai ki paid u Blei ki paid iapom ki Israel ia uba me kren bein …….
ba ka pyrthei baroh kan tip BA U DON U BLEI HA ISRAEL" 1 Samuel 17:45-46.
Ter shi ter, ka jingsuk kam don ha ki Jiw lane ha ki Israel.
Ki Israel ki la iaid na ka pateng sha ka pateng tang lyngba ki thma.
Kumjuh ruh naduh 1920 AD, ka la don ka jingiakajia ki Jiw bad k Arab Muslim.1929 AD, ka la don ka jingiakajia bad ia pyniap.
Ha u 1936 – 1939, ka la don ka thma hapdeng ki Arab bad ki Jiw.
Ha u 1939 – 1945 AD, u Adolf Hitler u la pyniap 6 million ngut ki Jiw.
Hadien u 1945 AD, ki Jiw ki la ioh biang ia ka Israel, 1947 AD la iakhih biang ki Jiw bad Arab.
Ka UNO ka mut ban pynbeit ba ka Jerusalem kan long ka Nongbah ki jaidbynriew (International city) hynrei ki Arab ki la kyntait.1948 AD, 14th May, ki British ki la mih na Israel.
Ki Jiw ki la pynbna Independent State ia ka Israel.1948 la hiar thma ia ka Israel da ka Iraq, Lebanon, Syria, Jordan, Egypt.1949 AD, la phiah ia ka Jerusalem (Jerusalem divided).1956 AD ka Israel ka la jop ia ka Egypt ha Sinai, 1967 AD.Ka thma ba 6 sngi ha ka 5 tarik June 1967 AD bad ka Israel ka la ioh kurup ia ka Judia, Samaria, Gaza bad Golan height.1973 6th October ka thma Yomkipur, ka Israel ka la hiar thma ia ka Syria, Egypt bad la sign artat ia ka Peace Treaty.1979 AD ka Israel bad Egypt ki iateh jingiasuk la pynphai ia ka Sinai sha Egypt.
Ha u 1980 AD, ka Israel ka la pynbna ba ka Jerusalem East and West ka dei jong ki Israel.
Naduh kata ka por haduh mynta ki Arab Middle East ki iai pyneh ia ka Israel.1982 AD, la wallam jingsuk ha Galilaia na ka daw ki Arab.1991 la bthei ka thma hapdeng ka Iraq ba la ialam da ka USA bad ka Iraq ka la siat missile sha Israel.2000 AD, ki Palestenian, ki la wad lad ban pyniap ia ki Jiw, ter shi ter haduh mynta ki la pyrshah baroh ki lynti ki buit jong ki lyngba ki Hamas Hezbolah etc.Kumta ha ka 7th October 2023 AD la bthei ka thma hapdeng ka Palestanian bad Israel kaba dang bteng haduh mynta.
Kumta ka Israel ka dei ka ri jong ki thma na ka pateng sha ka pateng.
Haduh mynta ki Arab Middle East kim shongthait ki kwah pynduh jait ia ka jaidbynriew Jiw na sla pyrthei.
Hynrei bapli kin tip aiu ka Bible ka iathuhlypa ia ka ri Israel bad ia ka jaidbynriew Jiw kumta ialeh shi ialeh thma.
Kumta hapoh ki snem 143 snem naduh u 1920 AD tang ka thma suda haduh mynta.
Bad kaba kham khraw bad itynnad ka long shakhmat.
Ki ri Arab naduh ki snem 1957 AD, ha ka khubor Jordan Daily, ki ong – ki kti jong ngi kin ym shongthait satia tad haduh ba ngin da iohi ia ka jingjot jong ki Jiw.
Ynda ki Jiw kin jah na sla pyrthei, ki Arab bad Muslim kin shadkmen.
Ha u 1967 AD u Nasser u ong – Lada ka thma ka khie bad ka Israel, yn ialeh beit, bad ban pynduh pyndam ia ka Israel.
Haduh kane ka sngi la iai kren ia kine ki rukom kren ban pynduh pyndam ia ki Jiw ne Israel na sla pyrthei.
Hynrei kane ka long tang ka jingphohsniew, namar u Blei ki Israel u la kren – “Lada kine ki jingbuh rukom ki leit noh na khmat jong Nga, ong u Trai – kumta u symbai Israel ruh un duh noh na ka ban long ka JAIDBYNRIEW ha khmat jong Nga ha la ka rta.
Kiei kita ki jingbuh rukom? U Bnai ka Sngi, ki khlur kein.
Jeremaiah 31:35-36.
Kaba mut u Blei u ong – Katba ki khlur u bnai ka sngi ka dang neh ha sahit bneng, kumtaa ruh ki Israel ki dei ban neh hangne ha sla pyrthei.
Yn ym don ba lah ban pynduh jait ia ki.
u ong de – “Nga long u Blei …….
Nga la kren te ngan pyndep ruh ia ka; Nga la thmu, Ngan leh ruh ia kata".
“Nga long u Blei, Ym don uba kat Nga" Isaiah 46: 8-11.
Kumta, ia kaba u Blei u kren kan long kumta.
Ka Israel kan ym jah , hynrei kan nang khlain pynban tad haduh ba kin ithuh ba u Jisu u long u Messiah jong ki bad u Syiem jong ki Jiw.
Amen.
Nongpoh: Hynnin ka miet ki Pulit Ri Bhoi, ki la bat bad rah sha ia u sha thanad Byrnihat, ia u Bah Baiateilang Lapang, President ka Ri Bhoi Youth Organization (RBYO) na bynta ban tohkit ia u halor ka jingujor da kawei ka Petrol Pump na Byrnihat, kaba la kynnoh ba u la leit ban thep umphniang khlem siew pisa bad dawa pisa ruh na kawei ka Petrol Pump ha Byrnihat.
U Giri Prasad, Superintendent of Police ka Ri Bhoi, u la ong ba ki Pulit kim pat kem ia u Bah Baiateilang Lapang, hynrei la shu rah ia u sha thanad, na bynta ban tohkit halor ka jingujor da ki briew jong kawei ka Petrol Pump, kaba la kynnoh, ba utei u nongïalam ka RBYO, u la leit ban thep umphiang khlem siew pisa bad nalorkata u la dawa pisa ruh na katei ka Petrol pump.
U la iathuh ruh, ba dei halor kane ka jingujor ki pulit ki la register mukotduma katkum ka Nongpoh PS case No.124(11)2023 U/S 384/506/34 IPC ha thanad Nongpoh bad ki pulit ki la phah da ka 41 A notice.
Shillong:U Chief Executive Members (CEM) jong ka Khasi Hills Autonomous District Council (KHADC) u bah Pyniaid Sing Syiem, ha ka sngi balang u la pynlong ia ka jinghiar jurip ba kyndit ia ka ïew majai ban leit peit bad khynra hi dalade ia ki kot ki sla jong kiba bun ki dukan jong ki bar jylla kiba la mih kum ki tit.
Ha ka jingiakren bad ki ladpathai khubor u bah Pyniaid Sing Syiem, u la ong ba u la iohi da la ki jong ki khmat ia ka jingjyllei jong ki dukan bar jylla, kiba la iaid lait ia ka jingbthah jong ka Konsil ban bud ryntih ia ka kyndon ain jong ka Trading by non tribal act.
U Bah Syiem, u la ïathuh ruh ba wat la ki bun bha ki dukan ki bym shem la plie na ka jingwan jong ki briew jong ka KHADC, ban talasi ia ki kot ki sla jong ki, haba iadei bad ka jingpyniaid ka jong ki ia ka kam khaïi pateng khlem ka jingbit na ka Konsil, hynrei ki katto katne pat ki dukan kiba la plie kiba u la lap ba kim don ia ki kot ki sla kiba biang bad kumta la phah khang noh bad ka konsil kan phah ruh da ki notis, ha kaba katba kim pat lah ban pynbiang ia ki kot ki sla kin ym pat lah satia ban plie.
U CEM jong ka konsil, u la ïathuh ruh ba dang shen ka la don ka jingbthah na ka ïingbishar ba donburom jong ka Meghalaya High Court ban ai lai sen khaïi sha ki 44 ngut ki bar jylla kiba la tied jingkhang sha ka ïingbishar, hynrei hap bud ia ka kyndon jong ka aiñ bad ym lah satia ban ai laisen ia kino kino ki bar jylla, khlem da ioh ia ka jingmynjur, na ki shnong, ki Raid bad ha majai hap ban ioh jingmynjur na u Syiem bad kat bym pat ioh ia ka jingmynjur, yn ym lah ban pynthymmai ia ka trading laisen bad kumjuh, wat ia kito kiba pynrung kyrteng thymmai, kiba kwah ia ki trading laisen.
U bah Pyniaid Sing Syiem u la ong ruh ba ka jingdon jong ki nongkhaïi bar jylla ha kane ka thain kam dei tang kita ki 44 ngut, hynrei ki palat,ki bym biang ia ki kot ki sla.
U la ong ruh ba kum ba iohi ha kane ka sngi kiba bat bad pyniaid ia ka khaïi pateng ha majai hi ki dei beit ki bym dei ki khasi, ha kaba na ka liang jong ka Konsil kan ymlah ban ai trading laisen lada kim dei ki briew kiba na ka jylla Meghalaya, namar ka jaka ka long syndah ka ri Bangladesh.
U bah Pyniaid Sing Syiem, u la pynpaw ruh ia ka jing sngewsih ban lap ba ia ka dukan la ai ha ka kyrteng jong u Khasi, katba u ba shong bad ap ia ka dukan u dei u dkhar, haba la kylli tohkit ia ki kot ki sla u la ai pynban da ka syrnot ia shong tnga ba u la shongkha ia ka khasi bad ha ka kyrteng jong ka lok, u la pyniaid ia ka kam khaïi pateng ka jong u ruh.
U bah Syiem u la ong ruh, wat la kine ki dkhar ki iohlok da ki khasi, ki nongtrei ki dei ban don ia ka labour laisen bad lada kim pynbiang ia ki kot ki sla, ka konsil kan sa khang ia kine ki dukan.
Ka konsil kan sa ialeh ia la ka jong ka kamram, haba iadei bad kaei kaba ki la lap bad shem bad ka konsil, kan ym shongkli kti ne shong thaid, ban ailad ia ki briew ba nabar ban khaïi ne kamai spah khlem da ioh ia ki kot ki sla kiba biang na ka District Council.
U bah Pyniaid u la ïathuh ruh ba ki don tang kumba 60 ngut ki pulit enforcement kiba peit ia kumba san tylli ki district kiba hap hapoh u pud u sam jong ka KHADC, hynrei wat la katta ruh ki pulit Enforcement jong ka konsil hi ki la trei shitom,wat la ki dang duna bha bad kam dei ruh kaba suk ban mareh sha them Ribhoi, ban hiar sha border Bangladesh bad kiwei pat ki thain.
Na ka liang u CEM u la ong ruh ba un ym ailait luid satia ba ki briew ba nabar kin shu wan khaïi.
U la ong ruh ba ki 44 ngut ki nongkhaïi bar jylla kiba la leit ban ujor sha ka High Court, ka konsil kan sa pynshong nongrim, lada ka ai kan ai ha ka nongrim kaba dei ha kaba yn sa peit katkum ki kyndon jong ka konsil bad napdeng ki 44 ngut, u la ïathuh ba 24 ngut ki dei ki exporter bad 20 ngut, ki dei ki ba pyniaid ia ki khaïi pateng bad kiwei pat ki jait kam.
Shillong:U Bah Bless Dkhar, President ka HNYF, East Khasi hills, ula shah kem, ha ki pulit ha kapor ba u la dawa pisa haduh 1500 tyngka na kawei kawei ka trok 10 bad 12 shaka ban pyllait ia ki, ba kin iaid lyngba ka jingkieng dam site bad haba ioh ban iakren pat bad u president ba rangbah duh jong ka seng u bah Sadon Blah u la ong “Haba la shah kem te la shah kem ngam ong eiei shuh halor kane ka bynta".
Ka jing jubab jong u bah Sadon Blah, ka dei hadien ba ki lad pathai khubor ki la pan ka jingkynthoh, halor katei ka jingshah kem noh u bah Bless.
Ka jingjubab jong u bah Sadon ka pyni ruh ba um shem kwah ban kynthoh eiei ia ka jingshah kem noh jong u bah Bless namar ki dkhot jong ka seng ki la dep pynshai ba baroh kim tip eiei ia ka jingleh jong u bah Bless.
Kum ban shu pynkynmaw ba ia u bah Bless la shah kem noh ha ka miet jong ka 30 tarik u risaw 2023 na ka thaiñ Pohkseh.
Shillong:Ka kynhun ki sengbhalang hapoh ka lama jong ka North East Students’ Organisation (NESO) ha ka sngi Palei, ka la pynlong ïa ka jingïakhih da kaba shong kyllaiñ myngngor ha baroh ki Jylla jong ka thaiñ Shatei Lam Mihngi.
Ïa kane ka jingïakhih la pynlong kum ka dak ban pynrem jur ïa ka jingbym lah ka Sorkar Pdeng ban leh eiei ha kaban pynkut noh ïa ki kam ïa umsnam kaba la jia ha Manipur kaba la neh mynta la 6 bnai tam.
Ïa kane ka jing ïakhih ha nongbah Shillong la pynlong ha u mot ba shi rynïeng jong u Tirot Sing Syiem uba don ha Laitumkhrah ha kaba bun ngut ki dkhot jong ka NESO kila wan ban ïashimbynta.
Kane ka jingïakhih ka NESO ka long ruh ban pynpaw ïa ka jingsngewkhia halor ka jinglong jingman ha ka Jylla Manipur, khamtam haba la 6 bnai mynta ka la ïaid hynrei ym shym la ïohi ïa kino kino ki dak ki shin ba ka jinglong jingman kan jai jai noh.
Ki nongïashim bynta kiba kynthup ïa ki nongïalam bad ki dkhot jong ka KSU, JSU, GSU, FKJGP, HNYF, RBYF, HITO, Shillong Manipuri Students’ Union, Kuki Students’ Organisation Shillong, Naga Students’ Union Shillong, Shillong Socio-Cultural Assamese Students’ Association,Mizo Students’ Union Shillong, Twipra Students’ Federation Shillong, Arunachal Students Union Shillong, Mara Students’ Organisation bad Lai Students’ Association.
Shillong:Ka jingïakhun ha pdeng ka Shillong Lajong pyrshah ïa ka Neroca FC, ka la kut ha ka jingïakhaid ba mar 1-1 kol, ha ka jing ïalehkai Home Game ba nyngkong eh jong ka Shillong Lajong ha ka janmiet sngi Palei.
Da ki hajar ngut ki riewieid phutbol ki la poi ban sakhi ïa kane ka jingïalehkai jong kane ka lympung ba hehduh hapoh ka Ri, kaba la wan biang sha Shillong hadien saw snem.
Ka Shillong La jong kala ïoh ban pynkhih nyngkong eh ïa ka jar ha ka minit kaba 33 lyngba u Captain uba dei na Brazil u Daniel Gonsalves, uba la ïoh thep ïa ka kol da ka khlieh hadien ka jing pynbuh bol u rang ïaleh kai ka Japan u Takuto.
Kane ka kol ka la pynshongshit bha ïa ki paidbah nongpeitkai kiba la wan ban ai jingkyrshan ïa la ka jong ka kynhun, kaba la ïoh ïakhun biang ha kane ka lympung.
Hynrei dei ha ka minit ba 79, u rangïalehkai ba shakhmat ka Neroca Fabrien ula ïoh ban pynphai ïa ka kol ban pynïa khaid.
Ka jingïakhun ka la shongshit bad ïakhaid bha tad haduh da put pynwai.
Ka Shillong La jong kan ïalehkai biang ha la ïing ha ka 12 tarik u Naiwieng, ha kaba kan ïakhun pyrshah ïa ka Sreenidi Decan ha madan SSA First Ground, Polo, Shillong.
Shillong: Mynta ka sngi ka Assembly Committee on Women Empowerment, ka la  pan  jingpynshai na ki 2 ngut ki Superintendent of Police, halor ka jingpynslem ka jingtohkit bad ban kem ia ki briew kiba donkti ha ka kam leh beijot ia ki 2 ngut ki khynnah; kawei ha West Garo Hills District bad kawei ha Ri Bhoi District.
Na ka liang u Bah HM Shangpliang u dkhot jong ka Commitee on Women Empowerment u la iathuh “Mynta ka sngi ngi la khot  ia u  Superintendent  of police (SP) jong ka Tura,West Garo Hills District ban pan jingpynshai halor ka jingpynslem ban tohkit bad ban kem  sa ia uwei na ki 3 ngut kiba donkti ha ka kam ban leh beijot ia ka wei ka khynnah na Phulbari,West Garo Hills District.
"    U bah Shangpliang u la iathuh ba halor kane ka Case, na ka liang jong u Superintendents of police jong ka West Garo Hills District u la iathuh ba ki pulit ki la ioh ban kem ia ki 2 ngut kiba don kti ha kane ka kam bymman bad mynta ki dang thwet sa ia u wei u ba la pheh rieh sha Assam.
Haduh mynta ka jingthwet ia une u briew ka dang iaid sha khmat, ha kaba hapoh ka 60 sngi kin pyn dep ia ka jingtohkit bad yn sa aiti noh sha ka ïingbishar.
Na ka liang ka Committee ki la bthah ia ki pulit ba ki dei ban ai ia ka jingiada ia ka lanot bad ia kiba ha ing ha sem jong ka lanot bad hapoh  ka Integrated Child Protected Scheme ha kaba ia ka ne ka khynnah kin ioh ban sumar sukher bad ban ai ka jingïasyllok.
Ka Committee mynta ka sngi ka la iakren ruh ka jingpynslem  ban tohkit ia ka jingjia leh beijot ia ka wei ka khynnah ha Jirang Ri Bhoi District.
U bah Shangpliang u la iathuh ba myn hynnin ka sngi, na ka liang jong ka Committee ki la leit sha Nongpoh ban tohkit ia ka daw ka jingpynslem ha ka ba ia dei bad ka ne ka Case bad ha kane ka jingleit jurip la shem ba ha ka 15 tarik u bnai Jylliew 2020 ki don ki briew kiba la leit ban pynpra dusmon ia ka ing jong kane ka khynnah ha kaba la dep ban ujor da ka ejahar halor kane ka bynta, hynrei ki pulit kim pat lah ban kem iano iano ruh kiba don kti ha ka ne ka kam.
U la iathuh ruh ba ha ka 22 tarik jong u bnai Jylliew 2020 u wei u briew u ba tip kyrteng kum u Adhira Rani u la leit ban byrngem ia ka wei ka ASHA kaba la wan sha khmat ban iarap ia kane ka khynnah ka ba ngat ha kane ka lanot bad halor kane ka bynta ruh ladep ban ujor da ka ejahar hynrei ka long kaba lyngngoh ba ki pulit ki khlem pat leh eiei halor kane ka bynta bad ym pat don uwei ruh u riew runar u ba la shah kem ha kane ka bynta.
Ka Committee ka la ai por 2 taiew ia u  SP jong ka Ribhoi ban tohkit bad ban leh ia kaba don kam halor ki jingujor ia ka ejahar ia kine baroh ki jingjia kat kum ka ain.
Ka komiti, ka  sngewlyngngoh ruh ba ka dorbar Shnong ka la weng kam jubor ia ka long kmie kaba trei kum ka ASHA, na ka daw ba ka iarap ia kane ka khynnah kaba ngat ha kane ka lanot bad halor kane ka  Committee ka la bthah ia ka DMHO, ba ki dei ban thung kam biang ia ka ASHA hapoh ka 24 kynta bad mynta ka sngi ki la ioh ia ka shithi na u DMHO ba u la bthah ia u Incharge jong ka PHC Jirang ba ki la khot biang ia kane ka long kmie ba kan trei kum ka ASHA.U bah Shangpliang u la ong ruh “Ki pulit ki la ioh  ban kem ia u briew baleh beijot ia ka khynnah na Jirang,  hynrei ki briew kiba la leit ban pynpra ia ka ing jong kane ka khynnah bad ki briew kiba la leit ban byrngem ia ka Asha  kim pat shah kem".
U la iathuh ruh ba haba ka commitee ka  kylli na u SP, u khlem lah ban jubab bad  lada ka jingjia ka la jia naduh ka u 15 tarik u bnai jylliew bad lada haduh mynta u SP u dang tohkit sah, te ka la dei ka jingbymtreh lane pynslem khnang jong ki pulit bad  kumta ka komiti, ka la bthah  ia u SP ba un tohkit bad kem ia ki ba don kti tang hapoh ka 2 taiew.
Shillong: U Director of Health Services jong ka jylla, u Dr.Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 159 ngut, bad haduh mynta kiba don ia une u khñiang jingpang ha ka jylla ki la don 1,902 ngut.
Ha East Khasi Hills District ki don 106 ngut kiba kynthup 9 ngut ki armed forces bad 97 ngut ki riewpaidbah, ha Ri Bhoi District ki don 8 ngut, ha East Jaintia Hills ki don 34 ngut, ha South West Garo Hills ki don 2 ngut, ha West Garo Hills ki don 6 ngut, ha West Khasi Hills ki don 2 ngut bad ha East Garo Hills i don tang iwei.
La iathuh ba na kine ki 1,902 ngut, ha East Khasi Hills ki don 1,252 ngut kiba kynthup 244 ngut ki armed forces bad 1008 ngut ki riewpaidbah, ha West Khasi Hills District ki don 12 ngut, ha South West Khasi Hills ki don 5 ngut, ha Ri Bhoi district ki don 160 ngut kiba kynthup 47 ngut ki armed forces bad 113 ngut ki riewpaidbah, ha West Jaintia Hills district ki don 14 ngut, ha East Jaintia Hills district ki don 237 ngut, ha West Garo Hills district ki don 177 ngut, ha South West Garo Hills district ki don 11 ngut, ha South Garo hills ki don 18 ngut, ha East Garo Hills district ki don 3 ngut bad ha North Garo Hills district ki don 12 ngut.
Kiba la jem na u khñiang jingpang coronavirus mynta ka sngi ki la don 74 ngut.
Na kine ki 74 ngut, 40 ngut ki dei na East Khasi Hills, 4 ngut na West Khasi Hills, 12 ngut na West Garo Hills, 15 ngut na East Garo Hills, iwei na North Garo Hills bad 2 ngut na South Garo Hills.
Ki sample kiba la phah haduh mynta ka sngi ki long 1,20,576 kiba paw negative ki long 1,15,611 bad ki resol kiba dang ap ki long 770.
Ki briew kiba wanphai sha ka jylla haduh myna ka sngi ki la don haduh 37,080 ngut.
Shillong: Ka  seng Congress, mynta ka sngi ka kynnoh ba  ka jingthungkam jong ka sorkar jylla ia uwei pat u ophisar khynnah, kum u Chairman-cum-Managing Director (CMD) ba thymmai jong ka Meghalaya Energy Corporation Limited (MeECL) ka long tang ka jingsaitkhuid tang ban pyndep kyrkieh ia ka jingthungkam.
Kane ka long hadien ba ka sorkar jylla dang shen ka la jied u IAS officer, u Arunkumar Kembhavi kum u MCS officer bad weng ia ka kong A Nikhla kum ka CMD jong ka MeECL, hadien ba la dawa da ka seng Congress ryngkat bad ka MeECL -Joint Action Committee (JAC).
Haba iakren bad ki lad pathai khubor u Zenith Sangma u la ong, “Kumno ki lah ban weng ia kawei ka ophisar kaba duna ka kyrdan bad kin thung biang sa ia uwei pat u ophisar ba duna ka kyrdan? Kane ka kdew shai ba ka dei tang ka jingpynkhia kam ia ki ophisar ba kin trei katkum ka mon jong ki briew kiba don ha ka bor.
Ha kaba u CMD ba ki thung mynta u bat ruh ia ka kam kum u Director jong ka Corporate Affairs, MeECL, u Additional Secretary jong ka Mining and Geology and Commissioner of Taxes.
“Ha kawei pat ka liang u Kembhavi u dei u ophisar uba dang rit ka kyrdan hynrei la pynkhamti ia u shibun ki kam bad kan nym lah ban long ia u ba un lah ban pyndep thikna ia ki kam kiba la bynshet ha u" u la ong.
U la ong ba um pyrshah ia ki ophisar kiba trei ha ki kam, hynrei kum kane ka jingleh ka sorkar ban bynshet tang ha uwei u briew ia ka kam, ka long kum ka jingñionbein.
"U la ong ba ka MeECL haduh mynta ka dang don hapdeng ka kynrum kynram namar ka duna ha ka jingdon ki nongialam kiba stad bad kiba shemphang.
U Zenith u la ther ruh ia u Myntri Rangbah ka jylla, u Conrad K Sangma ba u leh mynthi halor kane ka kynrum kynram bad ka jingbamsap ha ka MECEL.“Wat hapdeng kine ki bnai u myntri rangbah um shym la ai jubab bad um shym la pynshai ia kane ka bynta ba la tuklar da nga, bad da u Myntri ka tnad bording", u la ong.
U la kdew ruh ba ki ar tylli ki kor jong ka Umiam HEP hadien shi snem, ka la poi sha ka jingduhnong kaba palat 100 klur tyngka, la shimkhia hi da ki ophisar bad mynta kine ki kor ki la sdang ban treikam biang.
Balei ka tnad bording ki iohthiah lyngngai wat hadien ka jingduhnong kaba la pki sha ka 10 klur man la u bnai," u la ong.
U Zenith u la ong ba sa kawei pat ka kor kaba don ha Leshka power project ka la sniew naduh ka 21 tarik u bnai Naitung, ka la wanlam sha ka jingduhnong kaba la poi sha ka 25 lak shi sngi.
Shuh shuh, ki nongtrei jong ka Leshka project ruh kim shym la ioh tulop satia haduh mynta bad kam pat ju long kumne ha ki por ba ladep, u la pynkut.
Jowai: Ka Khasi Students Union(KSU) Jaintia Hills District Unit bad ka KSU Nartiang Unit ha ryngkat bad ka KSU Namdong Unit mynta ka sngi ka la leit ban ïa kynduh markhmat bad u Garod L S N Dykes(IAS) Deputy commissioner West Jaintia Hills District Jowai ban pynsngew ha u ia ka jingeh jong ki paitbah ka thaiň khappud ha ka Shnong Khanduli, ha ka jingiadei bad ka jingkyntur pud bad wan thung ne sieh klumar ia ki nar ilektrik, khlem da iaid kat kum ki kyndon jong ka Ain; nangta la iakren ruh  ia ka jingeh jong ki paitbah ha ki bynta jong ka thaiñ Nartiang hi baroh kawei ha ka jingiadei bad u surok Nartiang shaduh Khanduli.
Ia kane ka jing leit ïa kynduh na ka liang ka District Unit la ialam da u President u Samla Rangbah Ohibait Dkhar bad u Asst Finance Secretary Samla Rangbah Shaniah S.Dkhar bad na ka liang ka Nartiang Unit lawan ban mih khmat da u President u Samla Rangbah Banjop Raliang, kumjuh na ka liang jong ka Namdong Unit lawan mih khmat da u President jong ka u Samla Rangbah Shanbor War.
Ka seng ka la ia kren sani bha bad u tei u khlieh jong ka District Administration bad la dawa ba kum ka District ka dei ban tuklar mardor khnang ba kiba sah sha ki thain khappud kin long kiba shngain.
Shillong: La thaw mynta ka sngi, ia ka Meghalaya United Christian Forum (MUCF) bad katei ka dei ka seng jong ki Pastor lem bad ki riew rangbah jong ki balang Khristan bapher, kiba dei na ka jaitbynriew Khasi, Jaintia bad Garo.
Ki nong kitkam, ki kynthup ia U Rev (Dr) Batkupar Dunai, kum U Chairman, U Tony Tc Marak, Vice Chairman, U bah Synsharlang Kharshiing, Secretary, U Rev David Marbaniang, Asstt Secretary bad U bah Eric Brandon Nongkynrih, kum Treasurer.
Kiwei pat ki dkhot jong ka Executive Committee ki long U Rev S Siangshai, U Rev Puhran Sangma.
Ka jingthmu jong ka MUCF, ka dei ban nang pynkhlain ia ka hima jong u Blei bad kumjuh ban nang pynskhem ia ka jingngeit Khristan bad ki jinghikai jong ka Baibl bad ka bha ka miat jong ki riewngeit Khristan.
Ka MUCF, ka duwai ruh ia ki nongialam ka Jylla bad ri hi baroh kawei, ba kin ioh ia ka jingstad, ha kaba ki shimti ia ka lyngkor na ka bynta ban shakri ia ka Ri.
Ka jing ia pyni bor thma, ha pdeng ka India bad ka China hajan Pangong jong ka Ladakh, ka dang iai bteng haduh ha kine ki sngi ruh, ong ka khubor jong ka India Today.
Ha ki 18 sngi ba ladep, la iathuh ba ka don ka jing ia siat, haduh saw sien kynthih, ha kaba katei ka jing ia siat, ka neh haduh 10 sngi eiei bad mynta, la iohi shynna ruh ba ka China, ka la pynkhlain bha ialade ha Depsang, kaba don hi hajan jong ka Ladakh, kaba jngai 200 kilometre shatei jong ka Ladakh.
Ka khubor jong ka India Today, ka iathuh ba ka China, ka la trei tyngeh ha Depsang, ban pynkhlain ia ki tup ki man jongka bad ki tup ki man, ki la trei tyngeh ha ki hynriew tylli ki jaka, ha Daulet Beg Oldie, kaba don tang 23 Kilometre hajan u pud jong ki ar tylli ki Ri.
Ha katei ka jaka, mynta ki don ki hospital, na ka bynta jong ki shipai, ki tup ki man bad ki tiar ialeh kiba bun bad nangta sa ki lad pathai khubor, kiba khlain, ba la pynbiang nadong shadong.
La iathuh ba katei ka jingtrei bor bah ban pynkhlain ia ki pyrton jong  ka China, ka dei hadien ka jing ia kynduh jong kitei ki shipai jong ki ar tylli ki Ri, ha ka 8tarik Nailar 2020 bad la shim namarkata, ba katei ka dei ka dak, kaba kdew ba ka jing iakren bad ka China, ka long da kumwei, katba ki kam jongka, ki iaid da kumwei.
Shillong: U  Commissioner & Secretary, Transport Department, u pyntip mynta ka sngi, ba la weng noh ia ka jing pyntrei kam ia ki odd bad even number, na ka bynta ki kali kiba iaid ha baroh ki District jong ka Jylla; hynrei katei kan dang iai trei kam, tang ia ki kali ha ka nongbah Shillong bad katei kan trei kam naduh ka 16tarik Nailur 2020.
Ha ka nongbah Shillong, ka jingiaid lyngba ki odd bad even number, kan dang iai trei kam bha bad katei kan trei kam, ia baroh ki kali, kiba rung ha ka nongbah Shillong, wat la ki dei kiba wan na kiwei ki bynta jong ka Jylla ruh.
Ki bos kiba iaid jngai, kin lait na ki kyndon jong ka odd bad even number.
Nongpoh:Hadien ba la kut ka Review Meeting ha Conference hall ha ophisa ka Deputy Commissioner Ri Bhoi, u Bah HM Shangpliang, MLA Mawsynram Constituency bad uba dei ruh u dkhot ka Public Accounts Committee (PAC), u la ther tyngeh ia ki Pulit ka Ri Bhoi District, halor ka jingbym shimkhia ki Pulit ban kem mardor ia kiba donkti halor ka jingjia ia kawei ka longiing ha shnong Nongsier, Jirang.
Katei ka jingbitar bad pynrem u Bah HM Shangpliang, ka dei halor ka jingbym shimkhia da ki Pulit Ri Bhoi, ban kem mardor ia ki briew kiba la donkti ha ka ban leit pynpra ia ka Iing kmie jong kawei ka lanot shah leh beijot bad ruh halor ka jingbym kem ki Pulit ia ki briew kiba la donkti ha ka ban leit byrngem ia ka ka Nongtrei ASHA, tang namar ba ka la iarap ia katei ka longiing kaba la kynduh ia katei ka apot sngewsih.
U Bah HM Shangpliang, u la ong ruh ba halor kitei ki jingjia pyrshah ia katei ka longiing ha shnong Nongsier Jirang, la don ki jingujor ejahar sha ki Pulit, kaba long kum ka jingpyntip halor katei ka jingjia, kata halor ka jingshah pynpra iing bad ruh ba shah byrngem katei ka nongtrei ASHA, hynrei halor kitei ki artylli ki jingujor, ki Pulit kim pat ioh kem iano iano ruh uba riew ba la suba donkti ha kitei ki kam.
Haba iadei bad katei ka jingjia utei u MLA Congress na Mawsynram bad uba dei ruh u dkhot ka PAC, u la ong ba ka donkam ia ki Pulit ba kin shimkhia halor katei ka jingjia bad khamtam eh haba la don haduh artylli ki ejahar kiba iadei bad ki kam thombor pyrshah ia ki riew kynthei, kata ban kem mardor ia ki briew ba la suba bad katkum ka ejahar kaba la kdew da ka nongujor.
Nongpoh:Ki MLA ka Congress kiba dei ruh ki dkhot ka Public Account Committee (PAC), myn hynnin ka sngi ki la hiar sha shnong Saiden ha Ri Bhoi, na ka bynta ban leit wad jingtip halor ka jingtrei kam ka Fish Market ne ka Iew Die Dohkha kaba don ha Saiden.
Lah ruh ban kdew hangne, ba katei ka Fish Market kaba don ha Saiden, la tei ha ka jinglut kaba la kot haduh T.1.64 Klur bad kaba plie ha u snem 2018, ha kaba ka jingthmu ka Sorkar ban buh ia katei ka Fish Market, ka long ban kyntiew ia ki Nongri Dohkha bad ha kajuh ruh ka por ban kyntiew Ia ka kam shalan Dohkha na Meghalaya sha kiwei pat ki jaka.
Haba kitei ki dkhot ka PAC bad kiba dei ruh ki MLA Congress, kiba kynthup ia ka Kong Ampareen Lyngdoh, u Bah HM Shangpliang, u Bah Mayrald born Syiem, ka Miani D.Shira bad kumjuh ruh ka Kong RM Kurbah, DC Ri Bhoi, ki leit ban jurip ia katei ka Fish Market, ki la lap ba kat haduh mynta kam pat la treikam satia bad ym don wat tang kawei ruh ka Dohkha ha katei ka jaka.
Ban tip halor ka jingbym treikam katei ka jaka, kitei ki MLA Congress, ki la wad jingtip ym tang na ki ophisar ka tnat Fisheries, hynrei ki la wad jingtip na ki nongialam shnong ka Saiden, na ka bynta ban tip ia ka daw halor ka jingbym lah ban pyntreikam janai Ia katei ka Fish Market.
Ha ka jingiakren kaba la neh kumba shi kynta tam, kitei ki MLA Congress, ki la kylli Ia shibun bah ki jingkylli na ki Ophisar ka tnat Fisheries, hynrei ka jubab kaba ki ioh na kitei ki ophisar, ka long ba ka daw hi kaba ym lah ban pyniaid Dohkha ha katei ka Iew, ka dei namar ba duna palat ka jingpynmih Dohkha da ki nongri Dohkha bad haba kitei ki nongri Dohkha ki pynmih Dohkha, kim ju rah sha katei ka jaka, hynrei ki la shu kut tang ha kaba die ha shnong ha thaw.
Kumta haba la sngewthuh ia ka jingbym lah ban pyniaid Iew Ia katei ka Iew Die Dohkha, kitei ki MLA Congress ki la ai jingmut ia ki ophisar ka Fisheries bad ruh ia ki Nongialam shnong ka Saiden, ba kan bha ban aiti noh sha ki Society, khnang ban lah pyniaid ia katei ka Iew Dohkha bad ban lait na ka jingsepei.
Nongpoh: Ha ka Review Meeting kaba la long myn hynnin ka sngi ha Conference Hall Nongpoh, ki dkhot ka Meghalaya Assembly Committee on Women Empowerment, hapoh ka jing ialam ka Kong Ampareen Lyngdoh, ki la pynpaw ia ka jingsngewkhia halor ka jing nangkiew ki kam thombor ia ki khyllung khynnah ha Ri Bhoi District, namar kumba ka long mynta tang hapoh ki khyndiat bnai, kata naduh u Iaiong haduh u Nailur, ki la la don 17 tylli ki jingjia shah thombor ia ki khyllung khynnah bad kiba la register case hapoh ka POCSO Act.
Nalor ka jingsngewkhia halor katei ka jingjia bad ki kam thombor pyrshah ia ki khyllung khynnah, katei ka kynhun ki MLA Congress ha Ri Bhoi, ki la pynpaw ruh ia ka jingsngewkhia halor ka jingjia pyrshah ia kawei ka Nongtrei ASHA ha shnong Nongsier Jirang, kaba la jan shah wengkam ha ki nongialam shnong Nongsier, tang namar ba ka la leit ban iarap ne kyrshan ia ka longiing jong katei ka lanot kaba la mad ia katei ka apot shem lanot.
Haba iadei bad ka jingnangkiew ki kam thombor ia ki riew kynthei ha Ri Bhoi, katei ka Committee kaba la khlieh da ka Kong Ampareen Lyngdoh, ki la ong ba kin sa leit ban kynduh ia u Director General of Police ha ka jylla, na ka bynta ban wad jingtip ba balei kine ki kam thombor pyrshah ia ki khyllung khynnah, ki nangkiew katba nangmih ki sngi ki por.
Katba halor ka jingjia ha shnong Nongsier Jirang, ha kaba ki Nongialam shnong, ki la thmu ban wengkam jubor ia kawei ka Nongtrei ASHA na katei ka shnong, ka Kong Ampareen Lyngdoh, ka la ong ba ka Committee ka la bthah ia u DMHO ka Ri Bhoi, ba um dei ban pdiang ia katei ka jingthmu ki nongialam shnong, hynrei ki dei ban buh da ka jingthoh kaba kdew ba katei ka nongtrei ASHA ka dei ban bteng ia ka kam kaba trei kumba ka la ju long ha ki por ba la dep.
Ha katei ka jingialang, la wan ban iashim bynta da baroh ki heh ophisar kaba kynthup na ka tnat Police, ka koit ka khiah lem bad kiwei ki tnat sorkar.
Nongpoh:Ki Nongialam ka RBYF, Western Zone, hynnin ka sngi ki la leit ban kynduh ia u Dr.M.Mawrie, DMHO Ri Bhoi, na ka bynta ban iakren bad u halor ka jingdonkam ba kyrkieh ia ki nongtrei ha PHC Patharkhmah, kata hadien ba katei ka CHC ka la shah ktah, na ka jingdon ki nongtrei hapoh katei ka Hospital kiba la paw ba ki la shah ktah ha ka khlam COVID-19.
Haba leit ban kynduh ia u DMHO ka Ri Bhoi, kitei ki nongialam ka RBYF kaba la ialam da u Bah Active Pator, President ka RBYF Western Zone, nangta u Bah Runnningwell Syngkli, Secretary, u Bah Denis Syngkli, nongkitkam ka RBYF Sengkmie lem bad kiwei, ha kaba ki la kyntu na utei u heh ka koit ka khiah ha Ri Bhoi, ba un dei ban pynbiang ia ki jingduna kiba don hapoh katei ka jaka sumar.
Kitei ki Nongialam ka RBYF Western Zone, ki la ong ba naduh ba la don ki nongtrei ha katei ka jaka sumar kiba ioh ia ka khlam COVID-19, kumta katei ka jaka sumar ka mad jingeh halor ka jingduna nongtrei bad ruh ka jingduna ki tiar iada na bynta ki briew ba trei ha katei ka jakajaka sumar, namar bun na ki nongtrei ha katei ka jaka ki la hap ban shong Quarantine.
U Bah Active Pator, u la ong ba ka seng ka la ioh jingtip na ki nongtrei ha katei ka jaka sumar, ba ki shem jingeh shisha bad kata ka long ba kim don ia ki tiar ki tar kiba janai, na ka bynta ban iada ialade, kaba kynthup naduh ki PPE, ki Hand Gloves lem bad kiwei de ki tiar jingiada.
Nalorkata, u la ong ruh ba ka seng ka la ioh ban pynsngew sha u DMHO halor ka jingduna nongtrei hapoh katei ka jaka sumar, namar kumba ka long mynta, la jan baroh na ki nongtrei hapoh katei ka PHC, ki la hap ban shong Quarantine ialade, kata hadien ba ki nongtrei bad Doktor ha katei ka jaka sumar, ki la ngat ha ka jingpang COVID-19.
Halor kitei ki jingujor da ka seng, u Dr.M.Mawrie, DMHO ka Ri Bhoi, u la ai ka jingkular na ka bynta ban trei shitom bad ban pynbiang ia baroh ki jingduna kiba don ha katei ka jaka sumar ha Patharkhmah, u la bynrap.
Shillong:U Myntri ba dei peit ia ka tnad sam um jong ka jylla Meghalaya, u bah Samlin Malngiang u la iathuh ban pyndep ia ka jingpyn pur ia ki pipe um ha kane ka nongbah Shillong kaba dei jong ka Greater Shillong Water Supply Scheme phase three ka sorkar jylla ka la pan pisa shuh na ka North Eastern Council sa T.60 klur.
Haba kren ha ki lad pathai khubor na ka liang jong u Bah Samlin, u la iathuh ba la da ka sorkar pdeng kan phah kloi ia ka ne ka pisa,yn sa lah ban ban pyndep noh tang hapoh shisnem ia kane ka jingpynpur ia ki paip um ha kane ka nongbah Shillong.
U bah Samlin u la iathuh ruh ba na ka liang jong ki kontrktor ki ba la ioh ia kane ka jingtrei mynta ki la pynpaw ba kim treh shuh ban trei ha ka dor barim, na mar la kiew dor lut ki tiar ki tar namar ba ka dor ka ba la ai ha ki ka long jong u snem 2007-2008 bad mynta ka la poi sha ka 2020.
Na ka liang jong u,u la bthah ia u Chief Engineer jong ka PHE ban ia kren bad ki kontraktor ba kin dang sdang noh ia ka kam bad ha ka juh ka por ban pynkhreh ia ka dor ka ba thymmai ka ba dei ka ba mynta.
U la iathuh ruh ba ha ka jingleit jong u myntri rangbah ka jylla u Conrad K Sangma sha Delhi ha kine ki sngi, la ia kren ia kane ka kam bad ka sorkar pdeng bad khmih lynti ban ioh ia kane ka jingpan pisa na ka NEC ban ioh pyndep noh ia kane ka jingtrei ha ka ba iadei bad ka GSWSS-III.Kane ka skhim JNURM ka dei ka ba la bei pisa da ka sorkar pdeng ha ka jingiabhah ba ka sorkar pdeng kan bei 90% na ka jinglut bad ka sorkar jylla kan sei 10% ha kaba ia dei bad kane ka GSWS-III.New Delhi: Mynta kiba pang covid 19 ha India, ki la poi sha ka 50 lak ngut bad kiba ioh pang thymmai, ha ki 24 kynta ba ladep, ki long  90,123 ngut bad kiba iap, ki long  1,290ngut bad katei ka dei ka jingiap, kaba bun tam haduh mynta, naduh ba ka sdang kane ka khlam ha India.
Kiba iap haduh mynta, ki la poi baroh sha ka  80,776 ngut lane kaba long  1.64 per cent.
Kiba la ioh ia ka jingpang khlam corona, ki long mynta  50,20,360 bad kiba dang shah sumar, ki long  9,95,933ngut lane 20.8 percent na baroh kiba ioh pang bad ki don  39,42,361 kiba la jem na ka jingpang.
Ka Maharashtra, ka don mynta 10.7 lak ngut kiba ioh pang khlam corona bad hynnin ka sngi, ki don 17 hajar ngut kiba ioh pang bad hadien kata, ka bud sa ka  Andhra Pradesh, Tamil Nadu, Karnataka bad ka Uttar Pradesh.
Haduh mynta, kiba ioh pang ki jhur bha ha Maharashtra, Karnataka, Andhra Pradesh, Uttar Pradesh bad Tamil Nadu bad kitei ki jylla, ki don haduh  60.35 per cent jong baroh kiba ioh pang corona virus ha India bad nangta ki don ruh  60 per cent, kiba la jem ha ka jingshah sumar na katei ka jingpang, ong shuh ka khubor.
Ka khlam corona virus, ka la buh ia ka jingeh kaba khraw ia ka Thailand ha kine ki sngi bad ka daw, ka long namar ba ki shrieh kiba don ha katei ka ri, kim don jingbam shuh ban bam bad mynta, ki la sdang ban leit khura ia ki iing briew, ban ioh tuh jingbam na ki duli lane ki ryngien jongno re jongno.
La iohi ruh ia ki shrieh ba ki iaid sahuh ha surok bah bad khongngoid sha ki jaka ba don jingbam ban ioh bam.
Kane ka jingjia, ka la pynlong ia ki doktor jong katei ka ri, ba kin sdang sa ka jing sumar ban pyn lyngki noh ia ki shrieh shynrang, ba kin nym kharoi than ki shrieh ha ki sngi ki ban sa wan.
Ha kane ka taiew ba ladep, ki la ioh ban pynlyngki ia 200 tylli ki shrieh khlaw, ong U Suwar Suksiri, uba dei na ka Thung Tale Wildlife Conservation, ha kaba u iathuh ba kitei ki dei ki shrieh kiba ju leit rung ruh sha ki iing briew ban tuh jingbam ha ka jylla Songkhla.
Ym tang katta, la iathuh ba kitei ki shrieh, ki la sdang sa ka ia bam doh para ma ki bad katei ka dei ha ka jing ia knieh jingbam lane ka jing ioh jingbam duna, na ka jing sangeh ki briew ban leit kai sha ki jaka shang kai pyngngad kiba don ha katei ka Ri.
Da poi leh sa ia ki briew kumne ruh mo!.
Shillong: Ka Sohra, ka mad ia ka jinghap slap kaba jur shi katdei hynnin ka sngi, katba kum ka jingai jingkhein da ka Meteorological Survey of India, Shillong.
Naduh ka por 8.30 hynnin mynstep, haduh ka por 8.30 mynta ka step, kaba long 24 kynta, ka Sohra, ka ioh slap 248.2milimetre.
Ha katei kajuh ka por, ka jinghap slap ha Shillong, ka long tang 3.5mm bad ha Umiam, tang 22.8mm.
Kito ki bym deng mask, kin hap ban tih thliew jingtep, na ka bynta kito kiba iap na ka khlam corona virus bad katei ka dei ka jingjia kaba jia ha kine ki sngi ha Indonesia.
Katei ka dei ka jing pynshitom ia kito kiba kyntait ban deng mask, kaba dei ka ain kaba la bthah ia baroh ban bud pyrkhing, na ka daw ban khanglad ia ka jingpang ia bit corona virus.
Ki la don phra ngut na kitei kiba kyntait ban deng mask, kiba la leit ban tih thliew jingtep, ia kito kiba iap na ka khlam corona bad katei ka dei ha ka shnong  Ngabetan, East Java, ong ka khubor jong ka  The Jakarta Post.
U Suyono, uba dei u nongialam ha katei ka shnong, u iathuh ba kito kiba la buh khnang ban tih thliew jingtep, ki la thait namar ka jingbun eh kiba iap ha kine ki sngi.
“Ki don tang lai ngut ki nongtih thliew ha kine ki sngi, kumta nga pyrkhat ba kan bha, ban phah tih noh da kine ki riew pynkhein kyndon".
Tangba la iathuh ba ym shym la bthah satia, ba kin rah synduk iap, namar ba ka dei ka kamram jong ki nongtrei ka koit ka khiah, namar ba ki don ia ki riam ban iada na ka jing saphred ka jingpang.
Shillong: Na ka jingdon kiba ioh pang khlam corona, kumta ka District Magistrate, ka la pynbna ban khang dam mynta ka sngi, ia ka iing jong U  Rakesh Prasad Sah, U Anindya Deb bad U Ranadhir Pal, kiba shong ba sah ha  RCC building jong U Ahmed, Upper Lachaumiere, kaba don hajan ka  Angel’s Play School, nangta sa ka iing U  Kamlesh Roy (uba shong wai ha iing ka kong Julie Nongbet), Bishnupur Inverneil bad nangta ka iing jong ka kong  D.Lyngdoh Nongpiur, Lawsohtun Block 6.
Katei ka jingkhang dam, ka trei kam naduh mynta ka sngi, ka 15tarik Nailur 2020.
Ha kawei pat ka khubor, ki bor District, ki la weng noh ia ka jingkhang dam ia ka iing jong U Baldeep Singh, ha ka Plot 1 Block A jong ka Sweeper Colony, Mawlonghat, Shillong, naduh mynta ka sngi.
Katei ka dei kaba la pyntrei kam naduh ka 28tarik Nailar 2020.
Ha kawei pat ka hukum, la shah ruh ban plie noh ia ka dukan  In Fashion, G.S.Road, Shillong naduh ka 15tarik Nailur 2020.
Shillong: Ka Khasi Students Union Laskein Circle mynhynne ka Sngi hapoh ka jingialam u Samla Justice Paul Lyngdoh Asst Publicity Secretary ka KSU Laskeiñ Circle, ka la leit ia kynduh ia u Ma Sñiawbhalang Dhar u Myntri ka Sorkar Jylla ha Circuit House Jowai na ka bynta ban buh ia ka jingdawa ban kyntiew kyrdan ia ka Laskein Crd Block sha ka Civil Sub Division.
Ka Seng haka jingthoh kaba la phah sha utei u Myntri Sorkar ka la ong, ba ka Laskein C&RD Block ka dei ka block kaba la rim tam bad iakaba la buh maw nongrim ha u snem 1973 bad ka don haduh 96 tylli ki shnong kynthup ruh iaki shnong khappud bad ka Assam.
Ha kaba iadei bad ka jingbunpaid ka Seng ka la ong ba ka thaiñ Laskeiñ Block ka don ia palat 92 hajar tam ki paidbah nongshong shnong bad ka kynthup ruh ia ar tylli ki Constutuency kata ka Mowkaiaw LA Constituency bad ka Raliang LA Constituency.
Halor kitei ki nongrim, ka Seng ka la pynpaw ba ka Laskein CRD Block ka ladei hok ban ioh iaka jingkyntiew kyrdan khnang ban pynsuk iaka rukom ai jingshakri bad ki paidbah ka thaiñ khamtam iaki shnong kiba don ha Khappud.
Ka Seng ka kyntu ia utei u Myntri ban shimkhia iakane ka jingdawa ka jong ka Seng na ka bynta ban kyntiew kyrdan khnang khnang iakatei ka Block sha ka Civil Sub Division naka bynta ka bit ka biang u paidbah bad ha kajuh ka por ka Seng ka kyntu ruh ia utei u Myntri ban rah iakatei ka mat sha u Myntri Rangbah ka Jylla khnang ban ioh pynurlong kloi kloi iakatei ka jingdawa ka Seng.
Naka liang u Ma Sniawbhalang Dhar ula kular ban shimkhia iakatei ka kam bad hakajuh ka por u la kular ruh ba un sa pynpoi iakatei ka jingthoh jong ka Seng sha u Myntri Rangbah ka Jylla na ka bynta ban ioh bishar bniah iaka kam.
Jowai:Mynta ka sngi, kyndit kyndit la wan ki sahep ka taxation Department ka JHADC sha ka iew mall kaba la tip kum ka Vmart kaba don ha Ladthadlaboh Jowai bad ki la khang khyrdep noh ia ka.
Kane ka jing khang khyrdep ia katei ka iew ka long na ka daw ba katei ka iew mall kam shym la ioh ne pan jingbit satia na ka District Council kaba dei ka bor badei peit ia ki iew ki hat ki dukan hapoh u pud u sam jong ka.
Ka kong Enek Shylla, kaba dei ka officer ka JHADC ka la ong ba la khang ia kane ka iew, namar ba ki khlem don NOC na ka JHADC ha kaba ki hap ruh ban siew ia ka bai NOC haduh kumba 2 lakh tyngka ha ka shisnem bad ban pynthymmai ruh ia ka manla u snem.
Kane ka jingshah khang khyrdep katei ka Vmart ka la ktah ruh ia ka iohkam iohjam ki samla kiba don haduh 23 ngut kiba trei hapoh katei ka iew.
Na ka liang katei ka Officer ka la kyntu ruh ia kiwei pat ki dukan ba kin wan siew tikna ne pynthymmai tikna ia ki NOC jong ki khang ban lait na ka jingbankhia ha kaban siew ia ki.
Ka khubor ban shna lynti rel ha Meghalaya ka la mih bad lynguh hi pum ha ki kot khubor man ka sngi.
Ki seng bhalang(NGOs) bapher bapher ki la pyrshah beit triang ban wan ka lynti rel sha ka ri Khasi- Jaintia(namar sha Garo Hills ka la poi) namar ba ka sorkar kam pat lah satia ban pynbiang ia ki ain ki kanun ban khang lad ia ka jingrung pathar ki mynder ri sha ri jongngi.
Lada ka sorkar kam pat lah ban pyntreikam ne pynurlong ia ka ILP, ki entry and exit point,etc, ka lynti rel kan kylla long pynban ka jingtim ia ka jaitbynriew rit paid jongngi namar ngi lah ban shah tyllep noh ha kine ki jaitbynriew heh paid bad ngin sa jah noh ha ki ar-lai pateng bynriew ki ban sa wan.
Hooid,ka lynti rel kan long ruh ka jingkyrkhu bad ka jingmyntoi ia ka jingkiew ka roi ka par,ka khaii ka pateng hynrei lada kata ka jingroi kan pynngam bad pyntroin pynban ia ka ri bad ka jait bynriew jongngi,ki seng bhalang bapher bapher kin nym ai lad satia ia ka sorkar ba kan wan rah ia kata ka lynti rel ha ri jongngi.
Ka MDA kum ka sorkar khleh khawlang(coalition govt) ha Meghalaya ka la ktha khlieh bad king janor bha ban ai rai ia ka lynti rel ha ri jongngi.
Ki paralok(political partners) jong kane ka sorkar ki la ia pyni bad ia batai ia la ki jong ki jong ki jingshem bad jingsngew jongki la kumba batai ki matlah Hindustan hyndai shaphang u hati.
Ka UDP ka kwah rel tang ha Khanapara ne Byrnihat ban kit mar kit mata, ym dei shaduh Shillong.
Ka BJP pat kum ka national party, ka kwah ban wanrah syndon ia ka lynti rel haduh Shillong ban kham suk ka kit ka bah bad ka khaii ka pateng.
Ka PDF pat ka la kren shai kumba ong ki seng bhalang ba ym bit da lei lei ruh em ban wanrah ia ka lynti rel ha ri jongngi la ka dei tang ka rel kit mar ha khanapara/Byrnihat kumba kwah ka UDP ne haduh Shillong kumba kwah ka BJP lymda ka sorkar kan pyntreikam shwa ia ki ain khang mynder kiba khlain kum ka ILP,entry and exit points,etc.Ka NPP kum ka party kaba king ia ka lieng MDA kan shitom bha ban king ia ka lieng MDA.Lada kan king shakhmat ruh ym long,ban ran shadien ruh kalong kaba eh bha.
Dei hangne kein ba ka NPP ka don mynta ha ka jinglong kaba ‘shong ruh jhieh,ieng ruh kynduh’.
Lada jia ba kane ka sorkar MDA ka iaid shakhmat kumba kwah ka UDP,BJP, ka jingia khih ki seng bhalang ka la ap lypa ha khmat jingkhang.
Lada ka NPP kam sngap pat ia ka UDP,BJP ne PDF ka lieng MDA ka lah ban ialam pynban sha ka jing ngam noh kane ka lieng MDA.Ka jingia kawang ktieh bad ka thma ktien(war of words) hapdeng ka NPP bad ka BJP halor ka jingpyndonkam bakla ka Executive Committee ba la ialam da ka NPP ha baroh ar tylli ki District Council(GHADC bad JHADC) ruh kaba i bang bad i shyrkhei bha bad lada kim lah ban ia tem noh kloi (compromise),,ki sngi jong ka jing ngam noh ka lieng MDA ka la nang jan katba nang mih ki sngi ki bnai.
Shillong: U Dr.Aman War, DHS(MI) u iathuh ba na ki 172 ngut kiba ioh ia u khñiang jingpang COVID-19 ha ka jylla, ha East Khasi Hills ki don 74 ngut bad na kine, 42 ngut ki dei ki high risk contact, 21 ngut ki dei na ka armed forces, 4 ngut ki dei ki health worker, 4 ngut kiba wanphai na shabar bad 3 ngut ki dei ki SARI case.
Ha East Jaintia Hills ki don 61 ngut bad baroh ki dei na ka Star Cement ha Lumshnong.
Ha North Garo Hills don tang iwei iba dei i high risk contact.
Ha south Garo Hills i don tang iwei iba wanphai na shabarHa South West Garo Hills ki don arngut kiba wanphai na shabar.
Ha West Garo Hills ki don 9 ngut bad baroh kidei ki Armed Forces.
Ha Ri Bhoi district ki don 23 ngut bad na kine, 21 ngut kidei ki high risk contact bad arngut ki health worker bad ha West Jaintia Hills don tang iwei iba dei i high risk contact.
Jowai: U Myntri ka tnad ka koit ka khiah, u bah AL Hek u la wan ban plie paidbah ia ka Hospital ba thymmai ha Soo-mer, Sabahmuswang, West Jaintia Hills mynta ka sngi ba-ar.
Ha ka jingialang plie ia katei ka Hospital kaba la ai kyrteng kum ka Woodlang WK Hospital kaba dei trai da u juh uba dei ia ka Woodland Shillong u Dr.W Kharshiing, la iadonlang ruh u local MLA, u ma Wailadmiki Shylla, u local MDC u ma Brightstar Shylla, u Director ka DHS(MI) u Dr.Aman War, u Deputy Commissioner ka West Jaintia Hills u LNS Garod Dykes, u Dolloi ka Jowai Elaka, u ma Puramon Kynjing nalor kiwei kiwei ki riew pawkhmat kiba la shah khot sngewbha kynthup ia u Rangbah Shnong ka Shnong Sabahmuswang.
Shillong: U Director ka tnad ka koit ka khiah u Dr Aman War, u iathuh ba uwei u briew u ba don ia ka jingpang Covid -19 u ba la tip kyrteng kum u Gopal Chandra Bag Das 67 snem ka rta u ba shong ba sah ha Contonment Jhalupara  mynta ka sngi u la khlad noh ha Civil Hospital,Shillong.
U Dr War u la iathuh ba ia une u briew la wanrah ban phah sumar ha Civil Hospital,Shillong ha ka 12 tarik u Nailur 2020 bad la test Covid positive ha kane ka sngi ba la wan ban phah sumar ia u ha Civil Hospital,u dei ruh u briew u ba don ruh ia ka jingpang Hypertention bad Diabetes.
Na ka liang ka Civil Hospital ki la ai jingsumar  ia u ha ka karma ICU jong ka Civil Hospital, hynrei ha ka 15 tarik u Nailur 2020 u la khlad noh ha ka por kumba 3:25 janmiet bad ka daw ka jingkhlad jong u ka dei na ka Covid-19 pneumonia.
Ha ka jylla haduh mynta ka sngi ki briew kiba don ia ka jingpang Covid -19 bad kiba la khlad noh  ki la poi  sha ki 29 ngut.
Shillong: Ka District Magistrate, Shillong, ka la pynbna ban khang dam ia ka phyllaw jong U  Algino Sangot ha Nongrimmaw Shillong bad nangta ka iing jong ka kong  Oklin Kharbhih, kong Phaitimai Kharbhih, kong Mitimai Kharbhih, kong Lilin Kharbhih, kong Bibiana Kharkrang, Bah Koshon Sohlang bad U Bah Jopkupar Kharbhih ha Lumsohriew, kaba don ha Mawphlang  C & RD Block, na ka daw jong ka jingdon jong ki nongpang khlam corona virus ha katei ka jaka.
Ha kawei pat ka hukum, la khang noh mynta ka sngi, ia ka Satyanarayan Jiwan Ram, Police bazaar bad yn khang, na ka bynta shi por, na ka bynta ban wad ia kiba la ia kynduh bad uba don jingpang khlam corona, uba la leit ha katei ka jaka.
Nangta ha kawei ka hukum, la iathuh ba uwei u briew, uba don jingpang khlam corona, ula leit sha JB Textiles, Police Bazaar, Shillong bad kumta, la khang shwa shipor ia katei ka dukan.
Ha kawei pat ka hukum, la sdang naduh mynta ka sngi ban plie noh ia ka Grace Hotel, Jail Road naduh mynta ka sngi, tangba ka dei ban bud ia ki kyndon jong ka SOP ka tnat ka koit ka khiah ka sorkar Jylla.
Ha kawei pat ka hukum, la pynbna ba la weng noh ia ka hukum jong ka Deputy Commissioner, East Khasi Hills District, kaba la pynmih ha ka 5tarik  Nailur 2020 bad la weng ia ka jingkhang dam ia ka iing jong ka  Biola Mawthoh, kaba shong wai ha iing jong ka kong  Y.Mawniuh, Mynsain, Mawnei, Lower Lumparing naduh mynta hi ka sngi.
Shillong: U Dr Mukul Sangma, nongialam liang pyrshah ka dorba Jylla,  mynta ka sngi, u dawa na U Lat ka Jylla, ban thaw da ka jingtohkit halor ka jingbamsap ha Garo District Council bad ban pynjari noh da ka synshar Administrator ha katei ka Council.
U Mukul Sangma, ha katei ka jing ujor, u iathuh halor ka jingbamsap kaba jur kaba la jia ha Garo Hills District Council bad u iathuh ba kaba bun bah ka pisa, kaba dei da ki kklur, kaba la pyn donkam bakla, kaba dei na bynta ki kam pynroi ia ki trai shnong jong ka Garo Hills.
U Mukul Sangma, u kren sngewkhia, da kaba ong ba ka jingwan ka pisa, na ka sorkar India, ka dei lyngba ka jing iai buddien sha ka sorkar India bad kiwei de ki bor, ha kaba ym shym la kynthup ia ki District Council, ha ka jingiarap pisa jong ka  14th Finance Commission Recommendation, kumba ki leh ia ki  Panchayati Raj.
La ong shuh shuh ba mynta ki nongtrei jong ka District Council, ki la duh tulop la ar snem kynthih bad katei ka la long ka jing jah burom kaba khraw, kaba la duh noh ia ka jingmut, jong ka jingdon jong katei ka ophis hi.
La dawa namarkata ban don ka jingtohkit da ka kynhun tohkit kaba laitlid bad ban pyntrei kam da ka Para 16 (2) jong ka Sixth Schedule jong ka riti synshar ri ha katei ka Council.
Shillong: U Director of Health Services jong ka jylla, u Dr.Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 172 ngut, bad haduh mynta kiba don ia une u khñiang jingpang ha ka jylla ki la don 1,818 ngut.
Ha East Khasi Hills District ki don 74 ngut kiba ioh thymmai ia une u khñiang jingpang kiba kynthup 21 ngut ki Armed forces bad 53 ngut ki riewpaidbah, ha Ri Bhoi District ki don 23 ngut, ha East Jaintia Hills ki don 61 ngut, ha North Garo Hills i don tang iwei, ha South Garo Hills i don tang iwei, ha South West Garo Hills ki don 2 ngut, ha West Garo Hills ki don 9 ngut bad ha West Jaintia Hills I don tang iwei.
La iathuh ba na kine ki 1,818 ngut, ha East Khasi Hills ki don 1,187 ngut kiba kynthup 260 ngut ki armed forces bad 927 ngut ki riewpaidbah, ha West Khasi Hills District ki don 14 ngut, ha South West Khasi Hills ki don 5 ngut, ha Ri Bhoi district ki don 152 ngut, ha West Jaintia Hills district ki don 14 ngut, ha East Jaintia Hills district ki don 203 ngut, ha West Garo Hills district ki don 183 ngut, ha South West Garo Hills district ki don 10 ngut, ha South Garo hills ki don 20 ngut, ha East Garo Hills district ki don 17 ngut bad ha North Garo Hills district ki don 13 ngut.
Kiba la jem na u khñiang jingpang coronavirus mynta ka sngi ki la don 39 ngut.
Na kine ki 39 ngut, 10 ngut ki dei na East Khasi Hills, iwei i dei na Ri Bhoi District, 3 ngut na East Jaintia Hills, iwei na South Garo Hills bad 24 ngut na West Garo Hills.
La iathuh ba la don sa iwei iba khlad noh mynta ka sngi.
Ki sample kiba la phah haduh hynne ka sngi ki long 1,17,518 kiba paw negetive ki long 1,13,184 bad ki resol kiba dang ap ki long 298.
Ki briew kiba wanphai sha ka jylla haduh hynne ka sngi ki la don haduh 36,570 ngut.
U Pema Khandu, myntri rangbah ka Arunachal Pradesh, u iathuh ba ula ioh ia ka jingpang khlam coronavirus.
U Khandu, u pynthikna, hadien ba ula dep phah leh da ka test jong ka  RT-PCR.U Khandu, u iathuh ba um iohi dak jingpang eiei satia ialade bad u sngew shait sngew khlain bha bad u ong shuh shuh, ba kito kiba la ia kynduh ia u, ba kin bud ia ki kyndon jong ka SOP lane ka Standard Operation Procedures.
Ka dorbar Lok Sabha, ka la mynjur mynta ka sngi, ban ot tulop ia baroh ki MP, da 30 percent, na ka bynta ki ar snem ki ban wan.
Ha kawei pat ka khubor, U Rajnath Singh, myntri kam iada ri, ka sorkar India, u iathuh ba ka jingiadei halor u pud u sam jong ka India bad ka China, ka la iai bteng naduh u snem 1960 bad naduh utei u snem, ka China, ka la kurup ia ka jaka kaba heh haduh 38,000 sq km ha Ladakh, nangta sa  5,000 sq km, ka jaka ba la kurup da ka Pakistan ha  Jammu & Kashmir bad nangta ka kam trai ruh ia ka  Arunachal.
Shillong: Ka Vidya Bharati kala sdang ia ka jing pynsngewthuh halor ka NEP (New Education Policy) kaba dang shu mih, naduh ka 11 tarik u September 2020.
Ha ryngkat ka jingiaphylliew jingmut halor ki jingmyntoi bapher bapher jong ka NEP.Kan don ruh sa ka jingiakop (kompetishon) MyNEP (MyNEP competition) ka ban don ruh ka phang NEP (NEP themed) ka jingiakop kan long lyngba ka internet (online) (www.
mynep.
in) naduh ka 25 tarik Nailur 2020 haduh ka 02tarik Risaw 2020.
