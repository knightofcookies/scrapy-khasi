U  Horen Sing Bey u ba dei u MP, haba kren ha ka jingialang u ong, “Nga ai jingmut ba phin iakren para maphi ban ai kyrteng ha ka ktien Karbi ia kane ka jaka.
"Ha shwa kane, u CEM u la buh mawnongrim na ka bynta ka Greater Kheroni Piped Water Supply ba yn shna haka jinglut kaba  Arphew wei  klur phraphew hynniew  lak   hynniewphew ar hajar bad yn pyndep hapoh ka shi snem hapoh u bnai Lber la shem snem.
Ia ka jinglut, yn bei da ka  North East Special Infrastructure Development Scheme (NESIDS) haka song ba 40 klur (mynshwa latip kum ka  NLCPR).
Kawei pat ka  Greater Umsowai Water Supply Scheme yn sa sdang shen ha West Karbi Anglong.
La sam ruh iaki bai lutksan jong ki longiing ha Amreng ba la shah ktah haka  Lower Kopili Electric Project,ha kaba ki laingut,u  Kadom Millikpi, Joysing Millik bad  Oleos Teron ki la ioh da ka Chek bad iaki wei yn sa ai kham hadien ha Diphu.
U  Prodip Rongpi, u Rupsing Teron,u  Amar Sing Tisso bad u Kache Rongpipi badei ki EM bad ki  ka Autonomous Council u Probhat Taro bad ki nongialam ka  Congress,na ka  Mahila Congress,  ka President ka Kasang Terangpi, Secretary ka  Karbi Anglong District Congress Committee,   Bidya Sing Rongpi, bad u Principal Secretary ka Mahadananda Hazarika, u  Secretary ka tnad PHE, KAAC, Si-im Taro,ki heh sorkar bad ki trai shnong ki la synran lang ia u CEM.Nongstoiñ: Ka ophis jong u District Sport Officer ka West Khasi Hills Nongstoiñ, ha ka sngi Saitjaiñ jong ka taïew bala lah kala ïoh ban pynhap pyrda noh ia ka lynpung kynjatbol jong ki skul kaba la tip ruh kum ka West Khasi Hills District Level Inter – School Subroto Cup Football Tournament 2019.
Ia katei ka lympung la wan ban pynhap pyrda noh da u MDC ka Nongstoiñ Constituency u bah Gabriel Wahlang u bala long kum u kongsan, ha ryngkat ka jingiadonlang ruh u bah P.B.War Nongbri DSO ka WKH, u bah Mt.
Gordon Marngar GS ka NDSA, ki nonghikai, ki kmie ki kpa bad kiwei kiwei kiba la shah khot sngewbha.
Haba phai sha katei ka jingiakhun phainal kaba la long ha ka madan ialehkai jong ka NDSA ha Nongpyndeng kala long shisha kaba shongshit shong shngain bha ha kaba la sakhi ruh ia kiba bun ki paidbah jong ka thain naduh ki hep kiba rit haduh kiba la san la rangbah kila wan ban sakhia ia katei ka jingiakhun phainal.
Shuh shuh ha ka jingiakhun ia ka phainal hapdeng kiba hapoh ka 14 snem jong ki shynrang kaba la long hapdeng ka Joel Gatphoh Memorial Sec School pyrshah ia ka Dapboklang Giri Memorial Sec School Porla kala long ka jingiakhun kaba noh shiliang ha kaba ka skul Joel Gatphoh kala lah ban pynliem noh ia ka Dapboklang Giri da 4 kol la 1 kol.
Haba phai pat sha ka jingiakhun jong kiba hapoh ka 17 snem kata ha baroh ar kynthei bad shynrang kala long shiahs ka jingiakhun kaba itynnad haduh katta katta bad ha ka jingiakhun jong ki kynthei ka Joel Gatphoh Memorial Sec School kala ioh ban khur ia ka nam lahduh da kaba  kala ioh ban pynliem noh ia ka DHS Roy da 2 kol la 0.
Ha ka liang jong ki khynnah shynrang pat ka COG Sec School kala ioh ban khur ia ka nam lahduh da kaba pynliem ia ka DHS Roy da 1 kol la 0.
Ha katei ka sngi u kongsan bad u DSO kila ioh ruh ban sam ia ki medal bad ia ki khusnam sha ki skul kiba la ioh ban khur ia ka nam lahduh bad kumjuh sha kiba la shah rem noh.
Nongpoh:  Ha kaba pynkut ia ka Inter Shnong Football Tournament 2019 ha Umdihar, ka Mawtnum Socio Cultural & Sport Club, ka la rah ia ka nam lahduh hadien ba ka la lah ban pynliem noh pyrshah ia ka Umsamlem Sport Club da 3-1 kol, ha ka jingiakhun phainal, kaba la long hynnin ka sngi Saitjain ha madan ialehkai ha Umdihar.
La sakhi ha katei ka sngi, da ka jingdon u Bah R.Sutnga, Officer rangbah ka tnad PWD Building, Shillong kum u kongsan, ha ryngkat ka jingiadonlang u Bah C.Lamare, Rangbah Shnong, u Samla Aibor Shadap, President ka Umdihar Sport Club lem bad kiwei ki riew rangbah jong katei ka thain.
Haba phai sha katei ka jingiakhun phainal, ka kylla step jong ka jingiakhun ka la kut da ka jingiakhaid kaba 1-1.
Hynrei dei ha ka kylla miet jong ka jingiakhun, ki rangialehkai ka Mawtnum, ki la lah ban nion tyngeh pyrshah ia ki rangialehkai ka Umsamlem, tad haduh ba kin da iohthep sa 2 kol bad kaba la pynbiang pura ia ka kynhun ba kan pynliem da 3-1 bad rah syndon ia ka namlahduh ha katei ka lympung.
Ka Mawtnum SC&SC, kaba la ioh ban rah ia ka namlahduh, ka la khur ia ka song pisa kaba T.10 hajar tyngka, katba ka Umsamlem SC, kaba la shah rem noh ha katei ka phainal, ka la ioh khung ia ka song pisa kaba 5 hajar tyngka.
Mynta ka sngi, ka la don ka jing ia kynduh hapdeng U Donald Trump, President jong ka America bad U Kim Jong Un, uba dei u nongialam jong ka North Korea, ha ka jaka kaba ym don jingpahara hapdeng ka South bad ka North Korea, lane kaba ki ong Demilitarised Zone (DMZ).
U Trump, ula rung na South Korea, sha katei ka jaka, kaba ym don jing pahara na baroh arliang bad ula leit sha North Korea, ban iakynduh bad iakren ba U Jong Un.
Ha katei ka jingia kynduh U Kim Jong Un, ula ai jingiaroh ia U Trump, ba u dei u nongialam uba shlur bad U Trump ruh u ai jingiaroh kylliang, da kaba u ong “ka bor jong U Kim Jong Un" bad U Trump, ula kynnoh ia U Barack Obama, ba u dei u bym ler bad nangta ia ki kotkhubor, ba kim ju thoh shaphang ka jingtrei ba khraw jongu.
“Kane ka dei ka jing ia kynduh kaba kong san bha, namar ba ngi kwah ban pynkut ia ka jing ia jngai kaba la jia ha ki snem kiba mynshwa bad ban sdang ia ka jing ia sngewthuh jingmut nangne shakhmat bad kane ka dei ka kam jong u riew shlur bad ka dei ruh ka jingkut jingmut kaba tyngeh" ong U Kim, lyngba u nong pynkylla phareng ha katei ka jing iakynduh jong kitei ki arngut.
“Phi dei U President ba nyngkong jong ka America" ban rung lyngba jong une u lain, ong U Kim ia U Trump.
Hadien katei ka jing ia kynduh U Trump, ula ong ba ha ki sngi ki ban sa wan, kin sa lah ban ioh ia ka jing ia sngewthuh jingmut kaba kham bha bad ka jingkut jingmut ban dang iakren biang hapdeng ki arngut ki nongialam.
Ha katei ka jingiakren bad ka jing ia iaid ia khublei jong kitei ki arngut, U Trump, u phai biang, lyngba u pud jong ka North ban mih noh na katei ka Ri bad katei ka jia, ha ka por 3.45baje nohsngi.
La iathuh ba ka jing ia kynduh jong U Trump bad U Kim, ka long ha ka por kaba lyngkot bha, haba U Trump, ula thoh ha ka twitter bad U Kim, ula pdiang bad ula jubab ia ka jingtyrwa jong U Trump, namar ba u Trump, ula don ha South Korea ha ki khyndiat sngi ba ladep.
“Ngin sa nang ia kynduh biang" ong U Kim, ia U Trump, uba ki ia kynduh kham mynshwa ruh ha Hanoi, hynrei katei ka jingialang, kam poi sha ka jing ia mynjur jong ki arngut ki khlieh nongsynshar.
Ka CNN, ka iathuh ba U Trump, u khot sngewbha ia U Kim, ba un leit jngoh ia ka America, tangba hadien ula ong ba katei kan jia ha ka por kaba biang bad hadien pat u ong ba kan lah ban jia ha kano kano ka por, ba U Kim u kwah ban wan sha America.
La synran ia U Trump, da U President ka South Korea, U Moon Jae.
Ha kawei pat ka liang, ka Stephanie Grisham, kaba dei ka Press Secretary jong ka America, ka la mong ki kti, na ka jing ia lymbub jongka bad ki shipai kiba pahara ia U Kim Jong Un, namar ba ka kwah ban ring video ia ka jing ialang U Trump bad U Kim bad ban ailad ia kiwei de ki nongshondur ba kin sakhi ia katei ka jingialang.
Shillong: U Conrad Sangma, myntri rangbah ka Jylla, ula thoh ha ka twitter, ba ka jingther u lapbah, ha ki khyndiat sngi ba ladep, ka la pynjulor ia ki iing ki sem jong ki riew paidbah bad kumjuh ia ki jingtei jong ka sorkar ruh kumjuh.
U Sangma, ula pyni ruh ia ki katto katne ki jingjulor kiba la ktah lyngba katei ka  jingther u lapbah ha ki khyndiat sngi ba ladep.
U Sangma, u iathuh ba ka don ka jingtwa khyndew, ka jingtwa ki surok, ka jingkhyllem ki dieng ki siej bad u iathuh ba ula bthah ia ki Deputy Commissioner, ba kin buddien bha bad ba kin ai jingiarap mar mar ia kito kiba donkam ban ioh jingiarap.
U Sangma, u don mynta ha Switzerland, ha kaba la khmih lynti, ba un wan phai sha India, ha ka Lah Sngi U Blei lane ka Sngi Hat Majai.
Shillong: Ka Iaineh Sport Club Mawiong Umjapung Nongneng B bad ka Labour of the Hynniewtrep Society ka la pynlong ia ka jing ai dawai ei,  kaba la pynlong ha ka 28 bad 29 tarik u Jylliew 2019  ha Comunity Hall jong ka shnong Mawiong Umjapung.
Ha kane ka sngi la wan noh synniang da ka doctor Indira (rtd) IPRS  na Civil Hospital.
Lyngba ka jingiarap mon sngewbha jongka, ha kaba ka la examin ia kito ki ba wan ha ki jingud jingpang jong ki.
Ha kane ka sngi la ia don ryngkat lang u President ka ISCM u samla Feeding Nongbri bad u President ka ka LHS u samla Banrap Nongrum u rangbah shnong ka shnong Mawiong Umjapung u bah Tony Kharkongor  bad ki paid bah nongshong shnong ka shnong Mawiong.
Ka la mih bha ka jingiakren halor ka jingiadei jong U KL Rahul bad ka Sonal Chouhan, kaba dei ka aktress jong ka bollywood, hynrei ha kane ka kynti, ka la nang shai bha bad kata ka long ba U Rahul, u sdang ban iateh sai iong sai saw bad ka Athiya Shetty, kaba dei kawei pat ka aktress ba paw jong ka bollywood.
La iathuh ba ka Athiya bad U Rahul, ki la sdang ia iaid naduh U Rymphang mynta u snem bad ki don kiba shim ba ka jingiadei ka la sdang skhem bha hapdeng kitei ki arngut.
Haduh mynta kam pat don ka jingphla na kitei ki arliang mamla bad ka Athiya lane U Rahul, kim pat kwah ban kren eiei shabar.
U Rahul, u don mynta bad ka kynhun ialehkai jong ka India, na bynta ka jingialehkai ICC Cricket World Cup 2019 ha England.
Shillong: Ha ka 27tarik Jylliew 2019, ki runar, ki la leit rung hapoh ka iew mane Presbyterian Pynthorbah bad ki la tuh noh ia ar tylli ki khiew syntiew, ba la shna da ka rnong, nangta sa sanphew tylli ki pliang plastik, u thermo flask bad sa kiwei de ki tiar na katei ka iingmane, ong ka jing ujor sha ki pulit.
Shillong: Ka Khasi Jaintia Butcher’s Welfare Association kaba la shong ia ka jingialang myn hynnin ka sngi saitjain ha nongbah Shillong ka la shim biang ia ka rai ban dang pynjlan ia ka jingsangeh otdoh masi ha ka jylla baroh kawei watla na  ka liang ka Sorkar Jylla ka la mynjur ban shimkhia ia kane ka jingeh ba ki nongdie doh ha ka jylla ki iakynduh.
U president ka Khasi Jaintia Butcher’s Welfare Association, u Bah Generous Warlarpih ha ka jingiakren bad ki lad pathai khubor u la iathuh ba dang shen ha ka jingiakynduh ia u Symbud Myntri Rangbah ka Jylla, u Bah Prestone Tynsong u la bthah ia ki nongialam jong ka seng ban wad noh da kawei ka iew die masi kaba thymmai ha ka thain Ribhoi.
Katkum ka jingiathuh jong une u nongialam ka Synjuk ki nongotdoh masi, na ka liang ka seng ka ladep ioh jaka ban pynlong ia ka iew khaii masi bathymmai ha ka thain Byrnihat.
U la iathuh ruh ba kane ka jingbteng jong kane ka synjuk ki nongdie doh masi ban sangeh ka jingthied masi na ka iew die masi na Khanapara ka dei namarba u Syiem ka Hima Mylliem um shym la shimkhia ia kane ka jingeh ki nongotdoh watla ki la pynsngew ia kane ka jingeh sha ka ophis jong ka Hima Mylliem.
U General Secretary ka Federation of Khasi Jaintia and Garo Peoples, u Bah Dundee Khongsit, haba bynrap halor kane u la iathuh ba na ka liang ka synjuk ki nongotdoh ki ladep leit pynsngew ia ka jingkhaii masi be-ain na ka iew die masi na Khanapara sha Bangladesh sha u Superintendent of Police ka Ribhoi bad ka East Khasi Hills District.
Ngam sngew iahap satia ban pynkynriah ia ka iew na khanapara shawei pt…kane ka jingkwh ban pynkynriah lehse ka don da kawei pt ka jingmut namar ki kwh bat hi ia ka iew masi.
Sngewsih ban ong ba iakhih ki malik,iap pt ki nongbylla kiba kamai sait snier,pharia doh,kiba bylla na ki kam shoh doh masi.
ka biang eh kata ban kynriah jaka noh iakaiew na khanapara sha Byrni.
Shillong: Hadien shibun ki jingud jingnam jong u paitbah ka dong ka thain hakaba iadei bad ka jingbymlong ryntih jong ki shakri sorkar ban pyndep iala ki kamram ba la bynshet, ka KSU Mawkyrwat Circle ka maham tyngeh iaki nongtrei sorkar khamtam eh ia ki  ophisar sorkar jong ki department bapher bapher kiba don hapoh ka District Headguarter  kiba ju shim kabu ban wan trei tang lai sien ha ka shitaiew.
Kane ka la buh jingeh shibun iaki paitbah kiba wan na kiwei pat ki jaka ba jngai ban pyndep kam haka por ba biang bad kane ka jingbym wan tista bad bym biang por bunsien ka pynduh mynsiem noh iaki paitbah kiba ju iai ap khmih lynti ban ioh ki lad jingiarap na ki.
Ka KSU, ka ong ba kane ka pynpaw iaka jingdon iaki ophisar kiba khlem da pyrkhat naka bynta u kup shiliang,u sem shiliang bad kum ka seng kaba don iala ka jingkitkhlieh naka bynta ka roi ka par jong ka dong ka thain kaba dang donkam shibun ki lad jingiarap ka kyntu ba ki dei ban pyndep hok iala ki kamram bala bynshet haki ban pyndep khnang ba kan long ka jingkyrkhu iaki paitbah ka dong ka thain baroh kawei.
Ka kyrwoh, ka ong biang ba ka Union sa shisien pat ka pynpaw iaka jingsngew diaw halor ka jingpynkynriah kam khah khah iaki ophisar kiba don hapoh ka District lada khlem ki daw kiba biang haba khlem da pat kut ka por tang naki daw jong ki katto katne ki khwan myntoi shimet kiba long ki kruin bam duh ba pynthut iaka roi ka par hapoh ka dong ka thain.
Kane kalong kawei ka bynta kaba ktah iaka  jingroi sted jong ki kam pynroi hapoh ka district hynrei lada kane ka jingpynkynriah kam khlem pat dei ka por kan dang iaid nangne shakhmat ka seng kan shim daki lad kiba tyngeh bad ban sei madan beit ia ki kyrteng jong ki lada ka seng ka lap ia kino kino ki bor ki ba donkti ban pynkynriah kam jubor ia ki  ophisar.
Ka seng kam lah ban khlem da ai khublei  naka bynta kito ki ophisar kiba la trei shitom bad trei hok iala ki jong ki kamram bala bynshet haki, bad ngi ai ruh ka jing kyrshan kaba pura ia phi ba phin pyndonkam hok ia kabor  kaba la pynkup haphi ban trei laitluid naka bynta ka jing myntoi ka dong ka thain bad ka district hi baroh kawei khlem jing niew shiliang la  ia u rit ne khraw.
Ka seng ka pan iaka jingiatrei lang jong baroh ki nongshong shnong jong ka South west khasi hill District naka bynta ka roi ka par solansar, ong ka kyrwoh na u samla Iengskhem Syiemlieh, Chairman Employment & Development Cell.
B.MukhimKa jingwan rung kyrthep (Influx) jong  ki heh-paid sha ka jylla Meghalaya ka     kynthup (A) ki ‘bar jylla’ bad (B) ki ‘mynder ri’ kiba wan rung beain (illegal immigrants).
(A)Ki bar jylla – ka sorkar MUA hapoh ka jingialam jong ka seng Congress ha ka snem 2013 ka la kyntait ia ka jingdawa jong ki seng bhalang ban pyntrei kam ia ka ILP na ka bynta ban teh-lakam ia ka jingwan rung kyrthep jong ki bar-jylla da kaba kular ban thaw da ka Ain kaba kham khlain ban ia ka ILP.Kumta ha ka snem 2016 ka la thaw ia ka Meghalaya Residency Safety & Security Act (MRSSA).
Ka sorkar MDA ruh, hapoh ka jingialam jong ka seng NPP bad kaba la wan ha ka bor hadien ka Election 2018, ka la pynpaw ia ka jingbym mon ban pyntrei kam ia ka ILP bad ka kwah ban pyntreikam da katei ka ain (MRSSA) ba la thaw da ka sorkar MUA.Hynrei ka sorkar MDA, halor ka jingdawa jong ki seng bhalang, ka la kular ban pynkhlain ia katei ka ain da kaba pynrung katto katne ki kyndon jong ka ILP (BEFR 1873) ha ka MRSSA.Ngin pyrshang ban iapeit biang khyndiat, hato ka MRSSA, 2016 ka kham khlain shisha ban ia ILP kumba la kam da ka sorkar MUA? Kumba ngi tip ia ka ILP la pyntrei kam katkum ki kyndon jong ka BEFR 1873 ba la thaw da ka sorkar phareng bad ia kane ka ain la pyntrei kam ruh ha ki 3 tylli ki jylla jong kane ka thain, kiba kynthup ia ka jylla Arunachal Predesh, Nagaland bad Mizoram.
:-(i)    Ka ILP ia kaba la pyntrei kam katkum ki kyndon jong ka BEFR 1873 ka dei ka ‘Pass’ kaba u bar jylla u dei ban ioh shuwa ban rung sha kao kano ka jylla ba la pyntreikam ia kane ka ain hynrei um lah pat ban sah palat ia ka por ba la buh.
Katba katkum ka MRSSA pat, u bar jylla u hap ban pyndap tang ia ka Form IV ha ki Facilitation Centre ia kiba yn buh ha ki Entry & Exit Point (EEP) bad yn ai ha u tang ia ka ‘Acknowledgement’ hynrei ym don ei ei katno por u lah ban sah.
Kane ka mut ba u lah ban sah junom bad ban buhai shnong ruh hangne.
Kane ka ain ka shah ruh ia u ban trei ban ktah bad ban khaii pateng nalor kaba shah ruh ia u ban shim wai ia ka iingsah ne jaka treikam.
(ii)Katkum ki kyndon jong ka BEFR, 1873 (section 7), ia u bar jylla uba rung shapoh ka jylla khlem ka ‘pass’ , lah ban kem ia u, set phatok bad dain kuna katkum ka hukum jong u Magistrate, ka MRSSA pat kam don satia kaba kum kane ka kyndon.
(iii)Katkum ki kyndon jong ka BEFR (section 7), u bym dei u trai-shnong (native) jong ka jylla um lah satia ban thied ne longtrai ia kano kano ka jaka.
Ka MRSSA pat kam don satia kaba kum kane ka kyndon.
Hynrei ka jylla Meghalaya ka don da kawei pat ka ain ba la tip kum ka Meghalaya Transfer of Land (Regulation) Act, 1971 na ka bynta ban iada ia ka khyndew ka shyiap jong ki riewlum bad kaba sngewsih ban kdew hangne ka long ba ia kane ka ain la pynsynjor na kawei ka por sha kawei pat ban plie lad ia ki bar jylla ban thied jaka.
(iv)Ka jingthmu jong ka BEFR (ILP) ka long ban teh-lakam ia ka jingrung lait lan jong ki heh-paid, katba ka MRSSA pat ka long ban pynsuk (facilitate).
Ym tang ia ka jingrung hynrei ruh ia ka shong ka sah ne ka jingbuhai shnong jong ki.
(v)Ka BEFR ka batai ba baroh ki bar-jylla kiba wan rung hapoh u pud u sam jong ki jylla ba pyntrei kam ia ka ILP ki dei ban ioh ia ka ‘Pass’ katba ka MRSSA pat ka shah ia ki nongtrei kam sorkar (Pdeng bad jylla, kynthup ruh ia kito kiba trei ha ki board, corporation, society ne kino kino ki seng kiba iatrei kam lang bad ka sorkar) ryngkat ki khun ki kti bad ki bahaiing ha-sem ban rung laitluid katba mon.
(vi)Ki don katto katne ki kyndon ki bym larkam ei ei ha kane ka ain (MRSSA) kum (a) ia u OIC ha ki EEP yn pynkup ia ka bor kum u Magistrate hynrei kane ka ain kam don satia ki kyndon ba u lah ban pynshitom iano iano (b) ki bar-jylla ki dei ban pyndap ha ka Form IV ia ka tarik ba kin leit phai noh bad yn ai ha ki ia ka ‘Acknowledgement’ ia kiba kin hap ban pynphai ha ka por ba ki leit phai.
Kam don jingeh ia ki nongwan jngoh-kai-pyrthei ban leh ia kane hynrei kito ki bym don jingthmu ban leit phai, kin pyndap kumno ia ka tarik leit-phai bad kin leh kumno ia ka Acknowledgement.
(B)Ki Mynder ri – ka sorkar phareng ka la thaw ruh ia kawei ka ain ba la tip kum ka Foreigners’s Act, 1946 bad kaba dang trei kam haduh mynta na ka bynta ban khanglad ia ka jingwan rung-tuh (Infiltration) jong ki mynder ri.
Kane ka ain ka pynkupbor ia ka sorkar ban kem, ban set phatok bad ban beh noh ia ki mynder ri kiba wan rung beain.
Hynrei ia kane ka ain ruh ka sorkar kam shym la pyntreikam pyrkhing.
Ki Infiltration Check Gate ba la buh da ka sorkar ki long kiba lait-lan bad kane ka la pynlah ia ki mynder ri ym shuh tang ban rung-tuh hynrei ban rung kyrthep syndon, ban shong ban sah, ban trei ban ktah bad ban ioh lut ia ki jingmyntoi kiba, tang ki nong India ki dei hok ban ioh.
Ha kaba iadei bad ki mynder ri, kiba la iohlad ban rung tuh wat ha ki snem kiba la leit noh ruh, ka sorkar, lada ka mon ka lah ban lap ia ki da kaba up-date ia ka National Register of Citizen (NRC) kumba la leh da ka jylla Assam.
Lah ruh ban kdew hangne ba ia ka NRC up-dating ha ka jylla Assam la leh katkum ka hukum jong ka Supreme Court halor ka PIL ba la mudui da ki lai tylli ki seng bhalang kiba kynthup ia ka Assam Sanmalita Mahasangha, ka Assam Public Works bad ka All Assam Ahom Association.
Hynrei lada jia ba ka sorkar Pdeng ka lah ba pynlong ain ia ka Citizenship Amendment Bill (CAB) 2016 kumba la thmu ban leh, baroh ki heh-paid (lait noh kito kiba dei na ka niam Musulman) kin ioh ban long nong India.
Ia ka kyrteng jong ki yn lah ban pynrung ha ka NRC bad ka Foreigner’s Act, 1946 kan nym trei kam shuh na ka bynta jong ki.
Ha kata ka por, dei sa tang da ka ILP ba lah ban teh-lakam ia ka jingrung kyrthep jong ki heh-paid (bar-jylla bad mynder-ri) sha ka jylla Meghalaya.
Ngin ia peit ruh khyndiat ia kine ki jingshisha harum khnang ba ngin lah ban bishar bad sngewthuh hato ka sorkar Meghalaya ka kwah ban teh-lakam ia ka jingwan rung kyrthep (influx) jong ki heh-paid ne ka kwah ban pyllait-lan syndon ia ki? :-(i)    Kumba la kdew shakhmat, ka sorkar MUA ka la kyntait ban pyntreikam ia ka ILP.Kumjuh ruh, ka sorkar MDA ka la pynpaw ia ka jingbym mon jong ka ban pyntreikam ia ka ILP.(ii)Ka sorkar MUA ka la shim por ar snem ban thaw ia ka MRSSA, 2016 bad haduh kaba kut ka samoi-treikam jong ka, kam pat shym la lah ban buh wat tang kawei ruh ka EEP (Entry-Exit Point).
Kumjuh, ka sorkar MDA haduh mynta kam pat shym la lah ban buh wat tang kawei ruh ka EEP.(iii)Halor ka jingdawa jong ki seng bhalang, ka sorkar MDA ka la kular ban wanrah ia ki lad jingiada ha ka MRSSA ki ban long kum ka ILP (ILP- like mechanism), la iathuh ruh ha ki lad pathai khubor ba ka sorkar ka la dep pynkhreh ia ka draft amendment ia kaba yn sa pyntreikam noh lyngba ka Ordinance.
Hynrei ha ka 12.5.2019 pat ngi la ioh pynban ban pule ia ka khubor ha kaba u Chief Minister u la ong ba ka jingpynkylla (amendment) ia ka MRSSA kan dang kham shim por.
(iv)Ha u Iaiong, 2018 u Chief Minister u la tyrwa ban ai ‘work Permit’ ia ki nong Bangladesh.
Ha u Nailur, 2018 u la pynpaw ba u kwah ban pyniasoh da ka surok (a) ia ka kad jhaj Chitagong bad ka Guwahati ka ban iaid lyngba ka Shillong, Dawki bad Sylhet (b) ia ka Mahendraganj (Garo Hills) bad ka Hills (West Bengal) bad ha ka 18.6.2019 pat ngi pule ba u la buh jingtyrwa ha khmat u Prime Minister ban thaw syndon da ka surok 8 lane ban pyniasoh ia ka Guwahati bad Chitagong.
Shillong:Hadien shitaiew kynthih ba Shillong Traffic ryngkat ka Bansara eye clinic ka la pynlong iaka  free eye check up ha kylleng ka nongbah  shillong.
Hynnin ka sngi ka Shillong Traffic Branch ka la pynkut noh  ha madan Fire brigade bad Laban, ha kaba ka jingdon jong ki nongwan sumar ha katei kajaka ka la poi haduh 133ngut ki nongniah Taxi bad 27 ngut ki riew paidbah kynthup iaki pulit, bad ki longkmie.
Ha katei ka programe la ia don ryngkat lang ruh da ki officer jong ka  Laitumkhrah Traffic branch.
Haba ia kren bad katto katne ngut ki nongniah taxi jong ka tei ka thain ki la pynpaw ka jingsngewnguh ia ka tnad pulit bad ka Bansara eye clinic  kaba la wanrah ia katei ka jingsumar ei ia  ki khmat kaba lawan rah jingmyntoi shaba palat, ki la pynpaw ruh da kaba ong ba ka jing pynlong ia kum kitei ki jait  ai jingsumar kawan rah shibun ki jing myntoi ia ngi ki duk kisuk, khamtam ha ba la dei bad ka khmat ka long kaei kaei ka ba donkam ia ngi ki nongniah kali hi ba ngi dei ban Sumar bha ia la ki khmat, namar teng teng hi ngi sngewthuh ba bun na ngi ki nongniah kali hi ka khmat ka dei kawei  ka ba ktah bha ia ngi khamtam  ha ka por mynmiet, kaba ju wan jia ka jingaksident namar bunsien hi kidei na kadaw ka jingtlod jong ka khmat, te lyngba ka jing wan pynlong ia kum ki ne ki jait pograme ka ai jingmyntoi shibun eh ia ngi, nga ai khublei ia ka tnad pulit bad ki doctor jong ka Bansara eye clinic ba ki la lehbha ia ngi, pynpaw  u wei na ki nongniah Taxi.
Kumban shu pynkynmaw hangne ba kadei ka sien ka ba nyngkong ia ka Tnad traffic ba kin shim bynta ha kum kine ki bynta, ryngkat bad ka Bansara eye clinic.
Ka la mih ka jingiakren ha Parliament, ha kaba ki liang pyrshah, ki kynnoh ba ka sorkar U Narendra Modi, ka thmu ban set kak ia ki kotkhubor bad katei ka long halor ka hukum ban pynduh jing pynbna ia ka kotkhubor na Guwahati, ka  Assam Tribune, lyngba ka tnat Directorate of Advertising and Publicity (DAVP).
La iathuh ba la pynduh jingpynbna, naduh U Rymphang 2019, lyngba ka jingbthah kiba na jrong.
La iathuh ba ka jing pynduh jing pynbna ia ka Assam Tribune, ka dei halor ka jingthoh khubor jongki, kaba long pyrshah ia ka  Citizenship (Amendment) Bill.
Ki liang pyrshah, ki la ther tyngeh ia ka sorkar India, halor ka jingthmu jongka, ban set kak ia ki kotkhubor bad kumta ki pynduh jing pynbna ia kito ki kotkhubor kiba thoh pyrshah.
La iakren ia katei ka mat da U Adhir Ranjan Choudhury, nongialam ka Congress ha Lok Sabbha bad nangta sa ka Mohua Moitra, jong ka seng Trinamol Congress (TMC).
Ka Mahua Moitra, MP ka Krishnanagar, ka la leit rah ia katei ka mat ha ka zero hour, ha ka sngi palei bad ka dawa ban ai ia ka jingtip kaba shai, halor ka jingsam jingpynbna sha ki kotkhubor bad la ki don ne em ki kotkhubor, kiba la shah pynduh jingpynbna.
Shillong, 18 Nohprah: U Bah Blosswel Lyng khoi, Myntri jong ka shnong Ngunraw, South West Khasi Hills district, u la ujor da ka ejahar ha Mawkyrwat PS ba ha ka 7 tarik mynta u bnai, uwei u briew ba kam ialade ba u dei u ‘Hynniewtrep’ u la phah ia ka shithi sha u bad byrngem ia u bad ia ki ar ngut ki Executive Member ka shnong, kiba kynthup ia u Bah Stre Nongmar bad u Bah Stet Iawphniaw ba kin iehnoh kam ha lane shuwa ka 20 tarik nohprah lane mad ia ka jingiap.
Ki pulit ka Mawkyrwat ki dang thwet ia uba thoh ia katei ka shithi, n aka bynta ban pynlong ia ka jingtohkit, halor katei ka daw jong katei ka jingpynmih jongu ia katei ka jingbyrngem ia u myntri Shnong.
Ka pla bek jong ka Nita Ambani, kaba dei ka chairperson jong ka Reliance Foundation, ka don 200 tylli ki maw lynnai bad ka  shongdor T.2.6klur bad katei ka pla bek, ka la kylla long ka jingiakren kaba shongshit bha ha ka social media.
La iohi ha ka dur ba ka Ambani, ka rah ia katei ka pla bek, ha kaba la don lang ruh ka  Karisma Kapoor bad ka Kareena Kapoor Khan.
Ka jingtip ba la ai da ka christies.
com, ka iathuh ba kitei ki pla bek jon gka kompeni Hermès Himalaya Birkin, ki dei kiba la tip kum ki  ‘Holy Grail in a Handbag’ bad ki don  240tylli ki maw lynnai bad ka ksiar kaba  18-karat.
Ai Jing iarap Lem ianga  ba pei palat ki tin ba tap ing shong.
Nga khlem ioh tap  khlem ioh reper namar nga duna ban pynbiang  tang ia ka bam  ha ing.
Ka Princess Haya, kaba dei ka thei bhabriew, kaba jylluin lymphuin, ka la ngiah ka la jlep shoin ia u tnga jongka, uba don haduh 9 billion pound ka spah jongu, hynrei ka la iehnoh ia u  Sheik Mohammed bin Rashid al-Maktoum, uba dei ruh u nongsynshar jong ka Dubai bad ka la rah lang bad ka, ia ka spah kaba  £31million ban sdang ia ka jingim thymmai, ong ka khubor.
Ka Princess Haya, kam shym la paw pyrthei shuh naduh u bnai Rymphang 2019, hynrei la iathuh ba ka la phet bak sha Germany, ha ryngkat bad u khun jongka bad ka khun kynthei ruh kumjuh bad mynta ka la pan jaka rieh na Germany bad ka la pan ia pyllait sanshyieng na u tnga jongka.
U Sheikh, ula sngew kynjah palat ha kine ki sngi bad ula daw mynsiem marwei marwei bad la iathuh ba ula iakren bad ki nongsynshar ka Berlin, ba kin pynphai noh ia ka tnga jongu, kaba dang don 45 snem ka rta, U Zayed u khun shynrang, uba hynniew snem abd ka Al Jalila, ka khun kynthei kaba don 11 snem sha katei ka Ri jongu sha United Arab Emirates, hynrei la iathuh ba ka Berlin, ka kyntait ia katei ka jingdawa jong U Sheikh bad la iathuh ba ki pulit jong katei ka Ri, ki ai jingiada ia kitei ki shikmie shikhun.
Kham mynshwa, la iathuh ba U Sheikh, ula khie bitar ia ka tnga jongu, ha kaba ula thoh ha ka peij jongu ha instagram, da kaba ong “Pha ka riewkai, ka riew shet kylla" bad ula ong shuh shuh “Khie leit sha ka jaka, kaba pha ju  ia bunkam borabor !!!!!!?".
Khadsan ngut ki briew, ki la iap ei, da kaba shah tep im, haba kawei ka iing shong briew, ka la khyllem ha Kondhwa, kaba ha Pune.
Katei ka la jia mynta ka sngi, dang step phyrngab, na ka daw jong ka jingjur slap palat ha katei ka nongbah jong ka Maharashtra.
Ym tang ki briew, hynrei, la iohi ia ki phew tylli ki kali, kiba pynieng ha phyllaw, ba ki la ngam bad shah tap khyndew lut khoit.
Ka Pune bad ka Mumbai, ki la mad ia ka jinghap slar kaba jur shi katdei naduh hynnin ka sngi, ha kaba la shim ba ka jingdonkam slap, na ka bynta U Jylliew 2019, ka la biang tang ha ka jinghap slap kaba ar sngi, ong ka khubor jong ka   India Meteorological Department official said.
Shillong:  Ka sorkar Jylla, ka la dep jied ia U bah BM Lanong, kum u MDC shu sieh jong ka Khasi District Council, hynrei kaba lyngngoh, ka long ba kiba bun ki MDC, kiba don ha ka kynhun synrop jong ka Council, kim tip satia halor katei ka jingjied ia U MDC shu sieh.
Haba iakren bad katto katne ki MDC, ki la pynsngew ba ia kane ka Executive Committee, la mihkhmat da ka kajuh ka kynhun, kaba don ha ka sorkar Jylla lane kaba ki tip kum ka United Democratic Alliance (UDA) bad kaba wan na ki ar tylli ki kynhun, kawei kaba hap ha ka Regional Democratic Alliance (RDA) bad sa kawei pat kaba hap ha ka Peoples Democratic Alliance (PDA) bad kumta, ha shwa ban jied ia u dkhot shu sieh, ka sorkar Jylla, ka la dei ban iakren shai bad ki MDC kiba don ha kajuh ka kynhun ha District Council bad ban pyntip ia ki, ia ka jingmut jong ka sorkar Jylla lane ban pan jingmut ruh na ki, ia uei u dkhot, uba ibit duh, u ban shimti ia katei ka kam.
La ong shuh shuh, ba kat kum ka kyndon jong ka 6th Schedule, ka kren shai ba U Lat ka Jylla, u dei ban jied ia uwei u dkhot, ban mihkhmat sha District Council, hynrei la ong shuh shuh ba ka dorbar jong ka Council, ka dei ban jied ia u dkhot lyngba ka rai jong ka iing dorbar bad ba kan ai jingmut sha U Lat ka Jylla bad la ong ha ka rule 6, Sub rule 1,2; ba 29ngut kin dei ki dkhot ban jied da u paidbah, katba uwei pat un dei u dkhot ban jied da U Lat bad la kren shai, ba ka sub rule 2 for the purpose of sub rule 1, ka long ba ka Council, kan ai jingmut ia ka kyrteng jong U MDC, lyngba ka jingshong dorbar jongka, lada ka sngew donkam.
Kham mynshwa lah ban pynkynmaw, ba ha u snem 2014, ha ka jing iatan tyllai hapdeng U bah PN Syiem, kum U CEM ha katei ka por bad U Mukul Sangma, myntri rangbah ka Jylla, ka la mih ka jing ia pyneh na baroh arliang, na ka bynta ban jied ia U MDC shu sieh bad ha katei ka por, ka iing dorbar jong ka KHADC, ka la jied ia U bah J Reenborn, katba ka sorkar Jylla, kam shym la pdiang satia bad hangta ka jingjied MDC ba shu sieh, ka sahkut haduh ban da kut syndon ka por jong ka dorbar KHADC, ha u snem 2019.
Shillong:   Ka Committee kaba la thaw ka National Green Tribunal (NGT) myn hynnin ka sngi, ka la shong ha ka sien kaba 15 ha kane ka nongbah Shillong ban lum jingtip ia ka jinglong jingman ka kam ba iadei bad ka mariang na ka jingtih deiwong.
Haba kren sha ki lad pathai khubor, u chairman ka Committee u nongbishar ba la shongthait, u BP Katakey u la iathuh ba katkum ka North East Space Application Centre (NESAC), kaba leh ia ka jingpule bniah ia ki par dewiong ha East Jaintia Hills, ka la lap ba ki don palat 24 hjar tylli ki jaka tih dewiong ha katei ka district.
“La ai jingtip ia ngi ha kaba iadei bad ki jaka buh dewiong.
Katkum kane ka jingai jingtip jongki, ki don 24392 ki par dewing ha East Jaintia Hills bad ka dei kaba jur bha", la ong ua Katakey.
U la ong ba na ka jingpeit bniah da ka Satellite image,  la iohi ia ki nala, ki wah ki jakhlia na ka jingtuid ki wah na jaka tih dewiong, lehse na ki krem bym tap ba shu ieh kumto.
Bun ki wah ha Jaintia Hills kiba don ha jaka tih dewiong ne ba pyniaid sha wah ki jaboh lut.
U la ong ba ka  North East Space Application Centre (NESAC) kaba dei ka tnad na ka sorkar pdeng ka leh ia ka jingdro map ia ka East Jaintia Hills bad kin sa wanrah ia ka kaiphod shen sha ka committee ha ka sien shong kaba bud.
U la iathuh ba ka Committee kan shong biang ha ka 22 bad 23 tarik u Naitung ban wan ban iakren kham bniah halor ka jingioh ia ki kaiphod ba la wanrah da ki kynhun mynta ka sngi.
Ha kane ka sngi, la wan ai kaiphod da ka Growdiesel Venture kaba la leh ia ka kam ba iadei bad ka jinglong asid ki wah.
Nangta ka Meghalaya Mahacoal Mine pvt Ltd, kaba iadon bynta lang bad ka Meghalaya Coal Mine bad ka MMDC bad kan wanrah biang ia ka kaiphod ha ka jingiashong ban sa long namar ba ka la dep ban ai kaiphod ruh ha u snem 2010 hynrei ka Committee ka kwah ba kan don ka jingpynkylla.
U Katakey u la iathuh ba la iathuh ba ka jingshalan ia u dewiong ka dang jur wat hadien ba la kut ha 31 tarik Jymmang mynta.
Ka la don ka jingpyniaid ia u dewiong ha kaba u SP ka Bhoi ula kubur ba ki don ki trok ba kit dewiong bad la rejister kawei ka jingjia.
U la ong ruh ba la ioh pdiang 4 tylli ka jingujor bad kawei ka jingujor ka dei ka seng na Guwahati ba ka jingshalan beain ia u dewiong ka dang iaid bha bad na ka liang ka Committee, ka la pan jubab na ki BSF, kiba la kubur ba kila ioh ban talasi ar sien, ha kaba ha kawei ka sien la lap kumba 120 trok bad ha kawei ka sien kumba 140 trok kit dewiong kiba leit pynhap dewiong shabar khappud hynrei ki don ki kot ki sla bad namar ba ki BSF kim ioh bor ban talasi ia ki kot namar ba ia kane ka kam, lah ban leh tang da ka tnad Custom hynrei ki ophisar ka Custom kim wan mynta ka sngi.
U la iathuh ba ia kiwei kam, yn iakren ha ka sien shong jingialang kaban long ha u bnai ban wan.
Shillong:   U Syiem ka Hima Nongspung u Paiem Patrick Syiemiong u la pan por 4 taiew na ka KHADC ban pynbiang ia ki jingkhein jingdiah jong ka Hima, hynrei ka Council ka la ai por tang ar taiew ba un pyndep.
Ha ka jingshisha, ka KHADC ka la buh sngi ban shim bishar myn hynnin ka sngi ia u Syiem ka Hima Nongspung, hynrei u la phah da u nongiasaid ain, ban pan por namar ba um pat lah ban pynbiang ia ki jingkhein jingdiah.
Ia kane la iathuh da u Dy.CEM ka KHADC u bah Pyniaid Sing Syiem hadien ba la shim bishar.
Ka KHADC ka la khot bishar ia u Syiem Nongspung halor ka kynrum kynram ki kam pisa pilain, bad ka jinghuri hura Shnong.
U Dy.CEM ka KHADC ba peit ia ka Elaka u bah Pyniaid Sing  u la iathuh ba ka Council ka la khot bishar ia u paiem Patrick hadien ba la ioh ia ka jingujor na ki ar kynhun ba ujor pyrshah ia u Syiem.
Kine ki ar kynhun ba la ujor pyrshah ia u syiem ki long  u Sordar Raid Warmawsaw, Umsohbar bad  ka kynhun u bah Killing Rani.
Ki la ujor halor ka jingbym biang ia ka rukom pyndonkam ia ka pisa ka Hima bad ka jingiapait iapra shnong.
“Ngi khot ia ki 2 kynhun ba la ujor pyrshah ia u Syiem, hynrei na ka liang u Syiem, ula pan por 4 taiew hynrei ka KHADC ka la ai por tang 2 taiew namar ba kane ka jingbishar ka la don teng la 4 sien mynta", la ong u bah Pyniaid.
U la ong ba ka Council ka la bthah ia u Syiem ban wanrah ia ki kot ki sla ba iadei bad ki bank, ki kam pisa tyngka bad kiwei ki kot ki sla ha ka jingshong bishar ban sa wan.
Kawei pat ka jingkhot bishar mynta ka sngi, ka long hapdeng ia u Syiem ka Nongspung u paiem Patrick Syiemiong bad ia u Secretary bah Michael Warjri hynrei namar ba la ioh jingthoh na u bah Michael bym lah ban wan namar bym khlain bha ka met, la pyntud noh ia kane ruh.
Ia u Syiem bad u secretary la khot hajir halor ka jingmih ka kynrum kynram ba iadei bad ka jingai NoC ia ka Assam ban shna surok ha ka thain khappud bad ka Assam jong ka Hima Nongspung.
Shillong:  U Additional Deputy Commissioner ba dei peit ia ka  Pynursla Civil Sub-Division, u  la pynjari ia ka kyndon 144 CrPC ban khang pyrshah ia baroh ki kali bad  ki trok kiba kit palat   iaka 9 ton kiba iaid ha jingkieng Dawki.
Na ka liang jong ka ophis jong u Additional Deputy Commissioner kala pynjari ia kane ka hukum ha dien ba la ioh jingtip ba ki trok kit mar kiba iaid na kane ka jingkieng kila kit palat ia ka 9 tone kaba long pyrshah ia kaei kaba la buh na ka ophis jong u Executive Engineer, PWD (Roads), National Highway Division, Shillong,kaban nang pyn ap jingma shuh shuh iakane ka jingkieng bad kaleit kawan jong u paitbah.
Shillong: Myn hynnin ka janmiet u myntri rangbah ka jylla u Conrad K Sangma u la leit ban sakhi ia ka jing wan iew krismas ki briew jong ka jylla Meghalaya.
Ha ka jing shem jong u, u la lap ba ki briew ki wan tuid bha sha Khyndai Lad na ka bynta ban pynkhreh ia ka krismas 2019.
Hadien ba u la wan jngoh ia ka khyndai Lad u myntri rangbah ka jylla u la rung hapoh ka dukan sha Delhi mistan ban dihsha ryngkat ba ka jing ai khublei ia ki briew ha lynti.
Kamkai suda tng ban shu pynbyrnia, shu kwah nguid pre ba kum bakla khlei ialade, bad na bynta ka shuki bad tap eit miaw na bynta ka para jng u?.
Ha ka Special Session jong ka Meghalaya Legislative Assembly kaba la long hynnin ka sngi ha ka Nongbah Shillong, u Chief Minister, Shri Conrad K.Sangma, ha ka jubab jong u ia ki jingpanjingshai na kiba ki MLA, u la kren ia kine ki kyntien kumba la paw ha ka Shillong Times dt.20.12.19 – Quote “Conrad pointed out that by the Notification of December 11 this year, which included Manipur under ILP, the Centre has changed the Preamble of the Eastern Bengal Frontier Regulation Act and the word Khasi-Jaintia was deleted though it was there in the earlier.
" Unquote  Haba phai sha ka Preamble jong ka Eastern Bengal Frontier Regulation, 1873 la thoh kumne – Quote “Preamble.
– [Whereas the Secretary of State for India in Council has by Resolution in Council, declared the provisions of Act 33 Vict.
, Chap.3, section 1, to be applicable to the districts of Kamrup, Darrang, Nawgong, Sibsagar, Lakhimpur, Garo Hills, Khasi and Jaitia Hills, Naga Hills, Cachar [* * *];" UnquoteKaba pyni shai kdar ba ka ILP ka la treikam ha Garo Hills, Khasi bad Jaintia Hills naduh ka por synshar ki British katba kum katei ka Preamble ba la kdew haneng bad ka iai bteng kumta haduh ka 10 tarik December, 2019.
Ka Repealing Act, 1897 ka la pynduh noh ia ka Garo Hills.
Ka jingkylli ka long – Balei ka Sorkar India ka weng jyndat ia ngi na ka Preamble jong ka Eastern Bengal Frontier Regulation, 1873 ha ka 11 tarik December, 2019 ha ka juh ka sngi ba la passed ia ka Citizenship Amendment Bill ha Raja Sabha, kata, hadien ba la lah passed ha Lok Sabha ha ka 10 tarik Decenber, 2019 bad ba tang ha ka 12 tarik December, 2019 la soi u President ka Ri India bad ka CAB ka la kylla long ka Ain (Act), kata, ka CITIZENSHIP AMENDMENT ACT, 2019 bad ha kajuh ka sngi ba la pynrung thymmai ia ka Jylla Manipur hapoh ka Preamble jong ka Eastern Bengal Frontier Regulation, 1873, bad weng ia ka Khasi Hills bad Jaintia Hills bad kumba ka paw ia ka Garo Hills ruh?Kane ka pyni shai kdar ba ngi la dei ban ioh ILP lada u Chief Minister, Dr.Mukul Sangma, u la sngap ia ki paidbah kiba pan ILP ha u snem 2013, lane lada u Chief Minister, Conrad K.Sangma, u la sngap ia ka jingkyrpad jong ngi na KHADC hadien ba ngi la passed da ka Council ban pyntreikam noh ia ka la ILP (Eastern Bengal Frontier Regulation, 1873) ha u October 2018 hapoh ki jaka jong ka KHADC, hynrei u Conrad K.Sangma ha jingkren jong u lyngba ka Northeast News u la ong ba ka ILP ka dei ka ain kaba la rim la 100 snem (ILP is a hundred years old law).
Mynnin hapoh Assembly u Chief Minister, Shri Conrad K.Sangma u da pynbna khain bha ia ka kyntien Khasi bad Jaintia Hills District la weng noh na ka Preamble jong ka Eastern Bebgal Frontier Regulation 1873 ha ka 11 tarik December, 2019.
Ka Iing-dorbar (Assembly) hynnin ka sngi 19.12.2019 ka la dei ban ther tyngeh ia ka Sorkar BJP, balei ka weng kyndit kynsan ia ka Garo Hills, Khasi and Jaintia Hills, kata, ha ka por ba ka Jylla Meghalaya baroh kawei ka la donkam eh ia ka ILP hadien ba la long ain ka CAB.Ka iing ka la dei ban dawa ia Sorkar MDA ba dei ban mih noh na ka NDA mynnin hi ka sngi.
Ka Resolution ruh kam dei ban kyrpad ban ioh ILP hynrei ba ka Sorkar India ka dei ban thep biang ia ka Khasi and Jaintia Hills bad lada long ia ka Garo Hills District ruh kumjuh kumba ki la don naduh shwa ban mih ka Ri India.
Ka Resolution ka dei ban kdew ruh ba ka clause (2) jong ka Article 372 ka Constitution ka India ha kaba u President ka India u la pynmih ia ka Notification dated 11 th December, 2019 ka dei ka bym lah ban ieng namar ka clause (3) (a) ka thoh kumne Quote “Nothing in clause (2) shall be deemed – (a) to empower the President to make any adaptation or modification of any law after the expiration of (three years) from the commencement of the Constitution.
" Unquote Kata, ba u President um lah shuh ban leh ei ei halor ki ain kiba la don shwa ka Constitution (Pre-Constitution Laws) kum ka Eastern Bengal Frontier Regulation, 1873 hadien ba la kut KI LAI SNEM naduh ba la sdang ka Constitution ka India; ka Constitution jong ka India ka treikam naduh ka 26 tarik Jannuary, 1950 kumta hadien ka 1953 um lah shuh ban pynkylla ia kano kano ka bynta jong ka Eastern Bengal Frontier Regulation, 1873.
Dei tang ka Parliament kaba dang lah ban wan rah ia kano kano ka jingpynkylla ia ki ain kiba la don shwa ka Constitution ka India.
Kan bha shibun ba lada u Chief Minister bad ki MLA badonburom ka Meghalaya Legislative Assembly ki khot biang ia ka Special Session bad ia thir bha ia kane ka kam thurmur.
Ka paw shai kdar ba ka Sorkar India kam kwah ban buh kyndon kumne : Shim ia ka ILP bad duh noh ia ka Sixth Schedule lane hun bad ka Sixth Schedule ha baroh kawei ka Meghalaya bad khlem ILP.Hynrei ma ngi namar ki ain ba la thaw katkum ka Paragraph 19 (1) (b) (3) jong ka Sixth Schedule ka Constitution of India kaba dei shisha ka Paragraph kaba kyrpang bad ba don bor na ki Paragrapha baroh jong ka Sixth Schedule bad ba la da pynskhem ruh da ka Supreme Court badonburom, ngi don lang ia ka Sixth Schedule bad ka ILP.Nga kyrpad ia ki Seng Bhalang baroh ban ia wan lang ha kawei ka shatri na ka bynta ka jingialeh bathymmai da ka mynsiem kum shipara lymda kumta ngin pyniap da lade ia lade.
Kam long shuh ban ngin pynmih ia ki paidbah ha ki lynti syngkien namar ka kam ka long kaba khia katta katta,  kaba dei ban ia thir bha jai, ngim dei ban ailad ban mih ka law and order situation namar duhnong hi kiba paidbah la jong ha kiba bun ki bynta, ngin tied ai u bsein khlem da pynkhein ia u dieng.
Ngi biang lut ki kyndon ain baroh.
Khublei,H.S.Shylla, Ex-MLA.Shillong: Ki shipai iada khappud lane ki Border Security Force (BSF), ki la ioh kurup kyiad na thain Borsora South West Khasi Meghalaya.
Ha ka 20 tarik nohprah 2019 haka por 9 baje mynstep ki shipai jong ka 170 BN BSF ki la ioh ban kurup haduh 25 synduk ka kyiad ba shondor kumba 65,916 tyngka na khappud ha ka shnong Borsora.
Lyngba ka jing ioh jingtip ba don ki briew ki ba mut ban shalan tuh ia ka kyiad sha ri Bangladeh lyngba ka khlaw, ki shipai BSF ki la pynap shyrip ia ki kynhun ban pyn pulom ia ka jing thmu jong ki briew bym ithuh satia.
La ioh jing tip ba ia kine ki kyiad la wanrah na ka shnong Nongjri ka ba hap hi hapoh ka South West Khasi Meghalaya.
Lyngba ka jing ioh kurup kyiad myn hynnin ka step ki shipai BSF mynta u snem ki la ioh ban kurup haduh 1915 ki bilor kyiad ki ba shongdor haduh  2,76,735 tyngka.
Shillong:Ka Goa kala pynliem ia ka Meghalaya ha ka inning da 8 run ha ka jingiakhun ba-ar jong ka Ranji Trophy mynta ka sngi Thohdieng ha Goa.
Ka Meghalaya kaba tied nyngkong ka la ioh ban kamai 203 run bad shah pynhpa baroh ki wkt ha sngi nyngkong, u Ravi Teja ula kamai 81 run ban iarap ia ka Meghalaya.
Ka Meghalaya ka la pynliem 3 wkt ha ki 40 run, lyngba u Abhay Negi bad Dipu Sangma.
Hadien ki nongtied ki la ialehkai bha, Snehal Kauthankar ula kamai 179 run bad Sumiran Amonkar 129 run ban iarap ia ka Goa ban ioh kamai haduh 463 run bad shah pynhap baroh ki wkt, bad tam ia ka Meghalaya da 260 run.
U Negi ula khur 5 wicket (5/90) katba u Mark Ingty (2/30), Sangma (2/47) bad Sajay Yadav (1/102) ki nongkawang bol kiba ka khur wkt.
Ka Meghalaya kan duh ia u Teja ha ka second innings namar b aula mynsaw bad u hap ban shong thait shwa, kumta kiwei ki nongtied ki la hap ban mih madan kum u Punit Bisht ba la kham paw ula kamai 51 run, kumjuh u Negi ula kamai 50 run (half-century).
Kumta, ka Meghalaya ka la ioh ban kamai 252 run, bad pynlong ia ka Goa ban khur ia ka nam jop da 8 run.
Shillong: U Chairman ka Confederation Of Meghalaya Social Organisation  u bah Robertjune Kharjarin u la ong ba ym tang ka Inner Line Permit ka ba lah ban iada ia ka Ri bad ka jaitbynriew, hynrei ka Jylla ka donkam ruh ia ka jingpyntrei kam ia ka NRC ka snem ka ba ot kyrteng jong u snem 1971 ka ba don ia ka ain jong ka detect,delete bad deport.
Ha ba iakren bad ki ladpathai khubor  ha Shillong Press Club u bah Kharjahrin u la ong ban iada ia ki Jaitbynriew tang ka ILP kam pat biang, hynrei hadien ba ka Sorkar Pdeng kan pyntrei kam ia ka ILP ha ka jylla jong ngi, ngin dawa sa ka jingpyntrei kam noh ia ka National Registration of Citizen  ha ka Jylla.
Kumjuh u la ong ruh ba ka donkam ruh ia ka pynkylla Schedule Tribe order jong  ka snem 1950, kata ka long ba tang ki trai jylla ki ba long jaitbynriew jong ki khasi Jaintia bad Garo kin ioh ia ka ST.Na ka liang ka COMSO ka la rai ba kan ym pdiang ia ka CAA bad kan ujor ruh ha Supreme Court jong ka Ri India ha shuwa ka 22 tarik u kyllalyngkot 2020.
Shillong: Kawei ka kali Maruti car, ba don ia u nomber plate Ml O5-N-919, ka la shah thang ha hynriew kilo hajan Kyrdemkulai Ri-Bhoi District Meghalaya.
Kane ka la jia hapoh 7 baje janmiet ka 19 tarik nohprah 2019.
Ia kane ka kali la niah da u Gilbert Eddie Kharbithai u ba shong ba sah ha North Eastern Police Academy (NEPA) Umsaw u ba trei kum u Assistance Electrician hapoh ka MeECL Kyrdem kulai.
Ha kane ka jing shah thang ka kali u nong niah u bah Gilbert Eddie Kharbithai u la mynsaw bad la pynkit nyngkong sha Umsning CHC bad hadien la pynkit noh ioh u sha Civil Hospital Shillong ban phah sumar.
Halor kane ka jing jia na ka liang ki pulit ki dang pynlong ia ka jing tohkit.
Shillong:  Ka District Magistrate, East Khasi Hills District has, ka pynbna ba la pynjynsur ia ka korphiw, na ka bynta 16 kynta ha ka 20tarik Nohprah 2019 bad katei kan sdang naduh ka por 5baje mynstep bad kan kut haduh ka por 9baje mynmiet.
Shillong: Ka Hynniewtrep Achik National Movement, ka la dawa ia ka Sorkar Jylla ba ha u snem 2020, ka dei ban pynbeit noh ia u pud u sam hapdeng ka jylla Meghalaya bad Assam bad u pud u sam jong ka Ri India bad ka Ri Bangladesh.
Ha ba ia kren bad ki lad pathai khubor ha Shillong Press Club u president ka HANM U bah Lamphrang Kharbani u la ong  ha u snem thymmai 2020 na ka liang ka HANM ngi kyntu ia  ka Sorkar jylla bad ka Sorkar Pdeng  kan wanrah noh Sa kawei ka resolution ba dei ban pynbeit noh ia u pud u sam hapdeng ka Meghalaya bad Assam bad kumjuh hapdeng ka Ri India bad Ri Bangladesh.
Kane ka long ka phang ka ba ktah jur ia ka jylla jong ngi namar naduh ba  la ioh ia ka jylla, ki nongialam jong ngi ki shu kmen ba ki la ioh la ka jong ka jylla hynrei ki khlem da pyrkhat ia u pud u sam.
U la ong ruh ba ka jingshah thom bor ka jingiuhroit jong ki para ri khamtam ia kito ki ba sah ha ki jaka ba khappud ka long ka ba la ju sakhi barabor, ngim kwah ba ka Sorkar Jylla kan shim sting ia kane ka bynta namar ba ka dei ka mat ka ba la slem bah bad ka la dei ka por ba kin shim khia noh ha kane ka jing pynbeit ia u pud u sam.
Ka jingpynbeit ia u pud u sam ka long kaba la donkam mardor namar hadien ka jingpdiang jong ka Sorkar jylla ia ka ILP, ka donkam ban tip ha kano ka jylla ngi don.
Na ka liang ka HANM ha u bnai Rymphang 2020, kin leit ban ia kynduh ia baroh ki MLA ban pynsngewthuh halor kine ki mat.
Shillong:  U myntri rangbah ka jylla u Conrad K Sangma mynta ka sngi u la pynbna ba ka sorkar Meghalaya kan ai ‘Christmas gift’ ia ki nong trei sorkar da ka ba kin ioh ia tulop ‘advance’ jong u bnai Nohprah 2019.
“Ngi la pynbna ba baroh ki nong trei sorkar kin ioh advance ia ka tulop jong u bnai Nohprah 2019 ka ban long ruh ka Christmas gift ia ki" la bynrap u Conrad K Sangma.
Nalor ka tulop jong ki nongtrei sorkar, sorkar Meghalaya kan pyllait ruh ia ka tulop ki nongtrei ‘mustor rolls’ bad ia ki ‘bills’ jong ki kontractor.
Shillong:      U MLA ka BJP u bah Sanbor Shullai ula ong ba u nongialehkai uba kilanmet tista, u lah ban iakhun na kano kano ka party namar ka party ka dei tang ka sopti.
U bah Sanbor ula kren ia kane haba kyrshan ia ka Inner Line Permit (ILP) haba u shim bynta ha ka jingiatai halor ka ïing dorbar mynta ka sngi.
Ka jingkren jongu, ka long ruh ka jingpynphai jubab ia ka jingai jingmut u MLA ka North Shillong u bah Adelbert Nongrum, ba ar ngut ki MLA ka BJP kata u bah AL Hek bad bah Sanbor Shullai ki dei ban mih noh na ka party kum ka jingpyrshah ia ka jingpynlong ain ia ka Citizenship Amendment Act 2019.
“Lada praktis tista, lah ban iakhun na kano kano ka kynhun namar ba ka jingiada ia ki trai shnong ka dei kaba hakhmat duh bad ka party lei ka dei tang ka sopti", la ong u bah Sanbor.
Ula pynkynmaw ba ha ka 17 Kyllalyngkot 2018, u la phah ia ka dorkhas sha u Narendra Modi bad Amit Shah ha kaba iadei ka jingpyrshah ia ka CAB bad kyrshan ban pyntreikam ILP.“Ha ka 29 Kyllalyngkot 2018, nga la leit sha ka rally ha madan Student ba la poi kumba 80 hajar ngut ki paidbah, ki ong em em wat leit bah Sanbor ba duna pulit kim lah ban iada namar ba bun ki paidbah hynrei nga ong em.
Nga pyrkhat ba lada shah hiar thma ha katei ka sngi kan long ka rekod", la ong u bah Sanbor.
Ula ong ba ha ka jingialang ka BJP ha Delhi, u la aiti ia ka dorkhas ha u Modi, bad ha u Lat ban phah sha u president ban pynlait ia ka Meghalaya na ka CAB.Ula kyrshan ba dei ban pyllait pura ia ka Meghalaya na ka CAA ym tang na ka Sixth schedule bad ula kyrshan ruh ban pyntreikam da ka ILP ha ka jylla.
Shwa ia kane, haba kyrshan ia ka rai ban pyntreikam da ka ILP ha ka jylla, u bah Adelbert Nongrum u la ong ba ki don 3 jait ki briew ha kane ka pyrthei, kawei ki dei kito kiba leh, kawei kito kiba shu peit bad kawei pat ki dei kito ki bym tip kumno ban leh bad kyrmen ba ki MLA kim nym hap ha ka kyrdan tang kum ki nongpeit.
Haba kynthah ia ka BJP kaba la wanrah ia kane ka ain CAA, u bah Adelbert ula ong, “Ki MLA ka BJP ha kane ka jylla ki dei ban mih noh na ka party shi syndon bad ha kane ka por".
U Adelbert uba kren da ka sur kaba jam, u la ong ba ki 60 MLA ki dei ban kyrshan ia ka ILP bad kane ka dei tang ka jingsdang.
“Haba ka sorkar phareng ka mut ban mih noh na kane ka ri Khasi, kala kylli, kaei ba phi kwah ba ngin leh, ka jubab jong ki kpa tymmen ha kato ka por ka long, “ieh ia ngi kumba phi lap ia ngi", la ong u bah Adelbert.
Ha kawei ka liang, u MLA ka Mawkyrwat u bah Renikton L Tongkhar  haba shim bynta ha kane ka jingiatai u la ai khublei ia ka sorkar MDA na ka bynta ka jingwanrah ia ka rai ban pyntreikam ia ka ILP ha ka jylla.
Ki sengbhalang kila dep iakhih la slem ia kane.
“Ka HSPDP kala dep kular ha ka elekshon ba ka ILP ka dei ka mat kaba kongsan.
Ka ILP kala pyniatylli ia ki paidbah ka jylla watla ngi iapher ha ka kynhun, ha ka party", la ong u bah Renikton.
Ula ong ba kaMDA ka dei ka sorkar jong ki paidbah namar ba ka ieng bad ai ia ka jingangnud jong ki paidbah.
Ula ai khublei ia ka Congress kaba kyrshan ia ka ILP."Tang ka jingioh ILP kam mut ba ngin duh ia kiwei ki ain ba iada ia ngi hynrei ngi donkam ki ain ban iada ia ki trai shnong", la ong u MLA ka Mawkyrwat.
Katba u MLA ka Ranikor u bah Pius Marwein u la ong ba kum ki riewlum ym don lad lait ban iada na ka jingpyntreikam da ka ILP.“Nga sngew kmen kum u MLA ban iadon bynta ha kane ka rai.
Nga kyrpad ia ki paralok thaw ain, to ngin iaklet ia ka jingsngew party, bad kyrshan ia kane ka rai", ula ong.
Kumjuh u bah Lambor Malngiang u MLA shimet na Nongkrem ula ong ba u kmen ba ka sorkar kala shim da ka rai ia ka ILP.“Ka CAA kala pynkhein ia ka riti synshar ka ri halor ka jingiaryngkat hakhmat ka ain.
Kane ka ain ka mut ban pyniap ia la ki khun da kaba wanrah da ki briew nabar", la ong bah Lambor.
Ula ong ba ka jingai ILP ia ka Manipur kala plie lad ia ka Meghalaya ban ioh ILP namar ba ka Garo Hills kam don ILP.“Hadien ba la ioh ia ka ILP, ki syntiew kin nang phuh nang phuh shuh", la ong bah Lambor.
Kumjuh u Saleng A Sangma ula pynpaw ia ka jingsngew kmen ba baroh ki seng sain pyrthei kila iatylli.
Hadien ba la mong, mynta la iawan lang.
"Nga kyrpad ia ka sorkar mynta ban nym bud than ia ki dienjat kiba rim, pyrshang ban leh da kumwei.
Ngim lah ban pdiang ia ka CAA namar ka pynkhein ia ka jinglong laitluid ki niam bad dei ban pyndam noh ia ka", ula ong.
Katba u bah Balajiedkupar Synrem  u la ong ba la pynlong ia ki 60 ngut ban shong dorbar kyrpang ka dei namar ka CAA.Ngi dei ban tip mano ba wan sha ing, bad halor kane ka donkam da ka ILP.U bah Jason Mawlong ula ong ba ka CAA kala shet ia ka nongrim ka jingiatylli hapdeng ki jingbun tylli.
Shillong:  Ki pulit ka jylla Meghalaya naduh ba sdang ka jing iakhih pyrshah ia ka Citizenship Amendment Act 2019 (CAA) ki la ioh ban kem haduh 16 ngut ki ba thaw jing klumar hapoh ka nongbah Shillong.
Ka tnad pulit ka la ai mukotduma haduh 41 tylli hapoh ki kyndon ka Prevention of Damage to Public Property (PDPPA) bad ka Meghalaya Maintenance of Public Order Act (MMPOA).
Kat kum ki kyndon jong ka MMPOA kino kino ki kynhun ki ba khot ia ki jing iakhih kin shah pynngat hapoh kine ki ain.
Hapoh ka thanad Lumdiengjri ki pulit ki la mudui ejahar haduh phra tylli bad kem ar ngut kiba kynthup ia u Meban pynshngain Sun bad u Nelford Rymnai.
Hapoh ka thanad Mawlai ki pulit ki la kem ia saw ngut ki ba kynthup ia u Rijied Dohtdong, Raymon Kharthangmaw, Aiborlang Shadap bad u Edelbert Rapsang.
Ki pulit ki la mudui ejahar haduh 10 tylli ki case hapoh ka Sardar Thanad bad kem ruh ia 10 ngut ki nong pynklumar kiba kynthup ia u Wanshwa Sun, David Sawian, Hamshwa Laitphlang, Robert June Lyngkhoi, Wilborn Wahlang, Samson Bynnud, Mankupar Bakai, Mebanri Bynnud, Kontathumai Lyngdoh bad u Stowell Chyne.
Nga shu kwh ong ba ngi ki paitbah ngin sa leh da kaba tyngeh… Wat lada ka poi sha ka umsnam rh ngim salia….
Tangban iada ia ka ri u lajong wat da u kpa u pulit ne da wan uei2 rh sa shu ia peit nangne shakhmat kan jia au….
Lda ym don uba shohler ban ialam shakhmat2 bad lda ym don jngthmu ban ai ika hok bad kyrshan ia kba u paidbah  kwah….
wat ak hero namar jynjar kai ki kmie ki kpa plus ka shah hit ha pulit khasi hi.
Yn nym don hi ruh uno2 u riew khasi ban ialeh pyrshah ia ki jngsniew bad lda don ruh yn nym don hi u ban trei hok tng ki riew die bad ki riew kjit suda…da ia puson bha ioh poi ruh….
Nongstoiñ: Ka Seng Hynniewtrep Youth Council (HYC) Maweit Circle ka pynpaw ia ka jingsngewkhia kaba jur halor ka jingbym pat treikam satia ki tower jong ka Jio Company kiba la wan ban pynieng ha kiba bun jaka jong ka thaiñ Maweit mynta la kumba ar taiew eie ei.
Haba iakren sha ki lad pathai  khubor na ka liang jong u Samla Jeremiia Dkhar President ka HYC Maweit Circle u la ong ba naduh ba la duh noh ka Network jong ka Aircel ka thaiñ Maweit kala mad ia ki jingeh ha kaba iadei bad ka jingpyndom ia ki mobile phone.
Shuh shuh u la iathuh ruh ba hadien ba ka kompani Jio kala wan ban pynieng ia ki tower na ka liang jong ki paidbah kila dap da ka jingkmen kaba khraw namar kila ap khmih lynti ba shen kin sa lah ban pyndonkam biang ia ki mobile ha katei ka thaiñ pynban ka jingsuki ban treikam jong kitei ki tower jio kala pynsah umdum ia u paidbah ka thaiñ Maweit.
Kumta ha kaba iadei bad katei ka bynta na ka liang jong ka HYC Maweit Circle kala dawa na kibor ba dei peit ia kitei ki tower jong ka Jio kompani ba kidei ban shimkhia bad ban pyntreikam noh mardor bad na ka liang jong ka Seng ka ai por ruh ia katei ka kompani tang 3 sngi ba kadei ban pyntreikam noh ia kitei ki tower lem kumta na ka liang jong ka Seng kan sa shim da kiwei pat ki sienjam kiba tyngeh.
Shillong: Ki jaid bynriew Marwari ki ba don ha Shillong, ki kyrshan ia ka jing dawa Inner Line Permit (ILP) hapoh ka jylla Meghalaya.
Ki jaid bynriew Marwari ki ba don ha nongbah Shillong ki la pynpaw ka jing pyrshah ba jur ia ka Citizenship Amendment Act 2019 (CAA) bad dawa ba ka sorkar kmie ka dei ban pyntreikam mardor ia ka ILP hapoh u pud u sam ka jylla Meghalaya baroh kawei.
Ha ka jing ialang ka ba long ha ka 18 tarik nohprah 2019 ki jaidbynriew Marwari ki la pynpaw ruh ba kin kyrshan tyngeh ia baroh ki sengbhalang ki ba dawa ILP hapoh ka jylla.
Ki jaidbynriew Marwari la pynpaw ruh ba ki la ia im lang ba ki jaitbynriew jong ka jylla Meghalaya naduh u snem 1800 khlem kano kano ka jing ia kynnad hapdeng jong ki bad kane ka pynlong ia ki ba kin pyrshah jur ia ka CAA 2019 bad kyrshan tyngeh ia ka jing dawa ILP hapoh ka jylla.
Ki jaidbynriew ki la dawa ruh na sorkar Meghalaya bad na baroh balang ba ki dei ban wanrah jing suk biang hapoh ka jylla khamtam ha ka ba dei bad ka tnad jngoh kai bad ka tnad khaii pateng hapoh ka jylla.
Shillong: U nong iasaid ain hapoh ka Supreme Court ka ri India u bah Peter A Dohkrut u la kam ba ka jing kren ka MLA ka seng Congress ka Ampareen Lyngdoh halor ka PIL pyrshah ia ka CAA 2019 ka la pynduh mynsiem ia bun paidbah namar ba ka ong ba ka Supreme Court kam treh ban pyn sngew ia ki PIL pyrshah ia ka CAA hapoh ka Supreme Court.
U Peter A Dohkrut u la ong ba ki la don haduh 60 tylli ki PIL ba la mudui pyrshah ia ka CAA 2019, bad ar tylli ki dei na ka jylla Meghalaya.
U la ong ruh ba ka Supreme Court ka la pdiang ia ki PIL bad ka la dep phah kyrwoh ruh sha ka sorkar kmie ban jubab ia ki ha u kylla lyngkot 2020.
U nong iasiad ain u la ong ba ka Suprem Court ka la buh ia ka tarik ban sngap ia kine ki PIL pyrshah CAA 2019 ha ka 22 tarik kyllalyngkot 2020.
“Ka kong Ampareen kam don hok re ban kren pynduh mynsiem ia ki paidbah ki ba shaniah ia ki PIL ba la mudui hakhmat ka ing bishar ba khlieh duh ka ri, namar ka kong Ampareen ka khlem mudui PIL pyrshah ia ka CAA ha Supreme Court" u la bynrap.
U Peter A Dohkrut u la kyntu ruh ia ka sorkar Meghalaya ban mudui da ka PIL pyrshah ia ka CAA 2019 namar ka la iaid lait ia ka riti shynshar ka ri India baroh kawei.
Shillong:  U MLA shimet ka Mawphlang u bah SK Sunn u la pynpaw hapoh ka iing dorbar ba ki paidbah ka Mawphlang ki kyrshan ban pyntreikam da ka Inner Line Permit (ILP) ha ka jylla Meghalaya ban tehlakam ia ka jingwan rung ki briew nabar jylla.
Haba shim bynta ha ka jingtainia myn hynnin ka sngi hapoh ka dorbar kyrpang ka iing dorbar, u bah Sunn u la ong, “Khnang ban iada ia ki trai shnong na ka jingma na ka jingwan rung ki briew nabar, ki paidbah ka Mawphlang lem bad ki paidbah ka jylla, ki sngew ba ka jingdonkam ban pyntreikam noh da ka Inner Line Permit (ILP) ne ka Bengal Eastern Frontier Regulation 1873".
U bah Sunn u la ong ba ka jinglong jingman kaba don ha ri Bangladesh, ka long ka jingma ia ki briew ha kaba kin phet shnong noh namar ka jingkylla ka mariang ha ki snem ban wan.
U MLA ka Mawphlang uba la sot na ki jingtip bad ki jingiathir na kylleng ki jaka ka pyrthei, u la ong ba katkum ka jingtip bad ka jingkhein jong ki stad, ka ri Bangladesh ka dei kawei kaba shah ktah bha na ka jingkylla ka mariang ha kaba kan tap ia ka khyndew bad ha kate ka por, ki briew kin hap ban phet shnong bad kaba ma ka long ba kin wan rung sha India ka ri kaba don markhap bad ka.
U la ong ba na ka 4096 km ka khappud ka Bangladesh bad ka India, 2217 km ka don bad ka West Bengal, 856km ka don bad ka Tripura, 443km ka don bad ka Meghalaya, 262 ka don bad ka Assam bad 180 bad ka Mizoram.
“Katkum ka jingkren uwei u stad u Karim, la antad ba kumba 50 millian ne 50 lak ngut ki briew na Bangladesh kin phet shnong na Bangladesh haduh ban poi u snem 2050 lada ka jingkiew ka duriaw kan iai bteng", la ong u bah Sunn.
U MLA ka Mawphlang u la ong ba ha u snem 2019, ka Bangladesh ka don 163.59 million ki nongshong shnong ha kaba tang ki Muslim ki don 89.50 percent kaba mut 146.42 million katba ki Hindu ki don 9.6 percent kata 15.70 million ngut bad kiwei ki jaitbynriew ki don 0.90 percent ne 1.47 million ngut.
“Ka la donkam kyrkieh ia ka ain ban iada na ka jingwan rung ki briew nabar lym kumta ki rit paid ha kane ka jylla, kin shah tyllep ha kiwei ki jaitbynriew kiba heh paid", la ong u MLA ka Mawphlang.
Shillong:  Myn hynnin ka sngi, katba dang iaid shakhmat ka ‘special session’ ha ing thaw ain ka jylla Meghalaya, lah ioh khubor ba shah ktah kti u nong ialam ka seng Hynniewtrep Youth Council (HYC) jong ka Mawlai Circle u Donbok Kharlyngdoh hapoh State Central Library Shillong.
Kat kum ki khubor ba ioh lum katba U Donbok, u mut ban rung shapoh State Central Library ki la don kiba ia lum lang ha ka jingialang paidbah ka Khasi Student Union (KSU) bad ki briew bym ithuh, kiba la pyn sangeh ia ka kali ba u shong ba sdang ban ktah kti ia u.
Ha kane ka jing jia u Donbok u la mynsaw na ka bynta jong ka khlieh bad ka kali jong u ruh ka la shah pyn julor malu mala.
Nalor katne ka la don ruh ki khubor hamsaia ba u Robert Kharjahrin u ba dei President jong ka HYC ruh u la shah ktah kti, tangba ha ba kren ba ki lad pathai khubor kam dei satia kumta.
Shillong: Ka dorbar kyrpang ka ïing dorbar thaw ain ka jylla Meghalaya mynta ka sngi, kala mynjur bad pdiang da kawei ka sur da ka rai ban pyntreikam ia ka Inner Line Permit ne ka Bengal Eastern Frontier Regulation 1873 ha ka jylla Meghalaya baroh kawei bad dawa ruh ban pyllait pura ia ka Citizenship Amendment Act 2019.
Ia kane ka rai ba la wanrah da u myntri rangbah ka jylla u Conrad K Sangma, la pdiang da baroh ki MLA naduh ka liangpyrshah bad liangpyrshah khlem don ba pyrshah.
Shwa ban shim ia ka rai, la iathir ia kane ka mat haduh saw kynta eiei.
Haba jubab ia ka jingiatai nia, u Conrad ula ong ba kane ka rai kaba shim da ka ïing dorbar kam donkam ban pas da ka Parliament hynrei ka donkam tang ban shu pynbna da u president ka ri ba kan treikam ha ka jylla Meghalaya.
U Conrad ula ong ba kala don ka jingiakren ia ka Meghalaya  Residents Safety and Security Act (MRSSA) ban pyntreikam noh mardor da kaba kynthah ba ka sorkar kam leh eiei.
“Nga kwah ban pyntip ba kane ka ain kala long ain ha u snem 2016 bad ha u snem 2018, ka sorkar kala shim ia ki lad ki lynti bad, ka jingong ba ka sorkar kam leh eiei kam dei kaba shisha.
Kane ka sorkar kala thaw ia ka Task Force bad hadien kane, la shim ia ki lad ki lynti ban pyniaid ia ka kam bad kawei ka dei ka jingeh ban ioh jaka ban tei ia ki jingdonkam bad kane ka sorkar kala lah ban sdang ia ka kam ha Ri Bhoi, Umkiang, ha Bajengdoba, ha Mendipathar ka steshin rel ka kam ka la iaid 80 percent, ki kam  kiba dei ki jaka ba bunkam ne bun kiba rung ba mih kila iaid.
Kane ka sorkar kam shong kli kti", la ong u Conrad.
U myntri rangbah ula ong ba kumba 90 percent ki dkhot ka ïing ki kmen ban shim rai halor ka ILP hynrei ki don ba pynpaw ka jingarattien bad kane ka dei ka jingkren ibein ia ki paidbah ba kwah ILP.Haba kynthah ia ka sorkar Congress kaba rim ka bym sngap ia ka sur u paidbah ba dawa ILP, u Conrad u la ong, “Haba ka sorkar pdeng mynshwa ka weng ia ka Meghalaya na ka ILP, balei ki sorkar barim ki sngap bad balei ki sorkar ha ki snem ba la dep, kim leh eiei haba ki paidbah ki dawa ILP bad mynta pat kila dawa ILP bad ki kdew kti ia ngi mynta namar ba ngi sngap ia ka sur u paidbah bad kane ka long kaba bakla.
Ka ILP ka dei ban iada ia ngi bad kito kiba ong ba kam lah ban iada, kan dei ka jingbein ia kiba dawa ILP", la ong u Conrad.
Ula ong ba haba sdang ban iakhun ia kane ia ka jylla, kam don ka jingpynlait ia ka Meghalaya na ka CAA bad mynta la pyllait tang 97 percent bad ka sorkar ka dang iakhun ban pyllait pura ia ka jylla.
“Haba la pyllait ia ka CAA tang ia ki jaka ba hap ha schedule area kumba 97 percent, ngi dang iakhun ban ioh pura bad ngin pynthikna ba um don uwei ruh ban ioh nongshong shnong namar ka CAA", la ong u Conrad.
Haba jubab halor ka jingkren ka Agatha K Sangma ba kyrshan ia ka CAB, u Conrad ula ther ba kito kiba pynrem kim sngap bha ia ka jingkren naduh ba sdang haduh ba kut.
“Ka MP Tura ka la ong ba ka khublei ia ka sorkar pdeng kaba la shah shkor ia ka jingpynsngew jong ki  nongialam na ka dong mihngi, ha kaba ka la dawa ruh ban pyllait ia ka CAB na baroh ka jylla Meghalaya bad ka dong mihng", la ong u Conrad.
U la ong ba dei na ka jingiakhih ki nongialam ka dong mihngi, ba ka sorkar pdeng kala shah shkor hynrei kam mut ban shong noh bad ka sorkar kan dang iakhun.
“Mynta ka sorkar ka dang iakhun ban dawa da ka ILP bad ka rai mynta ka la dawa ILP bad ban pyndam da ka CAA.Ngi la sdang na u zero bad ngi jop 97 percent bad ngin bteng ban iakhun ban ioh pura", la ong u myntri rangbah.
Ula ong ba don kiba wohnia balei u myntri rangbah ka Meghalaya um kren pyrshah ia ka CAB kumba leh ka myntri rangbah ka West Bengal.
“Don kiba kylli balei u CM Meghalaya um kren, hynrei ka daw ka long namar ba u CM ka Meghalaya ula dep kren naduh mynno shwa ba kiwei kin kren bad ngin iai bteng ban kren".
Ha kaba iadei kiba aplai ban ioh nongshong shnong na ka CAA, ki don tang 3 tylli kiba pan ha ka jylla hynrei kine kim long ain namar ba hangne ha Meghalaya la pyllait.
“Kane ka rai ia ka ILP, la dei ban leh naduh mynshwa.
Kane ka rai ia ka ILP, kam donkam ban pass da ka Parliament hynrei tang ka jingpynbna na u president ka ri India.
Nga kyrmen ba ngi ieng na ka bynta 30 lak ki nongshong shnong ka jylla, ka sorkar kan pdiang ia ka rai", la ong u Conrad.
Imphal: U Biren Singh, myntri rangbah ka Manipur, u iathuh ba ka ain  Inner Line Permit (ILP) kaba pura, kan trei kam naduh ka 1tarik Kyllalyngkot 2020 ha ka Jylla Manipur baroh  kawei.
U Singh, u iathuh hynnin ka sngi, ha haduh mynta ka ain ILP kam pat trei kam pura satia, wat la ka la mih ha ka gazette jong ka tnat kam poh iing ka sorkar India.
Ka sorkar Jylla, ka la jied ia phra tylli ki ktem ban khanglad ia ka jingrung ki briew kiba nabar bad kitei ki kynthup ia ka  Moreh, Mao, Jiribam bad ka  Bir Tikendrajit International Airport.
Shillong: Da ki hajar ngut ki paidbah  na kylleng ka Ri  Khasi Jaintia ha ryngkat bad ki sengbhalang kiba kynthup ia ka Khasi Student Union,Federation of  Khasi Jaintia Garo People,Ri Bhoi Youth Federation, Hynniewtrep National Youth Front ki la pynlong ia ka jingialang paidbah ha State Central Library bad kumjuh ka COMSO ka la pynlong ia ka jingia lang paidbah ha Mawbynna (IGP) ha kaba ki lawan ban ap naduh dang step ban sngap ia ka rai jong ki 60 ngut ki MLA ban pass ia ka resolution halor ban pyntrei kam  ia ka  ILP ha ka jylla.
Hadien ka jingrai ban pdiang jong ki 60 ngut ki MLA ban pyntrei kam noh ia ka ILP ha ka jylla Meghalaya, na ka liang ki paidbah ki la pynpaw iaka jing kmen da kaba ong ba ka long ka kum kawei ka rai ban sah jing kynmaw ha ka history jong ka jylla Meghalaya ba hadien ka jingialeh kaba da ki phew phew snem, na ka liang ka Sorkar jylla ka la rai ban pyntrei kam noh ia ka ILP ha ka Jylla.
Kane ka jingpdiang jong ki 60 ngut ki MLA ia ka ILP ha ingdorbar ba kyrpang  ka long tang kawei ka sienjam sha ka jingjop bad ka jingjop ba shisha kan long ha ka sngi ba ka sorkar Pdeng kan pynlong ain ia ka ILP  ha ka jylla Meghalaya.
Na ka liang ki seng bhalang baroh ki labuh ia ka jingdawa na ka Sorkar pdeng ka dei ban pdiang bad pyntrei kam mardor ia ka ILP  ha ka jylla Meghalaya.
Lucknow: Ka la don ka jing ia pyni bor hapdeng ki pulit jong ka nongbah Lucknow pyrshah ia ki nongiakhih pyrshah CAA bad katei ka mih hadien ba ka la don ka jingshah thang jong bun tylli ki kali, kiba don hajan ka Police Station bad kumjuh ia ka Police Station, kaba don ha katei ka jaka, ha ka jing iaid pyrshah ia ka ain  Citizenship (Amendment) Act mynta ka sngi.
U heh duh jong ki pulit, U  OP Singh,u iathuh ba ki pulit, ki hap ban siat da ka lyer pynsat khmat ban pynpra ia ki paidbah ha  Madeyganj bad nangta la kem ruh ia 20ngut ki briew na katei ka jingjia.
Kiwei ki lad khubor, ki iathuh ba U Ajay Kumar Lallu, President jong ka seng Congress ha Uttar Pradesh, ula shah kem, katba u dang ialam a ka jingiaid paidbah ha  Parivartan Chowk, kaba don hajan ka ophis U District Magistrate.
Shillong: Ka dorbar Jylla mynta ka sngi, ka la mynjur da kawei ka jingmut ban dawa na ka sorkar India, ba kan pyntrei kam ia ka  inner line permit lane ka  kaba hap ha ki ain jong ka Eastern Bengal Frontier Regulation, 1873.
Baroh 60ngut ki MLA na ka liang synshar bad ka liang pyrshah, ki la ia mynjur lang kawei ban pdiang ia katei ka mat, kaba u myntri rangbah, u kam ba ka dei ka sngi kaba khraw tam ha ka histori jong ka Jylla.
Kham mynshwa ka liang pyrshah, ka la wan rah ia ka mat jing bym shaniah shuh ia kane ka sorkar, hynrei U Bah Metbah Lyngdoh, u lamphang dorbar Jylla, ula kyntait ban ailad ia katei ka jing ia tainia.
La phah ia katei ka mat jing bym shaniah shuh ia ka sorkar, ba la soi da U Bah Himalaya Shangpliang, Bah George B Lyngdoh bad U Zenith M Sangma, ha kaba la aiti sha ka ophis u lamphang dorbar Jylla, ha ka por 9.30 mynta mynstep.
Shu pynbang tangka ktien tharai khnang ba kin jai jai ki paitbah,ka kam te ym poi shaei shaei ruh.
Balei hap da ioh jingmynjur na ka sorkar india?? shu pyntreikam beit by order na u chief minister lah long ka kam,ym dei ban ap ia ka jingmynjur jong ka sorkar india,da ap ia ka sorkar india te shimpor sa shiphew snem….
Shillong: Mynta ka sngi, ki dukan na Motphran sha Khyndailad ki khang lut bad la sngewthuh ba ka jingkhang kitei ki dukan, ka dei katba ka dang iaid ka dorbar Jylla.
Ym shym la tip satia ia ka daw jong ka jingkhang kitei ki dukan, hynrei la sngewthuh ba kin sa plie biang shibit, ynda la wai ka dorbar Jylla, kaba dei ban iakren halor ka mat jong ka inner line permit (ilp).
Shillong:  U MLA ka Congress na Mawsynram u  bah Himalaya M Shangpliang  ula ong ba ka Congress kan ther tyngeh ia kane ka sorkar MDA ban kyrsiew thiah na ka bynta ki jingma ba ap ia ka jylla.
Haba kren ha ka jingialang pyrshah Citizenship Amendment Act (CAA) 2019 ba pynlong ka Congress ha State Central Library, Shillong mynta ka sngi, u bah Hima ula ong “Lashai ngin leit dorbar bad sa peit ha tv ia kaei kaba jia ha ing dorbar.
Ngin ther lashai ban dawa ba dei ban buh ka jingdawa ILP, ka MRSSA nalor ki ain ba kham pyrkhing shuh ban khang lad ia ki mynder khnang ba uwei u mynder um dei ban ioh iuh kjat ha ka jylla bad ban pyrshah ia ka CAA.Ngin kyrsiew thiah ia kane ka sorkar lashai ha ing dorbar".
U la ong ba ha ka 11 tarik Nohprah 2019, ka  MP ka NPP na Tura kala mynjur ban kyrshan ia ka bad baroh shi miet um ioh thiah shuh, kumno ki shet kylla ia ki paidbah ka jylla namar hangne ki pyrshah CAB, sha Delhi ka kyrshan.
U la ong ba u myntri rangbah u Conrad K Sangma ula ialam ia baroh ki sengbhalang, ki party ha kaba u Dr Mukul Sangma ruh ula soi ban nym pdiang ia ka CAB hynrei ka MP marwei na Tura ka kyrshan bad kumta ka la shet ia ki paidbah ka jylla.
U Amit Shah ula pynap 2 sngi ia u myntri rangbah ban iakynduh ia u bad ula khot iakynduh ruh 12 shiteng synia ia u myntri rangbah bad ki nongialam ka jylla, um burom satia ia ki.
“Ka jingong jong u ban lehkmen Khrismas shwa bad sa wan biang, ka dei ka jingkhein khynnah ia ki nongialam jong ngi", la ong u bah Hima bad ula bynrap, “Ngi donkam baroh ar tylli ki ain ka ILP bad MRSSA".
Haba pynpaw ia ka jingsngew syier ia ka thain khappud bad ka jylla na ka jingwan rung ki mynder, u bah Hima ula ong ba ha Mawsynram ki briew na shiliang khappud na Bangladesh, ki la shongshit ba ki la ong ba sa tang katno kin sa wan sha ki lum Khasi.
“Nga kum u MLA ngam nym shah ia kane.
Ki jaka khappud bad ka Assam ruh dei ban pynbeit mardor ban khang lad ia ka jingwan buhai shnong na ka CAA bad kin sa kiew sha rilum Khasi jong ngi", ula ong.
Ha kawei ka liang ka kong Ampareen Lyngdoh ka MLA ka Congress na East Shillong, ka la kynther ia kiwei ki party da kaba ong, “Mynta ynda la poi hapdeng ha duriaw, sa wad daw ban kynnoh ia kiwei, ynda la taplup ka umsaw phi nang nud ban kdew ia ka kti sha kawei ka party ba itai bym kwah ILP balei rai tang ma ngi ki Congress.
Ka la kup ka juk jong ka jingbym don jingtip, ka Meghalaya ka dei kaba bun kiba la tip kiba la stad, iano ngin kynnoh".
Katba u working president ka MPCC u bah James Lyngdoh, ula pynbna ia ki rai ka Congress ban kit ha ïing dorbar lashai kiba kynthup ba ka Congress kan iai pyrshah ia ka CAA, kaba ar ka dei ban pyntreikam ia ka MRSSA, kaba lai ka dei ka ILP, kaba saw ban pynbeit ia u pud u sam bad ka Assam bad kaba san ka long baroh dei ban pynngat lut ha ka schedule area baroh ki jaka ha ka jylla.
Shillong: Ki kynhun jong ki sengbha lang ki ba kynthup ia ka KSU FKJGP HNYF bad RBYF mynta ka sngi, ki la lum lang ia ki paidbah ha State central library ban ap ia ka rai jong ka sorkar Jylla, ban pdiang ia ka Inner Line Permit  ha ka ingdorbar ba kyrpang kaba dang iaid ha ka jing ia tainia haduh ka por ba thoh ia kane ka khubor.
Shillong:  Ka Synjuk Ki Rangbah Kur, ka la thoh  sha u myntri kam poh ing ka ri India u Amit Shah ban pyntreikam ia ka ILP ha baroh ki jaka ka Meghalaya bad ban pyn kylla ia ka Sixth Schedule.
Ka Synjuk Ki Rangbah Kur ha ka jing ialang jong ka Executive Committee ha ka 12 tarik u nohprah ka la ia mynjur ban dawa na ka sorkar kmie ban pyntreikam ia ka Inner Line Permit (ILP) ha baroh u pud u sam jong ka jylla Meghalaya.
Nalor ka ILP ka Synjuk Ki Rangbah Kur ka la thoh ruh sha u myntri kam poh ing ka ri India u Amit Shah ban dawa ba dei ban pyn kylla noh ia ka ‘Sixth Schedule’ hapoh ka jylla.
Ha ka shithi ba la soi da u General Secretary ka  Synjuk Ki Rangbah Kur u bah Aristotle Lyngdoh ka seng ka la pynpaw sha ka sorkar kmie ia ka jing ma ka jaidbynriew ka jylla lada ka CAA 2019 ka long ain hapoh ka jylla Meghalaya.
Ka seng ka la dawn a ka sorkar kmie ban pyntreikam mardor ia ka ILP hapoh ka jylla Meghalaya.
Haba dei ban pynkylla ia ka ‘Sixth Schedule’ ka seng ka dawa na ka sorkar kmie ban pynrung noh ia ka jaka kiba hap hapoh ka ‘Municipality’ sha ka ‘Sixth Scheduled’ lyngba ka kyndon ‘paragraph 20’ kaba don hapoh ka ‘Sixth Scheduled’.
Nongpoh:U Ma Vincent H.Pala, MP ka Shillong Seat, myn hynnin ka sngi u la wan ban iashimbynta ha ka Tamasa Ri Kunai la Tynrai, ka Tamasa kaba la pynlong da ka Nongtluh Eri Farmer Association (NEFA) hapoh ka shnong Umden, Ri Bhoi.
Katei ka Tamasa kaba la pynlong da ka NEFA, ka dei halor ka nongrim kaba ki kwah ban pynpaw paidbah ia ka Riti dustur kaba la don da ki shnong kiba don hapoh jong katei ka Raid Nongtluh.
Lyngba jong katei ka sngi, la iohi shisha ba katei ka Tamasa, ka la long kaba shongshit bad kaba ishongkun, namar la jan baroh na ki shnong kiba don ha katei ka Raid ki la wan ban iashimbynta, da kaba pyni paidbah ia la ki jinglong tynrai, kata naduh ha ka Rwai ka Siaw, ka put ka tem, ka shad ka mastieh lem bad kiwei kiwei ki rukum kaba la leh da u mynbarim.
Khyndiat haba kren halor katei ka Tamasa, u Ma Vincent H.Pala, u la pynpaw ia ka jingkmen ban iohi halor ka jingshimkhia da ki nongialam ka NEFA ban pynlong ia katei ka Tamasa, kaba long ruh kum shibynta ban pynneh pynsah ia la ki riti dustur bad kaba long ruh kum ka jingnang pynskhem ba ka Jaidbynriew ka dang im bad kaba dang don ia la ki riti dustur.
Namarkata, u la kyntu ia kitei ki nongialam ka NEFA ba kin iai pynlong ia kiba kum kitei ki Tamasa manla u snem, khnang ba ki paidbah na ki shnong bapher bapher kin nanglah shuh shuh ban pyni ia ki riti dustur bad ban pynneh ia la ka jinglong tynrai.
Kiba la donlang ha katei ka sngi, ki kynthup naduh u Bah Mayraldborn Syiem, MLA ka Nongpoh, u Bah Balajied Ranee, MDC ka Nongpoh, ki ophisar sorkar, ki nongialam Raid, ki rangbah shnong, ki nongkitkam ka NEFA lem bad ki paidbah na ki shnong kiba hap hapoh ka Raid Nongtluh.
Nongstoiñ:  Ki paidbah nong shong shnong ka thaiñ Nongstoiñ naduh ki khynnah ki samla ki longkmie longkpa da ka jingsngewkhia kila ia mih paidbah myn hynnin ka sngi ka 18 tarik u Nohprah ban wan iashim bynta ha ka jingiaid rali, kaba jai jai bala khot pynlong da ka Confederation of Meghalaya Social Organisation (CoMSO) West Khasi Hills District, kum ka dak ban pyrshah jur ia ka CAB kaba la long mynta kum ka CAA bad ban dawa pyntreikam noh ia ka ILP hapoh ka Jylla.
Ia katei ka rali la sdang na Nondeiñ bad iaid ter ter shaduh sha Ïew Nongstoiñ bad ha katei ka jingiaid rally ki paidbah ha ryngkat ki Sengbhalang bapher bapher jong ka District, kila ia pyrta jam ba dei ban pyntreikam noh mardor ia ka ILP hapoh ka jylla ha ryngkat ki jingiarah ia ki placard kiba la thoh pynrem ia ka jingpynlong aiñ ia ka CAB kaba la long mynta ka CAA.Shuh shuh ia katei ka rali la pynkut hapoh Ïew Nongstoiñ da kaba ki Sengbhalang kiba hap hapoh ka lama jong ka CoMSo kila ioh ruh ban pynlong ia ka jingialang paidbah ha khmat jong ka Ïew Nongstoiñ ha ryngkat ka jingiadonlang u Chairman ka CoMSO u bah Robert June Kharjahrin bad kiwei de ki nongialam Sengbhalang na ka WKHD kiba don ha ka lama jong ka CoMSO.U Chairman ka CoMSO u bah Robert June Kharjahrin haba ai jingkren ha katei ka jingialang u la ong ba ka Jaitbynriew jong ngi kam shymla dei ka Jaitbynriew kaba pyndem bad kam shymla dei ka Jaitbynriew kaba shah rem thma wat ha ka sorkar phareng lada ym don u para don para snam u bas het kylla.
“U Tirot Sing bad Kiang Nongbah yn nym ioh kem lada ym shet kylla hi ki trai ri bad trai muluk, ka sorkar Bharat haduh da iap kam shymla ioh kem satia ia u Syiem Khynnah ka Hima Nongstoiñ u Wickliffe Syiem bad kane ka pynpaw ba ka Ri bad ka Jaitbynriew ka dang eh daw kumta kadei ka kamram jong ngi ka pateng ba mynta ban rai ia ka pateng ban sakha la ngin pyndem tdong ne ngim ialeh na ka bynta ka shong suk shong saiñ ka pateng ka ban sa kha" ong u bah Robert June Kharjahrin.
Ka ILP ka kren shai ba uno uno u bar Jylla um lah ban shu rung katba mon sha ka Ri ka jong ngi khlem da ioh jingbit bad u la ong ruh ba ka Hima Nongstoiñ kala don lypa ia ka aiñ kaba long kum ka ILP kaba kren shai ruh da kaba ong “No dkhar shall settle in a territory of Nongstoiñ without the permission of the Syiem" bad kane kala don lypa hapoh ka Hima Nongstoiñ bad kaba dang donkam mynta ka long ban warah ia kaba kum kane ka aiñ ha baroh kawei ka Jylla kata da ka ILP.Shuh shuh u tei u nongialam ba rangbah duh ka CoMSO u la pynpaw ruh ba ym don shuh ia kano kano ka jingartatien ban ioh ia ka ILP ha kane ka kynti kaba mynta namar ba la jan baroh 60 ngut ki nongmih khmat ka Jylla ki la kyrshan ia ka jingdawa ILP bad wat ka Congress hapoh ka jingialam jong u Mukul Sangma kaba la kyntait mardor ia ka ILP mynshwa mynta pat kala sngewdei ban kyrshan na ka bynta ka jingdawa ban pyntreikam noh ia ka ILP hapoh ka Jylla.
“Lada ka sorkar India ka burom ia ka Manipur tang ar sngi ka pyntreikam ia ka ILP kumta kadei ban leh kumjuh ia ka Meghalaya bad lada ka sorkar India ka kyntait ban ai ia ka ILP kaba mut ma ka hi kaba la kyntait noh ia ngi shabar na ka Ri India, lada kiwei ki Jylla hapoh ka Ri India kidon ia ka hok ban iada ia lade ma ngi ruh ngi don ia kajuh ka hok namar ngim dei ki second class citizen ha ka Ri India" la ong biang u bah Robert June da kaba u la bynrap ruh ba ka jingdawa ILP kamdei ba shun ia kita ki nongwan jngohkai pyrthei hynrei kadei ban iada ia hok nongkynti ia ka shynshar khadar da lade.
Shillong: Mynta ka sngi dang step phyrngap ka seng Khasi Student Union (KSU) lem bad ka Federation of Khasi Jaintia and Garo People (FKJGP) ka Hynniewtrep National Youth Front (HNYF) bad ka Ri-Bhoi Youth Front (RBYF) kin leit pahara hajan ka ing thaw ain ka jylla Megha laya ka ba don ha Rilbong.
Ha ka kyrwoh ba la pynmih da u General Secretary ka KSU, ki saw seng ki la iawer ruh ia baroh ki paidbah ki ba don ka jing kit khlieh na ka bynta ban ioh ia ka Inner Line Permit ha poh ka jylla ban ia snoh kti lem bad ki seng ban ia ap paitbah ha bar ka ing dorbar ka jylla.
Kumba shu pynkynmaw ha ka 13 tarik Nohprah, ki saw seng ki ba kynthup ia ka KSU, FKJGP,HNYF bad RBYF ki la dawa na ka sorkar Megha laya ban khot noh da ka ‘dorbar ba kyrpang’ ban shim ia ka ‘resolution’ ban dawa ILP hapoh ka jylla.
Shillong:Ka kynhun United Democratic Alliance (UDA) kan leit iakynduh ia u Lat ka jylla, u RN Ravi ban dawa thaw ia ka Executive Committee (EC) ha KHADC hadien ba kane ka kynhun kala don 16 ngut ki MDC da ka jingwan iasoh sa ka kong Grace Mary Kharpuri.
Ka KHADC ka don 29 ngut ki MDC bad ka UDA ka don 16 katba ka UDF ka don sa tang 13 ngut.
“Ka UDA kala don mynta 16 ngut ki MDC hadien ka jingwan pyniasoh ka Kong Grace Mary Kharpuri, shen ngin leit ban iakynduh ia u Lat ka jylla bad iaka sorkar jylla ban leit kam ba ngi lah don iaka jingbun paid ban thaw noh iaka EC" ong u Bah Teinwell Dkhar mynta ka sngi.
Ka UDA ka la pdiang sngewbha ruh ia ka Kong Grace Mary Kharpuri sha ka kynhun UDA mynta ka sngi.
U bah Teinwel u la ong, naduh ba ka EC jong ka UDA ka la khyllem bad sah sa tang 14 ngut ki MDC hynrei mynta kane ka kynhun kala kiew sha ka 16 ngut da ka jingwan kyrshan jong u MDC Congress na Mairang u Bah Batskhem Ryntathiang bad ka MDC khlem seng na Nongshken ka Kong Grace.
Ka UDA mynta ka don 16 ngut ki MDC katba ka kynhun United Democratic Front (UDF) kaba la ialam da u Bah Latiplang Kharkongor kum u CEM mynta ka la don sa tang 13 ngut ki MDC.Ha kawei ka liang, ka Kong Grace Kharpuri kala ong, ba ka jingleit kyrshan ka jongka iaka UDA kadei halor ka nongrim ba ka UDF kam don shuh iaka jingbun paid bad hadien ba la dkoh lut ki kam ki jam ha ka Council bad bun ki paidbah kila ud iaka jingbym treikam jong ka Council bad kum ka nongmihkhmat kala shim iaka rai ban ai jingkyrshan noh iaka UDA.“Wat la ka UDF kala phah iaka kyrteng jong nga kum ka Deputy CEM hynrei haba nga kyrshan iaka UDA kam don eiei sha lyndet bad ngam shym la dawa eiei na ka bynta ka jingmyntoi shimet namar ba ka Council ka don hapdeng ka saw ka sian khamtam haba ki kam ki jam kila sahkut lut kumta nga la leit ban kyrshan iaka UDA ba kan ioh thaw iaka EC khnang ba kan lah ban bteng ban ai ka jingshakri ia u paidbah" ong ka Kong Grace.
Halor ka jingsaphriang ki khubor ba u MDC khlem seng ka Nongkrem ula mih noh na ka kynhun UDA bad leit pyniasoh sha ka UDF, na ka liang u Bah Lambor Malngiang u la ong, “Haduh mynta nga don beit bad ka kynhun UDA bad kam long kaba shisha ba nga la mih noh na ka UDA ban leit pyniasoh bad ka kynhun UDF".
Ka kyrwoh jing pynshai na U Bah Ardent Basaiawmoit –Katkum ka jinglum jingtip jong ki lad pathai khubor kaba ki la ioh na ka jingkren jong u Chief Minister bad u Deputy Chief Minister ha kaba iadei bad ka ILP, ha kaba ki la pynpaw ia ka jingkyrshan jong ki ia ka ILP bad kaba kham sngewphylla shuh shuh ka long ba ki la kubur ia kaei kaba la pynpaw da u Ardent Basaiawmoit ha  ki katto katne sngi ba ia ka ILP la lah ban pyntreikam tang da ka jingpynbna (NOTIFICATION) jong ka sorkar jylla, hynrei ha kane ka kynti kaba mynta kumba la pynpaw da u Prestone Tynsong ha ki lad  pathai khubor ba ka jingpynbna kaba khatduh ba la pynmih da ka sorkar kmie ha kaba iadei bad ka ILP ka long 11 tarik Nohprah 2019.
Kaba long ba ha shuwa jong kane ka tarik tang da ka jingpynbna ka ban pynmih da ka sorkar jylla ka la long ban pyntrikam ia ka ILP, hynrei mynta ka kynti pat ym lah shuh ban leh ei ei khlem ka jingai jingmynjur na ka sorkar kmie.
Kumta ka jingkylli mynta ka long ba naduh mynno ba ka sorkar jylla kam lah shuh ban pyntreikam ia ka ILP tang da ka notification, bad kaei ka daw ba ka sorkar jylla kam lah shuh ban pyntreikam ia ka ILP tang da ka notification.
“Ki dang don shibun ki jingkylli ba yn dang pynbud hadien ba la ioh pdiang ia ki juab jong kitei ki jingkylli ba la buh haneng".
Nongpoh: Ha ka jingialang paidbah kaba la khot pynlong da ka Ri Bhoi Youth Federation (RBYF) ha Umsning, ki la don da ki hajar ngut ki paidbah na ki shnong bapher bapher ha Ri Bhoi, ki la iamih paidbah na ka bynta ban pynpaw ia ka jingpyrshah jur halor ka jingpyn treikam jubor ka sorkar BJP ia ka Citizenship Amendment Act 2019, bad lyngba jong katei ka jingialang paidbah la iohsngew ia ka sur jong ka jingsawa jam ka jingdawa ILP hapoh ka jylla.
Ha katei ka jingialang paidbah kaba la pynlong da ka RBYF, la sakhi da ka jingdon ki nongialam ba hakhmat jong saw tylli ki kynhun sengbhalang hapoh ka jylla, kaba kynthup ia ka KSU, FKJGP bad HNYF, kiba la ioh ruh ban kren bad pynshai paidbah halor ka jingma kaba ap ia ka jaidbynriew Khasi, na ka jingpyntrei kam ia katei CAA bad kiba la pynshai paidbah ba ka jylla ka la donkam ban iohnoh ia ka ILP, ka ban long kum ka stieh ka ban iada ia ka jaidbynriew rit paidbah.
Ki nongialam sengbhalang kiba la don ha katei ka sngi, ki kynthup ia u Bah Welbirth Rani, President ka FKJGP, u Bah Donald V.Thabah, General Secretary ka KSU, u Bah Scan Rini, Vice President ka HNYF, u Bah Bipul Thangkhiew, President ka RBYF lem bad kiwei pat ki nongialam sengbhalang na ki District.
Haba shim kyllum ia ka jingkren jong kitei ki nongialam seng, la iohsngew ia ka sur jingpynrem bad ther tyngeh halor ka jingleh donbor ka sorkar pdeng, namar ba ki la pynlong Ain jubor ia ka CAA wat hapdeng ka jingpyrshah kaba jur na ki paidbah kiba dei ki riewlum bad kiba don ha ki jylla shatei lam mihngi, ha kaba ki la ong ruh ba ka sorkar pdeng ka dei ban sngewthuh bad kam dei ban lehkai bad ka Jaidbynriew.
Nalor ka jingpynrem ia ka sorkar pdeng, kitei ki nongialam sengbhalang, ki la ther tyngeh ruh pyrshah ia ka sorkar MDA ba la lam khmat da ka NPP bad ruh ia ka sorkar barim kaba la laiam da ka Congress, namar ba ki la dep ban lehkai ia ka kam iap kam im jong ka jaid bynriew.
Ha kaba ha kine ki snem ba la leit kim ju pyrkhat ia ka jaidbynriew pynpaw dei tad haba la poi kaba kum kane ka khep, ki sa mih bad ban pynpaw ia ka mynsiem ieid jaidbynriew, kaba long ruh tang kum ka dak ban pynbiej ia ki paidbah.
Shuh shuh ki la pynpaw ruh, ba kum ki nongialam sengbhalang, kim shem la kmen ia kata ka Special Session, kaba ki party bapher bapher ki la rai ban shong kyrpang kaba long ruh kum ka rai halor ka jingdawa ILP na ka sorkar pdeng.
Na ka sur kaba la mih na katei ka jingialang, la iohsngew ba ha kane ka kynti kaba mynta, ki la shim ia ka sienjam kaba kham tyngeh bad kata ka long ban iai dawa na ka sorkar ba ka dei ban pyntreikam noh ia ka ILP, ha kaba kum ki nongialam seng, ki la shim ruh ia ka rai ba lada jia kumno kumno, ki sa mih madan biang wat lada poi sha kaba ia um-snam ne wat ban shah set ha ka phatok, kata na ka bynta ban dawa na bynta ka Hok jong ka Jaidbynriew.
Ha kaba khadduh eh, kitei ki nongialam seng, ki la kyntu ia ki paidbah ba kin ai ka jingkyrshan lang ha kaba kum kane ka por, ba ka jaidbynriew ka don ha ka saw ka sian.
Washington: U President Donald Trump jong ka America, ula shah weng noh na ka bor jongu bad ka daw ka long namar ba u la pynjah burom ia ka shuki President jongu, u khanglad ia ki jingtrei kam jong ka seng Congress bad ba um treh ban ia treilang bad ka jingtohkit jong ka kynhun ki nongmihkhmat jong ka iing dorbar (Congress), ba la ialam da ka kynhun Democrats bad mynta kaba sah ka long sa tang ba kan rai ka Senate, na ka bynta kaba sah ba un hap ban iehnoh ia ka jinglong President jongu.
La pynhap shuki ia U Trump, da ka vote kaba 230 lane 197, ha kaba kiba bun ki dkhot kiba don ha ka Congress, ki dei kiba na ka liang jong ka Democrats.
Mynta U Trump, un hap ban sha bishar sa ha ka Senate, kaba kiba bun bah ki dkhot ki dei na ka liang jong ka seng Republican bad la khmih lynti ba kitei kin lah ban iarap ban pynneh ia ka shuki jongu.
Ka don ka jingkynnoh ba U Trump, ula phah ia u briew, uba na Ukraine, ba un tohkit ia ka jinglong jingim bad ka jingtrei kam jong U Joe Biden, uba dei u nongialam ka Democrats bad u ban ia khun pyrshah ia u, ha u snem 2020.
Shillong: U nongialam ka liangpyrshah jong ka Congress u Dr Mukul Sangma u la ong ba pynksan nia ia kito kiba kylli balei u la kylla ka nongrim halor ka Inner Line Permit (ILP) mynta haba um ju kwah mynshwa, da kaba ong, ba ka jinglong jingman ka la kylla mynta.
Haba kren ha ka jingialang ba la pynlong ka Congress ha phyllaw ka State Central Library, Shillong mynta ka sngi, u Dr Mukul u la ong ba ka jingwanrah ka BJP ban shu thombor ban pynlong ain ia ka Citizenship Amendment Act (CAA) 2019, ka la pynlong ia ka jinglong jingman ban donkam da ka ILP ha ka jylla nalor kiwei ki ain ba kham khlain shuh.
“Ka jinglong jingman ka la kylla ha kaba ngi donkam da ka ILP bad ka Meghalaya Resident Safety and Security Act (MRSSA) 2019 bad sa kiwei ki ain ba kham khlain.
Ha ki snem ba la dep, ngi la thaw ia ka ain ban iada ia ki briew jong ngi, ka MRSSA bad kane ka dei namar ba ngi sngewthuh ia ka jingeh jong ki paidbah ba ki iakynduh", u la ong.
U Dr.Mukul u la ong biang, “Don kiba kylli, balei phi kylla ka nongrim, kam dei ka jingkylla u Dr Mukul Sangma hynrei ka dei ka rai lang ka Congress bad kiwei kiba don ha kato ka por ban wanrah da ka MRSSA.Ha kato ka por, ym don CAA.Ka jingwan ka CAA kaba ai nongshong shnong ia kiba nabar ri, ka donkam ia ka ILP".
Kane ka jingkren jong u Dr Mukul ka long hadien ba mynshwa ha ka por ba u long myntri rangbah ma u, ba jur bha ka jingdawa ia ka ILP, u ala kyntait mardor ban pdiang.
U la ong ba ka Meghalaya ka don khappud ba jrong bha bad ka Bangladesh, kiba loi loi bha ban ioh rung ki briew nabar.
“Namar ka jingkylla ka por, ngi la donkam ban thaw lad thymmai bad ka Congress ka donkam da ka ILP katkum ka jingdonkam ka jingkylla, nalor ka MRSSA", u la ong.
U la ong ba kam mut pat ba shisien ba la ioh ILP, ban pdiang ia ka CAA hynrei ka party kan iai bteng ban pyrshah ia ka CAA ba dei ban pyndam shi syndon.
“Ka Meghalaya ka don khappud bad ka Assam ha kaba ki don ki jaka bym pat iapynbeit bad dei ban pynbeit noh namar ba kiwei ki lah ban shim kabu ban rung na kine ki jaka.
U la kynthah ia ka NPP da kaba ong ba ka la shet ia ki paidbah ka jylla ha kaba ka MP jongka, ka Agatha K Sangma ka la kyrshan ia ka CAB ha ka por ba kren ha parliament.
“Ka NPP ka la shet ia ki paidbah ka jylla.
Wat ianujor ia ka NPP bad ka Congress, ne ia u Dr Mukul bad ki paralok.
ngi dei kiba iapher na kiwei", u la ong bad bynrap, “Mynta namar ba la tlot ka Congress, ioh leh mon ka BJP hynrei ki paidbah ki dei ban sngewthuh ba ka Congress ka dei kaba donkam ha ka ri.
U la ong ba ka Congress ka ieng ban iada ia baroh ki jaitbynriew ha kane ka ri naduh kiba rit haduh kiba heh paid kumjuh.
Hynrei mynta ka jingwan ka BJP, ka la long ka jingma ia ka ri.
U la ong ba ka BJP kiwei ki paralok ki pyrshang ban ong ba kane ka CAA kam nym ktah bad ka jingpdiang ka NPP ka pynlong ia ki briew na Delhi da kaba mut dur ba ki paidbah ka Meghalaya ki kyrshan ia ka CAA.U la ong haba baroh kawei ka jylla ka pynmih kawei ka sur ban pyrshah ia ka CAA, ka NPP ka shet kylla ha kaba la shim da ka rai da kaba iasoi baroh ki sengbhalang, ki party ban pyrshah ia ka CAB hynrei mynta kynsan kynsan haba ka NPP ka kyrshan ia ka CAB ba kan long ain.
Kane ka dei ka jingshet kylla ia ka jylla bad ia ki paidbah.
New Delhi: U Nitin Gadkari, myntri ka sorkar India, ula kynthoh mynta ka sngi, da kaba ong balei ba kam donkam ban don noh tang kawei ka Ri ia ki Hindu.
Haba kyrshan tyngeh, halor ka ain  Citizenship Amendment Act, U Gadkari, u ong ba kam don wat tang kawei ruh ka ri, na bynta ki Hindu.
“Kam don wat tang kawei ruh ka ri ia ki Hindu.
Kham mynshwa ka Nepal, ka dei ka ri jong ki Hindu, hynrei mynta kam don kawei ruh ka ri na bynta ki Hindu, kumta shaei ba ki Hindu bad ki Sikh kin leit? Na bynta ki Muslim, ki don bun bah ki Ri Muslim bad ki lah ban leit long nongshong shnong bad ki liang pyrshah, ki thmu ban ialam bakla ia ki paidbah" ong U Gadkari.
“Ngim shym pyrshah satia ia ki Muslim, kiba don ha kane ka Ri.
Ki don ki seng sain pyrthei, kiba wan rah ia katei ka jingpyntieng koh tympang ia ki rit paid.
Nga pyn thikna iaphi, ba kane ka sorkar kam don satia ia ka jingmut ban niew bein iano iano" ong u myntri ka tnat  Road Transport and Highways.
Nà ki jingkren jong u la shài kdar ba ka sorkarBJP ka kwàh bàn pynkylla hindu ia ka ri india lyngba ka CAA.ka pyni ba kim burom satia ia kiwei pat ki niam bad ñiew bein ia Ri khasi jong ngiKane baroh ka dei na LA daw ka jing shynshar ka sorkar congress kaba wan rah jingeh iaki ngi mnta kaei pat kaba pynlong namar ngi ki khasi ngim ju pyrkhat arsien ngi pyrkhat beit tng ialade ka mntoi shimet ngi biej pisa palat na Kata ka daw ka wan jingeh pat ia ngi menta ngi dei ban kyndit bynriew noh lem kumta Ngi ki jait bnriew khasi khamtam ngin sa duh jait shi shyn don kynmaw para ri ngin nymdei ban biej pisa shuh.
Shillong: Kum shi bynta ban pynpaw ia ka dak ban pynpaw ia ka jingpyrshah Citizenship Amendment Act 2019 mynta ka sngi ki  long kmie jong ka jylla ki la pynlong ia ka jingialang paidbah hajan ka YMCA Mawkhar ha kaba u paidbah  u la wan ban ia shim bynta ha kane ka jingialang paidbah.
Ha ka jingkren ha ka ne ka sngi ka kong D Tongper president jong ka seng STIEH, kala kynnoh ha kane ka jingialang paidbah da kaba ong “Dei tang ka Ri India kaba la pynshitom bein ia ki trai shnong na ka bynta ki bar Ri, ka Ri India kadei ka ri kaba lehbein ia ki nongshong shnong tang ban pynsngewbha ia kiba na bar,katkum ka CAA, 2019 ka long ban ai jingiada ia kito kiba la shah leh bein ha Bangladesh, Pakistan, Afghanistan, hato ka sorkar ka lah ne em ban ai ia ka jingkhein haduh katno kila shah leh bein ha kitei ki ri.
Lada ka lah ban ai ka long ban ia nujor ia ka jingshah leh bein jong ki bad ka jingshah ban bein ki rit paid ha kane ka Ri India, lane kane ka jingleh ka long ban pynkylla ia ka Ri India kawei ka Ri, kawei ka jaidbynriew,Ka sorkar pdeng ka dei ban burom ia ki rit paid kiba la don ha ka Ri India, lada ki briew ki poi tang ar lane lai lak kan long ka jingeh kaba briew ha ka liang ka bam ka dih, kumta ka kyntu ia ki paidbah ban ia shnot kti lang ban dawa na ka sorkar pdeng ba kan pynduh noh ia ka CAA, 2019.
"Ka la ong ba dei ban dawa ban pyntrei kam ia ka Inner Line Permit ha kane ka jylla na ka bynta ban ia da ia ka jaidbyriew, lada yn don jingiada ka CAA,2019 kan da pynduh jaid.
Ki seng bhalang shynrang ki la ialeh ban dawa ia ka ILP, lada ym lah ban iada ka pateng ban weng kan sa kylli aiu.
Ka sorkar pdeng lada ka kwah ban pyntrei kam ia ka CAA, 2019 pynlait ia ka North East rah ia ki sha kiwei ki bynta jong ka jong Ri India, lada ka sorkar pdeng ka dang khein ia ki rit paid jong ka North East ka dei ban sngap ia ka jingdawa jong ki paidbah kane ka thain shatei lam mih ngi jong ka Ri India.
Kiwei kiba la kren ha kane ka jingialang ki long ka kong, ka kong Kilin Sohshang, ka kong Philistita Majaw, ia ka jingialang la sdang da ka jingduwai na ka kong Kilin Sohsang  bad la pynwai ruh da ka jingialang da ka jingduwai na ka kong Baiamon Nongbet ia ka jingialang la pyniaid da ka kong Agens Sohnoh.
Ki Hindu kiba don ha Pakistan, ki la kyntait ban pdiang ia ka  Citizenship Amendment Act (CAA), 2019 bad ki kren shai ba kim mon satia ban kylla poiwir ialade, halor ka jing tyrwa jong ka India.
Kitei ki nong Pakistan, ki pynrem jur ia katei ka ain, kaba leh shiliang khmat ia ki Muslim.
Ka khubor ka iathuh ba U Dileep Kumar, uba dei u Hindu, uba na Pakistan, u kam ba ka ain na India, ka dei kaba long pyrshah ia ka jingsngew niam bad ka jingsngew briew lane ka  Sanatana dharma.
Ka kyntien Sanatana dharma, ka dei ka kyntien kaba ju pyndonkam ha kaba aiti ha ki kam niam jong ki hindu, khlem da niew ia ka jinglong iapher jait bynriew.
Shillong: Ka Khasi Student Union mynta ka sngi ka la kynmaw burom ia ka lyngkhuh sngi iap kaba 79 snem jong u myllung Soso Tham ha State Central Library.
Ha ba ai jing kren ha kane ka sngi na ka liang u President ka KSU u bah Lambokstarwell Marngar, u la ong wat la u myllung Soso Tham u la khlad na kane ka pyrthei hynrei ki kyntien bad ki symboh phyrkhat ki ba u la ai iangi kin dang iaid kyrsoi ha ki pateng jong ngi, u la long kum uwei na ki nonghikai u nongthoh bad u la noh synniang shibun ia ka Ri bad ka jait bynriew.
“Kum ka jait bynriew ngi long kiba donbok ba ngi la sei ia ki nongialam ki ba ratbah la ka long ha kano kano ka bynta.
Lada ngi pule ia ka jingnoh synniang jong u myllung Soso Tham kalong ka ba kit jing mut haba phi ngam jylliew ia ki kyntien jong u.
"U la ong ruh ba na ka bynta ka Khasi Student Union ki kyntien jong u Myllung Soso Tham ki long kum ki kyntien pyrsad  mynsiem ia ka seng bad ia ka Ri bad ka jait bynriew.
U la ong ruh ba ka jing angnud jong ngi kum ki jait bynriew ka long ban ioh ban pynrung ia ka ktien Khasi ha ka khyrnit ba phra jong ka kot riti trei kam jong ka sorkar India,wat la na ka liang ka ladep dpiang ia ka rai ha ka ingdorbar jong ka jylla hynrei haduh mynta ka dang sah ha ka umdum,na ka liang jong ngi, ngi dawa ia ka sorkar Jylla ba kan iaibuddien ban pynurlong ia ki jing kwah jong ngi ki jait bynriew.
Bah RM ShabongWat la ki kynhun jong ka jait bynriew hynniewtrep, ki don ha ka jing ia kad bun phew liang ha kine ki sngi, hynrei ka don ka jing kyrmen ba kim klet pat ia ki phang kiba don ha khmat duh jong ka jaitbynriew ha kine ki sngi bad kata ka long ba ki pyrshah ia ka CAA bad ba ki dawa ia ka ILP.Haba ka long kumta, ka paw, ba kim iapher hi na ka jingdon jong ki seng sain pyrthei jong ka Congress, UDP, NPP bad kiwei, hynrei  ki ia dawa lang ia kajuh ka mat, ha khmat ka sorkar India ha kine ki sngi.
Tang kawei kaba i don jing kyrmen ka long ba ha kine ki sngi, la imat, kumba halor kane ka mat CAB, ba ka pyn ia tylli lang ia kiba bah ki sengbhalang jong ka thain shatei lam mihngi bad ka jing iakhun jong ki, kam dei halor ka bhah bhah jam, halor u pud u sam, halor ka niam ka rukom, hynrei ki ieng halor ka mat kaba dei bad ka jing pynneh ia ka jinglong kyrpang jong ka thain shatei lam mihngi.
Ka dei ruh hangne kein ba ka Assam, kan sngewthuh ba lada ka thombor ia ka jing jai jai lane ka jingtieng eit jong ka Meghalaya, hynrei ka jingeh, ka long ba ma ki pat, kin nang shah thombor ha kiwei pat ki bor kiba kham khlain, kumba leh ka sorkar BJP ha kine ki sngi bad ki dak ki kdew, kumba ka jingma ka kham jur ia ka Assam, ha kaba sdang, wat la kan ktah bad kan ia bit lem bad kiwei de ki Jylla jong ka thain shatei lam mihngi.
Na kiei kiba paw, lah ruh ban ong namarkata ba u paidlang jong ka Assam, um don ka jingthmu ban ia shrut bad u paidlang jong ka Ri Khasi Jaintia, hynrei ka pynpaw shai ba kine ki briew, ynda haba ki  la kylla long ki nongmihkhmat paidbah lane ki riew sain pyrthei, ba ka jingmut jongki, ka kylla bishni pihuin bad ka don ka jingthmu ban khniot bor ia ki nong Meghalaya, lyngba shibun ki buit bad ki kam poh jait bapher.
Ki jingshisha ki kdew ha kine ki sngi, ba lada ka Assam, ka dei makna ka jylla kaba heh tam jong ka thain shatei lam mihngi, hynrei kam pat ioh ia ka jing ithuh jong u paidlang ka ri thor, namar ba ka don tang 14ngut ki MP sha Lok Sabbha bad kumta ka dei ka kamram jong katei ka Jylla, ba kan nym niew bein ne khein dewthala ia ki Jylla rit jong ka dong shatei lam mihngi; hynrei ka la dei ban ialam ha khmat ban pyni da ki kam ia ka jinglong shi para jong ki hynniew tylli ki jylla bad ban kren ia kajuh ka sur, ka ban pynsmiej ia ki nongialam ka Delhi, ba kin khein troin ia ka dong shatei lam mihngi.
Shillong:  Ka District Magistrate, East Khasi Hills District, ka pyntip ba lashai ka sngi, la nang pynjynsur ia ka korphiw na ka bynta 14 kynta bad katei kan sdang naduh ka por 6baje mynstep haduh ka por 8baje mynmiet.
Ka korphiw kan trei kam biang naduh ka por 8baje mynmiet bad haduh ban da pyntip da kumwei pat.
Shillong: U myntri rangbah ka jylla u Conrad K Sangma u la ong ba ka sorkar Meghalaya Democratic Alliance (MDA) ka skhem beit triang bad kam don kano kano ka jingsyn jor kumba la kam da ka Congress.
“Ki MLA ka MDA ki iatylli, ngi kut jingmut ban pyndep ia ki kam ba shah na ka bynta ka jylla bad ia ki paidbah.
Kam don eiei ka jingkhih baroh ki paralok ka MDA ki skhem beit triang", la ong u Conrad.
Hynnin ka sngi, ka Congress ka la kwah ban pynkhyllem ia ka sorkar MDA da kaba leit tyrwa myntri rangbah ia ka UDP hynrei la sngewthuh ba ka jingthmu ia mynta, kam lah ban urlong naba ka UDP kam don kano kano ka jingkhih halor kane.
Ha kawei ka liang, u myntri rangbah u la ong ba ka jingkhang ia ka internet ka la wanrah ka jingbitar bad ka jingthnum ia ki paidbah hynrei ka sorkar ka hap ban pynthi kna ia ka shong suk shong saiñ namar ba haba kut hi, ka shong suk shong saiñ ka dei kaba donkam tam.
“Ka jingkhang internet ka long ban pynneh ia ka shong suk shong saiñ ha ka jylla, wat la ka la wanrah ka jingeh ia ki paidbah hynrei ka sorkar ka hap ban peit ia ka jingiaid beit ka ain ka kanun", la ong u Conrad.
U la ong ba kampher ki paidbah ne kino kino ki lah ban kren ia ka sorkar kumno kumno hynrei ka sorkar ka hap ban pynthikna ba ka shongsuk shongsaiñ ka dei ban neh skhem.
Guwahati: Ka jing khang ia ka ‘internet’ hapoh ka jylla Assam mynta ka lah jyndon shitaiew tam.
Ka sorkar Assam ka lah pynduh ia internet naduh ka 11 tarik nohprah 2019 hadien ba mih ka jing ia khih pyrshah ia ka Citizenship Amendment Act 2019 (CAA).
Mynta ka sngi ka Gauhati High Court ka la phah hukum ia ka sorkar Assam ban pyllait biang ia ka ‘internet’ sha ki paidbah.
Kane ka hukum na ka High Court ka lah wan hadien ba ka Court ka la pynsngew ia saw tylli ki mukotduma pyrshah ia ka sorkar Assam ba la wanrah da u Ajit Kumar Bhuyan u Bonoshri Gogoi bad kiwei kiwei de.
Ka sorkar Assam ka la ong ba ka jing pynduh ia ka ‘internet’ ka dei halor ka nongrim ban khanglad ia kino kino ki nong shim kabu ban saphriang khubor lamler ba thmu ban wanrah ka jing klumar hapoh ka jylla baroh kawei.
K la ong ruh ba ka jing pynduh iaka ‘internet’ ka pynsuk ia ka sorkar ban tehlakam ia ki jing klumar ba mih hapoh ka jylla.
Ia ka hukum ban pynlong biang ka internet la pynmih da ki saw ngut ki nong bishar ka Guwahati High Court kiba kynthup ia u Chief Justice Ajay Lamba bad u Justice Achintya Malla Bujorbarua.
Shillong: U myntri rangbah ka jylla u Conrad K Sangma myn hynnin ka sngi u la ong ba ka jing khang ia ka ‘internet’ ka dei ban teh lakam na ka jing mih ki jing klumar hapoh ka jylla.
“Nga tip ki paidbah ki shem jing jar bha namar ka jing thut ka ‘internet’ tangba nga kyrpad ia baroh ba kidei ban long kiba iashah shipor" u la bynrap.
U myntri rangbah u la ong ruh ba lyngba ka jing khang ia ka internet ka la iarap shibun khamtam ia ki pulit ban teh lakam ia ki jing thmu jong ki nong shim kabu ban thaw jing klumar hapoh ka jylla.
U Conrad K Sangma u la ong ruh ba ki pulit ki lah leh katba lah ban pynjem ban ki nong iakhih da ka ba kiar ban pyndonkam da ka bor ha ba dei ban pyn jai jai ia ki jing iakhih.
U la ong ruh ba ki don ki nong iakhih ki ba la mynsaw hynrei kam don pat ka jing duh mynsiem briew namar ka jing kiar ki pulit ban pyn donkam bor bah pyrshah ia ki nong ia khih.
“ Ki briew ki lah ong kynthoh katba mon ia ka jing leh ka sorkar tangba ka jing khang internet kadei ban khang lad ban jia kano kano ka jing sngew sih ia ki ba ia khih" u la pynkut.
Shillong: Ka MDC na ka Nongshken konstituency ba khlem seng ka Kong Grace Kharpuri mynta ka sngi ka lah wan pyn ia snoh ialade sha ka United Democratic Alliance (UDA) ba lamkhmat da u bah Teinwel Dkhar.
Lyngba ka jing wan snoh jong ka kong Grace Kharpuri mynta ka UDA ka la don 16 ngut ki MDC ha ka ïing kaba 29 ngut katba ka United Democratic Forum (UDF), ka la duna paid sha ka 13 ngut kynthup ia u chairman u bah P.N Syiem.
Kumba shu pynkynmaw ha 6 tarik nohprah u Congress MDC na Mairang u bah Batskhem Ryntathiang u lah leit ban pyn iasnoh ialade sha ka UDA.Guwahati: U myntri ka pla pisa jong ka sorkar Assam u Himanta Biswa Sarma mynta ka sngi u la ong ba ka la don ka jing thmu ban thang ia ka ‘Assam Secretariat’ ha ka 10 tarik nohprah 2019 ha ka por ba jur bha ka jing iakhih pyrshah ia ka Citizenship Amendment Act 2019.
U Himanta Biswa Sarma u la ong ba ia kane ka kam lah thmu da ki runar kiba dei ruh ki ‘urban Naxals’ na ka seng Popular Front of India (PFI).
U myntri u la kam ba ka sorkar Assam ka lah ioh sakhi lyngba ki tiar ‘electronic’ ba ki dei ki briew jong ka PFI kiba dei ki nong ialam seng Congress barim.
U la ong ruh ba ka sorkar kan kyntu ia ka National Investigating Agency (NIA) ban tohkit halor ka jing shah pynpra ki jing don jing em jong ka sorkar Assam.
Na ka liang u myntri u la pynpaw ba un sah thoh sha ka NIA bad ka CBI ban phah briew ban tohkit halor ka jing mih jing klumar hapoh ka jylla baroh kawei.
Shillong:  Ka Khasi Author’s Society ka la thoh sha u myntri kam pohing ban daw pyntreikam da ka Inner Line Permit (ILP) ha Meghalaya.
Ka KAS hadien ka jing ialang jong ka Executive Committee myn hynnin ka sngi, ka lah phah da ka shithi sha u myntri kam poh ing ka ri India u Amit Shah ban dawa ba dei ban pyntreikam da ka ILP hapoh ka jylla Meghalaya khnang ba ka CAA 2019 kan nym lah ban treikam hapoh ka jylla.
Ka KAS ka lah pynpaw ruh ba ka jing mih ki jing klumar hapoh ka jylla baroh kawei kadei namar ki briew ka jylla kim pdiang satai ia ka CAA 2019.
Lyngba ka shithi sha u myntri kam poh ing ka KAS ka pynpaw ba lada ka CAA ka long ain ha Meghalaya kan sah buh jing ma ia ka jing long rit paid u Khasis and the Garos hapoh ka jylla Meghalaya.
Ka KAS ka lah pynpaw ruh ba mynshwa ka shnong Jaintiapur ba shong da ki Khasi kadei ruh ka nongbah Hima Jaintia tangba mynta pat ka lah shah knieh noh bad ka Bangladesh.
Ha ka shithi ka KAS ka lah pynpaw ba ka kyrshan ia baroh ki sengbhalang ne ki seng sain pyrthei ban pyrshah jur ia ka CAA 2019, bad ban dawa ba dei ban pyntreikam noh da ka ILP kum ba pyntreikam hapoh ka jylla Manipur.
Ka KAS ka lah thoh ruh sha u myntri rangbah ka jylla Meghalaya u Conrad K Sangma ban dawa na ka sorkar ba kadei ban shim ka rai ban dawa na ka sorkar kmie ban pyntreikam noh ia ka ILP hapoh ka jylla Meghalaya baroh kawei.
Shillong:  Ka Federation of Khasi States ka la ai dorkhas ha u Conrad K Sangma, myntri rangbah ka Jylla, mynta ka sngi bad ha katei ka dorkhas, la  kyntu ia ka Sorkar MDA ban shim khia ban ia kren halor ka Instrument of Accession bad Annexed Agreement 17 tarik Nailar 1948.
U myntri rangbah, u la kular ban khot kyrpang ia ki Khlieh Nongsynshar ban ia kren halor kane ka phang.
Lah ban pynkyn maw ba ka FKS ki la phah ia ka dorkhast ban pyn kynmaw ia ka jingthoh kham mynshwa halor ka ILP kumjuh ruh ka kyntu ban ioh ka jingiada kaba kyrpang ha ka Article ha ka ban pynpaw shai ia ki hok jong ka jaidbynriew Khasi namar ka IOA & AA ka khang ia ki Ain Ri India ba kin shu trei khlem da mynjur shuwa ki Hima Khasi States bad ba kan wanrah ia ka jingsuk ha ka synshar khadar hapoh ka jylla khamtam hapoh ka Ri Khasi.
Ha ka jingiakynduh bad u CM la don lang u Paiem PM Syiemlieh, Syiem Hima Nongkhlaw & Adviser FKS, u Paiem KM Syiemlieh, President, FKS, u Bah H L Ryntathiang, Lyngdoh Hima Lyngiong, & General Secretary, FKS,  u Bah W Syiem, Sirdar Hima Nongpoh, Joint Secretary, FKS, u Bah John F Kharshiing, Adviser & Spokesperson, FKS.(Da U M.M.Thaiang)Jowai:  Ia ka Iingmane bathymmai ha Raliang, Mowkyndeng Parish, Elaka u Doloi Raliang, kaba la bei tyngka da ka kong Bilet Tariang, kaba la kot ka jinglut sha 2 klur shiteng la plie hi da ka kong Bilet Tariang bad la kyrkhu da ka Umkhuid Umkyntang da u Most.Rev.Victor Lyngdoh DD, Bishop ka Jowai Diocese, ha kaba la wan ban sakhi lang ia kane ka jingplie ia kane ka Iingmane da u bah Garod LNS Dykes Deputy Commissioner ka West Jaintia Hills District, bah F.M.Dopth, Deputy Commissioner East Jaintia Hills District, bah Comingone Ymbon MLA ka thain, Doloi Chawas Lyngdoh, Doloi Elaka Raliang,bah Robinus Syngkon MDC ka thain, bah Saron Paswet MDC Jowai South, kong R.Manner Additional District Magistrate, ki Phadar, ki Sister, ki riewkhmat ka Elaka Raliang kiba la shah khot sngewbha bad da ki spahngut ki riewngeit napoh ka Parish Mowkyndeng bad nabar.
Ka kong Bilet Tariang ha ka jingkren plie jong ka ia kane ka Iingmane kaba la bei tyngka hi da ka, ka pynpaw ia ka jingsngewnguh ia U Blei ba kum ka riewngeit haba ka la ioh ia ka jingkyrkhu kyrdoh na U Blei, ka ong kaei kaba ka lah ban leh eiei na ka bynta ka burom jong U Blei bad ka la rai ban teinoh da ka Iingmane bad ka la tei ia kane ka Iingmane ha ka jinglut kaba la kot sha ka 2 klur shiteng bad la pynkyntang ia kane ka Iingmane ha ka Dohnud bakhuid tam jong u Trai Jisu.
Ha ka juh ka por ka ainguh ia u Blei bad sngewnguh Uba la plie lad ia ka bad ia ki Nongtrei kiba la lah ban pyndep tei ia ka ha ka por kaba biang ia kaba la kyrkhu mynta ka sngi da u Most.Rev.Victor Lyngdoh Bishop ka Jowai Diocese.
Hadien ka jingplie bad kyrkhu ia kane ka Iingmane Dewbilat kaba heh bad kaba itynnat, la pynlong ia ka jingknia Mass Iukharist, kaba long shibynta ka jingknia ainguh ia U Blei ba lyngba ka jingsbun mynsiem jong ka kong Bilet Tariang la lah ban ioh ia kane ka Iingmane kaba long kawei na ki Iingmane kaba heh bad kaba itynnat hapoh ka Parish Mowkyndeng.
Ia ka jingknia Mass bakhuid la lamkhmat da u Most.Rev.Victor Lyngdoh ha ryngkat ka jingsynran lang u Phadar Hilarius Lamare Vicar General ka Jowai Diocese, Phadar Devasia u Parish Priest ba mynshwa ka Parish Mowkyndeng bad ki Phadar ka Parish Mowkyndeng.
U Bishop Victor Lyngdoh haba kren ha kane ka sngi, u la kren halor ka phangpdeng “Ka jingkylla kaba mut kum ka jingpynkhreh kynmaw burom ia ka jingwan longbriew U Trai Jisu sha kane ka pyrthei ha kane ka 25 tarik Nohprah ia kaba la kham iatip ka jingrakhe Khristmas.
"Ha ka sneng ka kraw u Bishop Victor, u ong, ha ka longbriew manbriew,ki briew baroh ki bymdap bymbiang ha ka jingim, kiba dap da ka lait ka let ka tam ka duna,la katta ruh lyngba kane ka jingpynkhreh ia ka sngi Khristmas, ngi dei ban phai sha U Blei bad kylla kaba mut na ka jinglong barim sha ka jinglong ba thymmai, naba tang kiba khuid ka mynsiem bad ka dohnud kiba lah ban iohi ia U Blei bad pdiang ia U Khrist hala ka mynsiem lyngba kane ka jingpynkhreh ia ka sngi Khristmas.
Haba ai jingkren ha kane ka sngi, u Bishop Victor, u pynpaw ka jungsngewnguh bad ka jingburom ia ka kong Bilet Tariang, kaba la kynshew kyndiap khydiat pa khyndiat haduh ba ka la lah ban bei pisa ban tei ia kane ka Iingmane kaba heh bad kaba itynnat.
Ha ka juh ka por u kyntu ia ki khun jong ka Balang hala ki Balang shnong wat lada ki don ha ka jinglongduk bad ka jingduna ka ioh ka kot, la katta ruh u ong to shim ia ka nuksa jong ka kong Bilet Tariang ban kyrshan ia ka Balang hala ibor ibor katbah ei, kyntu u Bishop Victor Lyngdoh.
Ha ka nohphai sngi ha shwa ban ioh ia ka jingkyrkhu da ka Sakrament bakhuid tam ka Duwan la ioh ia ka jingkren kaba sngewtynnat halor ka jingim sngi ia ka ktien ka jong U Blei, kaba long ka tiensneng tienkraw ia ki riewngeit bad ia ki briew baroh ban  bha ban miat ka longbriew manbriew da u Phadar Devasia, Parish Priest ka Parish Sohra, East Khasi Hills District.
Shillong: U Bah Prestone Tynsong, myntri rangbah ba ar, ula ther kylla myn hynnin ka sngi, ia u nong ialam liang pyrshah ka sorkar Meghalaya u Dr.Mukul Sangma halor ka jing kynnoh ba ka sorkar Meghalaya kam ban tehlakam ia ki jing klumar ki ba mih na ka daw ka jing pyrshah ia ka Citizenship Amendment Act 2019 (CAA).
Kumba shu pynkynmaw u Dr.Mukul Sangma ha ka 15 tarik nohprah u la ther ia ka sorkar Meghalaya da ka ba kynnoh ba ka kam lah ban tehlakam ia ki jing klumar nakatakadaw ka sorkar Meghalaya ka pynjari syndon da ka korphiw bad pynduh ia ka ‘internet’.
Na ka liang u symbud mynri ka sorkar Meghalaya u Prestone Tynsong u la ong ba u Dr.Mukul Sangma u dei ban kynmaw ba ki paidbah ka jylla kim pat klet ia ki jing duh noh jong ki khyndai ngut ki mynsiem ha ka por ba ia khih MBOSE.“Kadei namar ka jing bym ler ka sorkar ha ka por u Dr.Mukul Sangma ba haduh khyndai ngut ki mynsiem ki lah shu duh ei ia ki mynsiem na ka jing siat pathar ki pulit ha Williamnagar bad Tura" la bynrap u bah Prestone Tynsong.
U bah Prestone Tynsong u la ong ruh ba ka sorkar Meghalaya ha ka jing ialam u myntri rangbah ka jylla u Conrad K Sangma ka lah leh kat ba lah ban pyn jai jai ia ki jing iakhih halor ki mat bapher bapher, bad kam pat ju don ka jing duh ei ki mynsiem ne mynsaw jur na ka liang ki nong iakhih ne ki pulit.
Shillong:  U myntri rangbah ka jylla u Conrad K Sangma myn hynnin ka sngi u la iathuh ba ka sorkar Meghalaya ka la ioh lum haduh 445 klur na ka jing die ia u dewiong ba la dep tih lypa.
Kumba shu pynkyn maw ka National Green Tribunal (NGT) ha u snem 2014 ka la khang ban tih dewiong hapoh u pud u sam jong ka jylla meghalaya.
Naduh ba la khang ban tih dewiong, ka Supreme Court ka lah shah ia ka sorkar Meghalaya ban die ia u dewiong u ba kot palat ka 32 metric tons.
“Ka sorkar Megha laya lyngba ka Meghalaya Environment Protection and Restoration Funds (MEPRF) ka lum haduh 445 crore tyngka na ka jing die ia u dewiong" u la bynrap.
U Myntri rangbah ka jylla u la ong ruh ba kumba 100 klur ka sorkar ka hap ban siew sha ka Central Pollution Control Board kumba la btah ka Supreme Court.
Kumba shu pynkynmaw ka supreme court ka ri India ha ka 2 tarik Naitung 2019 ka la btah ia ka sorkar Meghalaya ban siew 100 crore tyngka namar ka sorkar Meghalaya kam lah ban teh lakam ia ka jing tih dewiong tuh naduh ba la khang da ka NGT ha u snem 2014.
Khlem pat ioh jing pynshai ka sorkar Meghalaya halor ka jing thmu shong thait noh u B.P KatakeyU myntri rangbah ka jylla u Conrad K Sangma mynta ka sngi u la kam ba ka sorkar Meghalaya ka khlem pat ioh jing pynshai lyngba ki jing thoh halor ka jing thmu shong thait noh u Chairman jong ka komiti ba la thung da ka National Green Tribunal (NGT) ban peit ia ka jing shalan ia u dewiong ba la dep tih lypa ha ka jylla.
“Na ka liang ka sorkar Meghalaya ngi khlem pat ioh jing thoh ei ei na u B.P Katakey ia ka jing thmu shong thait jong u na ka ‘committee’ “ la bynrap u Conrad Sangma.
Kumba shu kynmaw ha ka 1 tarik nohprah u B.P Katakey u la kubur ba un thoh sha ka supreme court ka ri India ba ka weng noh ia u kum u Chairman jong ka Komiti.
Shillong: U R.N.Ravi  u Lat ka jylla Nagaland u la bam smai mynta ka sngi ban peit lang kum u Lat ka Meghalaya.
Ia u R.N.Ravi la pynbam smai da u chief justice ka Meghalaya u Muhammed Rafiq ha Raj Bhavan mynta ka sngi.
U Ravi un peit lang ia ka Meghalaya hadien ba u Lat Tathagata Roy, ula shim shuti shwa.
Haba pyrshang ban iakren, na ka liang u Lat thymmai, um treh satia ban kren sha ki lad pathai khubor.
Ki sengbhalang bad ki seng saiñ pyrthei ha ka jylla, kila dawa ba dei ban weng noh shi syndon ia u Tathagata kum u Lat ka jylla hadien ba u la pynmih ia ka jingkynthoh ha ka tweeter ba kito kiba sngew pyrshah ne bym iahap jingmut ban pdiang ia ka Citizenship Amendment Act 2019, ki dei ban leit sha North Korea.
Shillong: U Myntri Rangbah ka jylla u Conrad K Sangma u la ong ba ka sorkar ka la dep ban pyntip hakhmat u myntri kam pohiing ka ri u Amit Shah, ba kan iaid shakhmat ban shim da ka rai ba ka Inner Line Permit (ILP) ne ka Bengal Eastern Frontier Regulation Act 1873, dei ban pyntreikam ha ka jylla Meghalaya.
Haba kren sha ki lad pathai khubor mynta ka sngi hadien ba la synran ha ka jingbam smai u Lat thymmai ha Raj Bhavan, u Conrad u la ong, “Ngi la ong ha u Amit Shah ba ngin shim da ka rai ba ka ILP dei ban pyntreikam ha ka jylla".
U la ong ba ka jingiaksaid ka sorkar halor kane ka don ka jingkyrmen ban poi ha ka thong.
“Baroh ki jingiaksaid ki la ioh ia ka jingjubab kaba don jingkyrmen.
Ka dorbar ka long ban shim rai ban kyntu ia ka sorkar pdeng ban pyntreikam ia ka ILP", u la ong.
Ka sorkar jylla ka la khot dorbar kyrpang ha ka 19 tarik Nohprah 2019 ban shim da ka rai ban kyntu ia ka sorkar pdeng ba kan pyntreikam noh da ka ILP ha ka jylla Meghalaya.
Halor ka jingkam u bah Ardent M Basaiawmoit u MLA barim ba ka ILP kam donkam ban shim da ka rai bad tang ka jingpynbna na ka sorkar ka la treikam ha ka Khasi bad Jaintia, u Conrad u la ong, “Ia ka jingpyntreikam ILP, la pynshong nongrim katkum ka Ktien Lamphang (Preamble) ka Bengal Eastern Frontier Regulation Act 1873 ne ka ILP.Ka Preamble la pynkylla da u President bad dang shen, la pynkylla ha 11 tarik Nohprah 2019 ha kaba iadei bad ka Manipur bad kam don ka jingkynthup lang ia ka Meghalaya bad ka Meghalaya ka don tang ha ka por mynshwa".
Shillong:  U General Secretary jong ka KSU u samla Donald V Thabah haba kren ha ka jingiakhih shong kyllain myngngor jong ki paidbah ka jylla Assam kiba sah ha Meghalaya, u la ong ba mynta ka sngi ka NESO kan ujor sha Supreme Court pyrshah ia ka Citizenship Amendment Act 2019 jong ka sorkar pdeng.
Haba kren ha kane ka jingialang u la ong ba ki jaidbynriew ka jylla Assam bad ki khasi kala don ka jingiatreilang naduh ki por hyndai na duh ka por jong ki Syiem Ahom ha kaba ki khasi ki la ai ka jingkyrshan bad kum juh ki Assamese ki la kyrshan ia ki Khasi ha kaba ia leh pyrshah ia ka jingwan kyrthep ki briew ba na bar.
Ha kane ka jing ialang u samla Donald u la ong ba don kam ka jingiatrei lang da baroh ban ia khun pyrshah ia kane ka CAA ban pynthi kna ba kane ka ain kan nym trei kam ha kane ka dong shatei lam mih ngi jong ka Ri India.
La ong katba ka jingialeh hapoh iing bishar kan dang iaid ka jingiakhih ruh kan dang iaid haduh ban da iohi ba kane ka ain kan nym trei kam ha North East.
Ha kane ka sngi kiwei ki nongkren ki long u D Dhyan ba dei na ka jylla Assam u la ong ba ka jingiakhih ka long ban pyrshah ia ka jingthmu jong ka Ri India ban pyniaid paid ia ki briew jong ka dong shatei lam mih ngi jong ka ri India da kaba ai ia ka ILP sha kiwei ki jaka bad sha kiwei ki jylla pat kam treh ba ain.
Ka long kmie ka Purobi Barua kala ong ba kane ka jingiakhih shnong kyllain myngngor mynta ka sngi ka long ban pyrshah ia ka ain jong ka sorkar pdeng kaba long pyrshah ia ka Assam Acord kaba la soi ha u snem 1985.
Kumba ka long mynta ka Barak Vally kala leit sha kati jong ki Bangladesh kiba don tuid sha ka jylla Assam.
Kane ka jingiakhih ka long ban iada ia ki long dien ban wan.
Bah RM ShabongKa sorkar Jylla, la sngewthuh ba ka don jingthmu ban pynlong ia ka dorbar kyrpang ha ka 19tarik mynta u bnai, na ka bynta ban rai halor ka mat jong ka inner line permit (ilp) bad lada katei ka urlong, kumta katei kan dei ka sngi kaba khraw bad kaba kyrpang, na bynta ka jaitbynriew Khasi Jaintia bad ka Jylla hi baroh kawei.
Ka jing iakhih ILP, ha ka Jylla, katba kynmaw, ka la sdang naduh u snem 1987 bad katei ka dei ha ka por jong ka jinglong nongialam jong U bah Bull N Lyngdoh, uba dei u nongialam barim jong ka KSU, hynrei ki jingmut jong ki nongialam sengbhalang, kim shym la rung satia ha ki shkor jong ka sorkar bad kaba kham sngewsih, ka long ba kiba bun na kito ki nongialam, kiba ju pyrta jam na ka bynta ka ain ILP bad kiwei, ki jah kyrteng noh, ynda haba ki don ha ka bynta ban thaw ain ha ka sorkar Jylla bad kitei yn da ki la poi ha iing dorbar, ki kylla noh ki nongthaw pisa bad ki nongthaw shuki bad katei ka dei ka jingduh kaba khraw ia ka jait bynriew Khasi Jaintia baroh kawei.
Kumba la iakren baroh shi katta, ngim pat ju lap, ba kan don wat kawei ruh ka sorkar, kaba mynjur ban pyntrei kam ia ka inner line permit (ilp) bad ka daw, ka long (imat) ba ki seng sain pyrthei, ki shah mana ha ka hynmen jongki, kaba don ha Assam ba kim bit ban thaw ia katei ka ain, namar ba ka Assam, ka kwah ban iasam lem ia ki poiwir sha kane ka Jylla.
Mynta ngi donbok ba U Conrad Sangma, myntri rangbah ka Jylla, ula shim ia kane ka rai kaba kongsan bha bad kata ka long, ba un khot ia ka dorbar kyrpang, ban iakren ia ka ILP bad kane kan dei ka jingjop ia ka sorkar jong U Sangma bad ki paralok jongka, kiba don ha ka sorkar MDA bad hap ruh ban ai burom ia ki sengbhalang, kiba la ioh mynsiem ha kane ka kynti, wat la ki la ju pheil ha ki phew phew snem ba ladep, kynthup ia u snem jem daw jong u 2013.
Ngin nym pat iakren, ia kaei kaba ka sorkar India, kan leh bad kan ithuh ia ka mat ilp jong ka Jylla, hynrei ngi dei shwa ban sdang na la iing bad ynda haba ngi la ia tylli lang kawei, kumta ngin sa peit ia kaei kaba ka sorkar India kan leh bad katba ka jia, kane ka dei ka khyllipmat kaba donkam bad kaba kongsan shi katdei eh, ia ki trai shnong Khasi Jaintia, Garo, ba kin pynbor ia ki nongmihkhmat jongki, kiba dang byrie haduh ha kine ki sngi, ba kin shim ia katei ka rai ILP, kum ka mat treikam kaba kongsan tam.
Shillong: Ka sorkar Jylla hapoh ka jingialam jong u Myntri Rangbah u Conrad K Sangma  hadien ba lawai ka Cabinet ka ba lalong mynta ka sngi  ki la shim ia ka rai  ba  baroh ki minister kiba hapoh ka sorkar synrop jong ka Meghalaya Democratic Allience (MDA) kin pdiang  ia ka rai ban pyntrei kam noh ha baroh kawei ka Jylla jong ka Meghalaya ia ka Inner Line Permit kaba hap hapoh ka Bengal Eastern Frontier Regulation Act 1873.
Katei ka rai, ka long ban leit rah  ha ka ingdorbar ba kyrpang ka ban sa long ha ka 19 tarik u Nohprah 2019.
Shillong:  Ka Shillong Lajong ka la pynliem ia ka Druma Sandruma  da 1-11 kol ha ka jingiakahun ka kylla baar ka semi phainal ka Meghalaya State League (MSL) ba long ha Resubelpara mynta ka sngi.
Da kane ka jingjop, ka Lajong ka la rung sha ka phainal ka lympung MSL 2019.
Ka Shillong Lajong ka la pynliem ha ka semi phainal ka kylla ba nyngkong da  10-1 ia ka Druma.
Ia ka kol ba nyngkong ka Lajong la thep da u Samuel Lyngdoh Kynshi ha 16 minit, bad ujuh u la thep 3 kol da kaba pynbud sa ha 64 bad 87 minit.
Ia ka nam Man of the Match la ioh da u Phrangki Buam ha kaba u la thep 6 kol.
U la thep ha ka 26’, 30′, 36′, 42′, 69′ bad ha 75 minit.
U Kenstar Kharshong  u thep ha ka 82 minit, u Dajied ha ka 84 minit.
Ia kawei ka kol ka Druma Sandruma la thep ha ka 32 da u Bsing Marak.
Ka Shillong Lajong kan iaknieh ia ka nam lahduh ka Meghalaya State League pyrshah ia ka Rangdajied United kaban long ha ka 21 tarik Nohprah ha Khliehriat.
Shillong:  Ki longkmie ka Bri u Hynñiewtrep ka la khot bad wer ia ki long kmie bad ia ki samla kynthei ba kin ia mih paidbah ban wan iashim bynta ha ka rally ka ban sa long ha ka 18 tarik mynta u bnai Nohprah, ha Motphran na ka bynta ban dawa pyntreikam ia ka Inner Line Permit (ILP) ha ka Jylla Meghalaya bad ban pyrshah ia ka Citizenship Amendment Act, (CAA) 2019.
Katkum u kyrwoh, ia kane ka rally yn sdang ha ka por 12:00 baje mynsngi ha kaba ki longkmie na ki bynta bapher bapher jong ka Bri u Hynñiewtrep kin sa ai jingkren.18 tarik ka jingialang paidbah CoMSO ha JowaiKa Confederation of Meghalaya Social Organisation (CoMSO) kan pynlong ia ka jingialang paidbah ha ka 18 tarik, Nohprah, 2019 ha Iawmusiang, Jowai ha ka por 12:00 baje mynsngi  bad ha Iew Dawki ha ka por 4:00 baje janmiet ban pynsngewthuh paidbah ha kaba pyrshah ia ka CAA bad ban dawa pyntreikam ia ka Inner Line Permit ha ka Jylla Meghalaya.18 tarik ka jingialang pyrshah CAA ha Sohra ka KSUKa KSU South Khasi Hills Sohra kan pynlong ia ka jingialang pynshai paidbah ha ka 18 tarik Nohprah 2019 ha iew Sohra ha ka por 10 baje mynstep ban pynshai ia ka jingdonkam ia ka Inner Line Permit (ILP) bad ban pyrshah ia ka Citizenship Amendment Act (CAA) 2019.
Kane ka long ka kyrwoh na u bah Edmund Khongswa, u GS ka KSU South Khasi Hills Sohra.
Nongpoh:  San ngut ki runar kiba la shah kynnoh ba ki la donkti ha ka ban rahbor bad pyniap klep ia uwei u khynnah ba dang 15 snem, hynnin ka miet ki la shah kem noh ha ki Pulit ka Ri Bhoi.
Kitei ki san ngut kiba la shah kem noh ha ki Pulit, ki dei kiba la tip kyrteng kum u Darius Marak, u Jackius Marak, u David Sangma, u Paulus Marak bad u Attai Marak, kiba dei ruh ki rangbah kiba sah ha ki shnong kiba sah hajan jong katei ka shnong jong utei u khynnah.
Lah ruh ban kdew hangne ba ha kine ki Taiew ba la dep, utei u khynnah ba dang 15 snem na ka shnong Nagrabil, ka shnong kaba don ha ka thain Umtyrnga, u la jah noh khlem da wanphai shuh sha la iing na ka jaka kaba u leit jingiaseng.
Ka jingpynshisha halor ka jingshah rahbor ia utei u khynnah, ka dei hadien ba la don kiba la phun sha kiba ha iing, ha kaba ki la dawa haduh T.1 klur na kiba ha iing jong utei u khynnah, na ka bynta ban pynllait noh ia u.
Hynrei u Lyoh uba dum u la wan ban tap ia ka longiing jong utei u khynnah, namar hynnin ka sngi ki la ioh jingtip ba utei u khynnah u la shah pyniap dusmon noh ha ki riew runar kiba la rahbor ia u.
Haba iadei bad ka jingshah pyniap ia utei u khynnah, la ioh jingtip ba kitei ki runar ki la lehbein shaba palat hashwa ba kin pyniap ia utei u khynnah ba dang 15 snem, ha kaba la iathuh ruh ba ka rukom pyniap ia u ka la long shaba palat pud, ha kaba la ioh jingtip ba ki runar kiba la donkti ha katei ka kam riewkhlaw, ki la bom da ki kynja dieng ia ka met ka jong u, ha ryngkat ka jinglymthem da ki kynja maw na khlieh jong u, haduh ba kan da pra hi phom.
La ioh jingtip ruh ba kitei ki runar, tang mar ia dep ban pyniap ia utei u khynnah, ki la leit ban buhrieh bad tep ha kawei na ki par maw (Stone Quarry) kaba don ha katei ka thain Umtyrnga.
Halor ka jingiohkem ia kitei ki 5 ngut, la iathuh ba ki Pulit tang mar iatip halor ka jingshah rahbor ia utei u khynnah, ki la buddien da kaba kylli pyrthew na baroh ki briew kiba isuba donkti, kumta ha ka jingtohkit uwei hadien uwei pat, ki la ioh ban bat ia arngut ki briew kiba la suba donkti ha katei ka kam bad kiba la phla ruh ba ki la donkti ha katei ka kam bad ki la leit ban ialam sha ki Pulit sha katei ka jaka kaba ki la tep ia utei u khynnah.
Haba iadei bad katei ka jingjia pyrshah ia utei u khynnah, ki Pulit ka Ri Bhoi, kin dang pynlong ia ka jingtohkit kaba jur, na ka bynta ban nanglap shuh shuh ia kiwei pat kiba donkti lang ha katei ka kam ki riew runar, kiba la pyniap bein ia u khynnah ba dang 15 snem ka rta.
Nongpoh:  Ki la don da ki hajar ngut ki paidbah kiba kynthup naduh ki nongialam sengbhalang, ki seng longkmie bad seng samla shnong, ki la iasnohktilang bad iamih paidbah ha ka jingiaiaid paidbah kaba la pynlong da ka Seng Samla Shnong Nongpoh Proper, na ka bynta ban pynsawa jam ia ka sur jingpyrshah ia ka Citizenship Amendment Act (CAA) bad kiba la pyrta shla ba ban pyntreikam noh ia ka ILP hapoh ka jylla.
Ha shwa jong katei ka jingiaiaid paidbah ha Nongpoh, ki nongialam ka SSS Nongpoh Proper, kham mynsngi ka la don shwa ka jingiasoi paidbah ne ka Signature Campaign, ha kaba ki la don da ki hajar ngut ki paidbah ka thain Nongpoh, ki la wan ban iashimbynta shitrhem na ka bynta ban pyrshah jur ia ka CAA bad ruh ban dawa na ka sorkar ba ka dei ban pyntreikam mardor noh ia ka ILP hapoh ka jylla.
Haba iadei bad ka jingiaiaid paidbah, nalor ki seng Longkmie bad ki Seng samla na ki shnong ka thain Nongpoh, la wan iashimbynta ruh da ki nongialam jong ki sengbhalang, kiba kynthup ia ka KSU, FKJGP, HNYF, RBYF, HYC lem bad kiwei, ha kaba ki la pyrta shla bad pynrem jur ia ka CAA bad dei ban pyntreikam noh ia ka ILP.Kiba la don mynta ka janmiet, ki la sdang ia ka jingiaiaid paidbah na Nongpoh Centre Gate sha DC Junction bad nangta pat ki la phai biang sha kajuh ka jaka bad kiba la pynlong biang ia ka jingialang paidbah, na ka bynta ban pynshai paidbah halor ka jingma kaba ap ia ka jaid bynriew Khasi na katei ka CAA bad ha kajuh ruh ka por ban dawa na ka sorkar jylla ba ka dei ban pyntreikam noh ia ka ILP, khnang ba kan iada ia ka jingwantuid ki briew kiba nabar.
Haba shim kyllum lang ia ka jingkren naduh ki seng Longkmie, Seng Samla bad Sengbhalang, la iohsngew ia ka sur ba ki la dawa tyngeh ia ka sorkar jylla bad kiba la pynpaw ruh ba ha kaba kum kane ka por, ki dei ban iatylli na ka bynta ban pynbor ia ka sorkar jylla ba ka dei ban pyntreikam noh mardor noh ia ka ILP hapoh ka jylla Meghalaya.
Ha kawei pat ka liang, ki nongialam ka Seng Samla Shnong Nongpoh, ki la pynpaw ia ka sur ba lada ka sorkar jylla kan dang pynslem ha ka ban pyntreikam ia ka ILP hapoh ka jylla, na ka liiang ki samla ka Nongpoh Proper, kin sa pyntreikam noh hi dalade ia ka ILP.Kiba la donlang ha kane ka jingialang paidbah, ki kynthup ia u Samla Ferdynald K Kharkamni, President ka KSU NKHD, u Bah Bipul Thangkhiew, President ka RBYF, u Bah Marcus Marten, President ka HNYF, u samla Anthony J.Suchiang, President ka SSS Nongpoh Proper, u samla Jayson Lenox Nongrum, Vice-President ka HYC lem bad kiwei kiwei.
Shillong: U MLA/MDC barim ka Nongkrem Constituency, u Bah Ardent Miller Basaiawmoit u la pynpaw ba tang ka notification ka la biang pura ia ka sorkar jylla ba kan wan shakhmat ban pynbna noh ia ka rai ban pyntreikam  shi syndon ia ka Inner Line Permit (ILP) ha kane ka jylla.
Haba kren bad ki lad pathai khubor mynta ka sngi, Bah Ardent u la pynkynmaw ba ha u snem 2013, mynba u dang long kum u nongmihkhmat ne MLA, u la leit ban rah ia ka Resolution hapoh ka iing dorbar thaw ain jong ka jylla, hynrei  kane ka mat jingdawa ka jong u ha kito ki por ban pyntreikam ia ka ILP ha Meghalaya la theh umpjah hadien ba la shah rem noh lyngba ka voice vote.
Haba phai sha ka jingiakhih jong ki paidbah, u Bah Ardent u pynpaw ia ka mynsiem kaba sngew kmen ba un shem bad iohi ia ka jingmih paidbah ban ia snoh kti lang ban dawa tyngeh na ka sorkar jylla ba ka por ka la donkam ban pyntreikam ia ka ILP, hadien ba ka sorkar NDA ha ka taiew kaba la dep ka la lah ha ka ban ioh ia ka jingmynjur na baroh artylli ki iing dobar thaw ain ka ri ka Lok Sabha bad Rajya Sabha naka bynta ban pyntreikam ia ka Citezenship Amenmend Act, 2019.
Haba ia dei bad kane, u Bah Ardent u  kyntu ia ki paidbah ba kim dei ban shongthait ha kane ka kynti kaba mynta, namar u soh jingdawa ban pyntreikam noh ia ka ILP ha kane ka jylla mynta la jan ioh pura ia ka, hadien ba ka sorkar jylla ka la shim ia ka rai ba kan lum ia ka dorbar ba kyrpang ban shim lang ia ka rai na ka bynta ban pyntreikam noh ia ka ILP.Shuh shuh u bah Ardent u maham jur ia ki paidbah nongshnong ka jylla, ba kim dei shuh ban dang shah pynbiej ne shah pynngop ha kane ka kynti kaba mynta, ne ban ailad ia ki politician ba kin shim kabu ba kin pynslem ia kane ka jingdawa ia ka hok ka jong ki, hynrei ba kin ieng iakhun da kaba tyngeh tad haduh ban da ioh syndon ia ka ILP ha ka jylla.
Kolkata: Ka Mamata Banerjee, ka kob mynta ka sngi, ia ka sorkar India, ba kan pynhap noh ia ka sorkar jongka ha West Bengal, hynrei ka la bam smai, ba kan iai iakhun pyrshah ia ka ain National Regisration Certificate (NRC) ha katei ka Jylla.
Ka nongialam ka TMC, ka pynlong ia ka jingiaid paidbah na Red Road sha Jorasanko Thakur Bari, kaba dei ka jaka sah U Rabindranath Tagore ha North Kolkata.
“Katba nga dang im, ngan nym shah satia ban pyntrei kam ia ka NRC ha ka Jylla.
Phi lah ban pynhap ia ka sorkar jongnga lane phi lah ban set phatok ianga, hynrei ngan nym pyn trei kam ia kane ka ain iakjakor.
Ngan ia khun haduh ban da pynduh syndon ia kane ka ain" ong ka Mamata.
Ka Banerjee, ka kren shai ba kan nym shah satia ban pyn trei kam ia ka NRC bad ka CAB ha West Bengal bad ha kine ki khyndiat sngi ba ladep, ka leit ha ki katto katne ki jaka ban kren pyrshah ia kitei ki ar tylli ki ain jong ka sorkar India.
Mau: Ka jing ia khih pyrshah ia ka Citizenship Amendment Act, ka la pur mynta sha Uttar Pradesh bad la iathuh ba ki la don 15 tylli ki kali kiba la shah tang mynta ka janmiet.
Katei ka jing iakhih, ka long ruh kum ka jing pyrshah halor ka jingthombor jong ki pulit ha Jamia Millia Islamia University.
Ka jingjia, la iathuh ba ka jia ha  Dakshintola jong ka Mau.
Ki pulit, ki la pyndonkam da ka jingisat lyer sat khmat ban pynpra ia ki paidbah, kiba ia lum lymbung ban thang ia ki kali kiba iaid na katei ka jaka.
Shillong: Ka jing iakhih pyrshah ha ka jylla Assam ka la sdang jai jai bad ka sorkar Assam ka la kham pynduna ia ka korphiw naduh 9 baje mynmiet haduh 6 baje mynstep.
Naduh ba sdang ka jing iakhih pyrshah ia ka Citizenship Amendment Bill (CAB) ka sorkar Assam ka lah kem haduh 190 ngut bad lah pynngat haduh 136 tylli ki mukot duma pyrshah ia ki nong iakhih hapoh ka jylla Assam.
U myntri ka pla pisa jong ka jylla Assam u Himanta Biswa Sarma u la ong ba ki pulit ki la ai mukotduma don haduh 136 bad ki pulit ki lah kem haduh 190 ngut ki briew na kylleng ka jylla ha ka ba dei bad ka jing pynjulor ia ki jing don jing em bad kiwei de ha ka por ba iakhih ha ka jylla Assam.
U myntri u la ong ruh ba ka sorkar ka lah ban thung da ka Special Invstigation team (SIT) ban wad bniah halor ka jing mih ka jing huri hura hapoh ka jylla Assam baroh kawei.
Kumba shu pynkynmaw ka jing iakhih pyrshah ia ka CAB ka lah sdng naduh 9 tarik nohprah bad ha ka jylla Assm lah don 4 ngut ki ba la duh ei ia la ka jingim na ka jing mynsaw ha ka por ba iakhih.
Shillong:  Ka kynhun ki seng bhalang hapoh jong ka lama COMSO kila ia kynduh ia ka party Congress myn hynnin ka sngi ha MLA Hostel ban pan ia ka jingkyrshan ha kane ka dorbar ba kyrpang ba kin pdiang ia ka rai jong ka sorkar ban pyntrei kam ia ka ILP ha ka jylla.
Haba kren ha ki lad pathai khubor ha dien ka jingiakynduh ia ka party Congress u bah Robertjune Kharjahrin lamphang ka COMSO, u la iathuh ba ha kane ka jingiakren na ka liang jong ka seng Congress kala ai ka jingkular ba kan kyrshan ia ka rai ban wan rah ka sorkar ban pyntrei kam ia ka ILP ha kane ka jylla Meghalaya.
U bah Robert u la ong ba lada ka ILP ka trei kam ha kane ka jylla Meghalaya ka CAA kan nym trei kam shuh ha kane ka jylla Meghalaya.
Ynda la trei kam ia ka ILP ki briew ki ban wan sha India lada ki wan sha kane ka jylla Meghalaya la lah ban khang ia ki.
Ha ka juh ka por na ka liang jong ka COMSO ka kyntu ruh ia kiwei ki seng sain pyrthei lada kim lah ban ia kynduh hynrei ki kyntu ia ki ba kin ai ka jingkyrshan ia ka rai ban wan rah ia ka ILP ha kane ka jylla Meghalaya.
U bah Robert u la ong ba lada lah ban ia da na ka jingwan ki briew ba na shabar kan ktah ruh ia ka ioh ka kot, namar kumba ka long mynta tang ia ki briew kiba ka jylla kala don ruh kam lah ban iarap dei na kane ka daw ba ki don shibun ki long iing kiba duk lada wan shuh shuh ki briew kan ktah ia ka ioh ka kot ka jong ka jylla.
Shillong: U Lat thymmai ka Jylla, U RN Ravi, un bam smai lashai ka sngi, ha ka por 12 baje nohsngi ha Raj Bhavan, Shillong.
U Ravi, un shimti shipor kum U Lat ka Jylla, katba U Lat barim, U Tatagatha Roy, u don ha ka jingshim shuti, kum U lat jong ka Jylla.
Shillong: U nong ialam ba rangbah ka seng Asom Gana Parishad (AGP) u Prafulla Kumar Mahanta u lah ther ia ka sorkar Assam ha ka jing ialam jong u myntri rangbah u Sabrananda Sonowal namar ka sorkar Assam kam pat khreh ban pyntrei kam ia ka Inner Line Permit (ILP) hapoh ka jylla.
Ha kawei ka liang u Prafulla Kumar Mahanta  u la ai jing iaroh ia ka sorkar Meghalaya ba ia lam da u myntri rangbah ka jylla u Conrad Sangma hadien ka jing ia kynduh jong ki ‘delegates’ na Meghalaya ia u myntri kam pohing ka sorkar India u Amit Shah ban dawa ILP na ka bynta ka jylla Meghalaya baroh kawei.
“U myntri Rangbah duh ka ri India u Narendra Modi u ai khublei ia ka jylla Assam hadien ba ka ‘Rajya Sabha’ ka la ai jing mynjur ia ka CAB, hynrei um tip ba katno ki briew ka jylla Assam ki pyrshah jur ia ka" u la kynthoh.
U Prafulla Kumar Mahanta u la ong ruh ba u kyrmen ba ka AGP kan ieng pyrshah jur ia kane ka Bill.
Shillong: Ka Meghalaya’s Got Talent Season 4 kaba long ka rynsan pyni sap kaba heh duh ha ka jylla ba pyniaid da ka seng Meghalaya’s Talent Search Organisation ka la kut noh ha ka 7 tarik u Nohprah, 2019 ha Convocation Hall, NEHU, Shillong.
Ha kane ka jingiakhun la don kumba 12 ngut ki nongiashimbynta kiba la poi sha ka Grand Finale ha kaba u  Bah Bravelystar Kharumnuid uba na Ur-Masi-U-Joh la ioh rah ia ka nam nongjop bad u la ioh ia ka song pisa kaba 2 lak tyngka.
Ia ka nam ba-ar la ioh da ka kynhun Ri Bhoi Generation na Umsning, Patarim kaba la ioh rah ia ka song pisa kaba T.70,000/- bad ia ka nam balai la ioh da u Rapkyrpang Khongdup na Ur Ksew Wahpathaw Pynursla uba la ioh rah ia ka song pisa kaba T.30,000/-.
Ka Shreya Saha na Tura ka la ioh rah ia ka nam Act of the Season.
Kiwei pat ki nongiashim bynta kiba la poi sha ka Final ki long ka Chingkame Momin, G-Brothers, Rakjring R Marak, Black Pink Juniors, Ariston Tongper, Labianghun Lyngdoh, Siewdor Group bad ka Tyngshainhun Wanniang.
Ha kane ka tamasa, u Bah Kyrmen Shylla, Myntri ka tnat Revenue & Disaster Management, etc u la long u kongsan ha ryngkat ka jingiadonlang u Bah Jemino Mawthoh, ki Rangbah Shnong bad kiwei.
Ia ka result jong ka Lucky Draw la pynbna ha kane ka sngi bad ki nongjop ki long 1st prize No.0741 (Scooty Aprilia Storm), 2nd prize No.0558 (Oppo Phone) bad 3rd prize No.1209 (Rice Cooker).
La kyrpad ia ki nongjop ba kin wan shim ia ki khusnam hapoh ka 30 sngi naduh ba pynbna ia ka result.
Shillong: Ki khubor ba dang shu ioh ki iathuh ba kawei ka kali Bolero, kaba don ia u number ML 01 1738, ka la shah thang ha Mawlai myn hynnin ka miet bad la shim ba katei ka dei kum ka dak jong ka jing iakhih  pyrshah ia ka Citizenship (Amendment) Act (CAA).
Ki lad khubor ki iathuh ba la thang ia katei ka kali, ha ka surok bah Mawlai Nongkwar.
New Delhi: Ka kynhun jong ki samla pule jong ka  Jamia Millia, ki la mih shabar mynta ka step ban shah khriat ha khmat jong katei ka University, khlem phong sopti eiei ruh bad ka daw ka long ba ki pynpaw pyrshah ia ka jingleh thombor ki pulit ia kitei ki samla pule hynnin ka miet.
Ka la mih ka jing ia halla  “inquilab zindabad" hadien ba ki 10ngut ki samla pule, kiba khlem phong jain, ki ia iaid mynta ka sngi, ban dawa ia ka jingtohkit jong ka CBI, halor ka jingthombor ki pulit hynnin ka miet ha katei ka University jong ka Jamia Millia.
“Ki paralok jongngi ki la shah bom jem, ki pulit ki leit rung ha ki kamra sum, ha ki jaka pule kot bad ki shoh ki bom ia ki kynthei bad ngi iaid pyrshah ban pynrem ia ki goons kiba la tip kum ki pulit ka Delhi" ong uwei na ki samla pule uba don ha katei ka University.
Kat haduh mynta ka suk ka sain kam pat don satia ha ka University jong ka  Jamia Millia Islamia, hadien jong ka jingiakhih jongki ban pyrshah ia ka  Citizenship Act bad kaba mut hangta, ka dei ka jingbom naphang jong ki pulit Delhi ia ki samla kiba don ha katei ka University.
Shillong: Ka khubor ba dang shu ioh ka iathuh ba ka sorkar India, ka la aiti ia U Lat ka Nagaland, U RN Ravi, ba un shimti kum U Lat thymmai jong ka Meghalaya.
Ka khubor jong ka ANI, ka iathuh ba la aiti ia U Ravi, ba un peit ia katei ka kam, namar ba U Tathagata Roy, U Lat ba mynta jong ka Jylla,u don ha ka jingshim shuti jongu.
Ha ki khyndiat sngi ba ladep, U Lat ka Jylla, U Tathagata Roy, u don ha ka jingshah ujor kaba jur, halor ki jingthoh jongu ha ka twitter, kiba la pynkhih bitar ia ki samla ba bun bad kiwei dei ki jing bym mynjur jongu, ia ki jingai jingmut jong ka sorkar Jylla bad kaba khatduh eh, kaba la pynkhie bitar ia kiba bun, ka long ba u ong ba kito ki bym iahap ia ka politiks jong ka jingiapher jingmut, ki dei ban leit sha North Korea.
U  Dr AK Abdul Momen, myntri bar ri ka Bangladesh, ula ong hynnin ka sngi, ba ka India kam shym la pynrung satia iano iano ruh sha u pud u sam ka Bangladesh, hynrei ki don katto katne kiba wan rung tuh, lyngba ka jing ialam lynti jong ki riew shim kabu, da ka jingngeit ba kin ioh bam ei hapoh Bangladesh.
U Momen, u ong ba ka Bangladesh, kan pynphai noh ia kiba kum kitei ki briew, hynrei kan pdiang tang ia kito kiba dei ki nong Bangladesh bad U Omen, u kwah ba ka India, kan ai da ki kyrteng bad ki shnong ba pura jong kitei ki poiwir, kiba dei tynrai na Bangladesh, lada ka sngew thikna ba ki dei ki poiwir kiba don ha u pud u sam ka India.
“Ai ia ngi ia ki jingshisha" ong U Momen, haba kren ha ki nongthoh khubor, ha ka tnat kam bar ri, hynnin ka sngi.
U Momen, ula kren ruh shaphang ka ioh ka kot kaba don mynta ha Bangladesh, katba ha India pat u ong ba ki don ki briew kiba shong khlem kam khlem jam.
U Momen, u iathuh ruh ba ka  National Register of Citizenship (NRC), ka dei kaba ka India, ka kam ba ka dei ka kam poh iing jongka bad kam don jingiadei eiei ruh bad ka Bangladesh.
Shillong: U myntri rangbah ka jylla u Conrad K Sangma myn hynnin ka sngi ula khot ia ki sengbhalang ha ingsah jongu ban pynshai ia ka rai ka sorkar ban khot dorbar kyrpang na ka bynta ban shim da ka rai ban pyntreikam da ka Bengal Eastern Frontier Regulation Act 1873 ne ka Inner Line Permit (ILP) ha ka jylla Meghalaya.
Ka dorbar kyrpang ka ing dorbar ka jylla kan long ha ka 19 tarik Nohprah 2019 ban shim da ka rai ban pyntreikam ia ka ILP ha ka jylla.
Kane ka jingkhot u Conrad ia ki sengbhalang ka long hadien ba la u la wan phai na jingiakynduh ia u myntri kam pohiing ka ri u Amit Shah na nongbah Delhi.
Haba pyntip ia kane, u chairman ka Confederation of Meghalaya Social Organisation (COMSO) u bah Robertjune Kharjahrin ula iathuh ba kane ka jingiakynduh ia u myntri rangbah ka jylla ka long tang ban ioh ia ka jingshai kaba bniah ha kaba ia dei bad kata ka jingkhot ia ka dorbar ba kyrpang.
Ha kane ka jingiakynduh nalor jong u myntri rangbah ka jylla la don lang u president jong ka party UDP, u Bah Metbah Lyngdoh, u bah Lahkmen Rymbui bad u bah Brolding Nongsiej.
U bah Robertjune ula iathuh ba ha kane ka jingiakynduh, u myntri rangbah u la kren shai ha khmat jong ka COMSO ba ka jingkhot ia kane ka dorbar ba kyrpang kan long ban shim ia ka rai ban pyntrei kam ia ka ILP ha ka jylla.
U Chairman ka COMSO, u la ong ba ha kine ki sngi kin dang leit ia kynduh ia ki nongialam seng sain pyrthei jong ka Congress, ka BJP bad kum juh ia ka kynhun United Progressive front (UPF) ban pan ia ka jingkyrshan na kine ki kynhun ruh ba ki dei ban ai ka jingkyrshan ia ka sorkar ha kaba ia dei bad ka rai ban pyntreikam ia ka ILP ha ka dorbar kyrpang kaban long ha ka 19 tarik Nohprah 2019.
La sngewthuh ba katei ka dorbar, ka wan hadien ka jing ia pynbeit jong u myntri rangbah ka Jylla, U Conrad K Sangma bad u lamphang dorbar, U bah Metbah Lyngdoh, ha ryngkat ba kiwei pat ki myntri jong kane ka sorkar synrop Meghalaya Democratic Alliance (MDA).
Ki lad khubor ki iathuh ba ka jing pynkhreh, ka la biang lut, na bynta ban pynlong ia katei ka dorbar kaba shisngi, kaba dei halor ka rai ban pyntrei kam da ka ain Inner Line Permit (ILP) ha ka Jylla bad kaba sah, ka long, sa tang ban ioh ia ka jing mynjur na U Lat ka Jylla, ba un soi bad pynthikna ia katei ka tarik shong dorbar.
Halor katei ka rai jong ka dorbar Jylla, ban khot ia ka dorbar kyrpang, ha ka 19tarik, la iathuh paidbah, da U bah Allan F Dkhar, uba dei ruh u nongialam ba rangbah jong ka seng UDP, ha ka jingialang paidbah jong ka CoMSO, mynta ka sngi ha Mawlai Petrol Pump.
Kawei pat ka khubor ka iathuh ba u myntri kam pohing ka sorkar India u Amit Shah ha ka por ba u ai jing kren ha ka jylla Jharkhand u la kular ban iada ia ki hok jong ki paid ka jylla Meghalaya bad thain mih ngi baroh kawei.
Hadien ba mih ki jing klumar bad jing iakhih khamatm ha nong bah Shillong myntri rangbah ka jylla Meghalay u Conrad K Sangma lem bad ki delegates na ka jylla Meghalaya ki la leit ban ia kynduh ia u Amit Shah ban dawa ban pyllait ia ka jylla Meghalaya bad thain lam mih ngin a ka CAB 2019.
U myntri kam pohing ka sorkar India u Amit Shah u lah kular ban ia kynduh biang bad u Conrad K Sangma hadien ka khristmas halor ki mat jing dawa ka sorkar Meghalaya bad thain lam mih ngi hi baroh kawei.
Na ka liang ka Central Puja Committee (CPC) jong ka jylla Meghalaya ha ka jing ialang mynta ka sngi 15 tarik nohprah ka lah rai ban ai jing kyrshan ia ki nong pyrshah ne iakhih pyrshah ia ka Citizenship Amendment Bill 2019 (CAB) ha ka jylla Meghalaya.
Ka seng ka lah iawer ban kyntu ia baroh ki bar jylla ki ba don ha ka jylla Meghalaya ba ki dei ban ia snoh kti lang bad ki jaitbynriew Khasi, Jaintia bad Garo ban pyrshah jur ia ka CAB 2019 ka ba la pynlong ain da ka sorkar kmie khem da pynsngew ia ka jing angud ka jylla Meghalaya bad thain lam mihngi baroh kawei.
Ka seng ka lah pyn paw ruh ba kane ka CAB 2019 ka lah iuh roit ia ka jing ngeit ka CPC haba dei ban burom ia baroh ki jait niam.
Ka seng ka lah kyntu ia ka sorkar kmie bad sorkar Meghalaya ba ki dei ban wanrah da ki ain ba khlain ban iada bad burom ia ka piad ka jylla bad thain lam mihngi baroh kawei.
Shillong: U nong ialam liang pyrshah jong ka sorkar Meghalaya u Dr.Mukul Sangma myn hynnin ka sngi u la pyni ia ka jing dawa ka seng Congress ka jylla Meghalaya ba dei beit ban pyn treikam da ka ILP bad ka MRSSA hapoh u pud u sam jong ka jylla baroh kawei.
Haba kren bad ki lad pathai khubor hadien jong ka jing ialang ka seng Congress u Dr.Mukul Sangma u lah ong ba ka Sorkar Meghalaya ha ka jing ialam u myntri rangbah ka jylla u Conrad K Sangma ka la shet kylla ia ka jylla baroh kawei da ka ba kyrshan ia ka CAB.“Lyngba ka jing kyrshan ka NPP ia ka CAB, ka jylla ka don hok eh ban ioh ia ka ILP bad dei ruh ban pyntreikam ia ka MRSSA ha baroh u pud u sam ka jylla" la bynrap u Dr.Mukul Sangma.
Haba kylli ia ka jing pyrshah jong ka sorkar congress ia ka ILP ha ki por mynshwa, u Dr.Mukul Sangma u la ong ba mynswa ka jylla kam pat donkam eh ia ka ILP na ka ta ka daw lah thaw ia ka MRSSA.“Mynta lyngba ka jing pynlong ain ia ka CAB da ka sorkar kmie, ka lah buh jing ma ia ka jylla na ka jing wan rung khlep ki poiwir na kata ka daw ka ILP ka donkam palat" u la bynrap.
U nong ialam ka liang pyrshah u la ong ruh nalor ka ILP ka sorkar Meghalaya ka dei ban kyntu ia u lat ban ai muhor noh ia ka MRSSA khnang ban pyntreikam noh ia ka.
U la ong ruh ba ka seng Congress kan ia leh katba lah ban wanrah sad a kiwei ki ain na ka bynta ban tehlakam ia ka jing wan rung khlep ki poiwir ha ka jylla.
Pynrem ka seng Congress ia ka jing bym lah ka sorkar Meghalaya ban tehlakam ia ki jing huri hura hapoh ka nong bah Shillong.
U nong ialam ka liang pyrshah ka sorkar Meghalaya u Dr.Mukul Sangma u lah ther ia ka sorkar Meghalaya ba ialam da u Conrad K Sangma ia ka jing bym ler ka sorkar ban tehlakam ia ka shog suk shong man khamtam ha nogbah Shillong.
“Ka mut aiu katba don jing klumar ha jylla Meghalaya, ka sorkar ka lah pynduh beit ia ka ‘internet’ bad pynjari ‘korphiw’ u la bynrap.
U la ong ruh ba kane ka pyni ia ka jing bym ler ka sorkar ban kitkhlieh bad ban pynbeit ia ka shong suk shong man ha ka jylla.
U la ong ruh ba kane ka jing leh ka sorkar ka lah pyn jynjar shibun ia ki paidbah khamatam ha ka ba dei ban pyn donkam ia ka ‘internet’ ban siew ‘tax’ ne sei pisa ne ai pisa lyngba ka ‘internet’U Dr.Mukul Sangma u la kop ruh ia ka sorkar Meghalaya Democratic Alliance (MDA) ba ialam da ka seng National Demcratic Alliance (NPP) ba ki dei ban hiar shuki noh ban iakhun election biang ha khmat ki paidbah namar ka jing shet kylla jong ki ia ka jylla bad ka thain lam mih ngi.
Shillong: U Chairman ka CoMSO u bah Robertjune Kharjarin myn hynnin ka janmiet u lah ong ba kala don ka jing siat kuli ha ka por ia tyngkhuh bor ki pulit bad ki paidbah ha khmat ka khyrdop ing u lat ha ka 13 tarik nohprah.
“Ka lah don shisha ka jing siat kuli da u wei pulit ha ka por ia tyngkhuh bor ki paidbah bad ki pulit namar nga ruh nga don lang hangto, tangba ngam lah ban ong ba dei kuli shisha ne kuli plastik" la bynrap u bah Robertjune Kharjarin.
U la ong ruh donbok ba u kuli u dei ha madan, hynrei la da dei ha ki briew ka lah ban don ka jing duh mynsiem briew ruh.
Haba kylli ba ka seng kan dawa jing toh kit ne em, u bah Kharjarin u la ong ba kata ka shong ha ka jing stad ka sorkar ban phah tohkit ne em.
Ha kawei pat ka ka khubor, ba la phah na ophis jong ka Superintendent of Police, East Khasi Hills, ka iathuh ba ha ka jingjia hynnin ka sngi, u don uwei u briew uba shitom kham jur bad ka daw ka long namar ba u hap na jrong bad la imat, kumba u leit hap ha ki nar kynroh bad kitei ki nar, ki leit dei ha ka kpoh jongu bad ka jinglap jong ki doktor, ka long ba ym dei satia ba u mynsaw na ka jingdei kuli.
La pynshai ba kam don kano kano ka jing pyndonkam kuli, hynrei la pyndonkam da ki lathi bad ki tiar siat pynsat khmat.
La maham ruh ba ki pulit, ki dang wad ia kito kiba pyn sa phriang ia ki khubor lamler bad ban pynhap ha ki kyndon ain, ong shuh ka khubor na ka kong CA Lyngwa, Superintendent of Police, East Khasi Hills.
Hynnin ka sngi, la iathuh ba ki don haduh 63ngut eiei kiba mynsaw bad kiba shah sumar ha Civil Hospital, hadien ka jing ia lymbub bad shah bom lathi ha ki pulit hajan Raj Bhavan, ha ka jingleit tur jong ki dkhot ka CoMSO sha katei ka jaka sah jong U Lat.
Shillong: Ka Confederation Of Meghalaya Social Organisation myn hynnin ka sngi ka la pynlong ia ka shongkyllain mongor (Stay of Road) ha ka ba ki paidbah palat da ki hajar ngut ki la mih ban iasnohkti lang ha kane ka  shongkyllain mangor ha pdeng ka surok ha Mawlai nongkwar petro pump.
Kane ka long kum shibynta na ki jingiakhih ki ba ka shim ia ka sienjam ban pynpaw ia ka jingpyrshah ia ka jingpynlong ain ia ka Citizen Amendment Bill  bad ban dawa ia ka Inner Line Permit.
Ha shuwa ka Stay off Road, na ka liang ka COMSO ka la pynlong ia ka jingialang paidbah ha kaba baroh ki nongialam, ki longkmie longkpa ki samla kynthei, shynrang da kawei ka sur ki la pynpaw ia ka jingpyrshah ia ka CAB bad dawa ruh ban pynlong ain noh ia ka ILP.Na la liang u Robertjune Kharjahrin u chairman ka COMSO haba ai jingkren halor ka jing bym lah jong u Lat ban soi ia ka MRSSA kaba na ka liang ka Sorkar jylla ka ladep phah la palat shibnai u la ong ba u Lat um dei ban ialehkai ia ka jait bynriew jong ngi ,u la kylli ruh ba  u dei u ei u ta u Lat u ban wan batai stad ia ka jingsynshar jong ngi.
Ka India ka dei ka ri ka ba burom ia ki jait niam,u la ong ruh ba soi noh mardor ia ka ordinance bad un da u ladep soi u  dei  ban mih noh shisyndon na kane ka Jylla jong ngi namar ka Jylla kam donkam  ia u kum u nominal head.
U la ong ruh ba lada ka Sorkar India ia ka Manipur ka lah ban ai ILP tang arsngi te ba lei kam lah ban ai ia ngi ki nong Meghalaya kane ka jingleh jong ka Sorkar pdeng  ka mut ba kam khein ia ngi ba ngi dei ki nong India.
Shillong: Ka  District Magistrate, East Khasi Hills District, ka la pynbnaba la pynjynsur ia ka korphiw 13 kynta lashai ka sngi, ha ki bynta jong ka Lumdiengjri bad Sadar Police Station, kaba sdang naduh 6baje mynstep, haduh 7baje janmiet.
Ka korphiw kan trei kam biang naduh ka por 7baje janmiet bad haduh ban da pynbna da kumwei pat, ong ka khubor.
Shillong: Ki dkhot ka COMSO ha ka sngi saitjain ki la leit ban jngoh ban sngewlem ia ki 14 ngut ki ba la mynsaw jur ha ka jingiaid rally ka ba la pynlong da ka COMSO ha ka 13 tarik u Nohprah ha Civil Hospital.
Na ka liang u chairman ka COMSO u bah Robertjune Kharjarin u la pynrem jur ia ki katto katne ki riewshim kabu ha kaba ki la thmu ban pynkulmar ia ka rally ka ba na ka liang ki COMSO ki thmu ban pynlong kum ka Rally kaba jaijai haduh ban da mih ka jingia pynibor na ka liang ki paidbah bad ki tnad pulit.
Na ka liang u Donboklang KharLyngdoh, u la pynrem ruh ia ka tnad pulit ba ka la pyndonkam ia ki tiar iasiat ki lyer shmat (teargas) ki rubber bullet, u la ong ba ki pulit ki lah ban pyndonkam tang da ki Fire Bridge  u la ong ruh ba “Nga ngeit skhem ba ki heh pulit ruh ki khlem ai ka hukum ban siat pathar hynrei ka jingsiat jong ki ka ai ding ia u paidbah".
U la pynpaw ruh ia ka jingkhublei ia u SP city u bah Steve Rynjah u ba la ialeh ban tem ia ka jingkulmar.
Ki 14 ngut ki ba la mynsaw bad ki ba dang shah sumar ha Civil Hospital ki long u bah Khlainbor Lyngdoh (Malki)u bah Shanborlang Lyngdoh Nongbri (Laitlyngkot) u bah Lickstar Malngiang (Sohiong ) u bah Macdonal Kharkongor (Mylliem) na pdeng ki kynthei pat ki ba dang shah sumar ha Civil ki long i kong Glittering Syiemlieh bad i kong Anilar Syiemlieh ki ba dei shipara, Mebari Niang, Arilin Swer(Lawsohtum).
Kiba la kham jur ka jingmynsaw ki napdeng kine ki long u bah Khrasdiengwell Nongsiej (Mawlai kyntonmassar) u bah Bankiloler Sohshang (Riangdo) u bah Evin Warjri (Mawlai Phudmuri) u bah Baling Mawlong(Nongthliew) u bah Christopher Kharbhih (Mawlai Mawdatbaki) bad i kong Naphibansara Saibon (12 shnong).
Na ka liang ka COMSO ka la pynpaw ruh ia ka jingkhublei ia ki nongtrei jong ka Civil Hospital ha ka ba ka la ai ia ka jingshakri ka ba pura ia ki ba mynsaw ha ka sngi thohdieng.
Shillong: Ka Meghalaya ka la shah rem noh da 284 run ha ka Odisha ha ka jingialehkai jong ka U- 23 Col CK Nayudu Trophy ha ka sngi Thohdieng ha Mangaldai, Assam.
Ka Odisha ka la ioh ban kamai 154 run bad baroh ki wicket.
U Mukesh Ray u la khur 5 wiket bad u Arbin Singh 4 wiket na ka Meghalaya.
Haba wan beh ia ka thong, ka Meghalaya ki la shah pynhap baroh nongtied tang ha ki 95 run.
U Yogesh Tiwari u la kami 30 run bad u Anish Charak 28 run.
Ha ka inning kaba ar ka Odisha kaba la bteng na ka 59, bad ka la ioh ban kamai 317 run ban buh ia ka thong ba heh bad shah pynhap baroh ki nongtied.
U Arbin bad  Chirak ki khur mar 4 wkt.
Haba wan ban beh ia ka thong kaba 377, ka Meghalaya ka la ioh kamai tang hapoh shispah da 92 run.
u Aditya Verma u la kamai 25 run.
Shillong: Ka kynhun ka Sutnga kaba iakhun tang shiphew ngut ha madan ka la pynkhaid khlem don ba thep kol bad ka Rangdajied United FC da 0-0 ha ka jingialehkai first leg ka semi phainal ka Meghalaya State League 2019 kaba la long ha ka sngi Saitjain ha Teilang Phawa Stadium ha Khliehriat.
Kine ki kynhun ki la ioh rung sha ka semifinal hadien ba ki wan shakhmat duh ka jingkhur point, ka Sutnga na Groups B bad Rangdajied na ka Group C.Ha ka jingiakhun baroh ar tylli ki kynhun ki la ialehkai bha naduh ba sdang ka jingialehkai ha khmat ki lai hajar ngut ki paidbah kiba la wan ban sakhi lang ban jingkyrshan kham tam ia ka kynhun jong ka Sutnga.
Ha ka jingialehkai baroh ar liang mamla ki iakhun tyngeh bad ki la ioh bun ki kabu, hynrei haduh ba kut ka jingialehkai ba 90 minit ki khlem lah ban thep kol bad ka jingiakhun ka la iakhaid khlem don ba thep kol.
Ka Rangdajied ka la iakhun tyngeh ban niom shakhmat hynrei ki nongap dien ka Sutnga ki la ieng shkem ban kyrda na ka jingshah thep kol.
U Pynshongdor Shadap na ka Sutnga ula rah ia ka nam Man of the Match.
Ka Rangdajied kan hap ban iakhun tyngeh ha ka jingialehkai second leg semifinal ha Mawkyrwat ha ka 17 tarik Nohprah, katba ka Sutnga ruh ka hap ban iakhun tyngeh ha ka jingiakhun ban wan.
Guwahati: Hadien ba ka la kyrshan ia ka ain Citizenship Amendment Act ha Parliament, ka seng Asom Gana Parishad (AGP), ka la rai ban leit mudui pyrshah ia katei ka ain ha Supreme Court.
U Zoii Nath Sharma, nongialam ka seng AGP, u iathuh ba ka seng, ka la ia kynduh hynnin ka sngi bad ka la rai ban leit ujor pyrshah ia katei ka ain ha Supreme Court bad la iathuh ruh  ba u nongialam jong ka seng AGP, un leit sha Delhi ban ia kynduh ia U Narendra Modi, myntri rangbahduh bad ia UAmit Shah, myntri kam poh iing ban iakren halor katei ka ain.
Ki jingkren khain u Lat Tathagata Roy halor ka mat CAB, ka la pynhiar kyrdan shibun ia ka burom jong ka shuki Lat, kaba da mang kyrpang hapoh ka Constitution ka ri India.
Lada u leit iasoh noh bad ki phetwir Rohingya bad iarap pynban ia ki, ka i iakop bha bad ka dur-ka dar bad ka jinglong jong u.
Nyngkong eh u ieng pyrshah ia ka nongrim ba ka sorkar Meghalaya ka shim ha kaba ka pyrshah ia ka CAB, ba ha ka jingshisha, la dei ban pynjari naduh mynno ia kane ka CAB, kynjlein u Lat, uba ha ka jingshisha, katkum ki kyndon Sorkar, u dei ban iaid bad sngap ia ki jingai jingmut ka sorkar jylla.
Hadien kane, ynda ka Sorkar India ka la pynbna ba ka CAB kan ym treikam hapoh ki jylla ILP bad Bynrap Bahynriew (6th Schedule), ine i juh i Lat i dang balain, ba kane ka long kabym don jingmut (absurd).
Kaba  mut u pyrshah wat ia ka rai ka Sorkar India ruh.
Mynta pat u kren dait-buid khlem sngewthuh ba lada iapyrshah CAB, khie ialeit noh sha North Korea, tip u mut aiu une u bhai, halor ka jingiadei ki Khasi-Pnar bad ki nong Korea.
Kumba nga la ong baroh shi katta, kan bha shibun ia une u Lat ba un krad hi noh na kane ka shuki, lym kumta, ka jingiakhih ban pynher krad ia u kan nang jur.
Lai tylli ki bos, ki la shah thang ha nongbah Delhi, ha kito kiba pynlong jingiakhih ban pyrshah ia ka  Citizenship Act.
Katei ka la jia ha Jamia Nagar, mynta ka janmiet.
Ki pulit ki la bom lathi bad siat da ka um ia ki paidbah, ban pynpra na katei ka jaka.
Na ka liang ki samla  Jamia Millia Islamia, ki kyntait ba ki donkti ha kaba thang ia kitei ki kali bad ki kam ba ka jing iakhih jongki, ka long kaba jai jai bad ka bym don jingthmu ban pyn huri hura.
Bah RM ShabongKa jing wan jong ka ain CAB ha ka Ri, ka la pynkyndit bynriew (imat) ia kiba bun na ki nongialam sain pyrthei, ki nongialam seng bhalang bad ki riew paidbah ruh bad ka daw ka long ba ki sngew thikna ba kan mih sa kawei pat ka Umpling, kaba kin wan tuid bad jyllei da ki briew kiba nabar ban buhai shnong.
Ha ka jing pynbor jong ki seng bhalang, la iohi ba kane ka sorkar Jylla, ha ka jing ialam jong U Conrad Sangma, ka la leh ia kaba bha tam bad kata ka long ba ha ka sien ba nyngkong, ngi iohi, ba ka sorkar Jylla, kan leit sha Delhi, ban dawa ia ka inner line permit (ilp), ka bym ju don ba dawa baroh shi jingim jong ka Meghalaya bad kam dei tang katta, ka wan ruh ka mat kaba kham sngew tynnad shuh bad kata ka long ba ki nongialam ka kynhun MDA, ki la rai ban khot ia ka dorbar ba kyrpang, ban shim ra bad dawa ia ka ain ILP na ka sorkar India bad ban pyntrei kam ha ka Jylla Meghalaya baroh kawei.
