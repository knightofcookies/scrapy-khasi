Shuwa jong kane, ka tnad ka koit ka khiah ka la thung haduh 180 ngut ki nongtrei Contractual Workers ha ka por ba ka jylla ka la shah syllad ha ka jingpang Covid-19.
Ka Sorkar ka la pynsangeh noh ia ka jingtrei jong ki ha ka 31 tarik u Lailur.
Kine ki nongtrei ki la iathuh ba ha shuwa jong kane, ka la don ka jingkular na ka liang ka Myntri ka koit ka khiah, ka Kong Mazel Ampareen Lyngdoh ba ka Sorkar kan siew noh ia kane ka tulop na dang sah hapoh ka artiew.
Hynrei, kata ka artiew ka la iaid lait, hynrei kata ka jingsiew kam pat don.
Haba kdew shaphang ka RTI ba la shem da u Bah  Disparsing Rani, U Bah Kasparlin Iawphniaw u la iathuh ba ka u Bah Disparsing Rani u la shem lyngba ka RTI ba ka Sorkar India ka la dep mang ia ka pisa haduh 43 klur tyngka bad kaei kaba la pynlyngngoh ia ki nongtrei Emergency Contractual Workers, ka long ba ka Sorkar kam pat shym la lah ban siew dep ia ki tulop ka jong ki.
U Bah Kasper Iawphniang u la iathuh ba lada ka Sorkar kam lah ban siew lut ia ka tulop ba dang sah jong ki haduh ka 11 tarik u Nohprah, kine ki nongtrei kin pynlong ia ka jingiakhih jong ki ka jingshah thngan naduh ka 15 tarik u Nohprah.
Ka klob Shillong Lajong kaba dei ruh ka klob ba mih khmat ia ka jylla ha ka lympung I-league mynta ka samoi 2023-24 ka la ioh biang ia ka jingjop ha la ïing hadien ba ka la lah ban pynliem ia ka Churchill Brothers da 2-0 ha ka jingiakhun ba la pynlong ha madan SSA, Polo Shillong.
Ka Lajong bad Mohammedan ki dei ruh ki klob ba khlem pat mad ia ka nam rem haduh mynta, kata hadien ba la dep mar 8 sien ki jingïalehkai.
Haba phai ha katei ka jingïalehkai, la sakhi ba ki rangïalehkai ka Lajong ki ioh mynsiem shibun ban ïalehkai ha la ïing na ka jingieit ki paid nongkyrshan bad katkum ka jingioh jingkheiñ ki nongwanpeit kai ki la poi 6000 tam ha katei ka sngi.
Ka jingiakhun ka long kaba itynnad bad baroh arliang ki la ïakhun ban pynkhih jar, dei ha ka minit ba 44 ka Lajong ka l khmat da ka shi kol jong u L.Bohham.
Hadien ka kylla step, ka jingïalehkai ka la kham noh shiliynad ka Lajong ka la ioh shibun ki kabu ban pynkhih jar bad tang hadien 6 minit ba la bteng ka kylla miet, u rangïalehkai ka Brazil, u R.P.de Souza u la thep sa shi kol na ka bynta ka Lajong lyngba ka penalty.
Lyngba katei ka jingjop ka Lajong ka la neh biang ha ka kyrdan ba 3 jong kane ka lympung I-league da kaba ioh 16 poiñ.
Kane ka kynhun ba na kane ka jylla kan bteng biang ia ka jingïalehkai ha la ïing pyrshah ia ka Aizawl FC ha kane ka sngi U Blei, kata ha ka 10 tarik Nohprah ha ka por 2 baje noh phai sngi.
Ka rep krai, ka dei kawei na ki jingrep kaba longdoh longsnan hapdeng hapdeng ki nongrep jong ki khun u Hynniewtrep Hynniewskum naduh ki por kiba mynhyndai hynthai.
Ka rep krai kam long kaba shitom haba ianujor bad ka jingrep ia ki kiwei ki jynthung.
Kane ka jaitbynriew jong ngi, ka la sdang ban iehnoh shadien ia ka jingrep krai hadien ba ki nongshong ki la dang ban ioh ban bam ia u khaw rashon.
U krai u blad khyndiat ka jingmad haba ianujor bad kiwei pat ki jait jynbam.
Hynrei, ngim pat ban klet ia ka bor teimet kaba u don ia ngi ban ai.
Ki stad ka koit ka khiah, ki iathuh ia ngi ba ki bor pynkhiah bad bor teimet ba u krai u don ban ai ia ngi ki long ka ka Carbohydrate, Calsium, Iron, ka jngiada na ka jingpang klong snam, jingpang shini, jingpang Blood Pressure,  jingplang bampong, jingpang sniew, dap lyer, jingpang dohnud, pynduna khlein bad kiwei.
Ha kaba ia dei bad kane, u Myntri Rangbahduh ka India, u Narendra Modi u la pynsngew sha ki saw lyer jong ka pyrthei halor ka jingdonkam jong ka rep krai.
U la ong namarba ka rep krai ka long kaba suk, lah ban thiar ia u krai bad lah ban pyndonkam ia u lada jia ba ka don ka jingkyrduh bam lane lada wan lynshop lynsher ka ‘nem sniew ha pyrthei.
U Modi ula ai jingmut ia ki ri jong ka pyrthei ba ki dei ban phai khmat sha ka rep krai, kham tam ha kane ka por ba ka pyrthei ka don hapdeng ka jingkyrduh bam bad ka jingkylla syndet jong ka mariang.
U krai u long ruh u jynthung, uba lah ban ialeh pyrshah ia ki jingkylla jong ka mariang, la ka long ka jingshit lane ka jingdaitthat jong ka mariang.
Ka India hapoh ka jinglam lynti jong u Myntri Rangbahduh Narendra Modi mynta ka kynti ka rakhe ia ka snem 2023 kum ka snem jong ka jingrep krai.
Ka jingthmu jong kane ka long ban pynsngew sha ka pyrthei baroh kawei halor ka jingmyntoi babun kiba ngi lah ban ioh na ka bynta ka jingkoit jingkhiah jong ngi na kaba bam krai.
Ha kaba ia dei bad kane, ka Kong Suklin Dohling, kawei na ki nongrep jong ka shnong Nongtraw jong ka Khadar Shnong kaba hap hpoh ka Laitkroh C.D.Block, East Khasi Hills District   ka la nang jam kham shakhmat ban ia kiwei.
Ka Kong Suklin Dohling ka la long tang ka nongrep krai, hynrei mynta ka la kylla long ka nongpynmih bad ka nongdie ia ka jingdih tei bormet ba ka pynmih na u krai.
Ka jingsdang trei kam banyngkong jong ka ka long ban shu sdieh, shu tylliat bad ban bam ia u krai.
Hynrei, lyngba ka jingioh jinghikai na ka Krishi Vigyan Kendra, Upper Shillong bad na kiwei, mynta ka la lah ban pynmih ia ki jingdih teimet na u krai.
Ka Kong Suklin Dohling ka ai kyrteng ia une u jingdih Figner Millet Mall bad pyniaid iew ia u da ka kyrteng “Marbin Food" ban pynneh pynsah ia ka kyrteng jong i mei jong ka, i Kong  Martha bad i kpa iba kyrteng i Bah Binson.
Ka jingdie ia une u jingdih teimet ka pat long paidbah.
Kiba lah ban ioh ki dei tang kito kiba shu order.
Hynrei, ka Kong Suklin Dohling, ka angnud ban pyniaid paid ia une u jingdih teimet hadien habud.
Ka Kong Siklin Dohling ka la ruh ban pyni paidbah ia une u jingdih jong ka ha kawei na ki basa jong ka Meghalaya Collectives ha ka World Food India-2023 ba la pyllong da ka tnad Food Processing Industry jong ka Sorkar Pdeng  ha Prakgati Maidan ha New Delhi.
:U Bah Renikton L.Tongkhar MLA ka Mawkyrwat Konstitwensi mynta ka sngi u la leit ai da ka shithi Sha u Chairman ka Meghalaya Rural Bank U Ashish Yadav naka bynta ban kyrpad ban ïoh pynkha shnad trei kam ne ban ïoh plie biang ïa ki Branches ba thymmai ha ka thaiñ Mawkyrwat namar la ju sakhi bun ki jingeh ba ki paidbah ba ki hap ïeng da ki lain da ki bun kynta hapoh jong ka Meghalaya Rural Bank mawkyrwat South West Khasi Hills District.
Ha kane ka sngi la synrang lang u Bah Jest Nongsiej Vice president jong ka UDP Mawkyrwat Circle Bah Polan Sohphoh bad u Bah Robertjune Kharjahrin.
U Myntri ba dei peit ïa ka jinglum khajna, u Bah Kyrmen Shylla, myn ha ka 30 tarik, Kyllalyngkot, u la ong ba ka tnad ka dang khmih bniah halor ka jinglah ban lum khajna na ka kyiad.
U Bah Kyrmen u la ong ba kane ka kynthup ïa ka jingpeit thuh halor ka jinglait ei ka khajna khamtam na ka jingdie ïa ka kyiad lyngba ki kor ki bor komputar khnang ban pynbiang ïa ka jingkheiñ jingdiah halor ka jingbuh rekod ïa ki khajna, ong u Shylla.
U Shylla u la pynshai dang shen, ba ym par don ki sakhi satar halor ka jinglait tuh ka jinglum khajna.
U la ban jur ba lyngba ki kor ki bor komputar, yn lah ban tip ïa kano kano ka jinglait ei ka khajna bad kan pynsngewthuh ïa ki halor ka jinglum ïa ka khajna.
“Da kaba pynithuh da ki kor ki bor komputar, lada don kano kano ka jinglait ei, ngin lah ban lap bad ruh ngin sngewthuh ïa ka jinglum khajna," ong u Shylla.
Da kaba pdiang ba katei ka jingtyrwa ka dang sah teng na ka liang ki Myntri sorkar ban ai lad bad donkam ka jingkyrshan ha ka liang ka pisa, u Shylla u la pynpaw ba u shaniah ba, lada khlem kano kano ka jingkynrum kynram, ka jingpyntreikam kan nym seisoh.
Da kaba pynpaw halor ka jingthmu jong ki ban pynkiew bad kyrshan man la u snem ïa ka financial year, u Shylla u la ong kumne, “Ka jingïohi jngai jong ngi ka long ban pynkhyllie ïa ka jinglum khajna.
"Da kaba kren halor ka jingrai ka sorkar ban shah ban shna ïa ka waiñ ha ïing lajong, u Shylla u la ïaroh ba ka long kum ka jingpynïoh jingmyntoi na ka bynta jong ki nongshna waiñ hapoh jylla.
U la ong ba ka jingïohpdiang ka jingïaroh bad pynthikna ba ka jingkut jingmut jong ka sorkar ban kyrshan halor ka jingpynmih ïa ka waiñ, lem bad ka jingïohi jngai ban long ka jylla ba kongsan ban khaïi waiñ ha India.
U Shylla u la bynrap, “Ka sorkar kan sa pynsuk ïa kito kiba don jingmut ban shna waiñ, da kaba pynbiang ïa ki da ki lisen bad ki kot ki sla ba biang.
".
U Myntri ka rep ka riang(Agriculture and Farmers Welfare), u Kailash Choudhary myn ha ka 30 Kyllalyngkot, u la leit jngoh ïa u “U Lum Sohpetbneng" (kaba mut u Lum ban kiew sha bneng) uba don ha Ri Bhoi district.
Utei u Myntri u la kren shaphang ka jingdonkam jong une u Lum bakhuid, khamtam ha kaba ïadei bad ka jingngeit jong ka riti ka dustur jong kiba dang long Khasi ne Niam Khasi (kaba mut ka jingngeit jong ki riewlum paidbah Khasi ha u Hynniew Trep Hynniew Wasa) da u vice chairman, u Bah Paia Synrem bad u secretary, u Bah Sanjo Bareh jong ka Lum Sohpetbneng Committee, Seng Khasi Kmie.
Halor ka jingtip bniah shaphang jong katei ka jaka, u Choudhary u la kyrpad ïa ki paidbah jong ka jylla bad ka pyrthei baroh kawei ba kin wan jngoh ïa u Lum Sohpetbneng bakhuid na ka bynta ban shem ïa ka jingrakhe jong ka jinglah ban pynneh pynsah ïa une u Lum.
Uwei na ki nongïalam jong ka National People’s Party u Marcuise N Marak uba long ruh u myntri ka sorkar jylla u la kren shngaiñ ba ka NPP kan jop da kaba suk ïa ka Tura Parliamentary constituency bad kumjuh ruh ïa ka Shhillong Parliamentary Constituency.
U  Marcuise N Marak u la ong ïa kane hadien ba ka Congress ka la pynmih ïa ki khubor jong kaba don jingkyrmen ban jop ïa ka Tura bad Shillong Parliamentary Constituency.
Ha shuwa jong kane u kyrtong jong ka Congress na ka bynta ka Tura Parliamentary Constituency u ban ïakhun pyrshah ïa ka MP ba mynta ka Agatha Sangma, u la ong ba ka Congress kan ai reng tyngeh ban knieh ïa kane ka constituency na ka NPP.“Ngi ïohi ïa ka jingkhlaiñ jong u MLA Saleng Sangma bad ka NPP ka la long kaba la pynkhreh ban ïakhun ïa kane ka jingjeid nongmihkhmat sha ka Ïing Dorbar Thawaiñ Lok Sabha na Tura.
Ka NPP ka long kaba la pynkhreh ban ïa aireng ïa kino kino ki kyrtong wat la ki khlaiñ ruh," la ong u Marcuise N Marak.
Ha kaba iadei bad ka Congress, u Marcuise N Marak u la ong ba u artatien ba ka Congress ka lah ban thaw pyrthei.
Kane ka long namar ba ka seng mynta kam don shuh ki nongïalam kiba khlaiñ.
U Marcuise N Marak u la ong ruh ba ka Congress ka dei ka seng saiñ hima sima ba tlot ha ka dong shatei Lammihngi ha kine ki sngi ba mynta.
Ha kaba ïadei bad ka BJP u Marcuise N Marak u la ong ba ka jingdon jong kane ka party kam ïahap dur ïahap dar bad ka jinglong jingman jong ki nongshong shnong jong ka Meghalaya bad ïa kane la lah ban ïohi ïa ka jingbym leh bha jong ka BJP ha ki election kiba ka dep.
Kum shi bynta banpynlong ia ka jinleit jingwan kaba shngain bad kaba lait na ka jingtyngkhuh kalai, ka Reliance Industries Limited ka la pynlong ia ka jingpynshai paidbah niah kali  naduh ka 11 tarik u Kyllalyngkot 2024 aduh ka 31 tarik u Kyllalyngkot ha ka dong shatei Lammihngi.
Kane ka jingpynshai paidbah ka kynthup ia kiba b un ki jingai jinghikai da kaba wah ia ki jingthoh ha ki surok, ka jingsam ia ki kot jingpynshai bad kiwei kiwei ha ki 13 tylli ki  JCs (Jio Centers).
Ka jingpynlong ia kine ki jingpynshai paidbah la pynlong ha Shillong, Dimapur, Kohima, Dharmanagar, Passighat, bad Aizwal JCs.
Ka jingthmu jong kane ka jingaijinghikai kaba iadei bad ka jingniah kalai kaba shngain bad kaba lait na ka jingiatyngkhuh kalai,bad khamtam eh ba ki nongniah kali ki dei ban don ka jingkit khlieh ha ka por ba ki niah kalai.
Ia kane ka jngaijinghikai la ai ha ki nongngiahkalai,ki engineer ki nongpyniaid kalai ki nongdie kali  bad ia ki nong shna kalai ha ka thain shatei Lammihngi.
Ka Khasi Students’ Union (KSU) Mawkyrwat Circle myn ha ka 31 tarik u Kyllalyngkot 2024, ka la ïoh ban pynthymmai ïa ki nongkitkam na ka bynta ka samoi treikam jong u snem 2024-2027.
Mynta ka sngi ka KSU Mawkyrwat ki la pynlong ïa ka jingjied ïa ki nongkit kam thymmai   da ka jingïathep vote ba la panbit pynbiang da ka Election Committee jong ka KSU-CEC Shillong ha ïing Dorbar Hall Mawkyrwat, South West Khasi Hills District.
Ha kane ka sngi la don haduh 19 ngut ki dkhot jong ka seng kiba la mih shakhmat ban ïakhun ïa kane ka election ban ïoh bat kum ki nongïalam ka seng na ka bynta ka Samoi treikam jong ka seng kaba 3 snem.
Ha kane ka jingjied nongkitkam thymmai jong ka KSU Mawkyrwat Circle ki la don kumba  34 tylli ki Unit ba ki la jied bad ban pynkhamti  nongïalam ba thymmai.
Na ka bynta ka Kyrdan President ym shem la don kiba mih khmat ban ïakhun (Un-contested) kumta ïa ka kam President la ïoh da u Bah Rutherford Lyngdoh.
Katba ïa ka kyrdan Vice President la jied ïa u Bah Puljonhstar Wanniang, General Secretary la jied ïa  u  Bah  Plosbor KharJahrin, Assistance General Secretary la jied ïa u  Bah  Shiningstar Lyngdoh, Organising Secretary la jied ïa  u Bah Teiborlang Kharwanniang, Education Secretary  la jied ïa u Bag Amos Kharjahrin, Publicity Secretary la jied ïa u Bah Pynshailang Snaitang,  Environment Secretary la jied ïa u Bah Brightstarland Khardewsaw,  Sports Secretary la jied ïa u Bah Shanborlang Kharbani bad ïa u Bah Marbilos Kharjahrin la jied kum u Office Secretary jong ka Mawkyrwat Circle.
Ïa ki Nongkitkam ba thymmai jong ka KSU Mawkyrwat Circle jong u snem 2024-27  la wan ban pyntian smai da u Samla  Lambokstarwell Marngar u President KSU Sengkmie ha ryngkat ha ka jingïadonlang ki rangbah shnong, ki seng samla shnong bad kiwei kiwei kiba la shah khot sngewbha, ki dkhot ka seng KSU bad la pynshit pynshngaiñ shuh shuh ha kane ka sngi da ki jingrwai na ki samla ka thaiñ shuh shuh  na ka liang ka KSU Mawkyrwat Circle ka la ïoh ruh ban pule ïa ki mat trei kam kata naduh snem 2019 – 2023.
Ha ba kren ha kane ka sngi na ka liang U Bah Lambokstar, u la ong “ka jaidbynriew u hynñiewtrep ka la shah pynpharia ha ki dohlieh ha ki por ba la leit, hynrei  hato ngi hun kum ki samla ha kane ka juk ba mynta ba  ngi la shah hiar thma sa ha ki dohïong?"“Ka jingjot ka jaidbynriew jong ngi mynta ka long ba ngi ïa tan tyllai para jaitbynriew, shibun ki mat ki jura ngi hap ban ïaleh bad shibun ki kam ngi hap ban pyntyllun ban wanrah ka jingkylla, ha ka shynshar khadar bad ha kiba bun tylli ki kam ba ngin hap ban ïaleh, ka KSU kam don  Suloi ban ai ha ki dkhot jong ka seng hynrei da ka jinglen lade ban aiti na ka bynta ki jingbha ka Ri bad ka jaidbynriew baroh kawei," u la bynrap.
Ha kane ka sngi la ïoh ruh ka jingkren kyntu kynpham bad ka jingkyrkhu kyrdoh ïa ki nongkitkam ba thymmai da u Bah Kynpham Kharlyngdoh, u Bah Forwardman Nongrem u President KSU South West Khasi Hills District bad na u Rutherford Lyngdoh u President ba Thymmai jong ka Mawkyrwat Circle.
Kum Shibynta jong ka International water Conclave 2024, pynlong ka ophis jong u Deputy Commissioner South West Khasi Hills District ryngkat ka jingïatreilang  ka Department of Arts and Culture, Government of Meghalaya, Shillong bad ka Department of Water Resource, Government of Meghalaya, Shillong ïa ka “District Level Painting Competition" halor ka phang pdeng “Water, Life and Future" ha ka Hall jong ka Maharam Government Higher Secondary School, Mawkyrwat, South West Khasi Hills District.
Kumba 37 ngut kiba kynthup ïa ki khynnah skul kumjuh ruh ki riew shimet ki la wan ban ïashim bynta ha kane ka Painting Competition bad la lah ban ïohi ïa ki sap bad ka talent jong ki nongïashim bynta kiba la airong bad dro ïa ki dur halor ka phang pdeng.
U Bah I.Lawrynïang, MCS, BDO ka Mawkyrwat C&RD Block u la ong ba ïa ka Painting Competition la pynlong ha shibynta jong ka International Water Conclave 2024, bad ban wanrah ïa ka jingsngewthuh sha ki nongïashim bynta halor ka jingdonkam ban sumar ïa ka um bad ïa ka mariang.
Shuh shuh u la ong ba kane ka jingïakop kam long tang ka rynsan kaba ki nongïashim bynta kin pyni ïa ka sap ka phong ha ka ban dro dur bad airong hynrei kadei ban ai jinghikai bad jingpyntip ïa ki paid nongshong shnong bad ki para khynnah halor ka jingkordor ban sumar ïa ka um bam um dih kumjuh ïa ka mariang khnang ban im ym tang na ka bynta ba mynta hynrei na ka bynta ka lawei jong ngi.
U BDO u la pyntip ruh ba ki nongjop ha kane ka District Level Painting Competition kin ïoh ka lad ban mih khmat na ka bynta ka District ha ka State Level ka ban long ha nongbah Shillong.
U Myntri rangbah jong ka jylla Meghalaya, u Conrad K Sangma myn ha ka sngi balang, u la ong ba ka jingweng noh ïa ka mukotduma pyrshah ïa ka seng Hynniewtrep National Liberation Council (HNLC) kan shong ha ki jait pa ki jait ki mukotduma.
Katkum ka jingïathuh jong u, u la ong ba um lah ban pynkylla ïa ki kyndon bad ki aiñ naba baroh ki long kumjuh ïa ki kynhun ehrang.
Ka seng HNLC kam kwah shuh ban ïakren ïasuk bad ka sorkar, da kaba kynnoh ba katei ka seng ka la pulom ban kren shaphang ki san tylli ki jingdawa ba kongsan, kiba kynthup ïa ki mukotduma ba la weng noh pyrshah ïa ki nongïalam bad kiwei kiwei ki nongïalam jong kane ka seng.
Haba kren sha ki lad pathai khubor, u Sangma u la ong ba ka mat ba ïadei bad ka jingweng ïa ka mukotduma pyrshah ïa kine ki ehrang, la dep ïakren halor ka jait pa ki jait mukotduma.
“Don ki katto katne ki mukotduma(cases) kiba dei shaphang ka jingsniew.
Te baroh, yn sa teh lakam la ka jong hynrei ym lah ban ïakren shaphang kine baroh, naba katkum ka hukum, la ong ba baroh ki mukotduma, la dep weng noh, katba ka shong ha ki jait pa ki jait ki mukotduma," ong u Sangma.
Utei u Myntri rangbah u la bynrap da kaba ong, “Don ki katto katne ki kyndon kiba dei na ka bynta baroh bad lada ngi pynkylla ïa kito ki kyndon na ka bynta kino kino ki kynhun, te kan eh ban don da kawei pat ka rynsan ba beit ryntih ka ban biang na ka bynta baroh ki kynhun, namar ba ym lah ba pynkylla ïa ki kyndon bad ki aiñ.
Te, kano kano ka kyndon bad ka aiñ kaba ngi la pyndonkam bad buh na ka bynta kiwei pat ki kynhun, kajuh la buh na ka bynta ban ïakren ïasuk bad ka seng HNLC."Haba la kylli, u Sangma u la ong ba ka sorkar ka la dep peit ïa kla shithi ba la phah da ka HNLC kaba la rai ban ïakren ïasuk ka ban dang bteng.
“Namar kane, ngi la kyrpad ïa ki (HNLC) ba peit don bun ki jingïaleh jingeh, yn sa don ki katto katne ki jingjia kiban sa lam sha ka jingeh bad hynrei ka jingthrang ban ïoh jingsuk ka dei kaba kongsan bad ba donkam," ong u Sangma.
La bun bun sien ba ka sorkar ka dang plie ka lad ban ïakren bad ka HNLC, u Myntri rangbah u la kyrpad ïa katei ka seng ban shim rai bad bteng ban ïakren ïasuk.
““Ngi plie ka lad ban ïakren bad ïamir jingmut bad ngi kyrpad ïa ki ba ki dei ban bteng bad ka jingïakren ïasuk," ong u MR.U Myntri Rangbah ka Jylla, u Conrad K Sangma myn ha ka sngi Balang u la ban biang sa shisien ba ka sorkar ka long kaba la kloi ban ïakren ïa ka mat halor ka Meghalaya Lokayukta.
Haba kren sha ki nonglum khubor, u Sangma u la ong ba baroh kynthup ruh ka seng liang pyrshah ka Voice of the People Party (VPP) ki lah ban wan ban ïa kynduh bad ja sorkar ha kano kano ka pur ban ïakren halor katei ka mat.
“Nga pyrkhat ba kane ka sorkar ka dei kawei na ka sorkar kaba plie lad plie lynti ban ïakren halor kino kino ki mat.
Ngim don jingeh baroh ki lah ban wan bad ban kynduh ïa ngi," ong u Conrad.
Na ka bynta ban pyrshah ïa ka jingshaweng kam, ka VPP dangshen ka la weng shipor ïa ka jingïakhih ban dawa na ka bynta ban thung kam biang ïa ki ophisar kiba la shah weng na ka kam hapoh ka Meghalaya Lokayukta hadien ba ka sorkar jylla ka la pynthikna ban pynlong ïa ka jingïakren bad ki halor kane ka mat.
U Myntri rangbah ka jylla Meghalaya, u Conrad K Sangma myn ha ka sngi balang u la ong ba ka jylla Meghalaya bad Assam kan bteng ka jingïakren ha ka sien ba ar halor u pud u sam na ka bynta ban khmih ïa ki hynriew tylli ki jaka ba dang sah.
“Ngim tip lano yn pynbna ïa ka ilekshon hynrei ka jingïakren kan bteng katba lah.
Hooid haba la pynbna ba ka ilekshon kan long kum ka diengpyngkiang na ka bynta baroh, hynrei ngin bteng ka jingïakren," ong u Sangma sha ki lad pathai khubor.
U Sangma u la pyntip ba u la dep ïakren shaphang kane ka mat khlem ka jingïoh jingbit na kiba halor bad u Myntri rangbah ka jylla Assam, u Himanta Biswa Sarma ha ka por mynstep myn shem taïew.
“Kumba phi la bna, kum kine ki jingïakren, ka shong ban ïakren bad kiba halor bad ka shong ruh ha ki bym dei kiba halor.
Don ki por ba nga bad u, ngi shong bad ïakren halor ki mat ba kongsan, te kane ka jingïakren jong ngi kan bteng bad ki jingïalang ba biang ki long ki bynta ba kongsan hynrei don ki jingïakren ba malu mala kiba…la jia khlem kino kino ki jingïalang ba malu mala, te kumta, baroh ki jingïakren, yn sa bteng," bynrap u Sangma.
Ka sorkar jong ka jylla Meghalaya ka la rai ban khmih biang ïa ka Meghalaya Residents, Safety and Security (Amendment) Bill khnang ban pynthikna ba kan ïakren halor ka mat ba ïadei bad ka jingwan bun ki briew ha ka jylla kiba dei ki jaitbynriew bapher bapher bad ki aiñ ki kyndon ba la buh da ka sorkar.
Haba kren sha ki nongthoh kot khubor, u Myntri rangbah, u Conrad K Sangma, myn ha ka sngi balang u la ong, “Ngim pat poi sha u pud jong ka jingbatai bniah, hynrei ngi la dep ïakren shaphang kane.
Ngi la buh thong ban ïadon bynta lang bad ki nongïashim bynta bapher bapher, te ngim pat rai tad haduh mynta.
Hynrei, ngin sa khmih bin pa bin halor kane ka mat bad kyrmen ban seisoh ka jingïakren jong ngi.
Ngi buh thong ban poi sha kaba ngi thmu bad ngi burom ïa ki kyndon ba la buh da ka sorkar bad kiwei kiwei.
"Myn shem snem, ka Ministry of Home Affairs (MHA) ka la pynphai noh ïa ka MRSSAB, 2020 bad la kdew hangne ba ka jingthmu ban buh da ki jaka ba biang lut nadong shadong ne ki facilitation centres ne ki check gates ba hap hapoh ka Bill kan sa ktah ïa ka jingïakhih jong ki paidbah jong ka jylla Meghalaya, kaba dei ka jylla ba lah ban ïaid lyngba ban pynpoi ïa ki mar ki mata.
Ka Jaitbynriew kam dei ka nongkynti jongno jongno ne jong kano kano ka seng ne ka Political Party namar kata wat ïalehkai politics bad ka jaitbynriew.
Khlem da kynthoh ïano ïano ne ïa kano kano ka Seng ne ka Political party nga kren kyllum lang ïa baroh.
Haba phi don shisha ka mynsiem ban kyntiew ïa ka ri bad ka jaitbynriew mano ban khang bad ban beiñ ban kynthoh lada phi ïeng ha ka jingshisha hynrei kumba ka long mynta ym don uwei ruh uba ieit hok ïa ka jaitbynriew.
Bun ki mih ki kren shongshit tang ha surok ban pynpaw ba ngi nangbha ban kren.
Hynrei ngim lah ban leh ban pyni ïa ki kam teng teng ngi kren shongshit tang shipor ka jingïaleh ne ka jingkren kam pat poi sha ka thong la kynran dien noh bad la sngap noh jar.
Kaba nyngkong eh ngi dei ban sngewthuh kaei ka jaitbynriew bad kaei ba ngi dei ban leh na bynta ka ri bad ka jaitbynriew.
Baroh ngi ju ïa kren ïa kata ka phang bad bun kiba pyrkhat ba dei tang kita kiba kren ha surok kiba ieit ïa ka jaitbynriew.
Kum ban shu comments ïa ka jingmih pyrthei jong ka VPP bun kiba pyrkhat ba dei satang ka VPP kaba ieit ïa ka jaitbynriew hynrei ka jingshisha kane ruh kam dei kaba ieit ïa ka jaitbynriew hynrei ka ieit tang ïa ka party la jong ban pynkhlaiñ ïa ka party ym ban pynkhlaiñ ïa ka jaitbynriew.
Ka VPP ne ka UDP, HSPDP ne ki National Party ngi dei hi ki Khasi u Ardent, u Prestone, u Metbah, u Paul ki dei hi ki Khasi.
Kam mut ba tang ba ngi leit pynïasoh bad kiwei ki Party la ki Seng Riewlum ne ki National Party ruh ba ngim dei shuh ki Khasi lane ba ngi leit die ïa ka jaitbynriew.
Ka jaitbynriew kam dei ka nongkynti jongno jongno ngim lah ban thied ne ban die ïa ka.
Ban ieit ne ban kyntiew ïa ka jaitbynriew ka shong ha ngi shimet shimet kumno ba ngin kyntiew ïa ka imlang sahlang ban trei mon sngewbha na bynta jong u paitbah na bynta jong kiba duk kiba jynjar bad ki khunswet bad ban kyntiew ïa ki riew donsap.
Kawei pat ka bynta ba kongsan ban pynpaw ba ngi dei shisha ki riew ieit ri ngi dei ban don ka mynsiem ban ieit ïalade bad ban burom ïa kiwei.
Ban ieit ïa U Blei ngi dei ban ieit nyngkong ïa ki parabriew ba ngin don ka mynsiem ban pynïatylli.
Ban pynïatylli ïa ka jaitbynriew dei ban ïatylli ne ïasngewthuh jingmut lang nyngkong eh para nongïalam.
Lada para nongïalam ki don ka mynsiem ïa bishni iwei halor iwei kumno ngin khmieh lynti ban pynïatylli ïa ka jaitbynriew.
Lada para Nongïalam ngim don ka mynsiem ban ïatreilang kumno keiñ ngi lah ban wanrah ïa ka jingsuk ha ka jaitbynriew.
Ka jingïakawang ktieh por election ai kan kut tang hapor election hynriew ynda kut election ngin ïatreilang ban kyntiew ïa ka jaitbynriew.
Lada ngi ïaleh na bynta jong ka jaitbynriew ka jingjop kan nym long tang na bynta jong ngi kiba ïaleh ne tang na bynta jong kata ka seng ne ka party ba ngi mih khmat.
Hynrei ka jingjop kan long ïa ka jaitbynriew hi baroh kawei la ïa kiba kyrshan ne ki bym kyrshan ruh.
Haba ngi don shisha ka mynsiem ban ïaleh na bynta la ka jong ka ri bad ka jaitbyriew ngin ïeh shadien ïa ka jingsngew Party kam pher lada ngi dei na kano kano ka party ruh.
Katba ngi dang don ka jingsngew party ka jingïatylli kam don namar ym baroh kiba ieit ne ki ban jied tang ïa kawei ka Party.
Ngi don ka hok ban jied ïa kano kano ka Party katba ngi mon hynrei la ngi don ha kano kano ka party ngin kyrshan ïa ki issues jong ka jaitbynriew ym ïa ka party.
Khatduh eh kam mut ba lada nga leit sha ki National Party kaba wan na bar ba ngan duh noh ïa ka jinglong Khasi bad ngan klet ba nga dei u Khasi.
Kum u samla uba don ka jingieit ïa ka jaitbynriew la nga don ha kano kano ka Party ngan kren ïa ki issues jong ka jaitbynriew ngan kren ha ka kyrteng jong ka jaitbynriew ym ha ka kyrteng jong kano kano kano ka seng ne ka Party.
Kyntang ïawai ngim dei ban leh politics ïa ka jaitbynriew tang na bynta ka jingmyntoi shimet ne tang ban myntoi ka Seng ne Party ba ngi don.
Ka Khasi Students’ Union (KSU) ka la pan jingpynshai na ka Meghalaya Energy Corporation Limited (MeECL) halor ka jingbym pynlong ia ka personal interview na ka bynta ka kam assistant engineer (electrical/mechanical) wat lada ki saw snem ki la iaid lait.
Ha ka shithi ba la thoh sha u Director ka MeECL (Corporate Affairs), u Shongknor jog ka KSU Employment Monitoring Cell, u bah Reuben Najiar u la kyntu ia ka MeECL ba kan pynlong noh ia katei personal interview na ka bynta katei ka kam kaba ym shym la lah ban pyndap haduh kine ki sngi.
Kiba la poi shaduh ka personal interview ki long 24 ngut bad ka MeECL ha ha ka Notification  No.MeECL/CA/PER/Recruitment/137/2019/239 ka la shu pynsangeh jyndat ia katei ka personal interview.
Ka kynhun ki thei ïalehkai phutbol ka East Khasi Hills District ka la jam sha ka semi final ha ka 5th Meghalaya Games 2024 hadien ba ki la sei madan ïa ka buit ka bor ïalehkai kaba khlaiñ tam na ka bynta ban pynliem haduh 18-0 pyrshah ïa ka South West Garo Hills District ha ka jingïalehkai kaba la long ha madan Chandmari, ha Tura, mynta ka sngi.
Ka nam tam napdeng ki thei ïalehkai jong ka East Khasi Hills District dei ka Inrilaidor Khongtham kaba marwei ka la ïoh ba kan thep haduh 8 tylli ki kol, bud pat sa ka Ibashembha Khongsit, Makrisha Songthiang, Ideibanrishisha Kharpan bad ka Daiaijingsuk Basaiawmoit, kiba la ïoh ban thep mar ar kol, katba ka Philakyntiewshisha Nengnong lem bad ka Cynthia Mylliemumlong, ki la ïoh ban thep mar shi kol.
Ka Inrilaidor ka la pynpaw ïa ka jingkmen halor ka jinglah ban ïoh ban thep haduh 8 kol ïa kaba ka la kam ruh ba ka la thep haduh 9 tylli ki kol hadien ba ka thei apkol jong ka liang pyrshah kam shym la lah ban kyrda (save) ïa kawei pat ka kol kaba la ïaid lyngba ki ksangkti jong ka.
Kum ban shu pynkynmaw ba ka Inrilaidor ka dei ka thei ïalehkai kaba la mihkhmat ïa ka Jylla ha ka lympung ïalehkai Subroto Cup ha u snem 2022 bad 2023, nangta ha ka Natioal School Games 2023 kaba la long ha Bhopal.
Kane ka khynnah kaba dei na ka shnong Lapalang kaba na Pynurla, East Khasi Hills District bad kaba pule ha ka klass-X ha ka skul Iewrynghep SS kaba ha Mawnianglah, Upper Shillong.
Kham hashwa ka East Khasi Hills ka la lah ban pynliem ruh ïa ka South West Garo Hills haduh 13-0 kol.
Ha kawei pat ka jingïakhun ki thei ïalehkai jong ka Ri-Nhoi District ki la lah ban pynliem da 8 ïa ka West Jaintia, ïa kine ki kol la thep ïa ki da Imaia Shylla ka la ïoh ban thep saw kol bud pat sa ka Daiamon Makhroh kaba la ïoh ban the par kol, katba Susiemery Lyngdoh Peinlang bad Rimika Khongkai ki la ïoh ban thep mar shi kol.
Katba ki thei ïalehkai jong ka Easten West Khasi Hills ki la lah ban pynliem noh ïa ka East Garo Hills District da 3-0, bad ïa kine ki lai tylli ki kol la thep ïa ki da Isha Warjri kaba la ïoh ban thep haduh artylli ki kol bud pat sa ka Rympeibasuk Syiemlieh kaba la ïoh ban thep shi kol.
Ha kawei pat ka jingïalehkai, ki thei ka West Khasi Hills District ki la lah ban ïakhaid da mar shi kol pyrshah ïa ka South West Khasi Hills, ïa ka shi kol ka West Khasi Hills la thep da ka Philaniewkorshishs Lyngkhoi katba ka shi kol ka South West la thep da ka Joviality Lyngdoh.
Ka Myntri ka koit ka khiah ka Kong Mazel Ampareen Lyngdoh ka la iathuh ba ka Meghalaya ka don bun ki jingeh ha kaba ia dei bad ka jingsdang ia ki Medical College ha Meghalaya.
Ka Kong Mazel Ampareen Lyngdoh ka jingeh kaba hakhmatduh ka dei ka jingbym don jaka.
Ka la ong ba kaba bud na kata ka dei ka jingbymdon ia kito kiba don jingtbit ha ka kam, ka jingbym treh jong kito kiba don ka jingtbit ban wan sha Meghalaya, ka jingeh jaka shong jaka sah bad jingbym don ia ki nongtrei technical bad kiwei.
Ka Kong Mazel Ampareen Lyngdoh ka la iathuh ruh ba wat ka NEIGHRIMS ruh ka shim por bun snem ba kan wandur kumne.
Ha kaba ia dei bad ka Tura Medical College, ka Kong Mazel Ampareen Lyngdoh ka la iathuh ba ki kam ki iaid shaid shaid, hynrei ki kam ki la dkoh noh na ka daw jong ka jingwan lynshop jong ka jingpang Covid-19.
Haba kylli shaphang ka Shillong Medical College, ka Kong Mazel Ampareen Lyngdoh ka la ong ba ka Sorkar ka ba buh biang ia ka jingtyrwa Expression of Interest bad ym dei ban randien tang na ka daw ba don kine ki jingeh.
U Myntri ka tnad jingri jingdup jong ka Sorkar Meghalaya, u Bah Alexander Laloo Hek u la pynsngew da kaba ong ba ka Meghalaya ka lah ban pyndonkam ia ki rel kiba rit, kumba leh ha Darjeeling, West Bengal.
U Bah Hek u la ong ba lah ban pyniaid ia ki rel kiba rit ha Meghalaya namarba ka jinglong jong ka jaka ha Meghalaya kam iapher na ka jinglong ka jaka ha Darjeeling.
Une u nongmihkhmat u la ong ba ka jingpyndonkam ia ki rel kiba rit kan kyntiew ia ka kamai ka kajih jong ki nongshong shnong bad kum juh ruh ia ka jingroi jong ka Dong Shatei Lam Mihngi.
Une u nongmihkhmat u la pynsngewruh ba ka jingwan jong ka rel ka long ka jingplie lad  plie lynti na ka bynta ka jingioh kam ioh jam jong ki nongshong shnong.
Ha kaba ia dei bad ka jingpyrshah jong ki seng bhalang ba ka jingwan jong ka rel kan ktah ia ka jinglong jong  ka mariang, u Bah Hek u la ong ba dei ban don ka jingpynbiang lang ha kaba ki kam pynroi ruh ki dei ban iaid shaphrang bad ha ka juh ka por, ka Sorkar kan peit ruh ba ka jingwan jong ki kam pynroi kin ym dei ban ktah ia ka mariang.
Une u nongmihkhmat u la iathuh ruh ba ka Sorkar Pdeng kaba lam khmat da ka BJP ka angnud ia ka jingpyniaid ia ka rel sha Meghalaya bad ki jingjurip halor ka jingpyniaid ia ka rel ha Meghalaya ruh ka dang iaid shaphrang.
Ka jingpynkhreh na ka bynta ka jingplie ïa ka 5th Meghalaya Games 2024 ka la ïaid shakhmat ha kaba baroh ki nongïashim bynta ki la wan poi ha nongbah Tura ha ka step jong ka sngi U Blei.
Ïa kitei ki nongïalehkai la pdiang sngewbha da ki dkhot ka Meghalaya State Olympic Association (MSOA) lem bad ki bor pynïaid District jong ka West Garo Hills ha ISBT, Tura na ka bynta kane ka lympung ka ban neh baroh shi taïew lynter.
Kane long ka sien kaba nyngkong eh ban pynlong ha ri lum Garo Hills ha kaba yn ban plie ka President ka ri ka Droupadi Murmu ha PA Sangma Stadium kaba ha Tura.
Kumta kane ka jingwan poi jong ka khliehduh jong ka ri, kan nangpynsah jingkynmaw shuh shuh ïa kane ka lympung bad kumjuh ïa u paidbah jong ka ri lum Garo.
Lada poi ban ïuhkjat mynta ha Tura, ka shnong ka thaw bad ki kyntoit ki la kup ïa ka rong kaba itynnad hadien ba manla ki lad la wah ïa ki banner ne poster kiba heh bad kiba rit kumjuh ban pynpaw ïa ka dak ba kum ka sor ka la khreh ban pdiang bad ban pynlong ïa kane ka lympung ïalehkai baheh ka Jylla bad ka ban ïaid beit ïaid ryntih.
Haba pdiang sngewbha ïa ki nongïalehkai ha ISBT, Tura, la pynlong ïa ka put ka tem da ka kynhun tem jong ka Meghalaya Grassroots Music Project ha kaba ki jingrwai ki long na ka bynta kane ka lympung bad ki ban ai mynsiem ïa ki nongïalehkai ba kin ïalehkai bha.
Shuh shuh la pynbiang ruh ïa ki lad ai jingsumar ha ISBT na ka bynta ki nongïalehkai kiba don hapdeng ki jingmynsaw.
Ha ka por janmiet pat ki nongïalehkai ki la poi lut ha PA Sangma Stadium na ka bynta ban pynkhreh ïa ki prokram bapher bapher jong katei ka jingplie bad ruh ba kin hap ban bud ïa ki kyndon na ka bynta katei ka jingwan iuh kjat ka President jong ka ri.
Ha kane ka lympung yn ïashim bynta da kumba 3000 ngut ki nongïalehkai na kylleng ki District bapher bapher ki ban ïashim bynta ha ki 23 tylli ki jingïalehkai ki ban pynlong ha ki 16 tylli ki jaka kiba don ha ka nongbah Tura.
Lada ngin ïa kyrtiang dien sha kane ka lympung kaba la long ha u snem 2022, watla ha kaba sdang ka la don ka jingduna ha kiba bun ki liang, pynban hadien ba la lah ban weng ïa ki jingeh bad la pynbit pynbiang ka lympung ka la ïaid shakhmat ha ki 19 tylli ki jait jingïalehkai ba la pynlong ha ki 13 tylli ki jaka bad ïashim bynta shitrhem da ki 3000 ngut ki samla.
Ïa ki jingïalehkai la pynlong ha Laban Indoor Stadium, Shillong Club, Madanrting Indoor Hall, Assam Regimental Centre, NEHU, Mawlai Mawroh Community Hall, Mawlai Madan Heh, Crinoline Swimming Pool, Khlaw Malki, Shillong Golf Course, NEIGRIHMS bad ha Sports Authority of India (SAI) Training Centre.
Ha kane ka lympung kumba 700 tam ki takma la lah ban sam sha ki samla ïalehkai ba la ïoh ban khur ïa la ki nam jop ha ki jingïalehkai bapher bapher.
Dei ha ka sngi pynhap pyrda ïa ka lympung la ïoh ruh ban sakhi ïa ka jingpyni ïa ka rukom ïalehkai jong ka gymnastic ba la ai da ki khynnah barit jong ka Gymnastics Association of Meghalaya.
Ka jingpyni sap ki heprit ka la pynshohbiej ïa baroh kiba la wan ban sakhi ïa kane ka sap kaba ki don.
Ka Ri Lum Garo baroh kawei ka long kumba kyndit na ba thiah, hadien ba ka sorkar jylla ka la shim ïa ka sien jam ba ha ka sien kaba nyngkong, ka lympung bah ïalehkai kaba heh tam hangne ha ka jylla, katta ka 5th Meghalaya Games kan sdang naduh lashai ka sngi ka 15 tarik u Kyllalyngkot 2024 ha sorbah Tura.
Kum ka dong bad ka thaiñ jong ka jylla Meghalaya, ki samla na ri lum Garo, kim dei satia kiba da duna lada ïa nujor bad kiwei pat ki khun samla jong ka jylla ha ka liang ka sports, hynrei ïa katta ka sap kaba nylla ka jong ki, ym lah satia ban sei na ka bynta ban pynpaw pyrthei na ki daw kiba bun.
Hynrei ka jingwan ban pynlong ïa ka Meghalaya Games, kaba don baroh 23 tylli ki jait jingïalehkai bad ïashim bynta da kumba 3000 hajar ngut ki khun samla, khlem pep kane kan ktik bad kyrsiew thiah lang ïa baroh ban khreh na ka bynta ban phai lem noh la ki khmat sha ka kam ïalehkai.
Haba ïadei bad ka jingpynlong ïa ka Megalaya Games ha Tura, la ïoh ïa ka lad ban ïashem bad ïa kynduh ïa ki kato katne ki briew ban twad jingmut lem na ki, ba haduh katno ka jingpynlong ïa kane ka lympung kan khreh ban pynkylla ïa ka dur ka dar jong kane ka dong ka thaiñ ha ka jylla.
“Kane kan dei ka sien ba nyngkong ba ka Tura kan lah ban pynlong ïa kum kane ka lympung kaba don baroh ki jingïalehkai ba dei jong ka Olympic, bad kum uwei na ki riew ïalehkai ngam artatien ba ki nongshong shnong ka Tura kin kmen lang bad ban ïasnoh kti ha ka ban pynïaid beit pynïaid ryntih ïa ka, katno tam lei lei haba ka jingwan ban pynlong ïa kum kane ka lympung ka wanrah ruh ïa ka jingroi ha ka liang ka jingtei ïa kiba bun ki  madan ne ki jaka ban ïalehkai, kaba nang ai mynsiem ïa ki khun samla.
Wat la katta ruh, ki paidbah Garo ki long pat ki briew kiba ieit bad ba sngewtynnad bha ban peitkai ïa kino kino ki jingïalehkai, tang kum ka nuksa, dang ha u bnai ba la dep da ki hajar ngut ki paidbah ki la ker tawiar ïa ka madan phutbol baroh kawei tang ban ïoh ban sakhi lem ïa ka jingïalehkai phutbol hapdeng ki ar kynhun ha ka shnong Phulbari, nalor kata ka ju don ruh kawei ka lympung ïalehkai  hapdeng ki kur ba juh tip ïa ka kum ka Mahari Tournament, kaba hangne ruh ka jingïamih shakhmat ban ïashim bynta da ki kur ka long kaba jur bha.
“Mynta ka kynti, kane ka ban sah nam pateng la pateng, namar kan dei ka sien ba nyngkong ba ka President ka ri  kan wan ba kan ïuh kjat bad ban plie ruh ïa ka pyrda jong kane ka lympung, kane khlem pep kan ai mynsiem ïa ki samla ba ïalehkai, halor kane, nga sngew ban ai khublei ïa ka sorkar jylla ba kan lah ban wanrah ïa kane ka lympung namar kan pynlong ïa ka Tura kum ka sorbah kan don mynta ïa ki jaka ne madan ba lah ban pynïalehkai wat ïa ki lympung bah jong ka ri" la pynpaw u Nag.
Kyntang ïawai kane ka sien jam ba la shim da ka sorkar jylla ban pynlong ïa ka Meghalaya Gams hangne ha Tura yn nym lah da lei lei ban beiñ ïa ka, namar kane ka jia long na ka jinkren jong u Myntri Rangbah u Conrad K Sangma u la kular ïa ki khun samla ba nangne shakhmat ïa ka sharak bad ïa ka mynsiem jong ka jingieit ïa ki jingïalehkai ne sport kan ïai tbeh bad  rhem ha baroh ki bynta jong ka jylla bad ban long ruh man la ka snem.
Ka janmiet ban sah kynmaw pateng la pateng hadien ba ka President jong ka ri ka Droupadi Murmu ka la plie pyrda ïa ka lympung ïalehkai 5th Meghalaya Games 2024 ha PA Sangma Stadium kaba Tura, West Garo Hills District.
Watla ka janmiet ka long kaba khriat hynrei kane kam shym ka theh um pjah satia ïa ka mynsiem ki 3000 ngut ki khun samla kynthei bad shynrang na baroh kylleng sawdong jong ka Jylla kiba la ïalum lang ban sei madan ïa ki sap ba nylla ka jong ki.
Haba kren kum ka kongsan, ka President ka pynpaw ïa ka jingkmen ba kan ïoh ïa kane ka kabu ksiar ban plie pyrda ïa kane ka lympung kaba la ai kyrteng ha ka nam bad ka burom ka jong u PA Sangma, uba la long u Myntri Rangbah bad kumjuh kum u Speaker barim jong ka Lok Sabha bad uba kylla long u Speaker ba nyngkong eh na ka thaiñ shatei lammihngi.
Ka President ka la ban jur ïa ka jingdonkam ban kyrshan bad ban ai mynsiem ïa ki samla riewlum ba don sap khnang ban saiñdur ïa ka jingim ïalehkai kaba pura ka jong ki.
Kumta ka kyrmen ba ka lympung Meghalaya Games kan long kaba ai mynsiem ïa ki khun samla nangta ban phrang ïa ka mynsiem ïakhun bad ruh ban wanrah ïa ka jingkiew jong ki sport ha baroh ki liang.
Na ka liang u Myntri Rangbah ka Jylla u Conrad K Sangma u la ai khublei ïa ka President kaba la lah ban ïadon lang ha kane ka janmiet ban plie pyrda ïa kane ka lympung kaba long ruh ka sien kaba nyngkong ba kat ka nongïalam ba hakhlieh duh jong ka ri ba kan ïuhkjat ha sorbah Tura na ka bynta ban plie syndon ïa kane ka lympung ba heh tam ha ka Jylla.
Shuh shuh u Myntri Rangbah u la ong ka jingpynlong ïa kum kane ka lympung ym dei ba la shu pynlong hynrei ka dei kaba ka sorkar ka bet ïa u symbai ha ki pateng ki ban wan da kaba plie lad ïa ki ba kin sei madan ïa ka sap kaba ki don ha ka liang jong ki sport.
“Ha kine ki ar samoi ka jinglong Myntri Rangbah ngi la lah ban tei ïa kiba bun ki jaka ïalehkai bad ngi khmih lynti ha kine ki san snem ki ban wan ngin dangïai bteng ban pynurlong ïa ki jaka ïalehkai bapher bapher ha ka Jylla hi baroh kawei.
"“Nga ai khublei ïa baroh ki dkhot jong ki komiti treikam  bapher bapher kiba la duh dem duh thiah tang namar ban trei shitom ban pynlong ïa kane ka lympung kaba jop.
"Ha kawei pat ka liang u Myntri ka tnat Sports and Youth Affairs, U bah Shakliar Warjri u la ong, “Nga ïeng hangne hakhmat jong phi kum u Myntri jong ka tnat Sports, da ka mynsiem kaba rhem ban ïohi ïa ka jingsdang jong ka 5th Meghalaya Games, kaba ka jingpynkhreh ïa ka, ka la wan na ki jingïatrei lang jong baroh ki shnat treikam sorkar, ki volunteer bad ki khynnah ïalehkai kaba long kum ka dongmusa jong ka Olympics kaba tehsong ïa baroh ki kynhun jait bynriew na ka bynta ban tehsong ïa ka Jylla baroh kawei.
"Ha kane ka jingïalang la ïoh ïa ka kynrtien pdiang burom na ka MP ka Tura Parliamentary Constituency ka Agatha K Sangma, ka jingkren na u Lat ka Jylla u Phagu Chauhan.
Hadien kane ka la don ka jingïaid ban pynithuh ïa lade da ki samla kynthei bad shynrang na baroh ki District jong ka jylla ba la wan ban ïashim bynta ha kane ka lympung bad bynrap da ka jingshad tynrai jong ki paid Garo, Khasi bad Jaintia ne ka shad Wangala, shad Mastieh, shad pliang.
:Ha ka jing rakhe ïa ka Republic Day, u District Magistrate jong ka West Jaintia Hills u la dep pynbna da ka Dry Day ha ka 26 tarik, Kyllalyngkot 2024, kaba kynthup ïa baroh ka jaka jong ka West Jaintia Hills District.
Kumta, baroh ki lisen Indian Made Foreign Liquor (IMFL), kiba kynthup ïa ki dukan die lang bad ki jaka ïa dih ïa bam, canteen, kiba pynpoi ïa ki kyiad sha ïing briew bad ki Country Spirit Shops, kynthup ïa baroh ki dukan die kyiad, ki la shah hukum ban khang ha kane ka tarik ba la buh.
Ka kynhun ki rang ïalehkai phutbol ka Ri-Bhoi bad ka West Garo Hills District ki la ïoh ban khur ïa la ki nam jop ki jong ki, ha ka phutbol ki shynrang ha ka lympung ïalehkai  jong ka 5th Meghalaya Games ba la long ha madan Chanmari, Tura.
Haba phai sha ka jingïalehkai, ka kynhun ïalehkai ka Ri-Bhoi ki la lah ban pynliem noh ïa ka  East Jaintia Hills da 3-0.
Ïa kine ki lai tylli ki kol ka Ri-Bhoi la ïoh ban thep ïa ki da u Riskhem  Syiem Jefree Kyrsain bad u N Syngkli.
Haba phai pat sha kawei ka jingïalehkai, ka kynhun jong ka West Garo Hills ki la lah ha ka ban pynliem noh ïa South Garo Hills da 7-1.
Na ka liang ka West Garo Hills, ki player ba la ïoh ban thep ïa kine ki kol ki long u Baltimas K Marak, Nangrim M Sangma, u Dimsrang Ch Sangma u R.D Sangma bad u  Kim Kim D Sangma kiba la ïoh ban thep mar ar kol.
Da kane ka jingjop kine baroh ar kynhun ki la jam artad sha ka semifinal jong kane ka lympung, katba sa artylli pat ki kynhun kin dang ïaknieh lashai pat ka sngi.
Ka Hynniewtrep Achik National Movement (HANM) ka la pan jingmut na ka President jong ka India, ka Droupadi Murmu na ka bynta ka jingpyn treikam mar mar ïa ka inner line permit (ILP), ka jingpyn kynthup lang ïa ka ktien Khasi bad Garo ha ka Eighth Schedule jong ka Constitution bad ha ka ban ïakren ïasuk na ka bynta ka jingïa kajia ha u pud u sam hapdeng ka Meghalaya bad Assam.
Ha ka dorkhas kaba la dep phah biang sha ka Murmu, ka HANM ka la ong kumne, “(Ngi) la dep phah biang ïa ka kajuh ka dorkhas kum ka jingpyn kynmaw bad kyrpad ïaphi ba phin shimkhia halor kane ka mat kaba long ba donkam na ka bynta ka jingïada ïa ka jaitbynriew riewlum jong ka imlang ka sahlang jong ka Meghalaya ban lait na ka jingshah ban beiñ ha kiwei pat ki jaitbynriew…"Ka HANM ka la ong ba ka sorkar jong ka India ka dei ban pyntreikam da ka Eastern Bengal Frontier Regulation Act, 1873 ha Meghalaya kumba la pyntreikam ha ki jylla kynthup ïa ka Arunachal Pradesh, Nagaland, Manipur bad Mizoram.
Ka la ong ba ka sorkar India ka la jubab ïa ka jingdonkam ki paidbah jong kiwei pat ki jylla jong ka North East, ka dei ban pyntreikam ruh ïa katei ka Act hapoh ka jylla Meghalaya khnang ba ka jaitbynriew jong ka jylla Meghalaya kan ïoh jingïada.
ka HANM ka la ong shuh shuh, “Ka imlang sahlang jong ka Khasi bad Garo ka long ka jaitbynriew bym da roi jong ka jylla North East, kaba don la ka jong ka kyntien kaba ki kren bad thoh bad tar ha ki jaka pule haduh ka kyrdan PhD ha ka central university level.
Na ka bynta ban ai jingïada ïa kine ki ar tylli ki kyntien, katei ka kynhun ka la ai jingkyrshan ha ka ban phah ïa katei ka dorkhas da ka State Assembly bad ngi kyrpad ïa ka sorkar pdeng ba kan pyn kynthup noh ïa ka ktien Khasi bad Garo ha ka eighth schedule jong ka riti ka synshar jong ka India(Constitution of India).
"Ha ka jingïaroh ïa ka jingtrei shitom jong ki Myntri rangbah jong ka jylla Assam bad Meghalaya ha ka ban ïakren ïasuk halor ka jingïa kajia halor u pud u sam, ha kaba katei ka kynhun ka la ong, “…ïa ka MoU, la dep soi ha ka 29 tarik, Lber 2022 (ha ka jingdon lang jong) u Myntri ka sorkar pdeng, u Amit Shah.
"“…phi bna ba da ka jingsoi ïa ka MoU hapdeng ki ar ngut ki Myntri jong ki ar tylli ki jylla kan nym don jingktah tad haduh ba ka sorkar India kan shimkhia, ha ka ban peit ïa kano kano ka jingïa kajia halor u pud u sam jong kano kano ka jylla kaba long kaba donkam ïa ka sorkar pdeng," bynrap ka HANM.Ka jingïalehkai jong ka Badminton kaba dei na ka bynta ka lympung jong ka 5th Meghalaya Games la sdang ïa ka naduh ka lah sngi u Blei kaba la long ha Tura Indoor Hall, Hawakhana.
Haba phai sha ki jingïakhun kaba para marwei jong ki shynrang, u Mewanlamkupar ka Eastern West Khasi Hills u la lah ban pynliem noh ïa u Hunbait S Manner ka West Jaintia 18-21, 21-11 bad 23-21.
Ha kawei pat ka jingïakhun, u Stephan Marwein ka East Khasi Hills u la lah ban pynliem noh ïa u Biswajit Ghosh ka West Garo da 21-18, 20-22, 22-20.
Katba u Civilo Ch Momin ka South West Garo Hills u la lah ban pynliem noh ïa u Nangkiewshaphrang ka Eastern West da 23-21, 21-19.
U Gaurav Dutta  ka West Garo Hills u la lah ban jop da kaba suk ïa u Jefrryford Lyngdoh ka  West Khasi Hills District da 21-16, 21-11, Enrique Syiem ka Ri-Bhoi la pynliem noh ïa  Banshanlang Pariong West Khasi da 21-12, 21-10, Raynel Kharbuki East Khasi Hills u la lah ban pynliem noh ïa u Banshanbor Lamare West Jaintia Hills District 21-9, 21-14, katba ka Dabiangsakani West Jaintia Hills ka la lah ba kan pynliem noh ïa ka Baphishisha Marshillong  West Khasi Hills da 21-18, 21-12.
U Bah Debanskhem Lyngkhoi 36 snem ka rta u ba dei u  khun nyngkong  jong ka kong Panora Lyngkhoi uba shong basah ha shnong Mawkyrwat South West Khasi Hills District uba dei u Samla rangbah  uba don ïa ka  jingpang ring ha ka met jong u  hynrei watla hapeng ka jingpang  kam shem la lah ban khanglad ïa kaei ba ka sap ba u don ha kaba u la pyndonkam hok ïa kaei ba u Blei u la bynta ha ka jingim jong  u  ha kaba une u Samla rangbah u shong dukan Arts Decoration hajan U  Mawkyllud, Mawkyrwat  ban pynwan dur i tynnad ïa ki kali, ki ar shaka ne ki bike ym tang katta u don ruh ka sap ban rwai bad ruh ban pynitynnad ha ki jaka ïathoh, ki Khrismas Decoration bad kiwei kiwei de.
Haba ïakren bad une u samla uba dei la ïathuh ba kane ka jingpang ring ka la ban ïa u naduh ba u dang rit ka rta watla kiba ha ïing ki la pyrshang ban wad ki lad ki lynti ban leit phah sumar hynrei haduh kine ki sngi kam shem don ka jingïarap ban pynkhiah ïa kane la jingpang, namar kata u la ong ba nga hun ka mynsiem ba u Blei u la bynta ha u bad ngeit skhem ha kawei ka sngi ngan sa ïoh ka jingkoit lada u Blei u i mon bad ibit ïa u ban long kum kiwei ki para briew ong u Bah Debanskhem Lyngkhoi.
Ha kaba ïadei bad kane ka jingpang ba u don ka long kaei kaei kaba pynthud haba u trei ïa kino kino ki kam hynrei watla kata um shem la ailad u la  ïaleh shitom ban pynbiang ïa ki jingdonkam ba  ki briew ki phah ban trei ha ryngkat da ka jingïarap jong u wei u paralok uba ïajan tam bad u.
Shuh shuh u la ong ba watla nga don ka sap ban rwai hynrei baroh ka shu kut noh tang ha lade hi na ka daw ba ngam don ka lad ka lynti kumba kiwei ki lah, watla lada nga thrang ha ka jingim jong nga.
U la ong ruh ba nga kwah ruh ba kane ka kam ba nga trei mynta kan long kum kawei ka lad ban ai kam ai jam ïa kiwei de ki para samla khamtam ha kum kine ki juk hiran kam bun ki samla kiba la pass ïa ki kyrdan bapher bapher hynrei bun kim ïoh kam ïoh jam watla la ki la pyndep ïa ki jingpule ki hap ban shong ïing, namar kata lada ka Sorkar ka don kano kano ka lad ka lynti nga da thrang ban kane ka kam jong nga kan kiew shaphrang bad kyrmen ruh ba ngan lah ban ai kam ai jam ïa ki kiwei ki para samla hapoh shnong hapoh thaw.
U Deputy Commissioner bad Chairman jong ka District Level Committee halor ka Ground Water Resources ha West Jaintia Hills District, Jowai, myn ha ka 16 tarik, Kyllalyngkot u la pynmih da ka jinghukum ba donkam ban register ïa baroh ki pung shimet bad ki pung ba pynmih um lyngba u pipe.
Katkum katei ka jinghukum, ki trai jong kine ki pung kiba hap hapoh kane ka district, kynthup ïa ki riew shimet bad kiwei kiwei, ki donkam ban register ha ka Office jong u Executive Engineer (WR), West Jaintia Hills District, Jowai.
Ha ka jingpulom ban leh ïa katei kaba hap hapoh ka jinghukum, yn sa pynshitom katkum ka kyndon.
Katei ka jingthmu ka long na ka bynta ban pynbiang ïa ki pung ha ka ban pynmih ïa ka um bad ha ka ban ïoh pyndonkam ïa kine ki pung.
Katba ki form ban aplai, lah ban ïoh na ka ophis jong u Executive Engineer, ha kaba dei ban phah lyngba ka form ba la buh.
Kane ka long ka lynti ba kongsan na ka bynta ban pynthikna halor ka jingshimkhia jong ki trai bad ka jinglah ban pynbiang ïa ka jingpynïoh um hapoh kane ka jaka.
U MLA barim ka Mawlai Constituency u Bah Process T Sawkmie, myn ha ka 12 tarik Kyllalyngkot 2024,  u la pynpaw ïa ka jingsngewkhia halor ka jingtrei kam ka  District Council mynta, namar ha ka jaka ban ïakren ïa ki mat  ban ïada ïa ka ri bad ka jaitbynriew, ban pynkhlaiñ ïa ki kolshor, ki it ki hima, hynrei ki la shu ïa kren pynban tang halor ki skhim.
Na ka liang u Bah Process u la  pynpaw ba ka bynta jong ka District Council ka long na ka bynta ka ri bad ka jaitbynriew, ban ïada ïa ka kolshor, ïa ki jingithuh tynrai u Khasi, ban pynkhlaiñ ïa ki it ki hima, ki khaïi pateng, ki riti synshar ha ki hima, ha ki dorbar shnong, ha ki syiem bad ban pynthikna ba ka mynsiem ieit jaitbynriew ka dei ban rung ha ki khun Khasi Khara,  ym ban kren ne ban sam skhim.
U la ong, “ha kaba ïadei bad ka jingtrei kam ka District Council mynta, ngi ïohi ïa ka jingsynjor jong ka kolshor jong ngi, kumta ngi donkam ban ïada bad ban pynskhem.
Ka  bynta  jong  ka District Council ka dei ban pynkhlaiñ ïa ka khyrit ba hynriew ka riti shynshar namar ha kine ki sngi ki don kiba kwah ban  pynkylla noh ïa ka bynta jong ka District Council".
“Hooid ngi donkam ïa ki skhim bad ki kam pynroi, ka sorkar jylla ka don ban peit ïa kata, bad  ka District Council kumba ka long mynta ka ïatrei ryngkat bad ka sorkar jylla," la bynrap u Bah Sawkmie.
:Ki nongïalam jong ka Federation of Khasi Jaintia & Garo People (FKJGP) na Ri Bhoi ki la leit jngoh ïa kawei ka jaka ba kam trai da ka Meghalaya Mineral Development Corporation Limited (MMDCL) ha ka shnong Mawsmai.
Ki la lap ba ïa katei ka jaka ba dei jong ka sorkar, la tih ha ka jingdon jingthmu ban pyndap ïa katei ka jaka bad ban tei ïa kiwei ki jingtei da ka kynhun shimet.
Haba kren bad ki nongïalam jong ka FKJGP, kynthup ïa u Bah Luistar Lyngdoh, President bad u Bah Lumlang Mawnai, Senior Vice President, ki la ong ba kim bna eiei shaphang katei ka jingthmu jong ka sorkar halor ka jingtei ïa katei ka jaka.
Na ka bynta katei, ki la ïoh ïakren bad u rangbah shbnong jong ka Mawsmai na ka bynta ka jingpynshai.
Halor ka jingïoh ïakren bad utei u rangbah shnong, ka FKJGP ka la shem ba ka shnong ka la ïoh da ka No Objection Certificate (NOC) na ka bynta ban tei ïa ka Petrol Pump bad Resort hapoh katei ka jaka jong ka MMDCL.U Bah Luistar Lyngdoh, ha ka jingïoh ïakren bad ki lad pathai khubor, u la pynpaw ka jingdiaw halor ka jinglap jong u ba u briew uba ïoh jingbit ban pyndonkam ïa katei ka jaka u dei na ka jylla Assam.
Ka FKJGP ka la pyrshah ïa kane, da kaba ban jur ba ïa katei ka jaka, yn pyndonkam da ki paidbah jong ka jylla Meghalaya.
Ha ka jingpynpaw jong ki, u Bah Luistar Lyngdoh u la ong ba ka sorkar ka dei ban ai jingbit ïa uno uno u briew uba dei na kawei pat ka jylla ban pyndonkam ïa katei ka jaka.
Ka FKJGP ka la ai jingmut ba lada ka sorkar ka thmu ban pyndonkam ïa katei ka jaka, ki dei ban tei da ki jaka pule ne hotel, khamtam naduh ba la tyrwa ban tei da ka Petrol Pump bad Resort kiba don hajan ka hospital.
Ka FKJGP ka la ong ba kin nym shongthait halor kane ka mat bad lada don ka kam ba leh buhrieh ne bakla, kin nym ran dien ha ka ban shimkhia ban pynshitom katkum ki kyndon.
U President jong ka seng United Democratic Party (UDP), u Metbah Lyngdoh u la pynpaw ka jingsngew shaniah jong u ha ki Regional Parties kiba la trei shitom ban jop ha ka ilekshon ban wan jong ka Lok Sabha (LS).
“Te, ngi don ïa ka Democratic Alliance (RDA) bad ngi hap ban pynthikna ba ngin don ki kyrtong ban ïakhun ba biang bad ngi lah ban ïoh ïa ka lad ruh ba biang," ong u Lyngdoh ha ki lad pathai khubor ha ka 6 tarik, Nohprah.
Haba la kylli halor ba balei ba ki paidbah ki vote ïa ki Regional Parties, ha kaba u Lyngdoh u la ai nuksa halor ka ilekshon ba shit rhem jong ka Shillong Parliamentary seat kaba la jop da ka regional party.
“Ngi ïohi ba bun ki regional party ba la kynthup lut, kin sa jop mynta ka kynti," ong u Lyngdoh.
:Ka tnad Home Guard and Civil Defence ha ka jylla Meghalaya ha ka 6 tarik Nohprah 2023, ka ïoh ban rakhe ïa ka “All India Home Guard and Civil Defence Raising Day 2023" ha headquater parade ground ha Mawdiangdiang, Shillong ha ka jingdon ryngkat u Myntri ka tnad Civil Defence and Home Guards u Bah Comingone Ymbon kum u kongsan.
Haba kren ha kane ka sngi, u Myntri ka tnad Civil Defence and Home Gaurds, u Bah Comingone Ymbon u la ong ba kine ki ar tylli ki organisation ki dei ki ba la ai ka jingshakri ka ba pura tam sha ka imlang sah lang khamtam ha ka por ba ka jylla ka mad ïa ki jingeh la ka dei na ka jingwan lyngshop ka bor mariang lane kano kano ka jingjia ka ba la mih na ka jingbakla ki briew.
U Bah Ymbon u la ong ba kine ki shnat trei kam ka sorkar jylla ki dei ruh ki ba la ai ka jingïarap sha ka civil administration bad sha ki tnad pulit la ka dei ban tehlakam ia ka suk ka saiñ ha ka jylla, ban pahara ïa ki jingïalang ba la pynlong da ki tnad ka sorkar pdeng bad ka sorkar jylla bad kiwei kiwei.
U Myntri ka Civil Defence and Home Guards u la ong ruh ba kane ka shnat trei kam ka la ïoh ruh ka jingshakri sha ka imlang sahlang da ka ai jinghikai ïa ki Home Guard volunteer bad pynlong ruh ïa ka jingai jinghikai halor ka Civil Defence subject ka ba kynthup ban ai jingïada ha ka por ba jia kano kano ka jingjia ba sngewsih.
“Nga kwah ban ai ka jingaijingmut sha ka tnad ba kan shim ïa ki sien jam ban ïatrei lang ryngkat bad ki nongïalam shnong kum ki Dorbar, ki Nokmas bad kiwei kiwei khnang ban lah ban tur ïa kano kano ka jingeh ka ban wan," la ong u Bah Ymbon.
Haba kdew ïa ka kamram jong ka State Disaster Response Force, u la ong ba ka SDRF ka dei ka shnat trei kam ka ba la tbit tam ban pynlong ïa ki operation, kum ban wad bad ban pynlait ïa ka jingim ki briew haba wan kano kano ka jingjia ba sngew sih na ka jingwan lyngshop ka bor mariang ha ka jylla.
Ka Director General of Civil Defence and Home Guards (DGCD&HG), ka Kong I.Nongrang ka la ong ba wat la ka don ka jingduna ha ki briew hynrei kum ka organization ki la ju ïatrei lang hajan bad ki bor ka district bad ki bor ka jylla ban pynthikna ban pynpoi ïa ka jingïarap sha ki paidbah ha ka por ba biang.
Ha kane ka sngi ha ryngkat ka Parade ka ba la shim bynta da ki pulit ka SDRF, ka Border Wing Home Guards Battalion, ka Combined District Contingent bad ka Home Guard Volunteers Contingent, ïa kane ka jingrakhe ka Raising Day, la pyni paidbah ruh ïa ka rukom ai jinghikai da ki SDRF rescue operation lada wan ka jingjia kum ka jingkhie jumai.
Ha kane ka sngi la ïoh ruh ban ai khusnam sha ki 22 ngut ki ophiser bad ki pulit Home Guard, kum shibynta ban ai ka jingithuh ïa ka jingshakri jong ki da ki khusnama kum ka President Home Guard & Civil Defence Medal, ka Director General of Civil Defence, MHA, Dis & Commendation Gertificate bad ka Director General, Civil Defence & home Guards Meghalaya Commendation Certificate.
:Ka myntri jong ka koit ka khiah jong ka sorkar Meghalaya ka Dr.Ampareen Lyngdoh mynta ka sngi ka la wan ban jurip ïa ka Civil Hospital Mawkyrwat bad don ka review meeting bad ki staff, doctor jong kane ka hospital ha ka jingïadonlang i Kong YR Mawlong, Additional Deputy Commissioner ka South West Khasi Hills District, i Dr.H.C Lyndem, Director, D.H.S (MI), Dr.Wanbudmi Sutnga, Medical Superintendent ka Civil Hospital Mawkyrwat, i Dr.FR Lartang, District Medical & Health Officer bad kiwei kiwei.
Haba kren sha ki nongthoh khubor ka Dr.Ampareen Lyngdoh ka la pynpaw ïa ka jingkmen ban ïohi ba wat ha i por iba lyngkot kane ka hospital ka la lah ban ai ka jingshakri kaba biang bad pura sha u paid nongshongshnong jong kane ka dong ka thaiñ.
Ha kajuh ka por ka la ïaroh ba hapoh ka jingïalam jingtrei jong u Dr.W Sutnga, Medical Superintendent la lah shisha ban ïohi ïa ka jingkylla sted hapoh kane ka hospital da kaba niew ba kane ka la dei ka Model hospital.
Shuh shuh, ka la pyntip ba ki don haduh kumba 79 tylli ki shnong ki bym lait kali ha kane ka dong ka thaiñ bad namarkata ka sorkar ka la sngewdei ban rah ïa ki Sub Centres lane ki Health & Wellness Centres sha kiba kum kita ki jaka na ka bynta ban ai jingshakri ïa u paidbah.
Ka la ïathuh ruh ba ka sorkar ka la don jingthmu ban pyntreikam ïa ka Drone Technology na ka bynta ban rah ïa ki dawai sha ki jaka kiba shitom ban poi kali, nangta ka la ïohi ïa ka jingdonkam ban ai training ïa ki nongpynkha khun (DAIs) bad ban siew dor ïa ki.
Haba pynpaw ïa ka jingbynniaw ïa ka jingshem jingeh halor ka jingduna ka jingshim tika jong ki khyllung hapoh ka 1000 sngi jong ka jingim ka jongki ka sngew ïa ka jingdonkam ïa ka jingïatreilang jong ki kmie ki kpa jingïatreilang ryngkat ki Ashas.
Namar kata ka la khot ïa ki Sengbhalang bad Seng Trei Mon Sngewbha ban ym peit tang ïa ki jingduna hynrei ban wan shakhmat ban ai ka kti kamon ka kti ka diang ban ïatreilang bad ka sorkar na ka bynta ban wanrah ïa ka koit ka khiah ha kane ka thaiñ bad ban ïakren halor ki High Risk Pregnancies, ka la pynpaw ïa ka jingdonkam ban ai pisa bad pynsted wut wut ïa ka jingpyntreikam ïa ka Blood Bank unit jong kane ka hospital.
Ha kajuh ka por ka la pynpaw ïa ka jingdonkam ban donkam ban phai khmat sha ki Non Communicable Disease kiba long ki dawbah jong ka jingduh noh jong ki mynsiem kum ka High Blood Pressure, Diabetes, Cancer, Tuberculosis da kaba kyntu ïa baroh ki nongtrei ban trei shitom bad ban ai ka jingshakri kaba bha na ka bynta ban kyntiew ïa ka koit ka khiah bad ban wanrah ïa ka roi ka par ha kane ka dong ka thaiñ.
:Ki dkhot ka Khasi Student Union (KSU) ha ka 7 tarik Nohprah 2023 ki la pynlong ïa ka jingïalang ban kynmaw burom ïa ka lyngkhuh sngi ïap ba 29 jong u President barim ka Seng u Bah Bull N Lyngdoh.
Mynta ka sngi ka seng ka la pynlong da ka program bad buh syntiew ïa u mot sah nam jong u bah Bull N Lyngdoh ha Malki, Shillong, ha ka jingïadon lang ki bahaïing u bah Bull Lyngdoh bad ki dkhot ka KSU.Haba kren ha kane ka sngi na ka liang u General Secretary ka KSU u Bah Donal V Thabah, haba kynmaw burom ïa u bah Bull N Lyngdoh u la ong ba kum u nongïalam u Bah Bull u la shim shi bun ki sienjam ban pynthikna ïa ka jingshngaiñ jong ka Ri bad ka jaitbynriew.
“Ha u snem 1987 ha ka jingïakhih pyrshah ki Nepali bad ha u snem 1989 ka jingïakhih ban pyrshah ka jingthmu ban wanrah ia ka lynti rel hapoh Khasi Jaintia, u Bah Bull u la mad shi bun ki jingshah pynshitom naka bor ka aiñ haduh ba ka met jong u ka la khrew lut" u la ong.
“Hynrei u la shah shitom namar u tip ba kaei ka ba u leh ka long wanrah ka jingshngaiñ na ka bynta ka lawei ban wan, lada u Bah Bull ym ïakhun ha kato ka por bun na ki shnong khasi kum ka Mawlai, Mawprem bad Nongmynsong ka la kylla sha ki shnong Nepali" u la bynrap.
U Bah Bull u la shim ïa ka sien jam ban ïakhih da ka jingïakhih ka ba neh da ki snem haduh ba ki Nepali ki hap ban phet na ki shnong Khasi".
Na ka liang u Bah Donal V Thabah, u la kyntu ïa ki para dkhot ba kin pyrto ïa ki kam ki ba kum ki nongïalam ba rim ki la prat lynti na ka bynta ka bha ka miat jong ka Ri bad ka Jaitbynriew.
Kumba hynriew tylli ki dukan ki la shah khang tala noh da ka enforcement wing jong ka Khasi Hills Autonomous District Council (KHADC) hadien ba la lap ba ki trai jong ki dukan ki la pynïaid ïa ki dukan jong ki, khlem ka trade license ha ka por ba don ka jingkhynra ba kyndit kyndit ba la pynlong ha Ïewduh ha ka step jong ka sngi balang.
Ïa katei ka jingleit khynra ba kyndit kyndit, la lam da u executive member in-charge Trade, u Bah Gigur Myrthong, uba la synran lang ïa u da ki MDC, kynthup ïa u Gabriel Wahlang bad u Fantin Lakadong, u Syiem jong ka Hima Mylliem, u Ainam Manik Syiem bad ki and district magistrate.
U Myrthong u la ong ba kumba hynriew tylli ki dukan ki la shah khang tala noh da ka enforcement wing hadien ba la lap ba ki la pynïaid ïa ki dukan jong ki khlem ka trading bad ka labour license, da kaba bynrap ba don na ki kim shym la pynthymmai biang ïa ki kot ki sla jong ki.
U EM ruh kumjuh u la pynpaw ka jingsngew diaw jong ha ka Khun Kynthei U Hynniewtrep Association na ka bynta ka jingbym lah ban don lang ha ka por ba don ka jingkhynra ba kyndit kyndit halor ka trading bad labour license, kaba dei ka jingkhynra ba ïadei bad ka jingujor sha ka district council.
U la byrngem ruh ba ka council kan nym shimkhia pyrshah ïa kitei ki jingujor ba la ujor da katei ka association namar ba ki la kyntait ban don bynta lang ha katei ka jingkhynra watla dep pyntip ïa ki ruh.
Ka nongbah Shillong, kaba don ha Meghalaya, ka la don ka jingpynkut noh ïa ka tamasa Hills Festival – Spirit of Meghalaya, ha ka sien ba saw ha ka 1 bad 2 tarik, Nohprah kaba la pynlong ha wah Umiam jong ka shnong Umbir.
Ïa katei ka tamasa kaba la pynïaid da ka HYPE – Helping Young People Entertainment, ha ka jingïatreilang bad ka Meghalaya Tourism, ka la don ka jingkhmih lynti, ka pyni ruh ïa ka kolshor jong ka Meghalaya, jingput jingtem bad ki jingshet ki tiew.
Katei ka tamasa kaba la pynlong ha Meghalaya, ka Hills Festival, ka la dep long teng ha u snem 2018.
Katei ka tamasa ka la pynkhih jingmut na ka daw jong ka jingïashim bynta shit rhem jong ki paidbah, ka jingpyni ïa ka lariti bad ka jingplie lad plie lynti ïoh kam ïa ki samla, ha kaba ka la pynkhring ïa ki nongwan jngoh kai ïa katei ka tamasa ha Meghalaya.
Ïa kane ka tamasa, la pynshongshit da ki nongtem nongput bad nongrwai, kynthup ïa u Nikhil D’Souza, Anoushka Maskey bad u nongjop jong ka MTV EMA, u Tsumyoki.
U nongrwai Rap na Canada ba dei u nong Tamil, u SVDP, katba sa kiwei pat ki nongrwai ba don sap ki kynthup ïa u Reble, Dappest xadL, McLivin, bad ki nongrwai ba don sap, u Adiel Massar bad u Dappest kiba na Shillong.
Ha ka sngi ba ar jong ka tamasa, la pynshongshit da ka Anoushka Maskey, Rudy bad ka Kool Kats, B4shan, Dappest & aDL, Tsumyoki, bad kiwei kiwei kum u Electric Stage da u Emes, Nishant B2b Demiurgic,Arpan, Varun, Nida, bad u Blot!Kane ka tamasa ka la pynhun jrut da ki jingbam bapher bapher na kylleng ka jylla kum na Ri Lum Jaintia, kynthup ïa ki jingbam doh thad, jadoh bad kiwei kiwei.
Ha kane ka tamasa, la don ruh ka jingïakop bam doh sniang ne ka Pig Out Affair, ki jingïalehkai na ka bynta ki khynnah bad kiwei kiwei.
Ka Khasi Students’ Union (KSU) ka la ong ba kan ym shah ia ka jingwan jong ka rel sha Meghalaya, katba ka Sorkar India kam pat pyntrei kami a ka Inn Line Permit ha Meghalaya.
U General Secretary jong ka KSU, u Bah  Donald V Thabah u la ong ba ka KSU kam pyrshah tylli tyllan ia ka jingwan jong ka rel sha Meghalaya, hynrei dei pat ban don shuwa ki ain ki khlain ki ban iada ia ka jait bynriew na ka jingshah tyllep jong kiwei pat ki jaitbynriew.
‘Ka Sorkar ka dei ka jingthmu ban wanrah ia ka jingiaid jong ka rel kit mar sha Khasi bad Jaintia Hills", la ong u Bah Thabah ba ka seng ka la ioh sngew na kawei ka por sha kawei pat ki myntri ki ong ba ka rel kit mar kan long ka jingmyntoi ia ka jylla.
Hynrei, kane ka dei tang ka buit ban pyniaid ia ka rel sha Khasi bad Jaintia Hill bad suki suki ka Sorkar kan sa pyniaid ia ka rel ba shong ki nongleit nongwan.
“Ka jingpyntrei kam ia ka ILP ka dei kaba biang duh ban teh lakam ia ka jingwanruh ki bar jylla sha Meghalaya.
Une u nongialam jong ka KSU, u Bah Thabah u la ong ba ka long kaei kaei kaba sngewlyngngoh ba ka Sorkar India ka sngap jar jar ia ka jingpyntrei kam ia ka Inner Line Permit ha Meghalaya.
Ka tnad Sorkar Kmie, Ministry of Home Affairs ka la iathuh ba ka jingthmu jong ka Sorkar Meghalaya ban buh ia ki khyrdop rung bad khyrdop mih jong ki kali, kat kum ka Meghalaya Residents Safety and Security Amendment Bill (), 2020, kan pynthud ia ka iaid ka ieng bad ka leit kawan jong ki nongleit nongwan.
Ka Sorkar Kmie ka la pynbha noh ia ka MRSSAB, 2020 sha ka Sorkar jylla dang shen.
U Symbud Myntri Rangbah, u Bah Prestone Tynsong u la ba ka Sorkar Pdeng ka la pyni ba ki ain jong ka MRSSAB ki iatyngkhuh bad ki ain ba la ithuh da ka Iing Dorbar Parliament.
Ha kaba ia dei bad kane, ka Sorkar Kmie ka la ong ba kine ki ain jong ka Meghalaya ki ktah ia ka leit ka wan bad ia ka iaid ka ieng jong ki paidbah namarba ka Meghalaya ka dei ka jylla ba ki kali ka Dong Shatei Lam Mihngi ki iaid lyngba.
U Bah Tynsong u la iathuh ba ka MRSSAB ka iapher na ka Inner Line Permit.
U la ong ba ka ILP ka dei ka ain bathaw da ka Sorkar Kmie.
U Bah Tynsong u la ithuh ba ka Sorkar jylla ka dang iai buddien bad ka Sorkar Kmie ha kaba ia dei bad ka jingpyntrei kam ia ka ILP ha Meghalaya.
Uwei u longkpa uba ym kwah ban pynpaw kyrteng u la iathuh ba ula ia kynduh jingeh bad kawei ka skul private ha Tura.
U la iathuh ia ki nongpyniaid jong katei ka skul prive ba u kwah ban pynkynriah noh ia uwei na ki khun jong u sha kawei pat ka skul private.
Haba u la leit kyrpad kumta, ki nongpyniaid skul ki la ong ia uta u kpa uba dang kham khynnah ba namarba u kwah ban weng ia uwei na ki khun jong u na katei ka skul, u dei ruh ban weng lut ia ki khun jong u.
Une u long kpa u la iathuh ba kane ka jingle jong katei ka skul, ka dei ka jingpyni bor bad kane ka bun jingeh shibun ia ban wan skul na ka bynta jong kiwei pat ki khun jong u.
Une u longkpa u la ithuh ba ki jingjia kiba kum kine ki bun bha ha ki skul Private ha Tura.
U la iathuh shuh shuh ba la don kawei ka skul private ha Garobadha, ha kaba ki nongpyniaid jong katei ka skul ki la pynmih ia kawei ka jingpynbna, “Lada phi weng skul ia uwei u khun, phin hap ban weng skul ia baroh ki khun jong phi".
Ha kaba ia dei bad kane, uwei u Headmaster jong kawei ka skul ha Tura, u Tyrone D’Brass u la ong ba ki rai kiba kum kine ki long pyrshah ia ka thoh ka pule.
U la ong ha ka jaka ban ai ia ka jingpule kiba bha, kine ki jaka jinghikai ki pynibor pynban.
U Tyrone D’Brass u la ong ba ka Sorkar ka dei ban pynbeit ia kane ka jingleh jong kine ki skul private.
La iathuh ruh ba kawei pat ka jingeh kaba ki kmie ki kpa jong ki khynnah skul ka long, ka jingbym shah ban thoh ia ki eksamin bad ban ioh result lada ki lah ban siew ia ki bai skul bad ia ki bai thoh eksamin.
Hynrei, la ong ba ka jingshisha ka dei ban long ba ki nongpyniaid ki dei ban sha ia ki khynnah skul ban thoh ia ki eksamin wat lada ki kmie ki kpa kim pat lah ban siew ia ki bai skul.
Ha kawei ka skul private, ki khynnah skul kim lah ban ioh ia ki Admit Card namarba ki kmie ki kpa kim pat lah ban siew ia ki bai skul.
Uwei u nongthoh u Dilip Mukerjee jong ka Buzan Centre, kaba shaphang ka jingnang jingstad, ula iathuh ba bun ki khynnah skul ki shah beh na skul bad ym shah ruh ia ki ban thoh ia ki eksamin tang na ka daw ba kim long ban siew ia ki bai skul.
:Ki nongtrei jong ka Jaintia Hills Autonomous Destrict Council (JHADC) kiba khlem ïoh tulop la slem bha, shen, kin sa ïoh jingïarap na ka sorkar jylla halor ka jingrai ban pyllait noh ïa ka pisa ba dei ka tulop jong ki ba la sah teng haduh phra bnai bad kaba kot sha ka T.50 klur.
“Ngi la peit thuh bha ha ka ban lah ban ïarap ïa ki nongtrei jong ka JHADC na ki jingeh baroh, kaba lam shaduh ka T.50 klur ba dei ka pisa ba sah teng, ba dei jong ki nongtrei jong ka council," ong u Symbud Myntri ba dei peit ïa ka District Council Affairs (DCA), u Bah Prestone Tynsong.
“Hynrei haba nga la ong ba ngan ïarap ïa ki ka mut ba ngin lah ban pynbiang ïa ka pisa jong ki lai tylli ki kynhun jong ka ADC, kynthup ïa ka KHADC, JHADC bad GHADC," ong u Tynsong katba dang bynrap “Mynta, ka tnad ka ïoh ka kot ka dang trei shitom na ka bynta ban ai jingïarap ïa ki (JHADC).
"Haba kylli jingkylli, u Tynsong u la ong, “Ym tang ka tnad ka ïoh ka kot, hynrei sa kiwei pat ki tnad kum ka mining bad geology, forest bad kumjuh ruh ka transport kaba la peit bniah ïa kiba dei ban peit ha kaba ïadei bad ka hok jong ka JHADC, KHADC bad GHADC kaba ka dei ban ïoh.
Mar syn dep kane, ngin sa pyllait lut ki fund sha ki ADC."Dang shen, u khlieh jong ka JHADC, u Bah Thombor Shiwat u la ong ba ka executive committee jong u ka pyrshang katba lah ban wad lad wad lynti bad ban pyllait noh ïa ka pisa ba sah teng.
Katkum ka jingkren jong u, ïa ka tulop ba man la u bnai bad ka pension bill, ka la kot haduh T.6 klur.
“Lada ka sorkar ka ai ïangi haduh T.50 klur, ngi lah ban pyllait noh ïa ka tulop ba sah jong ki nongtrei," la ong u Shiwat.
Utei u khlieh jong ka JHADC u la pyntip ruh ba ka Council shen, kan sa ïohpdiang ïa ka pisa ba la lum na kaba dei na ka bynta une u snem jong ka financial year.
“Ngi la ïoh jingtip ba ka sorkar ka don jingthmu ban pyllait ruh ïa ka pisa ba sah (sha ka JHADC) kaba kot haduh T.36 klur," ong u Shiwat.
Ka Dr.Ampareen Lyngdoh Myntri ka koit ka khiah jong ka sorkar jylla Meghalaya hynnin ka sngi ka 7 tarik u Nohprah 2023 ha  ryngkat da ka jingïadonlang u Bah Renikton L.Tongkhar uba dei u MLA ka Mawkyrwat Constituency, u bah I.Lawryniang BDO ka C&RD Block Mawkyrwat, u Dr.F.R.Lartang DHMO, u bah Kitborlang Nongrem u State President NPYF bad kiwei de ki ophisar sorkar ki la hiar sha ka shnong Mawkhyrwang South West Khasi Hills District ka shnong ka bym shem la don ïa ka surok kali da kaba ki hap ban kiew ban hiar ïa ka lynti ïaid kjat kaba khohruh khohram hapdeng u slap ha kaba ka la shim por ha duh 3 kynta eiei haduh ban da poi ban ïoh ban plie ïa ka Mawkhyrwang Health Sub-Centre.
Ka Dr.Ampareen haba kren ha kane ka sngi kala ong ba ka sorkar MDA II ka la pyrshang ban wanrah shibun ki kam pynroi hapoh ka jylla ban pynsuk ïa ki paidbah khamtam ban pynbun ïa ki jaka sumar ban plie ïa ki Health Sub-Centre ha ki kyndong kynshrot khnang ba ki paidbah kin dup suk ban ïoh ka ka jingsumar kaba bha tam ha ka koit ka khiah, la bynrap ruh da kaba ong ka jingleh khuid ka long kaba donkam tam hynrei ka jingjaboh bad ka jing bym lehkhuid ka dei ka wei ka pop.
Ha kaba ïa dei bad ki dawai da shin yn sa pyndonkam da ki drone ban pynpoi ïa ki dawai sha kane ka Mawkhyrwang Sub-Centre kaba don kumba 6 tylli ki shnong.
Shuh shuh kala ong ba hapoh shi bnai nga kwah ban ïoh i ba kane ka Sub-Centre kan ïoh ban pynkha khyllung bad la bthah ïa ki Nurse ban phah ïa ka dur jong i khyllung ba pynkha nyngkong ha kane ka Sub-Centre.
Ka Kynhun jong ka ANTF myn ha ka miet jong ka 7 tarik Nohprah, 2023 ka la pynlong ïa ka jingkhynra.
Ha kane ka jingkhynra kane ka kynhun ka la ïoh ban bat ïa kawei ka kali kaba don ïa u registration no ML04A 6941 bad ka la ïoh ban kem ïa 2 ngut ki suba.
Katei ka kynhun ka la ïoh ruh ban kurup ïa u Heroin uba khia 4.05 gram, 237 tylli ki Nitrozepam Tablet bad 45 tylli ki thyrnia (Syringes) na ki suba ha ryngkat ka pisa kaba T.17,090.
Ïa kitei ki ar ngut ki suba la tip kyrteng kum u Chwamiki Lyngdoh, 32 snem karta, uba dei u khun jong u Ganesh Ryngkhlem uba shnong basah ha Chutwaku, Jowai bad u Exeuben Lavie Kympat, 24 snem karta, uba dei u khun jong u P Dkhar uba shnong basah ha Moosalyngkat, Jowai.
Hadien katei ka kynhun ka la leit ban talasi ïa ka ïing shongwai u Chwamiki Lyngdoh bad ki la ïoh ban kurup ïa u Heroin uba khia 24.47gram.
Baroh ar ngut ki suba ki la shah kem bad la ujor da ka mukotduma pyrshah ïa ki.
:Ka KSU lyngba ka Education Cell mynta ka 8 tarik u Nohprah 2023 ka la ïoh ba kynduh ïa u Myntri ba dei peit ïa ka tnat pule dangle u Rakkam Sangma ha ïing sah jong u hapoh ka jingïalam u Samla Shelkitbok Kharbani Assistant Education Secretary KSU CEC ha ka jingïasynran lang u Samla Shiningstar Kharbihkhiew Environment secretary KSU CEC.Ha ka jingïakynduh bad jingïathir halor artylli ki mat kata ki long ka baibam (Scholarship) bad halor ka MTET na ka liang u myntri u la pynsngew ba ïa ka baibam Scholarship na ka liang ka fund ba dei ban ïoh na ka sorkar kmie kam pat poi satia haduh mynta hynrei ïa mynta ka don tang khyndiat ha ka sorkar jylla bad ïa kane ruh ka sorkar jylla ka la nang pyllait naduh mynin ka sngi, u Myntri u la kular ruh ha khmat ka seng ba ha kane ka taïew ban wan khmih lynti ba kan poi noh bad ka sorkar kan ïoh noh ban pyllait lut sha baroh ki samla kiba donkam.
Ka seng ka la kyntu ruh sha ka Department ba dei khmih ba kum kine ki jingpynslem ïa ka scholarship kam dei shuh ban dang ïai jia ha ki snem ki ban wan.
Halor ka kynrum kynram haba ïadei bad ka MTET Exam kaba la long ha ka 1 tarik u Nohprah 2023 na ka liang u myntri ba dei peit u la pynpaw ba ki jubab ba ki thoh kiba dei hi kin dei beit kumba ki long bad ïa ka Answer Key ba mih bakla bad ba la pynklumar kan ym ktah ïa ki.
Shuh shuh u la ong ba ïa ki nongthoh (Candidates) lada don ka jingbym hun ki lah ban ujor bad  ban phah correct biang ïa ka answer jong ki wat hadien ba la ïoh ïa ka result shuh shuh lada ki  dang khuslai ki lah ban file da ka Application sha ka ophis ka DERT ruh ban pynbeit bad ban pan jingpynshai.
Ka seng ka la pynsngew ruh ba ka jingkynrum kynram ha kaba ïadei bad ka MTET exam kam dei ka sien ba nyngkong kumta ka seng ka la kyntu sha u ne u Myntri ba un pynytikna ba ka dei ban ïaid beit ïaid rynti khnang ba kan nym buh jingartatien ne sah um dum ïa kiba ïakhun ïa ka ne ka examine, na ka liang jong u ne u Myntri ruh u la kular ha khmat ka seng ba ka sorkar kan sa peit bniah bad kan sa shim ïa ka rai kaba biang khnang ba kan long ka ban pynhun ïa baroh bad kan ïaid beit ïaid ryntih.
:Ha ka jingkhynra ba shi miet shi miet da ka Pillanghata OP bad ka Umiam PS jong ka Ri Bhoi district, ka law enforcement ka la ïoh kurup ïa ki tiar siat, tiar pynbthei bad ki katto katne ki tiar ba ju pyndonkam beaiñ ha ka ban sait mrad na uwei u briew ba shong ba sah ha 9 mer jong ka Baridua kaba don ha Ri Bhoi district, myn ha ka 8 tarik, Nohprah.
Ïa utei uba suba, uba dei na ka jylla Mizoram, mynta u la don ha kti jong ki pulit.
Ki tiar ki tar kiba ki pulit ki la ïoh kurup, ki kynthup ïa kawei ka bniat ba shapoh jong u mrad khlaw, hynñiew tylli ki reng sier, kawei ka khlieh jong ka sier, ki tiar siat 1052 AK-47, 7 LMG 7.62, 14 INSAS 5.56, ka pistol 30.32, lai tylli ki song thylli, uwei u tyndong tear grenade, uwei u hand grenade, kawei ka suloi magazine INSAS ba thylli, 3 tylli ki suloi AK47 ba thylli bad 34 tylli ki stamp seal jong ki tnad bapher bapher jong ka sorkar.
Ïa ka jingtohkit, la pynlong ha ka jingdon ryngkat jong ka Military Intelligence Unit of Eastern Command.
La ujor ïa katei ka mukutduma hapoh ka thanad jong ka Khanapara ha ka case number 52(12) 23 US 120 B / 468/405/420/380 IPC RW sec 27 arms act bad RW sec 51 Wildlife Protection Act.
Ka Khasi Students Union Warsanlyngdoh Circle South West Khasi Hills District ha ryngkat bad ki Nongshong Shnong jong kane ka thaiñ ki la pynpaw ka jingngew bynñiaw halor ka jingpynslem ka sorkar ïa ka jingkhot tender biang ïa ka surok na Pyndenumjaraiñ haduh Mawphanrang da kaba kila leit jurip ïa kane ka surok ha ka 7 tarik u Nohprah, 2023 ha ka jing ïalam u Bah Donbor Marshra uba dei u President ka KSU Warsanlyngdoh Circle ha ryngkat da ka jingïadonlang u Bah Onder Marthong u riew rangbah jong ka Shnong Pyndenumjaraiñ bad ki dkhot jong ka KSU.U Bah Donbor Marshara haba ai jingkren ha kane ka sngi u la ong ba ha ka jingshisha kane ka surok ka dei naduh u Snem 2017-18 ba la pyntrei lyngba ka scheme PMGSY hynrei ngim lah ban tip na kaei ka daw la pynslem ïa ka jingpyntrei ïa kane ka surok.
Dei tad hadien ba ka Seng ka la wad jingtip, la lap ba u kontraktor ba pyntrei ïa kane ka surok u la Sangeh (Surrender) noh ban pyntrei ïa kane ka surok.
Namar kata ka Seng ha kine ki bnai ba la dep ka la leit ïa kynduh ïa u Chief Engineering jong ka tnad PWD bad ruh ïa u Minister In charge ka PWD u Bah Prestone Tynsong bad ki la kular ban khot tender biang ïa kane ka surok ha kine ki bnai ba la dep hynrei haduh mynta kim pat leh ei ei ïa kane ka surok.
U Myntri rangbah ka jylla Meghalaya, u Conrad K Sangma ha ka sngi balang, u la ong ba ka jingrai ban ïakren kloi halor ka Dorbar mang tyngka jong ka State Assembly ka la jan ynda la dei ka ilekshon Lok Sabha.
Haba kren sha ki lad pathai khubor, u Sangma u la ong ba ka jylla kan nym lah ban ïakren shaphang ka Dorbar mang tyngka lada la pynbna shaphang ka ilekshon.
“Lada pynbna shaphang ka ilekshon, ngin hap ban pynïaid da ka Vote on Account, kaba mut kan sa ktah ïa baroh ka jinglut jingsep ha baroh ki liang jong ka jylla ha u snem ban wan jong ka financial year bad khnang ban lait na kane, ngi la khot kloi kloi ban ïakren halor ka Dorbar mang tyngka, khnang ba ngin lah ban phah ïa ka mang tyngka bad ngim donkam ban jied ïa ka Vote on Account bad kan nym pynthut ïa ka jingthmu jong ka financial na ka bynta ka financial year ban wan," ong u Sangma.
Yn sa sdang ïakren halor ka Dorbar mang tyngka jong ka State Assembly ha ka 16 tarik, Rymphang.
Katba ka jingïalang jong ka Business Advisory Committee (BAC), yn sa pynïaid da u Lamphang jong ka Assembly, u Thomas A Sangma ha ka sngi palei na ka bynta ban rai halor ka tarik na ka bynta ban ïakren shaphang ka Dorbar mang tyngka.
Ka Hynñiewtrep Youth Counci (HYC), Ri-Bhoi Sepngi mynta ka sngi ka la pynkup burom ïa uwei na ki rang ïalehkai phutbol jong ka Ri-Bhoi uba la don bynta ha ka ban leit ïashim bynta ha ka 5Meghalaya Games kaba dang shu dep long shen ha Tura ha kaba ki rangïalehkai phutbol na Ri-Bhoi kiba la wanrah ïa ka nam lah duh ha kane ka lympung.
Ïa une u samla ba la tip kyrteng kum u Stephan Ranee la pynkup burom ïa u da ka HYC hapoh ka ïingdorbar jong ka Patharkhmah ha kaba la pynkup burom ïa une u samla da u Vice President ka Ri-Bhoi District u Bah RC.Thangkhiew ha ryngkat ka jingïadon lang da u Sordar shnong u Petalman Thangkhiew, u Secretery ka shnong Patharkhmah u Bah Sintalis Sankli bad u President ka Patharkhmah Youth Club u Remington Syngkli.
Na ka liang ka seng ka la pynpaw ka jingsngew sarong ban don kum kine ki samla don sap kiba ju wanrah nam ïa ka shnong ka thaw bad ïa ka District bad ka la kitbok kit rwiang ruh ïa une u samla ba un dang kiew shaphrang bad ïai paw ha ka kam ïalehkai phutbol ka jong u, na ka liang ka seng HYC Ri-Bhoi Sepngi ka la ai khublei kyrpang ïa ka RBDSA bad ïa u President u RB Shadap  kiba la ailad ïa une u samla ban mih khmat na Ri-Bhoi District ha ka Meghalaya Games kaba san bad na ka liang ka seng ka la ai khublei ruh ïa ki coach bad ki nongtrei (staff) jong ka RBDSA bad kyrmen ba shakhmat ruh kin dang ïoh sei shuh ki khlur ïalehkai ki ban wanrah nam burom ïa ka Ri-Bhoi District.
U Myntri Rangbah ka Meghalaya, u Conrad K.Sangma mynta ka sngi Palei u la aiti ïa ka jingpynïaid ïa ki kali kit ñiut ka “Waste Collection Electric Vehicles" na ka bynta ka jingpyndonkam jong ki Block jong ka East Jaintia Hills, Eastern West Khasi Hills, East Khasi Hills bad West Jaintia Hills.
Ïa kane ka jingaiti ïa kine ki kali kit ñiut la sakhi da ka jingïadonlang jong u Symbud Myntri Rangbah, u Bah Sniawbhalang Dhar, ka Myntri ka koit ka khiah ka Kong Ampareen Lyngdoh, u Myntri jong ka PHE, u Marcuise N Marak bad u MLA ka Umroi, u Bah Damanbait Lamare, kynthup ruh ïa ka jingïadonlang jong u MDC ka Umroi, ki heh Sorkar jong ka PHE bad Shillong Municipal Board.
Haba kren ha katei ka sngi, u Myntri Rangbah Conrad K.Sangma u la ïathuh ba ka jingthmu jong ka Swach Bharat Mission (Grameen), kaba long kawei na ki jingtrei kam jong ka Sorkar India ka long ban pynlong ïa baroh ki shnong kiba la lait na ka leit-bar sharud shakiar.
U Myntri Rangbah u la ïathuh ba ki nongshong shnong ka Meghalaya kiba la don la ki jong ki jaka leit-bar bad ki paiñkhana ki don haduh mynta 84.33 na ka 100.
U Myntri Rangbah u la ong ba ka Meghalaya ka la lah ban kot shaduh katei ka thong, ka long na ka daw jong ka jingtrei shitom jong ka Sorkar ryngkat bad ki tnad Sorkar.
U la ïathuh ba ka jingsam jong ka Sorkar ïa ki kali Electric sha ki nongshong shnong bapher bapher jong ka jylla, ka long ba ka Sorkar ka kwah ban kan don ka jingïatrei lang bad ki.
“Shisien ba ka don ka jingïatrei lang hapdeng ka Sorkar bad ki nongshong, dei hangne ba ngi ïohi ruh ïa ki dak ki shin jong ka jingroi jong kitei ki shnong ki thaw," ong u Myntri Rangbah.
U Myntri Rangbah u la ong ruh ba naduh kane ka 1 tarik u Ïaiong, 2024, ka don shisien man la ka lai bnai kane ka jingai jingkular ba ka Sorkar, ki District, ki Block bad ki shnong ki thaw ban pynlong ïa baroh ki shnong ki thaw, ki sor bad ki sorbah kiba khuid kiba suba.
U Myntri Rangbah u la ïathuh ba ka jinglehkhuid ka long ka bynta bad ka rukom im jong ki riewlum bad kyntu ïa ki nongshong shnong ba kin ïai bteng ïa kane ka jinglehkhuid ba ki la ong na ki longshuwa manshuwa.
U la ong ruh ba ka long kaba donkam ban pynsngew ïa ka jingdonkam jong ka jinglehkhuid hapdeng ki samla bad ban pynlong ïa ki sawdong sawkun jong ki jaka shong jaka sah ki jong ngi kiba khuid kiba suba.
Haba kren ha katei ka sngi, u Myntri Marcuise M.Marak u la ong ba ka jingsam jong ka Sorkar ïa kine ki kali kit ñiut ïa kaba yn pyndonkam da ka bording elektrik ne Wast Collection Electric Vehicles, ka pyni shai kdar ba ka Sorkar jylla ka kwah ban ïohi ba ka Meghalaya kan long kaba khuid bad kaba suba bad ka jylla kaba lait na ki jingpang.
U la ïathuh ruh ba ka Sorkar ka don ka jingkut jingmut ba pynlong ïa kane ka jylla kaba lait na ka jingleit-bar sharud shakiar ha kaba kut jong ka snem 2025, ha kaba yn lah ban shna ïa ki 1,10,240 paiñkhana na ka bynta 1553 ki nongïoh myntoi hapoh ka skim PMAY.U Myntri Rangbah u la ïathuh ruh ba ka Sorkar ka don ka jingthmu ban buh ïa kiwei ki jaka leit bar bad kiwei ki lad ban pynduna ïa ka jingpyndonkam ïa ki plastic ha kylleng ka jylla.
Ha katei ka sngi, la don ka jingsam ïa ki 207 tylli ki Electric Vehicle na ka bynta ki Block bapher bapher jong ka Khasi bad Jaintia Hills District.
Yn sa don ruh ïa ka jingsam ïa kine ki juh ki kali kit ñiut ne ki Waste Collection Electric Vehicle na ka bynta ka Garo Hills.
:Ïa ka Scheduled Tribe Morcha jong ka BJP, Meghalaya Pradesh, la sdang seng ha ka 31 tarik, Kyllalyngkot 2024 ha ka ophis jong kane ka party ha Bivar Road.
Katba u President jong ka ST Morcha President, u Thomas Marak u la wanrah ïa ka prokram ‘vocal for local’ ne ka prokram ‘pynsngew da kaba kren’, kaba long kum shi bynta jong ka gaon chalo abhiyan, kaba mut man ka shnong ba don ha ka jylla bapher bapher jong ka Meghalaya.
Ïa ka ST Morcha, la seng da kane ka party na ka bynta ban pynthikna na ka bynta ka bha ka miat jong ki nongshong shnong da ka seng BJP.Ha ka por ba don kane ka prokram, u president, u Rikman G Momin, u la pynkup burom ïa ki nongtrei jong ka ST Morcha, district president bad ka district committee bad pdiang sngewbha ïa ki sha kane ka seng BJP.Na ka bynta ka jingbha jingmiat jong ki nongshong shnong, ka ST Morcha, kum shi bynta jong ka prokram ba la pynlong na ka bynta ka jylla baroh kawei, kan sa pynsngew sha kiwei pat ki nongshong shnong ban pynhusiar shaphang ki skhim jong ka jingbha jingmiat ne welfare schemes jong ka sorkar pdeng bad kan pynthikna ban pynïoh bun ki jingmyntoi ïa ki paidbah nongshnong shnong.
Ha ka por ba don kane ka prokram, utei u President jong ka BJP u la pdiang ba un kyrshan pura ïak kane ka seng na ka bynta ka ST Morcha.
Ka ophis jong u General Manager, District Commerce & Industries Centre, Jowai ka khot sngewbha ïa baroh sha ka District Level Industrial Exhibition, ka Ïew pynitiar kaba ar sngi ka ban long ha ka 7 bad 8 tarik u Rymphang, 2024, ha Compound jong ka ophis u General Manager, District Commerce & Industries Centre, Mihmyntdu, Jowai.
Ha kane ka sngi kan sa don ruh ka jingpyni paidbah bad ka ïa thied ïa die ïa ki tiar ki tar, ki marbam bad ki mar ba bun jait ba la shna da ki briew bad ki seng ba la seng da ki hi, kiba don hapoh ka District bad kumjuh ruh na kiwei ki District.
Ïa katei ka ïew ba ar sngi yn sa plie ha ka 7 tarik u Rymphang, 2024 da u Deputy Commissioner ka West Jaintia Hills District u Bah B.S Sohliya, IAS.Ki nongïalam jong ka Hynniewtrep Border Disputed Redressal Forum myn ha ka 1 tarik u Rymphang 2024, ka la kyntu ïa ka Sorkar Meghalaya, ba kam dei ban ïasoi ïa kano kano ka MOU bad ka Sorkar Assam, lada ka Sorkar Assam kam treh ban pynphai ïa ka Block -I sha ka jylla Meghalaya.
Mynta ka sngi na ka liang ki nongïalam jong ka Hynniewtrep Border Disputed Redressal Forum ki la wan buh da ka shithi ha ophis trei kam u Myntri Rangbah ka Jylla, u Symbud Myntri Rangbah ka jylla bad ha u Chairman ka Regional Commitee ka Jaintia Hill ban pynsngew ïa ka rai jong ki nongshong shnong kane ka thaiñ khapud.
Haba kren sha ki ladpathai khubor u Bah C Sungoh uba dei u Chairman ka Forum u la ong ba ka jingpynpoi sha ka sorkar da ka shithi ka long ban pynsngew ïa ka rai ki nongshnong shnong kane ka thaiñ halor ka jingpynbeit ïa u pud u sam hapdeng ka Meghalaya bad Assam.
“Ha ka jingïalang kaba la long myn ha ka 14 tarik u Risaw 2023, ki nongshong shnong kane ka thaiñ ki la shim ïa ka rai ban pyrshah ïa ka jingpynbna (Notification) kaba la pynmih da ka Sorkar Assam ha ka 13 tarik Ïaiong 1951, namar kine ki jingpynbna (Notification) la shu pyntreikam khlem ka jingmynjur ki nongshong shnong ha ka Block -1," u la ong.
U la bynrap ruh, “ha ka jingïalang la shim ruh ïa ka rai ban pyrshah halor ka jingpynrung ka Sorkar MDA ïa ka Khanduli bad ka Psiar hapoh ki sector ban pynbeit ïa u pud u sam.
"U Bah Sungoh u la ong, “Naduh u snem 1952 ka jingiakren bad ka Sorkar Assam ka long ban pynphai noh ia ka Block -1 sha ka United Khasi Jaintia Hills Autonomous, kam don kano kano ka jingïakren halor ka Khanduli bad ka Psiar hynrei ka Sorkar MDA ka pynrung ïa kine ki ar tylli ki shnong ha ka sector pynbeit u pud u sam da ka jingthmu ban leit jurip ïa kine ki jaka hynrei lada ka Sorkar ka ktah ïa kane ka sector kan shem jingeh ban ïoh biang ïa ka Block -1.
"U la bynrap, “ka Khanduli bad ka Psiar hi ki dei ki shnong kiba hap hapoh ka Block I kumta kam don jingmut ban pynbeit ïa kine namar ba ka Block -1 kan dei ban wan sha Meghalaya.
"U Bah Sungoh u la ong ruh ba lada ka Sorkar Assam kam kohnguh ban pynphai noh ïa ka Block -1 sha ka Meghalalaya, na ka liang u Myntri Rangbah um dei ban soi ïa kano kano ka MOU halor ka jingpynbeit ïa u pud u sam.
Kawei ka trok kaba kit coke kaba wan na ki Jaiñtia Hills kaba thmu ban leit sha ki bynta ka Byrnihat, ka la leit ban rat ïa kawei ka dukan die kwai die sikret kaba don harud surok bah NH-6 hamar ba poi ha ki bynta ka shnong Umryngksai, Ri-Bhoi District.
Kane ka jingjia ka la jia hynne ka step phyrngap jong ka 2 Tarik Rymphang 2024.
Kat kum ka khubor ba la ïoh lum, la suba ba utei u nongñiah jong katei ka trok u la shoh samthiah bha kaba um lah shuh ban kyrda ïa la ki khmat na ka jingsamthiah bad um lah shuh ban teh lakam ïa ka kali kaba u ñiah bad ka la pynlong ban leit ban rat beit beit ïa katei ka dukan.
La ïathuh ruh kaba don bok ka long ba u trai dukan uba dang ïoh thiah lyngngai hapoh katei ka dukan ruh u khlem ïoh sngew ei ei ruh em halor katei ka jingshah rat ïa ka dukan ka jong u bad dei tad ynda u la kyndit thiah u sa tip ïa katei ka jingjia.
Ka long kaba Donbok ba utei u trai dukan uba dang ïoh thiah lyngngai hapoh katei ka dukan u la lait salit na ka jingmynsaw ne na ka jingjia kaba  sngewsih ïa ka jingim jong u.
Ka jingwan rung i Bah Melam Rangad ba lah pyndep ïa ka Master Degree ha ka tourism na Laban ka nangpynkhlaiñ shuh shuh ïa ka party BJP Meghalaya.
Ka party ka lah pdiang burom ïa i ha ka jingïadonlang u Nong ai ktien ka BJP u Bah M.Kharkhrang ryngkat i bah Gregory Shullai ba lah shongthait kum u IFS officer.
Ka jing pynïasoh jong i sha ka party kan nang pynrhem bad ai mynsiem shuh shuh ïa kiwei ki samla ban rung sha ka party.
U bah Rngad u dei u briew u ba ieid bad noh synñiang ha ka imlang sahlang bad uba dang bat ruh ïa ka kam secretary jong ka Thranghok Rngad Academic.
Ha ka jing ai jing kren jong i bah M.Kharkhrang i lah ong ba u Bah Rngad u dei u pyrsa ksiew jong u nong ïalam ka BJP ba lah khlad noh u Bah Thranghok Rngad u ba ka BJP ka dang kynmaw ieid haduh mynta u lah ong ruh ka dei ka jing kmen ba khraw ban pdiang burom ïa u Bah Rngad sha ka party jong ngi.
Ha ka jingai jing kren u Bah Rngad u lah ïaroh bad kynmaw ieid ïa la u jong u mama bad dei ka matti jong u mama ka ba lah ai mynsiem ïa u ban ïasoh bad kane ka party u lah bynrap ruh ba kane ka party ka lah dei lypa kum ka ïing jong nga bad ngan aiti ïalade na ka bynta ban pynkhlaiñ bad pynïar shuh shuh ïa ka party hapoh ka jylla jong ngi.
Haba kylli ïa i Bah Rngad balei ba i jied ïa kane ka party i ong mano bym ïoh mynsiem na ki kam ba radbah jong u Myntri Rangbah ka Ri u Narendra Modi ha ka ban Kyntiew ïa ka roi ka pat jong u duk u suk.
Ka dei ha kane ka rynsan jong ka party ba ngan ïoh ai ka jingshakri ïa ka imlang sahlang jong ka jylla bad ruh ka Ri hi baroh kawei.
Ha ka jingïaid lynti jong Ka Seng Samla Shnong Nongthymmai 14-15 Mile, Byrnihat naduh ba la seng ïa ka ha u snem 1999 mynta ka sngi kane ka Seng Samla Shnong ka la kynjoh sha u Mawmer uba 25 ha ka ban ai ïa ka jingshakri na ka bynta u paidbah ha ki kam shnong kam thaw.
Kum ka dak ban rakhe ïa katei ka sngi ki nongïalam jong ka Seng Samla shnong kiba kynthup ïa u Samla Artison Khongstid uba dei u President lem bad ki dkhot ka la ïoh ban pynlong ïa ka program rakhe ïa ka Jubilee Rupa ha kajuh kapor ki la pynlong ruh ïa ka taïew lehkmen.
Ïa kane ka Jubilee Rupa bad ka taïew lehkmen jong kane ka Seng Samla Shnong la wan ban plie pyrda da ka myntri sorkar ba dei peit ïa ka tnat jong k koit ka khiah, ka Kong Ampareen Lyngdoh kum ka kongsan ha ka jingïadon lang u Bah Sosthenes Sohtun uba dei u MLA ka Jirang kum u symbud kongsan, u Bah Victor Rani u MDC ka Jirang Constituency, u Alin Suting u Rangbah Shnong jong ka shnong Nongthymmai 14-15 Mer, u Samla Artison Khongstid uba dei u President ka Seng Samla Shnong Nongthymmai 14-15 mile, Ki dkhot jong ka Seng Samla Shnong, ki khun samla, ki longkmie ki kongkpa lem bad kiwei kiwei.
Kum ka dak ban pynpaw ïa ka jingsngew nguh na ka bynta u synñiang u bynhei ba ki nongïalam barim ki la leh ha kaba ïadei bad ki kam shnong.
Ha kane ka sngi na ka liang ki nongïalam jong ka Seng Samla ki la ïoh ban pynkup burom ïa ki nongïalam jong ka Seng Samla kiba rim bad ïa ki nongïalam jong ka Seng Samla kiba la khlad noh na kane ka pyrthei.
Ha kane ka sngi ki la ïoh ruh ban pynkup burom ïa ki khun samla kynthei bad shynrang kiba long la kloi ban mih shakhmat ban aiti met bad mynsiem sha ka kam shnong ha kaba ïadei bad ki kam ïap kam im.
Ka North East Society for Agroecology bad ka Global Himalayan Expedition ryngkat bad ka TATA Communications Ltd.
ki la ai ia ki kor ki bor pynmiding elektrk solar ia ki saw tylli ki PHE, kita ki long ka Jongksha PHC, Mawkynrew PHC, Jatah PHC (Mawkynrew Block) bad Wahsherkhmut PHC (Pynursla Block) ha ka prokram ba la pyllong ha Jongsha.
U Rangbah Shnong jong ka Jongsha, u Bah Olet Kharsahnoh u la long u Kongsan ha ka jingiadon lang ki dkhot jongka NESFAS bad ki nongtrei jong kine ki PHC.Kawei kawei ka PHE ka la ioh ia ki kor ki bor pynmihding elektrik solar ka 7.7 KV.Kitei ki PHC ki la ioh ruh ia ki synduk ban rah ia ki injekshon, ki kor kjit um, ki jynthiah pynkha khun, ki jingshai na ka bynta ki jaka puid briew  bad kiwei.
Ia kane ka jingbuh ia kitei ki kor ki bor la leh da saw ngut ki engineer, kynthup ia uwei u engineer na ka GHE bad kiwei ki lai ngut ki enginner ki engineer kiba na Garo Hills.
Ka Dr.Lyndem kaba long ka AYUSH Doctor jong ka Jongksha PHC, ha ka jingkren ka jong ka, ka long ba kine ki tiar kin long ka jingiarap kaba khraw na ka bynta ban sumar ia ki nongpang.
U Bah Pius Ranee, uba long u Executive Director, NESFAS uba la ong ba kaei kaba u khunbynriew u leh, ka dei ban long ha kataka rukom kaba yn ym pynsniew ia ka mariang.
U la iathuh ba ki jingtrei kam jong ka Tata Communication bad ka GHE ka long ban pynioh ia ki kam pynroi khlem da pynsniew ia ka mariang.
U la iathuh ba lyngba kane ka jingiatrei lang la lah ban ai ia ki kor ki bor pynmih ding elektrik solar sha ki 550 tylli ki long iing longsem bad ioh ruh ban sam ia ki tiar shet ja cookstoves.
Haduh mynta kite ki kynhun ki la lah ban  pynbiang bording elektrik baroh arphewsaw kynta ia ki 12 tylli ki PHC.Haba kren ha katei ka sngi, u Bah Khrawborlang Wahlang uba long u nongaibuit jong ka NESFAS u la pynpaw ia ka jingsngewnguh ia ka TATA Cpmmunications Ltd na ka bynta kine ki jingiarap.
Ka Voice of  People Party (VPP) kaba long ka party liang pyrshah hapoh ka ïingdorbar thawaiñ ka la byrngem ba kan ym treh ban shong dorbar lane sngap ïa ka jingkren plie jong u Lat ka Meghalaya ha ka jingsdang ïa ka Dorbar mang tyngka ka ban long naduh ka 16 tarik u Rymphang, lada u khliehduh jong ka Sorkar Meghalaya, u kren da ka ktien Hindi.
Ka VPP ka dawa ba u Lat ka jylla u dei ban kren ha ka ktien Phareng bad lada um lah ban leh kumta, dei ban don u nongpykylla ia ka ktien Hindi sha ka ktien phareng.
Lada kim leh kumta na ka liang Ka VPP kan ym treh ban ïashim bynta ha ka jingïakren jong u Lat, lada u kren ha ka ktien Hindi.
Ïa kane ka rai jong ka seng, la pyntip ruh sha u Lamphang jong ka Ïing Dorbar, u Thomas A.Sangma hadien ba ka seng ka la pynlong ïa ka jingïalang jong ka mynta ka Sngi Baar.
Ha ka shithi kaba la phah sha u Lamphang, u Secretary jong ka VPP, u Bah Heavingstone Kharpran, u la ïathuh ba ka Dorbar mang tyngka ka long kaba kongsan bad kaba ktah ïa ka jylla baroh kawei.
U la ong ba ka long kaba donkam haduh katta katta ïa ki dkhot jong ka Ïing Dorbar ba kin ïashim bynta bad ba ki dei ruh ban sngewthuh ïa kaei kaba jia hapoh ka Ïing Dorbar.
U la ïathuh ba ka jingpynlong ïa ki dorbar ba la dep ka la long ïa ki dkhot jong ka Ïing Dorbar Thaw Aiñ, ka Meghalaya kin hap ban sngap ïa ka jingkren jong u Lat ha ka ktien Hindi bad kane ka buh ïa ka jingeh kaba khraw ïa ki dkhot kiba ym sngewthuh ïa kane ka ktien.
Ka ktien Hindi ka long ruh ba kane ka ktien Hindi kam dei ka ktien ba ka jylla ka kren.
Ha katei ka shithi, u BahKharpran u la kyntu ruh ïa u Lamphang ba lada u Lat ka Meghalaya u kren ha ka ktien Hindi, dei ban buh ïa uwei u nongpynkylla na ka ktien Hindi sha ka Phareng, ha kaba u Lat u lah ban kren ha ka ktien Hindi bad ha ka juh ka por u nongpynkylla un kren sha ka ktien Phareng.
U Bah Kharpran u la ong ba ka jingpynïaid ïa ka Ïing Dorbar ha ka ktien ha kaba baroh ki dkhot ki lah ban sngewthuh ïa ka jingtrei kam jong ka Sorkar kaba khuid kaba suba, kaba kynthup lang ïa baroh bad kan pynlong ïa ka synshar khadar kaba ïaid beit ïaid ryntih.
Ki nongshong shong ka Lady Veronica Lane ha ryngkat ki nongpynïaid ka Bethany Society, ka Bansara Eye Care, ka Mery Rice Center for Special Education, St.Edmund College bad ka Asian Confluence mynta ka 2 tarik Rymphang 2024, ki la pynpaw ïa ka jingpyrshah halor ka jingthmu ka sorkar ban pynkynriah  ïa ki nongdie madan na Laitumkhrah Main Road sha  Lady Veronica Lane.
Haba kren sha ki ladpathai khubor ka Kong Monalisa Wankhar, kaba dei ka nongshong shnong kane ka jaka ka la ong ba ka jingpyrshah ïa ka jingpynbna na ka liang ka Myntri Sorkar ka Kong Ampareen Lyngdoh halor ka jingthmu ka sorkar ban pynkynriah ïa ki nongdie madan na Laitumkhrah Main Road sha Lady Veronica Lane  namar na ka liang ki nongshong shnong kim don jingtip eiei halor kane ka rai.
“Kumba ka long mynta ka Lady Veronica Lane ka dei kaba khim haduh katta katta bad ka dei ka surok kaba ki briew kiba duna bor met ki ju pyndonkam ban poi sha Bethany Society bad Mery Rice Center for Special Education, sha ka Bansara Eye Care  ka ban buh jingeh ia ki," ka la ong.
Ka la bynrap, “Ka jingong i Myntri ba ynda la ai kane ka jaka sha ki nongdie madan ïa kane ka surok yn khang noh ban ïaid  lyngba kane ka surok, kane ka rai kan long ka ban wan rah jingeh ïa ki briew ba wan phah sumar sha kine ki jaka sumar namar bun ki bym lah ban ïaid da ka kjat.
Halor kane ka surok ka la long lypa kaba khim, kane ka rai kan ktah ïa ki nongshong shnong bad ki khynnah skul, khamtam ïa ki ba duna ka dkhot met.
"Ka la ïathuh ruh ba halor kane ngi la dep ban phah da ka jingthoh hynrei na ka liang ka sorkar kam shem la ai kano kano ka jubab.
Na ka liang u Brother Carmo na Bethany Society u la ong, “ngim shem la don kano kano ka jingpyrshah ïano ïano ruh hynrei kane ka rai jong ka sorkar kan ktah jur ïa ki briew ba duna bormet kiba ju pyndonkam ïa kane ka surok ban lait na ka surok bah.
Kumta ngi kyntu ïa ka Sorkar ba ka dei ban bishar bniah biang ïa kane ka rai jong ki khnang ba kan ym ktah ïano ïano ruh.
"Ka Kong Bertha Dkhar ka longkmie kaba don ka jingduna ha ki bor ïohi, ka la ong ba ïa kane ka surok ym tang ba ngi pyndonkam ngi ki briew ba duna bor met hynrei la ju pyndonkam ruh da ki khynnah skul namar ka long kaba shngaiñ ban ïaid namar ba ka ïada na ka surok bah bad kane ka dei ka surok kaba khapniah bha mynstep ne mynmiet.
"Ka la ïathuh shuh shuh ba ha ka por ba i Kong Ampareen Lyngdoh i la wan sha Bethany Society, i la ong ïa ngi ba ka jingshna ïa ki jaka ïaid kjat lane Foothpath kan long na ka bynta ban pynsuk bad pynshngaiñ ïa ki briew ba don jingduna dkhot met ba kin ïaid na kane ka jaka, hynrei mynta ki la thmu ban ai noh sha ki nongdie madan te haduh katno kane ka surok kan shngaiñ ïa ngi.
".
:Kawei na ki jingïalehkai kaba baroh baroh ki ju sngewtynnad bad shongshit bha ban peitkai katta ka athletic ka la sdang ha ka lympung ïalehkai kaba 5 jong ka Meghalaya Games, kaba ha kane ka sngi kaba sdang jong kane ka jingïakop la mih paw arngut ki rang bad thei ïa mareh ba kynthup ïa u Renaldi Dhar ka West Jaintia Hills bad ka Angelina Jackson ym tang ba ki ïoh ban khur ïa ki nam jop hynrei ban da long ki nong ïa mareh ba sted tam ha ka ïakob ïa mareh kaba 100 m.
Ha kane ka jingïakhun, na ka liang ka jong u Renaldi u la lah ban pyndep ïa ka thong 11.4s katba u Gracewin u la lah ban pyndep ha ka 11.6s bad u Pilo Ronghang u la wan ba-lai ban pyndep ïa thong ha ka 11.7s.
Katba na ka liang jong ka Angelina Jackson ka la lah ba kan rah ïa ka nam jop hadien ba ka la pyndep ïa ka thong ha ka 13.6s, ba wan ba-ar dei ka Savinity Jyndiang kaba la pyndep ïa ka thong ha ka 14.2 jan ïa ryngkat lang bad ka Ibaiahun Kurbah kaba la lah lem ban pyndep ha ka juh ka por.
Ha kane ka sngi kaba sdang kumba 6 tylli ki jait jingïalehkai la lah ha kaban pynlong ha ka sngi kaba sdang bad ïa kane ka kynthup ïa ka ïakob mareh jong ka 1500m ha kaba u Skehmlang Suba u la khur ïa ka takma ksiar hadien ba u la pyndep ïa ka thong ha ka 4:04:7, bud pat da u Dabit Dkhar uba la wan ba-ar hadien ba u la pyndep ïaka thong ha ka 4:08:9, katba ka takma rnong ka leit sha u Banjoplang Wanniang hadien ba u la pyndep ïa ka thong ha ka 4:09:0.
Haba phai pat sha ka liang ki kynthei ha kane ka juh ka kyrdan ïakhun, ka nam jop ka leit sha ka Glorify Kurbah na Shillong kaba la pyndep ïa ka thong ha ka 5:04:1s, katba ka takma rupa bad rnong la khur ïa ki da ka Daphlin Wahlang bad ka Balasiewdor Pathaw (SWKHD) kiba la pyndep ïa ka thong ha ka 5:13:5s bad 5:20:3s.
Ha ka High Jump jong ki shynrang ka takma ksiar la khur da u Primus Ronghi ka Ri-Bhoi hadien ba u la lah ban kynthih haduh 1.90M katba ka takma rupa bad rnong ka leit sha u Pringchang N Sangma ka Williamnagar bad Simeon Marak ka North Garo Hills.
Katba na ka liang jong ki kynthei ki nongïalehkai ka Ri-Bhoi ki la pawbha shakhmat tad haduh ba kin da ïoh ban khur ïa ka takma ksiar bad rupa kaba ha kane ka kynti ba mynta la khur ïa ki da ka Rinalgi Ingti (1.55 M) bad Andrisha Klien (1.45M), ka takma rnong ka leit sha ka Roshni Ch Marak (Williamnagar).
Kumta ha kaba kut jong ka sngi kaba nyngkong ka kynhun ïalehkai jong ka Ri-Bhoi ki la ïoh ban khur haduh 3 tylli ki takma ksiar bad mar kawei ka takma rupa bad rnong, bud pat sa ka kynhun ïalehkai ka Shillong kiba la khur 2 tylli ki takma ksiar bad sa kawei ka takma ksiar la khur da ka West Jaintia Hills.
Lada ïa phai pat sha ka jingïalehkai ka Wrestling ha ka Women Freestyle Wrestling jong ka jingkhia kaba 45kg, ka Ribhalang Sun na East Khasi Hills ka la khur ïa ka takma ksiar, katba ïa ka takma rupa ka khur da ka Rikyntiew Nongrum kaba na East Khasi Hills.
Ha ka Freestyle Wrestling jong ka jingkhia kaba 48kg, ka Scolastica Rymbai kaba na na East Khasi Hills ka la khur ïa ka takma ksiar, katba ïa ka takma rupa la khur da ka Ibakordor Jyrwa na East Khasi Hills.
Katba ka jingïalehkai jong ka badminton ka la lah ba kan pyndep ïa baroh ki jingïalehkai ba dei jong ka semifinal ha kaba Nitania Tariang (EKH) ka la jop ïa ka Sengte WD Shira (WGH)da 21-12, 21-8, ka Shimtihun Lyngdoh (WKH) ka la lah ba kan pynliem ïa ka Nihaka Lamare (WJH) da 21-12, 21-15.
Ha ka jingïakhun jong ki shynrang u Raynel Kharbuki (RKH) u la lah ban pynliem noh ïa u Raymond Ronghang (RBD) da 21-10, 21-15, U Stephan marwein (EKH) u la jop ïa u Mewanlamkupar da 18-21, 21-19,21-14.
Ha ka jingïalehkai ba shi jur ki kynthei ka Shimtihun Lyngdoh bad ka D Kharbani (WKH) ki la lah ban pynliem noh ïa N.A Sangma bad SWD Shira (WGH) da 21-12, 21-10.
Katba ka Nitania Tariang bad Carlynda Nongbri (EKH) ki la lah ban pynliem noh ïa D Lyngdoh bad D.Ryngkhlem (WJH) da 21-8, 21-18.
Haba phai pat sha ka jingïakhun ki shynrang u B Lamare bad L Suchiang ki la jop ïa u Gaurav Dutta bad u Biswajit Ghosh 21-19, 21-17, katba u Raynel Kharbuki bad P Mazumdar (EKH) ki la pynliem noh ïa u Babrian bad Raymond (Ri-Bhoi) 21-8, 21-11.
Ka Dr.Tamanna Bhuyan, kaba long ka Assistant Professor, Department of Applied Biology, University of Science and Technology Meghalaya (USTM), ka la ioh ia ka khusnam “National Level Women Scientist Award 2023" ia kaba la ai da ka  Microbiologists Society, India (MBSI).
Ia kane ka khusnam la ai ha ka jingialang International Conference on Microbiological Research: Current Challenges and Future Perspectives, ba la pyllong da ka Bharathidasan University, Tamil Nadu ha Khanapara, Ri Bhoi District.
Dr.Bhuyan ka la ioh pdiang ia kane ka khusnam na ka kti jong u Prof.Dr.M.Selvam, Vice-Chancellor of Bharathidasan University bad Prof.A.M.Deshmukh, President, MBSI.Ia kane ka khusnam la ai kum ka jingpyndonburom ia ka Dr.Bhuyan na ka bynta ka jingnohsynniang jong ka ha kaba ia dei bad ka jingpule.
Ka la ioh ia ka khusnam Best Ph.
D Thesis Award 2020 hadien ba ka la ioh ia ka kyrdan Ph.
D na ka IIT Guwahati.
Dr.Bhuyan ka pynlut ia ka por jong ka ha kaba ia dei bad ki jingwad bnaih.
Haba kren ha katei ka sngi, ka Dr.Bhuyan ka la ong ba ka “The National Level Women Scientist Award kan nang rah shuh shuh ia ka kyrdan jong ki kynthei ha kaba ia dei bad ka jingwad bniah ia ka jingstad saian.
Ka Dr.Bhuyan ka la ai jingkren ruh halor ka phang “Utilizing Biogenic Microswimmers in Microbiological Research" ka katei ka jingialang.
Ha kawei ka jingjia ba kyndit kaba la jia ha West Garo Hills ha kaba u khun u la pynïap ïa la ka jong ka kmie da kaba khrai khlieh ïa ka.
Katba ka kynhun pulit jong ka Babadam, kaba hap hapoh ka thanad Rongram, ki la ïoh jingtip ba uwei u briew ba la tip kyrteng kum u Sengjon Ch Sangma, 25 snem ka rta, uba shong ba sah ha ka shnong Chidaogre ba don hajan Babadam, u la shim kat katei ka lynti ban thombor ïa la ka jong ka kmie bad khrai khlieh da ka tiar nep hapoh ka ïingsah jong ki.
Hadien ba u la dep leh ïa katei ka kam sniew, u la phet krad noh na katei ka jaka.
Katba ka kyrteng jong katei kaba la shah pynïap ka dei ka Dijak Ch Sangma, 45 snem ka rta, kaba dei ka kurim jong u Jasin R Marak.
:Ka Seng Kur Dkhar Sawkpoh ka la rakhe ïa ka Jubilee Rupa jong ka ha ka 13 tarik u Kyllalyngkot, 2024 ha Maraikaphon, Sohra ha kaba hajar ngut ki kur ki la ïa wan sha kane ka Durbar naduh ki Rangbah na Ri Lum Jaintia.
La plie ïa ka jingrakhe Jubilee da kaba pynher ïa ka Lama jong ka Seng da u President, Bah Taining Dkhar Ngapkynta ryngkat bad ki Rangbah kur, ki Longkmie bad ki Executive Member jong ka Seng.
Lyngba ka Kyrwoh ba la phah da i Ma H.Arthur Sawian, Patron ka Seng  la pule ha ka jingïalang iba la ai ka jingkyrkhu kyrdoh ïa ka Seng bad ïa ki para kur ba kin nang kiew irat ha ka Tip-Briew Tip-Blei bad Tip-Kur Tip-Kha.
I Kong Khasimon Phanbuh, Ex-General Secretary jong ka Seng, I Padma Shree Kong Bertha G.Dkhar Ngapkynta, iba la thaw ïa ka Braille code Grade I bad Grade II  bad I Bah Donavon Kharwanlang, u Kongsan jong ka Jingïalang, ki la ai jingkren halor ki “Mawbyrsiew" ba ki Kpa Tymmen jong ngi ki la tei bad pynshongrim ïa ka imlang sahlang ka longbriew manbriew bad ruh halor ka Tein Phira – “Ka Tip-Briew Tip-Blei bad ka Tip-Kur Tip-Kha".
Ha kaba sdang jong ka jingrakhe ïa ka Jubiliee Rupa, i Bah Taining Dkhar Ngapkynta I la pynkynmaw ïa ki longshuwa kiba la seng ïa ka Seng Kur ha ka snem 1999 bad ïa kito ruh kiba la shimti pateng ban ïa kit ïa bah ïa ki kam  jong ka Seng Kur haduh mynta.
I Bah Peter A.Dkhar Sawian pat I la pynkynmaw bad pynsawa ïa u synniang ba la noh sha ka imlang sahlang naduh ka spah snem kaba 18 bad 19 da ki Longshuwa jong ka Kur ha ka liang ka pule puthi, ka seng-kam seng-jam, ka synshar ka khadar bad ka longbriew manbriew.
La don ruh ka jingsam khusnam sha kito kiba pass bha ha ki jingpule bad jingïaleh kai sport Athlectic bad Karate.
Hadien ka Durbar la don ka jingot ïa u cake jubili rupa da i Padma Shree Kong Theilin Phanbuh bad ka jingpynher ïa ki 25 tylli ki balloon jubili rupa.
:U MLA ka Mawsynram Constituency Bah Olland Singh Suin ha ryngkat da ka jing ïa treilang bad ka 67 Battalion CRPF Polo Shillong mynta ka sngi u la lum la lang ïa ki samla naka thaiñ jong ka shnong  Lawbah  ban pynlong ïa ka  Awareness Programme halor ka Recruitment in CAPFs 2023-2024 (CRPF,BSF,SSB,ITBT,AR, NIA,  NCB & SSF) kum shibynta ban pynsngewthuh ban ai jing hikai ïa ki samla jong ka thaiñ naka bynta kumno ban ïohlad ban pynïoh kam ïa ki samla ha ki kam shipai bad kiwei de ha kaba ïa kane ka prokram kila pynlong hapoh jong ka Multi Facilities Centre Lawbah East Khasi Hills District.
Ha kane ka jing ïalang la pynïaid da u bah Reading Wahlang, Assistant Rangbah Shnong Lawbah, kren pdiang sngewbha na u bah Mightstar Lyngdoh, Co-ordinator Job Orientation Programme.
Ki nongkren kiba la ai jing hikai ha kane ka sngi ki long u P.Haokip, Inspector jong ka CRPF, 67 Battalion Shillong polo play ground na u bah H.Thabah, OC jong ka Mawsynram bad na u O.Suin, MLA ka Mawsynram Constituency kum u kongsan ha ryngkat da ka jing ïa donlang kiwei de ki riew rangbah ki samla na kane ka dong ka thaiñ Lawbah shuh shuh ha kane ka sngi la ïoh ruh ban ai sngewbha ïa ka kot Pule shaki samla wadkam bad ka jing pynrung kyrteng ïa ki samla ka thaiñ.
U bah O.Suin MLA ka Mawsynram Constituency haba kren kum u kongsan u ong ba kane ka dei ka sien ba nyngkong hapoh ha Mawsynram ban lum ïa ki samla ban ïoh ka jing hikai kumno ban plie lad plie lynti ïa ki samla ka thaiñ ban ïohlad ban shah hikai ha kaba ïa dei ban ïoh kam shipai ne pulit “kum u nongmikhmat nga dei hok ban ïalam ne ban btin lynti ïa ki samla khnang ba kin lah ban pynkhreh ïalade ban ki ïoh rung ha ki kam pulit bapher bapher.
Shibun ki samla ki ju wan kyrpad ïa nga kum u nongmikhmat hynrei nga ngam lah ban ai ïa kata ka kam kat kum ki jingkwah jong ki da kaba u ai ka nuksa " La da phi kwah ka um ban dih nga don hynrei lada phi kwah ïa ka um ba phin shet ha ïing ha sem ka don ka wah ba phin leit tong nangta lyngba da ka jing ïalam lynti jong nga" nga long tang kum u MLA ka dei hok ïa nga ba ngan thaw ki lad ki lynti ïa ki samla ba kin tip ha kano ka lynti ba kin ïa ïoh kam ïoh jam ha ki kam pulit bad kiwei de hynrei kaba donkam ïa ki samla ba ki dei ban long kiba la pynkhreh ban long kiba smat ba sting ha ki kam kilan met da kaba leit mareh step ban pynkhlaiñ ïa ka met ka phad bad kumjuh ruh ban trei shitom ruh ban khreh kot ban pyn nep ïa ka jabieng namar lada wan kino kino ki kam kiba lait ha ki kam sorkar ne haki kam pulit kin ïoh ban long shakhmat, wat ap haduh ban da ïoh jingtip mynta lashai leit pyndep ïa ki ta ki jing donkam.
U bah H.Thabah haba kren ha kane ka sngi u la ong ba ka jing ïoh rung ha ki Kam shipai ne ki kam pulit ka bynta kaba donkam tam ïa ki samla ban trei shitom ban pyn mlien ïalade haki kam kilan met bad ruh ban khreh kot bha Ka jing don bad ka jing bymdon pisa kata ka long kaba bakla hynrei ban ïoh ïa ka kam kam dei da ka pisa hynrei tang da ka jing trei shitom jong ki samla shimet.
:Ka Sports Committee jong ka KSU hadien ka jingïoh ujor na kiba bun ngut ki nongïashim bynta ha ka Meghalaya Games bad ki kmie ki kpa ka pynpaw ïa ka jingpyrshah kaba jur halor ka jingbym kheiñ snep ka sorkar jylla ïa kitei ki nongïalehkai.
Ka jingbym pynbiang ïa ka bam kum ka ja step bad ja sngi, ka jingai beiñ ki jingbam tad dor kum ki chips, ki shana khutia mutia bad ka jingleh sih pathar kan buh ïa ka koit ka khiah kitei ki nongïalehkai ha ka jingma.
Ha ka jingshisha, ka sorkar ka la dei ban pynbiang da ka bam ka dih kaba tei met, kum ki ruti bad makhon, dud, kait bad kiwei ki jait jingbam ha ka por step bad pynbiang thikna ruh ka ja ka doh ha ka por sngi bad miet hynrei phewse ka la ai pynban ka bam kaba wat ki mraw ne ki koidi ruh kim bam.
Ka Sports Committee ka KSU ka sngew ba lada ka sorkar jylla ka thrang shisha ban kyntiew ïa ka lehkai sports ha jylla khnang ba kan long kum ka lad kamai jakpoh bad kumjuh ruh khnang ba kin ïoh ïa ki takma bapher bapher ha ka National Games bad ki rynsan international, ka dei ban pynbit pynbiang bha naduh ki jaka sah, ka bam ka dih, ka transport lem bad kiwei kiwei ki jingdonkam ba kongsan ki nongïalehkai.
Lada ka sorkar ka ïai bteng ban leh torti kumne ka mut kan pynduh mynsiem ïa shibun ki samla ba thrang ban kiew ha ka sports bad wat ki kmie ki kpa kin ym shlan ban pynshlur ïa la ki khun ki kti ban minot ha ka sports.
Ka KSU ka kyntu ïa ka sorkar ban ym kheiñ dew thala ïa ka sports ha ka jylla hynrei ka dei ban pyni da ki kam ha baroh ki liang ban ïarap bad kyntiew ïa ki nongïalehkai sports ka jylla khnang ba ha kawei ka sngi kin lah ban wanrah nam bad burom ïa ka jylla baroh kawei.
Khublei shibunEric NongkynrihSports SecretaryKhasi Students’ UnionCentral Executive Council.
Ha ka jingthmu ki nongïalam ka Voice of People Party (VPP) ban leit ban ïa khih ha jan ka Secretariat na ka bynta ban pyrshah halor ka jingshaweng kam ki ophisar ka Lokayokta, na ka liang ki tnad pulit ki la trei borbah ban khanglad ïa ki nongïalam ka VPP.Ka jingkhang ka tnad pulit ïa ki nongïalam ka VPP ban shong ïa khih ha jan ka Secretariat ka long na ka jingpynjari ïa ka 144 CRPC ha ki jaka ba marjan ka Secretariat.
Ki nongïalam ka VPP kiba la wan na ki thaiñ ka Kashari Point ki la shah bat ha ki bor pulit bad ka la don ka jingïania kaba da ki kynta namar ka jingbym shah ki Magistrate ban tur ïa ki nongïalam ka VPP sha Secretariat.
Na ka liang ki nongïalam ka VPP ba la ïalam da u MLA ka Mawlai Constituency u Bah Brightstarwell Marbaniang ki la sdang ban ïaid jubor ha kaba ka la mih ka jingkhang lad na ka liang ki pulit bad mih ka jingkhluit na ka liang ki nongkit kam ka VPP da kaba ki la ong ïa ki pulit ba “Wat ktah kti u dei u MLA" hynrei na ka liang ki pulit bad ki Magistrate ki la pyneh triang ban ym shah ban ïaid na kane ka jaka.
Kat haduh ba pynlait ïa kane ka khubor ki nongialam ka VPP ha ryngkat ki MLA ki dang don ha Kashari Point.
Hadien ba na ka liang ka tnad Tourism ka la pynban ban pynlong ïa ka Beach Festival myn ha ka 19 bad 20 Tarik Kyllalyngkot 2024 ha Ranikor,  na ka liang ka Khasi Student Union (KSU) Ranikor Circle, ka la  buh da jingkylli  sha ka Sorkar jylla halor ka jingshngaiñ ka wah Kynshi.
Haba kren sha ki lad pathai khubor myn ha ka 17 tarik Kyllalyngkot 2024, ha Shillong Press Club, u President ka KSU Ranikor Circle u Bah Marconi Thongni u la ong ba wat la na ka liang ka seng kam kwah ban pyrshah ïa kano kano ka tamasa kaba ka sorkar ka thmu ban pynlong hynrei ka wah Kynshi ka la dei kawei na ki wah kiba la jaboh bha haduh ba kam don shuh tang ki dohum ruh ki ba lah ban im ha ka.
U la ong, “Ngi ïohi ïa ka jingjaboh kane ka wah kaba la kylla sha ka rong jyrngam bad na ka liang ka seng ha ki snem ba la leit ka la kyntu ïa ka sorkar ba ka dei ban test ïa ka um jong ka Wah Kynshi ban tip la ka dang long ne em ka ba  shngaiñ ban pyn donkam.
"“Hynrei na ka liang ka Sorkar ka la shu phah tang ïa ka Pollution Control Board ban wan test ïa kane ka wah bad haduh mynta khlem da ai ïa ka kaiphot," u la bynrap.
U bah Thongni u la ïathuh ba na ka liang ka Seng ka don ïa ka jingsuba ruh ba na ka jingjaboh kane ka um ka pynlong ïa ki ba bun ki longïing ha kane ka thaiñ ba kin ngat ha ka jingpang bampong.
“Ngim dei kita ki stad ban batai ba ka jingkynrei ka jingpang bampong ha kane ka thaiñ kan dei na ka wah Kynshi ne em hynrei haba ki briew ki ju bam ïa ki dohkha, ki shet jingshet ki sum da kane ka um kaba jaboh, ka pynsuba ba bun kiba ïohpang bampong," u la bynrap.
U la ïathuh ba na ka liang ka Seng naduh u snem 2010 ka la kyntu ïa ki nongshong shnong kane ka thaiñ ba kim dei ban pyndonkam ïa kane ka wah bad kane ka long hadien ka jingïap khah khah ki dohkha ha kane ka wah.
“Kum ba ka long mynta lei kane ka wah kam don shuh ki doh um ki ban lah ban im ha kane ka wah bad ka um ka la kylla rong jyrngam kumta ka seng ka kyntu ïa ka sorkar ba ka dei ban leh ïa ka test ban pynthikna la ka wah Kynshi ka dang long ne em ban pyndonkam," u la ong.
U la ong ba ka Seng kam pyrshah ïa ka jingthmu jong ka Sorkar ban pynlong ïa ka tamasa hynrei ka seng kam kwah pat ban buhrieh ïa ka jinglong jingman ka wah Kynshi namar kiba nabar kim tip ïa ka jingshish.
Ka KSU ka la buh ruh ka jingkyntu ïa ka Sorkar ba kumba ka shimkhia ban theh pisa ban pynlong tamasa kumta kan shim khia ruh ban pynbha noh ïa ki surok sha kine ki thaiñ.
Ka lympung  ïalehkai kynjatbol ba la pynlong da ka Mawlangwir Sports Club mynta ka sngi ka la poi ha ka Quarter Final kaba ar kata  hapdeng ka jingïalehkai ka Langsning FC pyrshah ïa ka Golden Lion FC kaba la pynlong ha Rowell Lyngdoh Stadium Mawlangwir South West Khasi Hills District.
Ha kane ka lympung ïalehkai kala long shisha kaba itynnad ha kaba ha ka Langsning FC ka la ïoh shibun ki kabu ksiar ban ïoh thep ïa ki goal jong ki  hynrei da ka jingtbit ki rang ïalehkai jong ka Golden Lion FC kim shem lah ïoh lad ban thep ïa ka goal ki jong ki ha kaba ka Golden Lion FC ka la ïoh ban thep 1 goal kata ha ka Kylla step lyngba u Hikai Bareh jersey no 15, kat haduh kaba kut jong ka jingïalehkai ka Langsning kam shem la lah ban pynphai wat tang shi kol ha kaba ka Golden Lion FC ka la ïoh khur ïa ka nam jingjop da 1- 0 goal bad ha kane ka sngi na ka liang ka Mawlangwir Sports Club ka la ïoh ban ai khusnam T.5 hajar tyngka ïa u Hikai Bareh uba la ïoh ïa ka nam “Man of the Match".
Ka Quarter Final kaba lai kan long ha ka 2 tarik  Rymphang 2024 hapdeng ka MLP pyrshah ïa ka KMC Sonapur ha ka por 1 baje nohphai sngi.
Ki trai jaka na ka thaiñ Mairang kiba la dep ban soi bad ka sorkar jylla  na ka bynta ka  Project Climate Adaptive Community Based Water Harvesting Structure, myn ha ka 17 tarik Kyllalyngkot 2024, ki la dawa na ka sorkar ba ka dei ban phiah ïa kane ka jingtrei ha ki bynta kiba rit khnang ba ki kontraktor barit na ka ne ka thaiñ kin ïoh ïa ka kam ka jam.
Haba kren sha ki ladpathai khubor na ka liang u Bah Apbor Mawlong, uwei na ki trai jaka, u la ong ba kane ka jingwan mih ki trai jaka mynta ka sngi ka long  hadien ba na ka liang ka sorkar na ka bynta kane ka  project ha East Khasi Hills ka la khot da ka tender ka ba heh dor bad kane ka wanrah jingeh ïa ki kontraktor kiba rit ba kim lah shuh ban pyntrei ïa kane ka project.
“Haba ki trai jaka ki la ai ïa kane ka jaka sha ka Soil Department ban pyntrei ïa kane ka Project hynrei na ka liang ka Sorkar ka la khot da ka tender kaba poi da ki klur tyngka bad kum ki kontraktor kiba  rit kim lah shuh ban ïoh ka jingmyntoi na kane ka skhim bad kane ka khang lad ïa ki kontraktor kiba rit na ki thaiñ nongkyndong.
"Na ka liang ki trai jaka myn ha ka 20 tarik Nohprah 2023, ki la leit ban kynduh ïa u Myntri ka tnad Soil ban kyrpad ban phiah ïa kane ka jingtrei, bad na ka liang u Myntri u la pynpaw ba ym lah ban leh ïa kata hynrei na ka liang jong ngi, ngi dang don ka jingkyrmen namar kumba ka long mynta ym pat khot tender na ka bynta ka Eastern West Khasi Hills District," u la ong.
“Ngi la buh ïa kane ka jingdawa sha ka sorkar ba ki kwah ban pynphiah ïa kane ka jingtrei khnang ba ki kontraktor na kane ka thaiñ ruh kin ïoh jingmyntoi lang na kane ka skhim," u la bynrap.
Haba kylli u la ong ba, “ngi kum ki trai jaka ngim ïoh jingmyntoi shuh na kane ka skhim namar ngi la dep ban ai ïa ka jaka hynrei ngi la buh da ka kyndon shwa ban soi ka MOU ba ki ban pyntrei ïa kane ka kam ki dei ban long ki kontraktor na kine ki thaiñ.
" “Kumta lada ka sorkar kan khot biang ïa ka tender da ka dor kaba heh na ka liang ki trai jaka kin ym shah shuh ban pyntrei ïa kane ka project ha kane ka jaka jong ki," u la bynrap.
Ki samla napoh jong ka South West Khasi Hills District  kiba la leit ïa shim bynta ha ka jingïakop jngi um ne ka Swimming  ha ka 5th Meghalaya Games kaba la long ha Tura ka la ïoh ban khur haduh 3 tylli ki Gold  Medal, 5 tylli ki Silvers bad 3 tylli ki Bronz Medal ha kaba na ka liang u Bah H.S Diengdoh uba dei u President jong ka South West Khasi Hills District Swimming Association u la pynpaw ka jingsngewkmen kaba khraw ba watla ha pdeng ki jingeh kiba bun ban beh sha ka thong bad ka nam jingjop ha kaba mynta ka sngi ki la ïoh kheit ïa u soh ka jingkmen ba ki samla ki la ioh ïa ka nam ban ïoh khur haduh 3 tylli ki Gold, 5 Silvers bad 3 tylli ki Bronzes Medal bad ngeit skhem kane ka long ka jingburom ym tang ïa ki hynrei ïa ka Association bad ruh ïa ka dong ka thaiñ South west Khasi Hills District baroh ka wei.1.
Badapjingkyrmen Thongni (50m backstroke)2.
Pynkhlaiñbor Wanniang (100m backstroke)3.
Alvinson Shylla (50m backstroke)1.
Lastbornshine Kharlyngdoh (100m backstroke)2.
Baiahunlang Thongni (100m butterfly)3.
Khrawkupar Lyngdoh (50 m breast stroke)4.
Khrawkupar Lyngdoh (200m individual medley)5.
Medley Relay (4×100 m) – SWKHD Team6.
Free Style Relay (4x100m) SWKHD Team1.
James Anderson Kharlyngdoh (50m butterfly)2.
Khrawkupar Lyngdoh (50m breast stroke) 3.
Medley Relayed.
Ki rang bad ki thei ïalehkai Taekwondo na East Khasi Hills district sa shisien biang, ka la khur da ki takma ksiar ha baroh ki jinglehkai Taekwondo kaba la pynlong ha Montfort Centre ha Tura.
Ha ka kyrdan Junior Girls’ Kyorugi hapoh 46 kg, ka Ibapyhnun Kharmyndai na East Khasi Hills ka la pynliem noh ïa ka thei ïalehkai na South West Garo Hills’ Joynilla Ch Sangma katba ka Nokgrikchi G Momin bad ka Jheanchim B Marak ki la ïoh da ki takma rnong.
Ha ka kyrdan Junior Girls’ Kyorugi hapoh 42 kg, ka Dayalanki Challan na West Khsi Hills ka la pynliem noh ïa ka Sritee Kumari na West Jaintia Hills bad khur ïa ka takma ksiar katba ka Aurialla Wasabi K Marak bad ka Jaksal Arimchi T Sangma ki la ïoh ïa ka takma rnong.
Ha ka jinglehkai kaba khatduh ha ka kyrdan Junior Boy’s Kyorugi hapoh 45 kg u Ravi Kumar Rai na East Khasi Hills da kaba pynliem ïa u Areyo M Sangma na East Garo Hills bad ïoh syndon ïa ka takma ksiar katba u Kreangbeth A Sangma na West Garo Hills bad u Samir Chetri ki la ïoh da ka takma rnong.
Ka jingai mynsiem bad ka jingkmen ka la mih paw ha ka Meghalaya Games ha kaba ka kong Marbarisha M Pdah, 44 snem ka rta, ka la hap ban pynbit pynbiang ïalade ban ïakhun ha ka jinglehkai syndah lang bad ka khun kynthei jong ka, ka Toiaibha M Pdah ba dang 24 snem ka rta bad kine arngut kin ïakhun lang ha ka Senior Women’s Category ha ka 10 m bad 50 m Rifle Event bad kawei pat kan dei ha ka 10 m & 25 m Pistol event.
Ka jingïaid lynti jong kine arngut ka pyni shai ïa ka jingkhlaiñ ka ïing ka sem ban ïaid ryngkat lang ban pynurlong ïa ka jingphohsniew ka jong ki.
Kane baroh ka la wan long hadien ba ka kong Marbarisha ka sngew ïoh mynsiem na ka jinsngewtynnad ka khun ban siat pistol bad katba dang ïaid ki por, ka ju ïalam ïa ka khun ban shah hikai ha ka jaka ai jinghikai siat pistol bad ai mynsiem ïa ka khun.
Haba ïohi ba ka khun ka kiew ha ka kam ïalehkai ha ki jingïakhun bapher bapher, ka kong Marbarisha ka la sdang ban ïaid thymmai ka jingim jong ka ban mih shakhmat ha ki kam ïalehkai.
“Haba nga ïohi ïa ka Toiaibha ba ka ïeng ha ka nongrim lade ban poi sha ka thong, kane ka pynskuiñ ïa ka mynsiem jong nga, bad nga sngewthuh ba kam pat dier ka por ban beh ïa ka thong bad ban bud ïa ka jingphohsniew," ong ka kong Marbarisha, haba kren shuwa ban ïakhun ha ka 5th Meghalaya Games.
“Ka Meghalaya Games ka ai ïa ngi ïa ka kabu ban mih madan lang bad ban wanrah burom ïa ka jylla.
" Haba kren khyndiat bad ka Samla Toiaibha, ka la ong, “Kum ka khynnah skul, nga ju don bynta kum ka NCC Cadets, bad dei nangne ba nga sdang ban sngewtynnad ban siat suloi.
I mei i ju ai mynsiem ïa nga ban leit sh ki NCC Camps bad i ju ai mynsiem ruh ba ngan ïaid beit shakhmat ha ki jinglehkai siat suloi.
Ha u snem 2016, nga ïoh ïa ka call na ka paralok bad ka la wer ïa nga ban rung dkhot ha ka Shooting Association.
Kadei ka jingkwah jong i mei ba ngan long ka nongïalehkai.
I ju synran ïa nga da leit lehkai ha Assam Rifles kaba don ha Happy Valley, Shillong.
Ha kaba nyngkong, i ju sngew artatien ban rung lang ban lehkai namar ka rta, hynrei i ju synran ïa nga sha ki State/National Championship.
".
Ka jingïalehkai jong ka Athletics ha ka lympung ïalehkai jong ka Meghalaya Games kaba San ka ba la long ha Tura, West Garo Hills District, ka la lap ba poi noh sha kaba kut mynta ka sngi.
Bad ha kine ki lai sngi jong ka jingïakhun u Skhemlang Suba  ka Ri Bhoi bad ka Glorify Kurbah ka EKH ki la ïoh ba kin rah ïa ka nam kum u rang ne ka thei ïalehkai ba kynsai (Best Athlete).
Na ka liang u Skhemlang ka daw kaba la pynlong ïa u ba un ïoh ban rah ïa kane ka nam ïalehkai ba kynsai ka lympung ka la wan hadien ba u la lah ban pyndep kham sted ïa ka thong ha ka jingïakob mareh kaba 800M hadien ba u la lah ba un pyndep ïa ka thong ha ka 1:54.7 sec, kaba la biang pura ïa u ba un ïoh ban khur 897 poiñ, katba na ka liang ka Glorify Kurbah, ka la ïoh ba kan khur ïa kane ka nam hadien ba ka la lah ba kan pyndep ïa ka thong ka ïakob mareh kaba 800M da  ba kaba ka la lah ba kan pyndep ïa ka thong ha ka  2:21.5 sec bad khur 809 poiñ.
Haba kheiñ kyllum pat ïa ka rukom ialehkai ha baroh ki lai sngi jong kane ka jingïalehkai,  ka kynhun jong ka West Jaintia Hills District kaba la ïoh ba kan khur 17 tylli ki takma ba kynthup 8 tylli ki takma ksiar, 4 ki takma rupa bad 5 ki takma rnong, ka kynhun kaba wan ba-ar dei ka Ri-Bhoi District hadien ba ka la ïoh ba kan khur 15 tylli ki takma ba kynthup 6 ki takma ksiar, 6 ki takma rupa bad 3 tylli ki takma rnong, katba ka kynhun ïalehkai jong ka East Khasi ka la wan ban bat ïa ka kyrdan kaba lai hadien ba ka la ïoh ba kan khur 10 tylli ki takma ba kynthup 5 ki takma ksiar, 3 ki takma rupa bad 2 tylli ki takma rnong.
".
Ka lympung ïalehkai Meghalaya Games kaba 5 kaba la ïaid shaphrang mynta ha Tura, West Garo Hills District la sakhi ïa ki lai tylli ki jait jingïalehkai tynrai (traditional games), kaba kynthup ïa ka Mawpoiñ (Khasi), Rah Moo Khrah (Jaiñtia) bad ka Wa’pong Sika (Garo).
Ha ki jingïakhun kiba la pynlong ha Don Bosco School, Tura lada phai sha ki jingïakhun final jong ka Wa’Pong Sika, u Pangrak R.Marak ka West Garo Hills District u la long u lahduh, ba wan ba-ar dei u Lambai Challam na ka West Jaintia Hills District bad ba wan balai dei u Wanlamrhamiki Passah na ka West Jaintia Hills District.
Katba ha ka jingïakhun jong ka Mawpoiñ jong ki kynthei, ka kynhun ïalehkai ka East Khasi Hills District ki la lah ban pynliem noh ïa ka West Garo Hills District.
Katba ka kynhun ba wan ba lai ka dei ka West Jaintia Hills District.
Ha ka jingïakhun jong ki shynrang pat ka kynhun ïalehkai jong ka East Khasi Hills District ki la lah ban pynliem noh ïa ka West Garo Hills District ha ka jingïakhun kaba itynnad bad kaba ïakhaid bha.
Ha ka ïakop Rah Moo Khrah kaba para marwei ki shynrang, u Da Oo Hi Dhar ka West Jaintia Hills District u la long u nam tam ha ka jingïakhun, bud pat da u Me-U-Ru Suna na ka West Jaintia Hills District bad u Vincent Bareh na ka East Khasi Hills District u la wan ba lai.
Katba ha ka ïakop ïalehkai kynhun sa shisien pat ka kynhun ïalehkai jong ka West Jaintia Hills District ba la lamkhmat da u Baphin Nongrum, Shanlangki Lyngdoh, Callten Sari, Me-U-Ru Suna bad u Da OO Hi Dhar ki la long ki nongjop ha ka jingïakop da kaba pynliem ïa ka kynhun jong ka East Khasi Hills District ba la mihkhmat da u Janaising Marbaniang, Arkystar Kharkamni, Riangpor Kharkongor, Vincent Bareii bad u Arjun Thabah.
".
:Ka Indian Chamber of Commerce mynta ka 8 tarik Nohprah, 2023 ka la pynlong ïa ka Awareness Workshop halor ka Intellectual Property Rights (IPR) ha ka Aspirational Block ha SGSY Hall Umling C&RD Block, Ri Bhoi District.
Ha kane ka prokram la don bynta lang u PK Bagchi, uba dei u Designated Intellectual Property Attorney, ICC- Intellectual Property Fecilitation Centre, Guwahati bad u G.Langstieh, uba dei u Functional Manager District Commerce and Industries Center Ri Bhoi District kum ki briew kiba la tbit bad ki nongseng kam la jong (Entrepreneur) na kylleng ka Block ki la wan ban shim bynta ha kane ka prokram ban ïoh jingtip ba kham bniah halor ka Intellectual Property Right.
Haba kren ha kane ka jingïalang, u Bah G.Langstieh u la pynshai shaphang ka jingdonkam ka IPR ryngkat ki nuksa Coke Opener jong ka kompani Coca-Cola.
“Ka dei ka lynti ba jingai bad kyllaiñ ha ka IPR hynrei ka long kaba donkam bha ha ka kam khaïi ban lait na ka jingpyrthuh bud ïa ka kyrteng.
Tang Lada phi don IPR phi lah ban leit ïing bishar lada don kiba pyrshang ban pyndonkam bakla ïa ka kyrteng ka kompeni jongphi," la ong u Langstieh.
Katba na ka liang jong u Bagchi u la kren ruh shaphang ka bor sngewthuh kaba long kaba donkam na ka bynta u briew, kumta ruh ka jingsngewthuh ha ka kam ka long kaba kongsan na ka bynta ka jinglong kyrpang ki mar, “kiba bun ki MSME ki duna ka jingtip ïa ka IPR kaba pynlong ïa ki kompeni heh ban shim kabu ïa kane ka jingtlot jong ki".
U Bagchi u la pynshai ruh ïa ki kyndon jong ka IPR Registration bad ïa ka jingïohnong na ka bynta ki MSME.Ki mat ba kongsan kiba la ïakren ha kane ka prokram kaba la long mynta ka sngi ki long ïa ka Trademark Registration, Copyright Registration, Patent Registration, Geographical Indication Registration bad ka Commercialisation of Intellectual Property Right.
:Ka Dr.M.A Lyngdoh kaba dei ka Myntri jong ka tnat ka koit ka khiah jong ka sorkar Jylla Meghalaya ka la ai ka jingïaroh ïa ki samla jong ka thaiñ Mawkhyrwang ba ki long shisha kum kita ki Human Ambulance na ka ki kam bah jong ki, ba ha kane ka thaiñ kam don ka surok lada jia ba don ki nongpang bad kiba armet ki thmu ban leit phah sumar hapoh ka Civil Hospital Mawkyrwat ki ju pyndonkam ban kit ne bah da ka khoh haduh ban da poi ha ka surok ba lait kali, ïa kane la sakhi ba kine ki samla ki la tyrwa sngewbha ïa ka Dr.Ampareen Lyngdoh ban kit ïa ka da ka khoh khnang ba ma ka kan ïoh ban tip ïa ka ei ba kine ki samla ki ju mlien ban long kum kita ki Human Ambulance ne ki briew kiba kit nongpang.
Ban shu pynkynmaw kane ka thaiñ Mawkhyrwang ki don kumba 6 tylli ki shnong kiba ym pat poi surok na kadaw  jong ka jingjrong ki lum bad ki riat kiba eh ki hap ban ïaid da ka kjat.
:U nongïalam jong ka National People’s Party (NPP), u James Sangma, myn ha ka 8 tarik, Nohprah, u la pyntip ba kum ka MP, ka Agatha Sangma ka la trei shitom na ka bynta ka ri Lum Garo bad ka seng ka la ïaid shakhmat halor ka jingïakhun hapoh kane ka jylla.
Haba kren sha ki lad pathai khubor, u James u la pyntip ba la don bun ki bynta bad ki mat kiba la mih ha kane ka por ilekshon, hynrei, lem bad ka kam ba la leh da ka Agatha, kan nym ktah ïa ka jingjop.
“Ka trei shitom ha ka ban leit jingleit bad shimkhia ïa ki mat ym tang ha ka Ri Lum Garo hynrei ha ka jylla baroh kawei.
Ngi lah ban pynkynmaw ba dang shen, la don kawei ka jingjia halor ka ktien bad ka la leit sha New Delhi ban kynduh ïa u Myntri ka kam poh ïing.
Te kane ka pyni ïa ka jingkut jingmut jong ka na ka bynta jong ki paidbah jong ka jylla," ong u James.
Kum shi bynta ban wanrah ia ka jingiadei kaba iajan bad ki paidbah kiba shong basah ha ki jaka khappud, ka pyrton ba 50 jong Border Security Force (BSF) Border Outpost (BOP) ka la pyllong kawei ha Bahadur ha Mahenderganj, ha South West Garo Hills.
U S.H.Yuvraj Dubey, u Commandant  jong ka pyrton ba 50 jong ki BSF u la ong u Kongsan.
Ha kane ka prokram, la don ka jingsan ia ki tiar badonkam sha ki 13 ki school, club bad ki nongshong shnong.
Kane ka kynthup ia ka jingsan ia ki top up, ki jingialehkai Indoor Games, kum ki Carrom Board, Chess, Ludu, ki juti ialehkai phutbol,  ki tiar Volleyball, badminton bad kiwei.
Haba kren ha katei ka sngi, u Commandant Yuvraj Dubey u la pynsngew halor ka jingkongsan jong kane ka prokram.
Commandant Yuvraj Dubey, u la iathuh ba ka jingai ia kine ki tiar kan long kum ka jingkyrshan ia ki nongshong shnong jong katei ka jaka.
:U Myntri uba dei peit ïa ka tnat Pule puthi, u Rakkam A Sangma mynta ka sngi u la ïashim bynta ha ka jingpynhap lama jong ka Nepali Secondary School hapdeng ka jingrakhe ïa ka Golden Jubilee Celebrations kaba khatduh ha Nongpoh District Library.
Na pdeng u Rakkam, u Bah Mayral Born Syiem uba dei u MLA, u Manish Kumar  u ADC ka Ri Bhoi District, u CM Adhikari u Senior Advocate ka Nongpoh District Court, u Madhav Singh uba dei u President jong ka Nepali SS Managing Committee bad ka Principal Rina Mary Hynniewta ki la don bynta ha kane ka jingrakhe.
Ha kane ka sngi u Rakkam A Sangma u la ai ka jingïaroh ïa ki nongseng jong ka skul na ka bynta ka jingtrei shitom jong ki khlem da shong thait na ka bynta ban seng ïa ki jaka pule ban pynnang pynstad ïa ki khynnah jong ka shnong.
U la ai ruh ïa ka jingïaroh ïa ki nongtrei jong katei ka skul na ka bynta ka jingtrei shitom bad len lade jong ki bad u la kyntu ruh ïa ki khynnah pule ba ki dei ban trei shitom bad ïai minot na ka bynta ka jingpule, ba dei ruh ban don ïa ka thong ban wanrah nam bad burom ïa la ka jong ka skul.
Kane ka jingrakhe ka la long kaba iphuh iphieng da kaba la pyllait ruh ïa ki jingbuh sah jingkynmaw jong ka skul, la don ruh ka jingrwai bad jingshad tynrai na ki khynnah skul bad la pynkut da ka jingsam prize sha ki nongjop kiba la shim bynta ha ki jingshim bynta bapher bapher ha ka jingrakhe ïa ka tamasa Golden Jubilee.
".
:U nongïalam jong ka seng National People’s Party (NPP), u James Sangma, ha ka 8 tarik, Nohprah, u la kyntait halor ki jingkynnoh ba ïa baroh ki projek jong ka kam pynroi ki dei na ka bynta ka Ri Lum Garo, da kaba ong ba ki kaiphod kim ïahap bad ki jingshisha.
“Kam dei eiei ruh em.
Lada phi peit ïa ka kam pynroi kaba la jia ha ka kylleng ka jylla, nga sngew ba ka long kaba biang bad ïa ka kam pynroi, la dep don jingthmu lypa," ong u Sangma.
U la ong ba ka Ri Lum Garo ka la shah hynñiew beiñ ha ki por ba la leit bad la don ki katto katne ki kam pynroi kiba la dep jia ha kato ka jaka.
“Haba phi shem ba ka kam pynroi ka la jia stet stet ha Ri Lum Garo, ki paidbah ki sngewthuh bakla, hynrei kam dei eiei ruh em," ong u Sangma.
Ki dak ki shin ki la sdang paw ba imat ka Sorkar Kmie kan hap ban pynsangeh noh ia ka jingshna ia ka surok Shillong Western bypass lada ka jingsiew ia ka jingshim khyndew ia ki jaka, ka tam ia ka jinglut jong ka project.
Ha kaba ia dei bad kane ka Sorakr kylla ka la bthah ia ki Deputy Commissioner jong ka Ri Bhoi bad East Khasi Hills District ban peit biang ia ka jingbuh don ia ki ia ka jingshna ia ka surok Shillong Western bypas 38 Kms.
U Myntri ka tnad P.W.D.u Bah Prestone Tynsong u la iathuh ba baroh ki kam la dep pynbiang nadong shadong na ka bynta ka jingshna ia katei ka surok ka ban lut haduh 600 klur tyngka, katba ka ka jingsiew ia ka bai shim jaka pat ka long haduh 1,200 klur tyngka kaba ym ia hap shuh.
:U nongïalam jong ka seng National People’s Party (NPP), u James Sangma, myn ha ka 8 tarik, Nohprah, u la ong ba ka jingkynnoh jong ki nongïalam ka seng BJP pyrshah ïa ka MP jong ka Tura, ka Agatha Sangma halor ki scheme sorakr pdeng ka bym ïahap ka long ka bym shong nongrim haei haei ruh em.
“Ngam tip mano uta u nongïalam jong ka seng BJP uba ong kumta, hynrei nga tharai ba u la ïoh ka jingtip ka bym dei shisha.
Ha kaba ïadei bad ka jingsdang jong ki scheme ka sorkar pdeng, la don bun ki paidbah kiba la kynduh ïa ka,"ong u Sangma.
U la ong ba da kaba kynnoh ïa kiwei ka long kaba suk bha, hynrei u Sangma u la ong ba ka jingkynnoh ka shong ha ka jingïoh jingtip ba shisha.
“Ka long kaba sngewsih ba u nongïalam um shym la leh ïa ka kamram jong u, um shym la wad bniah hashwa ba un kynnoh.
Nga tharai ba ym don kano kano ka jingpynslem ban sdang pyntreikam ïa ki scheme sorkar pdeng(central schemes)," ong u Sangma.
U nongïalam jong ka seng National People’s Party (NPP), u James Sangma, myn ha ka 8 tarik, Nohprah, u la pyntip ba kum ka MP, ka Agatha Sangma kaba la trei shitom na ka bynta ka Ri Lum Garo bad ba ka seng ka la ïaid shakhmat ban ïakhun kum ki kyrtong ha kane ka jaka.
Haba kren sha ki lad pathai khubor, u James u la pyntip ba la don bun ki bynta bad ki mat kiba la mih ha ka por ilekshon, hynrei, ki kam ba ka Agatha ka la trei, kan nym ktah halor ka bynta jong ka jingjop.
“Ka la leit jingleit ha kiba bun ki jaka bad ka la shimkhia ïa ki mat ym tang ha ka Ri Lum Garo hynrei na ka bynta ka jylla baroh kawei.
Ngi lah ban pynkynmaw ba dang shen, la don ka mat halor ka ktien bad ka la ïoh lad ban leit shaduh sha New Delhi ban ïakynduh ïa u Myntri ka kam poh ïing(Union Home Minister).
Te kane ka pynpaw ba ka long kaba kitkhia na ka bynta ki paidbah jong ka jylla," ong u James.
Na ka daw jong khlam Covid-19 kaba wan ban lynshop lynsher ia ka pyrthei, ka ri India bad ia ka Meghalaya, ka Sorkar jylla ka la buh ia ka Corona Screening Center ha Byrni, Ri Bhoi District ban khmih ia nongleit nongwah ha katei ka por.
Na ka daw jong ka jingrit palat jong kane ka jaka, la pynkynriah noh ia ka sha Umling, Ri Bhoi District namarba ka kham heh ka jaka.
Kane ka jaka ka la trei kam bha ha katei ka por.
Hadien ka jingjah noh jong u khniang jingpang Covid-19, ia kane ka jaka ka pynkylla sha ka jaka ai jingtip.
Kane ka jaka ka la shu sah kumto bad mynta ka la kylla ka jaka theh niut bad lah ban kylla ka jaka dik drok bad kiwei ki kam sniew.
U Myntri ka tnad bording ka Meghalaya, u Abu Taher Mondal  ula leit peit ia ka jaka pynmih ding elektrik  Purulia Pumped Storage Project (PPSP), ha West Bengal.
Ia kane ka project kaba pynmih ding elektrik kaba 900 MW na ki saw tylli ki Turbine ne ki kor pynmih ding elektrik.
Ïa u Abu Taher Mondal la synran da u Commissioner & Secretary, Power department, Meghalaya bad u Subhasankar Debsarma Biswas, Director (Generation) jong ka West Bengal State Electricity Distributor Company Limited.
U Abu Taher Mondal u la iathuh ba ka jingleit jngoh ia katei ka project ka long kaba ioh jingmut haduh katta katta bad kane kan iarap shibun ia ka Meghalaya kaba don hapdeng ka jingkyrduh bording elektrik.
Ki nongïalam jong ki 7 seng na ki Thaiñ Sohra kiba kynthup ïa ka UHM Riwar Sepngi, ka CRYF, FKJGP Sohra, HANM South East Sohra, HNYF South East Sohra, HYC bad FKGJP Riwar Zone ha ka 8 tarik Nohprah 2023, ki la ong ba ka HNYM ka leh shilliang haba ka kdew kti tang ïa ka Land Custom Station ha Majai halor ka jinglait ka khajna ka jylla bad ki la kdew ruh ba kane ka ktah mationg ïa kane ka dong ka thaiñ.
Haba kren sha ki lad pathai khubor u Bah Corlos Kharmih uba dei u Working President ka FKJGP Sohra Circle u la kynnoh ba ka jingkdew kti ka HNYM ïa ka Hima Sohra ka dei kaba ktah mationg haduh katta ïa ki trai kane ka thaiñ.
“Ngi kwah ban pynshai ba ngim wan tuklar halor ka jingïoh bhah ne duh bhah ki para doh ïa ka kamai kajih ha Majai hynrei ka jingwan jong ngi hi ka long ban pynshai halor ka jingktah mationg ka HNYM ïa ka dong ka thaiñ jong ngi" u la ong.
U la bynrap, “Ka khubor sha ka HNYM ka long ban ym peit shiliang khmat tang ïa ka dong ka thaiñ jong ngi haba phi shim ïa ka mat phi dei ban peit lang ïa kiwei ki thaiñ ruh".
U Bah Kharmih u la ong shuh shuh ba “Ngi ruh ngi dei seng bhalang ngi trei na ka bynta ka jingbha jong ka dong ka thaiñ bad lada ki peit shilliang khmat kan long kaba sngewsih, namar ki kynnoh ïa baroh ka Hima Sohra".
“Ka Hima Sohra hi kam ju kyntait ïa la ki para doh para snam kiba wan ban trei kam ha kane ka dong ka thaiñ ka Hima Sohra, na ka liang jongngi, ngi sngewsih shisha bad lada ki don kum kita na ka liang ki seng kadei ban pynshai ïa ki kyrteng khnang ba ki seng na kine ki thaiñ kan sa shim khia lang".
U la bynrap ruh, “Hadien ka jingjia basngewsih ha Ichamati bad hadien ba la plie biang ka Export, na ka liang ki seng bhalang kane ka thaiñ ki la ïaleh ban wad da ki lad ki lynti ban ym ai bynta shuh ïa ki bar jylla ba kin khaïi pateng ha kane ka dong ka thaiñ da kaba ngi la bthah ïa ki Hima ki shnong ba kim dei shuh ban ai NOC sha ki barjylla bad kane ka la urlong shisha bad ki kali bar jylla ruh kim ailad shuh ban ïoh khaïi pateng, hynrei kaba sngewsih hi ka long ba ka mih kato ka jingïakren".
“Halor ka jingduh bylla ki 30 ngut ki para khasi na ka Hima Sohra ngim don eiei ban ong ïa kata hynrei ha kato ka sngi ki la wan hangne ban sei ki kot ki sla hynrei ngi la wad jingtip na ki nongpynïaid, ki la ong ba ki la buh por ar sien lai sien ban pynbiang ïa ki kot ki sla kumba long ka riti trei kam ha kane ka jaka" u la ong.
U la bynrap, “Hynrei ki kot ki sla jong kito ki briew ngi khlem ïohi hynrei kiwei pat ki la wan ban phah ïa ki kot ki sla kumta nga kyrpad ïa ki ba kin leit ban submit ïa ki kot ki sla sha ophis treikam ban lah ban leh ïa kaba donkam".
U Bah Kharmih u la ong shuh shuh ïa ki nongïalam ka HNYM ba “Ynnai leh shiliang khmat tang ïa ka dong ka thaiñ jong ngi namar ha ka jylla ki don haduh 8-9 tylli ki Land Custom Station (LCS) bad lada ki kdew tang ïa ka Majai ka long kaba bakla bad haba ki sngew synei ïa ka Sorkar ba ka duh ïa ka khajna ki dei ban ujor da ka PIL ban tip lut ka jingduh khajna ka sorkar na baroh ki LCS".
Halor ka jingshim kabu ki Weightbridge kum ba la kynnoh, u la ong ba kane ka dei ka kamram jong ka tnad hi ba kan peit ïa kine ki jingkynnoh la ki dei ki ba shisha ne em.
:Ka KSU Khliehriat Town Unit bad ka Ladrymbai Unit myn haka 8 tarik u bnai Nohprah ki la leit ïa kynduh bad u Additional SP ka East Jaintia Hills u Bah Banraplang Jyrwa uba dei ruh uba khmih ïa ka tnat pynïaid kali (Traffic) halor ka jingjur palat ka jingdheng kali ha ïew Ladrymbai bad ïew Khliehriat naduh ka por Mynstep, mynsngi haduh jan miet kaba la jan man ka sngi.
Kum ban shu pynkynmaw ba na ka liang ka KSU EJHDU ha kine ki khyndiat bnai ba la dep ka la dep ban ai da ka dorkhas bad pynsngew sha u Myntri ka tnat kam poh ïing u Bah Prestone Tynsong ban wanrah da ka Traffic Branch hapoh District khnang ban lah ban teh lakam bha ïa ka rukom pynïaid kali ha district, hynrei sngewsih ba haduh mynta ka sorkar ka khlem leh eiei halor kane ka jingdawa ka seng.
Halor kane haba ïakren bad Additional Deputy Superintendent of Police u lah pynsngew ba ïa kane ka mat na ka liang ka jong ki, ki lah ju dawa ruh ïa kane.
Na ka liang ka seng lyngba u samla nongïalam u Chanky Shylla u General Secretary Ladrymbai unit bad u Samla Kyrshan Dkhar uba dei u President Khliehriat Town Unit ki la ai jingmut ïa ka tnad Traffic Cell ban teh lakam ïa ka jingjur palat ka dheng kali ha ka District Headquarter bad ïew Ladrymbai da kaba pynmih ïa ka Advisory Lane Order ka ban pynïaid  noh ïa ki trok thylli na ka Bypass Ladrymbai PWD khnang lait na ka dheng kali ba ha ka por mynsngi ha Ladrymbai bad Khliehriat kaba ktah shisha ïa ka ïaid ka ïeng ki paidbah bad ïa ki khynnah skul bad khamtam ïa ki kali Fire Brigade bad Ambulance ba kit nongbah na kawei ka jaka sha kawei pat kaba lah ban wanrah ïa ka jingjia ba sngewsih lada sah kut ha ka dheng kali.
Ïa kane ka seng ka la ai jingmut ban leh shwa kum ka jingpyrshang bad ban peit kumno ka seisoh ne em.
Ka seng ka ïai ban ba ka Traffic Branch ka dei ban don noh ha District khnang ba ki paidbah ka thaiñ kin nym shah ktah.
:Ka surok ba ïaid ki kali hapdeng ka South Garo Hills bad West Garo Hills kaba hap ha ka National Highway 62, ka la shah sahkut ha ka 9 tarik, Nohprah.
Ka la don ka jingjulor ha katei ka surok jingkieng ba ïaid katei ka trok kit mar kit mata ha Mandanggre kaba hap hapoh ka blok Gasuapara.
La don ka jingtrei shitom ban shna biang ïa katei ka surok jingkieng da kaba weng noh ïa katei ka trok ba la pynwit ïa ki nongleit nongwan bad yn sa maramot noh shen ïa katei ka jingkieng.
Ha ka jingïakop shet jingshet kaba la wanrah ïa ka jingsngew sarong ha kane ka jylla jong ngi, ha kaba ka Nambie Jessica Marak, kaba la pawnam kum ka nongpynmih ïa ka channel jong ka ha YouTube, kaba la tip kum ka “Eat Your Kappa," ka la lah ban poi sha ka kyrdan first runner-up ha ka jingïakop shet jingshet jong ka MasterChef India 2023.
Ha ka sla official Instagram jong ka MasterChef India ka la dep pynbna kumne, “Ngi ai khublei ïa ka Nambie Jessica halor ka jinglah jong ka ban poi sha ka kyrdan 1st Runner Up ha ka MasterChef India! Ka jingïaid lynti jong phi ka la long ka jingshem kaba sngewtynnad ka jong phi.
Ngi ai ka jingkhublei ïaphi ha ka jingwan ïashim bynta ha ka ïingshet ja jong ka MasterChef!"Haba kren shaphang ka Nambie Marak, ka dei na ka jylla Meghalaya, ha kaba ka la pyni ïa la ka jong ka sap shet sap tiew lyngba kane ka jingïakop shet jingshet, da kaba pynsah nam ban pynkhring ïa ki nongbishar bad ki nongpeitkai ruh kumjuh.
Katba u Mohammed Aashiq na Mangalore u la ïohrah ïa katei ka nam MasterChef India 2023, ka Rukhsaar Sayeed ka la poi ha ka kyrdan second runner-up, ha ka jingpyndep ïa katei ka jingïakop shet jingshet.
Ka Mawten Sports Club ka la ïoh ban khylliap pyrda ïa ka Mawten IV T20 Cricket Tournament 2023-24 myn ha ka 2 tarik u Rymphang, 2024 ha madan Mawpyllun Mawten ha kaba ka Royal challengers Mawsynram ka la jop ïa ka Nongpoh Town club da 5 wicket.
Ïa kane ka Lympung la ïoh ban khylliap pyrda da u Bah Gideon kharkongor, kum u kongsan uba dei u Honorary Secretary jong ka Meghalaya Cricket Association ha ka jingsynranlang u Dhrubajyoti Takuria, Honorary Treasurer jong ka Meghalaya Cricket Association, ryngkat ka jingdonlang ki dkhot jong ka South West Khasi Hills District Cricket Association, ki nongtrei ka Sports Department Mawkyrwat ki riew rangbah jong ka shnong bad ka Dong ka thaiñ Mawkyrwat bad ki nongïalam jong ka Mawten Sports Club.
Ha kane ka jingïalehkai phainal kaba la long hapdeng ka Royal Challengers Mawsynram pyrshah ïa ka Nongpoh Town Club, ka Nongpoh Town Club ka la jop ïa ka Toss bad ka la jied ban tied Nyngkong bad ka la ïoh ban buh ïa ka target kaba 113 runs na ki 16.5 overs bad hap noh baroh 10 tylli ki wickets.
U nongtied uba la ïoh bun run tam u dei u Pushkar Raj uba la tied 27 run katba na ki nongbol ka Royal challenger u Andelbert shangpliang bad U Robin Chettri ki la ïoh ban khur mar 3 tylli ki wickets.
Ha ka kynti ban beh ïa ka thong, ka Royal Challengers Mawsynram ka la lah ban kamai 115 run na ki 17.1 overs bad hap noh tang 5 tylli ki wickets.
U nongtied ba la kamai bun u dei u Rudy Shangpliang uba la tied 52 run katba u Siraj Ali jong ka Nongpoh Town Club u la ïoh ban khur 3 wickets.
Ka Royal Challengers ka la ïoh ban rah ïa ka song pisa kaba T.40000 ryngkat bad ka trophy katba ka Nongpoh Town Club ka la ïoh T.20000 bad ka Trophy.
Ka khusnam Man of The Tournament ka leit sha u Bharat Gurung jong ka Nongpoh Town club, ka Man of The Match Final ka leit sha u Bah Rudy Shangpliang jong ka Royal Challengers, Ka khusnam Highest Run Scorer ka leit sha u Rohit Rai jong ka Donkin SCC bad ka khusnam Highest Wicket Taker ka leit sha u Robin Chettri jong ka Royal Challengers Mawsynram.
NONGSTOIÑ:U Myntri Rangbah ka Jylla u Conrad K Sangma mynta ka sngi u la ïoh ban plie ïa u mawnongrim na ka bynta ban tei bad shna ïa ka madan artificial turf ha Riangdo, Mawshynrut Civil Sub Division jong ka WKHD bad ïa kane ka madan ka sorkar ka la mang pisa haduh 9 klur tam ïa kaba la khmih lynti ban pyndep hapoh 18 bnai.
Haba ai jingkren ha katei ka jingïalang u Conrad u la ong ba la 52 tylli ki snem ki la ïaid hynrei ka madan Riangdo neh sah kumjuh khlem da ïoh pdiang ïa ki lad jingïarap ban pynbha bad shna bha hynrei mynta ka kynti kan long ka jingsah kynmaw ha kaba kane ka madan shen kan sa kylla dur noh bad yn sa tei bad shna pynbha ïa ka.
U la ïaroh ruh ïa u MLA ka thaiñ u Bah Methodius Dkhar bad kumjuh ïa u Myntri ka tnad Sport u Bah Shaklair Warjri ba ha ka 1 snem jong ka jinglong MLA bad Myntri sorkar ki la lah ban pynurlong ïa ka jingangnud jong ki paidbah ban ïoh noh ïa ka madan ïalehkai kaba bha bad kaba bit ba biang.
Ym tang kata u la ong ruh ba ka sorkar kam dei ba ka pynbha bad theh ïa ki kam pynroi tang ha ki jaka sor kum ha Nongbah Shillong bad Tura hynrei kan theh ha manla ki District bad Sub Division khnang ban kyntiew ïa ki kam ïalehkai sport hapoh ka jylla.
Ha kane ka sngi la sakhi da ka jingïadonlang ruh u Myntri ka tnad Sport u bah Shaklair Warjri, u MLA ka thaiñ Bah Methodius Dkhar, u MLA ka Rambrai u R.G.Momin ki ophisar na ki tnad bapher bapher, ki riew rangbah bad kiwei kiwei.
Ha ka jingïalang ki kynhun Myntri jong ka Sorkar Jylla, myn ha ka 2 tarik Rymphang 2024, ka la  mynjur ban pynjlan ïa ka election MDC jong ka  Khasi Hills Autonomous District Council (KHADC) bad ka  Jaiñtia Hills Autonomous District Council (JHADC) haduh  6 bnai naduh u bnai Lber 2024.
Haba kren sha ki ladpathai khubor u Symbud Myntri Rangbah ka jylla u Bah Prestone Tynsong u la ïathuh ba ïa ka jingïalang kaba la long mynta ka sngi, la wanrah ïa ka jingtyrwa na ka tnad District Council Affair (DCA) halor ka jingpynjlan ïa ka samoi trei kam ïa ka KHADC bad JHADC.“Ha u snem ba la dep na ka liang u Lat ka jylla u la ai jingbit ban thaw ïa ka Delimitation Committee, kane ka Committee ka long ban pynbeit ryntih ïa ki Constituency da kaba pynshong nongrim na ka jingdon ki nongthep vote," u la ong.
U la bynrap ba dang shen kine ki Autonomous District Council ki la phah ïa ka jingtyrwa sha ka Sorkar na ka bynta ban pynjlan shwa ïa ka samoi trei kam jong ka, namar ba kine ki Delimitation Committee kam pat lah ban pyndep ïa kane.
"“Lah ban kdew hangne ba ka samoi trei kam jong ka KHADC bad JHADC ka la dei ban kut noh ha ka 5 tarik Lber 2024  bad kane ka rai ban pynjlan kan trei kam naduh ba kut u Lber na ka bynta 6 bnai bad ka sorkar jylla kan sa phah ïa kane ka rai sha u Lat ka jylla na ka bynta ban ïoh ka jingmynjur," u la ong.
U Bah Prestone u la ïathuh ruh ba mynta ka sngi  ha ka jingïalang la mynjur ruh ïa ka siemjam ba thymmai ba la shim da ka Sorkar ka ba la tip kum ka Meghalaya Program for Adolescent Wellbeing Empowerment and Resilience lane ka M-PoWER.“Halor kane ka sienjam ka Sorkar ka la thaw ïa ki agency kiba la tip kyrteng kum ka ‘State Human Development Council’ u ban khlieh da u Myntri Rangbah ka Jylla, u Chief Secretary un long kum u Chairman kane ka  Project Steering Committee bad ki Deputy Commissioner kin khlieh ïa ka Executive Committees na ka bynta ban pyntrei kam ïa kane ka  program," u la ong.
Ha ka jingialang la shim ruh ïa ka rai ban mynjur ïa ka jingpynkylla ïa ka Meghalaya Telecom Infrastructure Policy (MTIP) 2024, “ kane ka policy ka la don lupa naduh u snem 2018, kaba la pynbeit lang bad ki policy ba la pynmih da ka Sorkar India, kumta mynta ka sngi na ka liang ka Sorkar India ka la pynkylla khyndiat ïa kane ka policy kaba na ka liang ka sorkar jylla ruh kan hap ban wanrah ïa ka jingkylla kumta ka kynhun myntri ka la mynjur ia kane," u la ong.
Ha ka jingïalang ki kynhun myntri la shim ruh ïa ka ban mynjur ïa ka  Meghalaya Forest Subordinate (Technical) Service Rules 2023 kaba la wanrah da ka tnad Meghalaya Forest.
Ha kawei na ka jingjia kaba sngewsih bad kaba sngew triem bad kaba la pynpar ñiang khriat ïa kiba bun ba lang bad ïa ka shnong ka thaw hi baroh kawei, kawei ka long kmie kaba la tip kyrteng kum ka Kong Wansaralin Wanniang, 26 snem karta ka la shah pynïap ha la u jong u kurim uba khlem ïashong ïasah ryngkat shuh.
Katei ka lanot kaba shong basah ha Tiehsaw ka la shah mait da ka wait na ka khlieh ha u kurim u jong ka, uba ka khlem ïashong ïasah ryngkat shuh, uba la tip kyrteng u Biangkupar Nongsiej na Lawse, West Khasi Hills.
La pyntip noh sha ki pulit ha ka por 7 baje jong ka miet 2 tarik Rymphang.
Ki pulit ki la ïoh ban kem noh ïa utei u runar da ka jingïarap jong ki nongshong shnong bad kiba haïing hasem bad ïa ka tiar kaba u pyndonkam ban pynïap ïa ka lanot la ïoh kurup na kane ka jaka kaba don ka jingjia.
La ujor da ka mukotduma pyrshah utei u runar bad ka jingtohkit ka dang ïaid sha khmat.
Ka Khasi Students’ Union ka la kyntuh ïa u Myntri ki kam pynmih bording elektrik jong ka Meghalaya, u Abu Tahir Mondon ba dei ban pyndap noh ïa ka post Assistant Engineer (Electric & Mechanical) kaba dang thylli bad ka Meghalaya Energy Corporation Ltd.
Ka KSU ka la kyntu ruh ïa ki heh nongpynïaid jong ka MECL ba dei ban pynkut noh ïa kine ki kam bamsap bad kiwei kiwei ki jingtrei kam kiba ym shym la ïaid beit ïaid ryntih kiba don hapoh ka Corporation.
Ha ka shithi ba la thoh da ka KSU sha u Myntri Mondal, u Reuben Najiar, uba long u Shongknor jong ka KSU Employment Monitoring Cell, u la pynpaw ïa ka jingbym sngewtynnad jong u ïa ka jingleh jong ka MECL kaba ym shym la treh ban pynlong ïa ka Personal Interview na ka bynta jong ka post Assistant Engineer, ïa kaba la Advertise naduh ka snem 2019.
Ka KSU ka la ong ba kam lah ban pdiang ïa ka jingong jong ka MECL ba ka jingbym lah ban pyndap ïa katei ka post ka dei na ka daw jong ka jingbym don pisa.
:Ha ka jingleit khynra kaba la pynlong myn ha ka 2 tarik, Rymphang 2024, ha kaba ka kynhun shipai BSF jong ka jylla Meghalaya, ha ka jingïatreilang bad ka Meghalaya Police, ki la lah ban kem ïa ka jingkhaïi tuh ïa ka shini ha ka khappud jong ka Indo bad Bangladesh.
Katei ka jingkhynra ka la jia ha ka khappud jong ka Maheshkhola kaba hap hapoh ka South West Khasi Hills district jong ka jylla Meghalaya.
Ha ka por ba don katei ka jingkhynra ba la pynlong da katei ka kynhun jong ka 01 Bn BSF Meghalaya bad ki pulit jong ka Meghalaya, la ong ba la ïoh kurup haduh 50,000 kilo ka shini ba la thmu ban ban khaïi shaduh sha Bangladesh.
Ïa katei ka shini ba la ïoh kurup, la aiti noh sha la thanad na ka bynta ban jingtohkit.
Katei ka jingkhynra ka pyni ïa ka jingtrei shitom bad kut jingmut jong ka kynhun Border Security Force bad ki pulit jong ka Meghalaya, ha ka jinglah ban teh lakam ïa ki briew ba thmu khaïi tuh ïa ki mar bam bad kiwei kiwei sha ka khappud.
U Myntri Rangbah ka Meghalaya, u Conrad K.Sangma ryngkat bad kiwei ki Myntri ki sa leit ban ïa shim bynta ha ka jingïaseng rakhe dap 150 jong ka jingpoi jong ka Balang Baptist ha ki Lum Achik ha kaba yn pynlong ha ka Sngi U Blei ha Bethal A.bri, ka bajngai kumba 34 Km na Tura.
La ïathuh ba ka jingpoi jong ki bangeit sha katei ka jingïaseng rakhe jubili ka kot sha ka shi lak tam.
Kiba ngeit ki ban ïashim bynta ha kane ka jingïaseng jubili kin long na kylleng ka Meghalaya, Assam bad na ka Dong Shatei Lam Mihngi.
Ha kane ka jingïaseng, u Rev Dr Raja Singh Elias, uba long General Secretary jong ka IEM, un ai ïa ka jngkren pynkut ha katei ka sngi.
Na ka liang jong ka  President jong ka Garo Baptist Convention, u Sundarsingh A Sangma u la ong ba ka jingrakhe jong ka jingdap 150 snem jong ka Balang Khristan Baptist kam dei tang ka jingrakhe ïa ka history jong ka jingïaid lynti jong ka, hynrei ka dei ruh ka jingrakhe jong ka jingwan jong ka Balang kaba la wanrah ïa ka jingkylla ha ka imlang ka sahlang bad ruh ha kaba ïa dei bab ki riti ki dustur jong ki Achik.
U la ong ruh ba kane ka jingrakhe ka dei kham tam eh ban pynpaw ïa ka jingsngewnguh ïa u Blei.
Ka Garo Baptist Convention, ïa kaba la tip kum A’chik Baptist Dal’gipa Krima (ABDK) ha Garo, kaba la kynjoh mynta 150 snem, ka dei ka kynhun kaba kdup ïa ki Balang Baptist ha Meghalaya, Goalpara bad Kamrup districts jong ka Assam.
Ka Garo Baptist Convention ka mih khmat ïa ki 2600 ki Balang kynthup ïa ki 309 ki Balang Kmie.
Ki dkhot jong mynta ki don haduh 4,00,000 kiba la shah pynbaptis bad kumba 2,00,000 ki dkhot kiba ym pat shym la shah pynbaptist.
