Ñiuma, ïa katei ka jing iakhih, la pynsangeh halor ka jinglong la kloi jong ka Sorkar ban siew dep noh katkum ka jingkren hakhmat ki kotkhubor.
Ha kajuh ka por, une u nongïalam u la kyrpad ïa ki para nonghikai hapoh ka jylla ba kin long la kloi ban ïeng tylli lang, ban ïatrei lang bad ban ïasnoh kti lang ha ka ban dawa bad pynurlong ïa ki hok lajong.
Shillong:Ka jingkieng iaid kali ban leit sha Maweit, kaba hap ha shnong Wahlyngdoh, ka la jot rathai bad ka la buh jingma ia ka leit ka wan ki kali sha katei ka thain.
Namar ba ka tnat PWD, kam shym la leh eiei, kumta ka seng FKJGP lem bad ki nongshong shnong, ki la maramot hi ha ki khyndiat sngi ba ladep, da kaba shu pom da ki dieng tylli na khlaw ba kin iaid ki kali.
Na ka liang ka seng, ka la leit ban ia kynduh ia ki bor jong ka PWD, ba kin maramot ia katei ka jingkieng, hynrei ki la ai daw, ba kim lah ban maramot, namar ba kim ioh ia ki dieng kiba hap ban maramot ia katei ka jingkieng, ong ka khubor mynta ka sngi.
Shillong: Myn hynnin ka sngi, ka East Khasi Hills District Cricket Association (EKHDCA) ka la pynlong  ia ka jingai jinghikai ia ka kriket na ka bynta ki khynnah ha madan Sohryngkham.
Ia ka jingai jinghikai la leh da u bah PJ Lamare uba dei u coach ka Meghalaya Cricket Association (MCA) ba la don lang kiwei ki riew rangbah.
Shillong: Ka lumpung ialehkai ki heprit ka Pynursla Block jong ka U-12 CMYDS ka la kut myn hynnin ka sngi ha madan Urksew Wahpathaw, Pynursla.
Ha ka jingiakhun ia ka nam lahduh jong ki shynrang, ka Nangkiew SC ka la pynliem ia ka Kyntonsa-ir FC da 6-0.
Ha ka jingiakhun jongki kynthei, ka Wahlyngkhat SC ka la pynliem ia ka Iaikyrshan FC da 3-0.
Kine ki lahduh kin mihkhmat na ka Block sha ka district kaban sa long shen ha kine ki sngi.
Ia ki khusnam bad syrnot sha ki nongialehkai bad ki lahduh la sam da bah Don Khonglam u Secretary ka Riwar Mihngi Sports Association, u bah B.L Nongbet u Football Coach ka East khasi Hills, u bah Rohit Nongspung u Grassroots coach.
Shillong: Da kaba rakhe ia ka Poshan Abhiyan, ka la don ka jingiaid paidbah da ka saikil ha kane ka sngi Palei ha ka nongbah ban pynsaphriang ia ka jingdonkam ki jingbam tei met.
U deputy director ka tnad Social welfare u L M Momin ula khaweh ia ka lama ba la pyllong da ka tnad Social Welfare bad ka seng Meghalaya Cycling Association.
Ha ka jingkren lyngkot u Momin u la ong ba ka sorkar ka la rakhe ia ka Poshan Pakhwada ne u bnai ka jingbam tei met da ka jingthmu ban ialeh pyrshah ia ka jingduna bam kiba tei.
Ula ong ba la pyllong ia kane ka jingiaid paidbah da ki saikil ban pynsaphriang ia ka jingtip sha ki paidbah shaphang ka jingdonkam ka jingbam kaba tei met.
U vice president ka Meghalaya Cycling Association u bah Barnari Mawlong u la iathuh ba ki nongniah saikil na ka nongbah kila wan ban iashim bynta shitrhem ha kane ka jingniah saikil na ka bynta kane ka jingthmu.
U la ong ba ka jingniah saikil ka iadei bha bad ka jingkoit jingkhiah ka met bad namar ba kane ka prokram ka iadei bad ka jingbam, ka tnad Social Welfare ka la sngew dei ba ka iahap bha ban iatreilang bad ki nongniah saikil ban rakhe kyrpang ia une u bnai.
Na ka bynta ban teh lakam ia ka jingpynlut maphot jong ki kandidet MP, ha shwa ka elekshon, kumta ki bor pyniaid jong ka Ghaziabad district, ki la buh da ka dor kaba thik thik, na ka bynta ki jingdonkam bapher bad ki jing pynlut pynsep jong ki kandidet.
La mang ba ka jing pynlut jong ki kandidet ha kane ka elekshon ka long T.70lak bad ia katei ka T.70lak, la pyniahap ba lada dei ban thied samosa lane pakora, u dei ban shongdor T.10 uwei, u balushahi T.200 shi kilo bad u kaju barfi T.750 shi kilo.
Nangta lada dei ban thied soh, la buh ba ki soh apple, ki dei ban long T.100 shi kilo bad ka kait ka dei ban long T.50 shi dorjon.
“Bun na ki kandidet ki ju lehniam puja bad ki don ruh ia ki ophis trei kam jongki bad kine ruh la buh da ka dor.
Ka dor jong uwei u sadhu, ba un leit sha kitei ki jinglehniam puja, ka dei ban long T.1,100 bad ka dor jong uwei u soh snepkor, ka dei ban long T.20 uwei bad sa ki ksai kiba pyndonkam, ha kaba thang ki dei ban long T.10 bad T.3 uwei uwei.
Ngi la buh da ka dor kaba biang thik, na ka bynta kiba iadei bad ka jingpynlut elekshon jong ki kandidet" ong u ophisar ba peit ia ka jing pynlut ki kandidet.
Nangta na bynta ki kali kum ki  SUVs bad ki bos bad ia ki Maruti 800 lane ki  SUVs bad ki deluxe buses, la buh dor hapdeng ka T.1,000 haduh T.1,0,000 na ka bynta ka jingleit kaba 200kilometre bad kan don sa ka jingsiew tam, lada palat ia katei ka jingjngai na bynta ki kali kiba don AC bad ki bym don AC ruh kumjuh.
Na bynta ki kali kiba kham remdor kum ki  Mercedes, Pajero, Fortuner, bad kiwei la buh dor ba kan long hapdeng ka T.8,000 haduh ka T.12,000  na ka bynta 200 kilometre bad lada palat ia kata, yn hap ban siew tam bad lada dei ban sah miet ruh.
La bthah ruh ia ki briew jong ka tnat elekshon, ba kin bud, kat shaba ki leit ki kandidet bad kin sngap ia ki jingkren bad kin ring video bad ia kitei ki video, kin pynpoi sha ka tnat pyniaid elekshon jong ka District, ong U  Sunil Kumar, Additional District Magistrate (finance & revenue).
Ki pulit jong ka  Static Surveillance Team (SST), mynta ka sngi, ki la ioh kurup ia ka pisa kaba T.3lak na Ampati jong ka  South West Garo Hills district.
La ioh sei ia katei ka pisa na ka kali kaba don ia u number Assam,  AS01-AP-7786.
U nongniah jong ka kali, u kam ba katei ka pisa, ka dei ban leit siew bai nong ia ki nongtrei maw, kiba don ha kaei ka jaka, tangba um shym la pyni satia ia ki kot ki sla, kiba dei na bynta katei ka jingsiew bai nong.
Tura:U Mukul Sangma, nongialam liang pyrshah ha dorbar Jylla, ula ia kynduh ia ki nong ialam Congress mynta ka sngi ha Congress Bhavan ha Tura, ha kaba ula pdiang sngewbha ruh ia ki lai ngut ki MDC, kiba wan kyrshan ia ka seng Congress ha kane ka elekshon Lok Sabbha kaba mynta.
Haba kren ha ka jingialang, U Mukul, u ong ba U Conrad Sangma, un donkam shibun ban duriap bha, ha shwa ba un sngewthuh shaphang ka jingthung dieng agar, kaba dei ban thung ha ki jaka jong ki briew shimet bad u ong ruh ba ka dei lyngba ka sorkar jongu, ba la ailad ban die ia u dieng agar.
U Mukul, u jubab ia katei halor ka jing kynnoh jong U Conrad Sangma, ba katei ka skhim kam dei kaba ai jingmih bad kaba bam kruin ia ka pisa jong ka sorkar Jylla.
U Mukul, ula kynnoh shuh shuh ba U Conrad Sangma, u dei tang u tyngshop, ha kaba ki don kiwei pat kiba pyniaid na shadien jongu.
U Mukul, u ong shuh shuh “Nga sngewsih ban iohi ba kumno U Conrad, ula pynsniew dur lut ia ki kam kiba ngi la lam khmat bad kaei kaba u leh, ka long ba u shu kren bad um ju trei eiei.
Kine ki Sangma shi para, ki ong ba nga don ia ka karkhana shna maw nongrim, namar ba ka sorkar jongnga ka trei khlem shongthait ban sdang ia ki projek bapher bad ki don ruh na kiba la dei ban trei pyndep bad mynta kitei ki shi para, kim sngew lehrain satia ban plie ia kitei ki projek kiba la buh da manga bad ka sorkar jongnga.
Ki ong ruh ia nga u myntri rangbah nongrwai, namar ba nga biang ia ki jingrwai, katba mynta pat U Conrad ruh ula rwai ialade ha ka prokram telebishon, te phin khot kumno ia u pat?".
Ka jingwad jingtip jong ka PRS PRS Legislative research, ka pyni ba kumno ka Agatha Sangma, ka la trei ha ka por ba ka long MP bad katei ka jingtip, ka pyni ba ka jingpoi jong ka Agatha sha Parliament, ka long 49 percent bad ka jingshim bynta jongka, ha iing dorbar ka long nod bad ka jingleit rah ia ki mat iakren ka long nod.
“Kumta kumno ka Agatha Sangma, kaba dei ban kren ia ka sur jong u paidlang ka Tura, kiba la kyrshan ia ka, ne ka dei ba u paidlang na Garo, ula jied ia ka, ba kan leit shangkai sha New Delhi.
U paidlang ka Garo Hills, u dei ban peit ia ki jingshisha bad um dei ban ngeit ha ki jingkular bad ki jinglamler suda" ong U Mukul Sangma.
U Mukul, ula kren ruh ba ula pyntreikam ia ka skhim  Meghalaya Health Insurance Scheme, ka skhim kaba ai jingsumar ia kito kiba duk ba rangli bad ula sdang ia ka skhim, kaba ai jingiarap ia ki khunswet kiba kwah ban ia poi kha bad ula kynthoh ruh, da kaba ong ba baroh shi katta, la shu phah ban long MP, tang na kawei ka long iing bad ka la dei ka por ban kylla bad ban jied ia ka jingkylla, ong U Mukul Sangma.
U Mukul Sangma, ula ong ruh ba ka NPP bad ka BJP, ki long tang ki ar liang jong kajuh ka pisa bad ha ka por elekshon, ki pyni ba ki ialeh pyrshah, hynrei ki ia long kajuh bad ki iadon lang ha kajuh ka sorkar NDA, kaba la khlieh da ka BJP.Shillong: Ki nongialam jong ka KHNAM, ba la ialam da U Bah Pyndap Saiborn, President  lem bad ka State Youth Wing,  ki la leit ban hiar ha Iewduh mynta ka sngi, da ka jingthmu ban sngewthuh bad ban pynshisha ia ka jingma kaba wan lyngba ka jingioh lad jong ki mynder ban bat ia ka khaii ka pateng.
Mynta ka sngi 21tarik Lber 2019, ka  dei ka sngi leh niam jong ki jaitbynriew ki bym dei ki riewlum trai Ri, bad ki nongialam jong katei ka seng, ki la leit khnang ha kane ka sngi ban peit ia ka jinglong jingman jong ka iew.
Ha katei ka jingleit, la  la lap ba kumba 70% ki dukan ki khang, namar ki dei ki dukan jong ki bymdei ki riewlum trai Ri.
Halor kane ka phang, ka KHNAM, ka ong ba ka KHADC ka dang shu ioh ia ka EC kaba thymmai bad da ka jingkyrmen la ap khmih lynti ban iohi ia ki kam ki ban long ka jingmyntoi ia u paidbah bad ban pynskhem ia ka hok longtrai jong ngi.
Ka seng kan long kaba peit pyrman ia ki rukom treikam jong ka KHADC bad kam salia ban mih shakhmat lada ka don ka jingshim sting na ka liang jong ki bor ba dei peit, ong ka kyrwoh na U Bah  Thomas Passah, President, KHNAM State Youth Wing.
Ki Dorbar Ki Khlieh Nongsynshar Ka Ri Hynniewtrep, Ka Federation of Khasi States, ki long tang kum ki nongpeitkai ia kane ka tamasha Election Ri India, bad haduh kine ki sngi ka long kaba lyngngoh ba ym pat iohsngew ia ki kyrtong MP bad ki Seng sain pyrthei bapher bapher ba kin kren ei ei halor ki Dulir jingiateh bad ki jingkular treaty conditional Instrument of Accession and Annexed Agreement 17 August 1948.
B MukhimHa ka 24 tarik u kyllalyngkot, 2019 ngi la ioh pule ia ka khubor ba ka Cabinet jong ka sorkar pdeng ka la mynjur ia ka sixth schedule Amendment Bill (SSAB) na ka bynta ban wanrah ki jingkylla ha ka sixth schedule jong ka Riti synshar bad ruh ban pynkylla kyrteng noh ia ka Autonomous District Council (ADC) sha ka Autonomous Territorial Council (ATC).
La batai ruh ba kane ka bill kan pynbha, ym tang ia ka jingioh pisa (financial resources) jong ki District Council, hynrei ruh ban pynkupbor shuh shuh ia ki ha ka liang ka synshar khaddar (Administrative powers).
Kumba ka long mynta ia kane ka bill ym pat shym la wanrah ha khmat jong ka Parliament ha ka sien shong-dorbar ba la dep na ka bynta ban pynlong ain noh ia ka.
Ka long namarkata, kaba donkam ban iatai ia katei ka bill bad ban phah kino kino ki jingai jingmut sha ka sorkar pdeng shuwa ba kan long ain.
Haba ngi bishar bniah ia katei ka bill ngi shem ba ha ka jaka ban pynkupbor shuh shuh ia ka District Council, katei ka bill ka sloit noh pynban ia ka iktiar jong ki:-Ka jingpynkylla ia ka sixth schedule lane ka sixth schedule Amendment Bill kan ktah ym tang ia ka iktiar jong ka District Council hynrei kan ktah ruh ia ka synshar shnong synshar thaw bad ia ka jinglong trai jong ngi halor ka khyndew ka shyiap, ki khlaw ki btap bad ki mar poh-khyndew.
Ka Supreme ha u bnai Naitung 1997 ka la ai ia kawei ka judgement ba la tip kum ka ‘Samatha Judgement’ kaba la khang pyrshah ia ka sorkar Andhra Pradesh ban aiwai ia ki mar poh-khyndew ha ki schedule area (jaka jong ki Riewlum) sha ki company shimet.
Kane ki paragraph harum ka dei kawei na ki paragraph ba la sot na katei ka judgement:-Para 111 – “The object of the Fifth and sixth schedule as seen earlier, is not only to prevent acquisition, holding or disposal of the land in schedule Areas by the non-tribals or alienation of such land among non-tribals inter-se but also to ensure that the tribals remain in possession and enjoyment of the land in schedule Areas for their economic empowerment, social status and dignity of their person ….
" (ka jingthmu jong ka Fifth Schedule kam dei satia tang ban khang lad ia ki non-tribal ban thied jaka ne ban iadie iathied para maki, hynrei ruh ban pynthikna ba ki jaka ha ki schedule area ki dei beit ban long trai da ki tribal khnang ba kin bit kin biang bad kin sngew long iaryngkat para briew ….
)Shuwa ban pynkut, kan bha ban kdew khyndiat ia ka jingkynthoh ba la ai da u Minister I.T Law & Justice jong ka sorkar pdeng, katkum katei ka tyllong khubor, ha kaba u la khot ba ka SSAB ka dei ka ‘game changer’ bad ruh ia ka jingkynthoh jong u Chief Minister, Meghalaya ha kaba u la khot ia ka rai jong ka Cabinet halor ka SSAB ba ka dei ka ‘historic decision’.
Hyderabad: Ka tnga kaba 24 snem ka rta, ka la shah kem ha ki pulit hynnin ka sngi, haba ka la ot ia u tiar jinglong shynrang jong u tnga jongka bad ka daw ka long namar ba U Sher Singh, u tnga jongka, uba 26 snem ka rta, ula leit pynkulmar ia ka tnga jongu, ka Santoshi, hadien ba ula buaid jawsheh.
Kitei ki shijur, ki shong ki sah ha Hyderabad bad ki dei kiba na Rajasthan bad ki dang shu wan dang 10sngi mynshwa ban wan wad kam bad U Singh, ula ioh trei ha katei ka karkhana shna marble, katba ka kurim jongu, ka Santoshi, ka dei kaba shu shong iing.
La leit ialam mar mar ia U Singh sha ka  Osmania General Hospital, hadien ba ki para marjan, ki la iohi ia katei ka jingjia kaba i triem sat.
Ki pulit kim pat kem haduh mynta ia ka Santhoshi, namar ba ka hap ban leit ap bad sumar ia la u jong u tnga ha katei ka Hospital.
Shillong:Ka Sputnik Spartan CC bad ka NFU CC ki la jop ha ka jingialehkai Shillong League Super Division T20 ba la pyniaid da ka SCA ha madan ialehkai cricket ha Polo, Shillong.
Ka Sputnik Spartan ka la pynliem ia ka Malki da 5 wkt bad NFU ka la jop ia ka Sunrisers da 43 run.
Ha ka jingialehkai ba nyngkong hapdeng ka Malki bad ka Sputnik Spartan, ka Malki ka la kam ban tied nyngkong ka la lah ban kamai tang 60 run ha ki 14.3 over bad shah pynhap noh baroh ki wkt.
U Barem Rynjah ula ioh ban kamai 16 run na bynta ka Malki na ki 24 tylli ki bol, katba na ki nongkawang bol ka Sputnik kiba la ialehkai bha ki long u Arbind Singh bad Pawan Rai kiba la ioh ban khur mar 2 wkt ha ki 7 bad 9 run na ki 2.3 bad 2 over ban khanglad ia ka Malki ban ioh kamai tang da 69 run.
Haba la la poi ka pali ban tied, ka Sputnik Spartan ka la lah ban poi sha ka thong ba la buh da 65 run ha ka 13 over bad shah pynhap noh 5 wkt, lyngba ka jingialehkai u Supriyo Chanda ba la kamai 33 run na ki 20 bol bad u Aman Kumar ula bynrap 15 run na ki 23 bol.
Katba ki nongkawang ka Malki u Bittu Das ula khur 2 wkt ha ki 10 run na ki 3 over bad Arjun Lyngdoh ula khur 1 wkt ha ki 4 run na ki 3 over.
Ha ka jingiakhun ba-ar hapdeng ka NFU bad ka Sunrisers, ka NFU ka la jop iakynting pisa bad ka la kam ban tied nyngkong ha kaba ka la lah ban kamai 125 run bad shah pynhap 6 wkt ha ki 20 over.
Kane ka la wan lyngba Raj Biswa uba la ioh ban kamai 23 run na ki 13 bol bad u Purojit Mondal ula bynrap 22 run na ki 30 bol ia ka Malki, katba ki nongkawang u Aryan Bora bad u Manish Sangma ki la khur mar 2 wkt ha ki 17 bad 21 run na ki 4 bad 3 over.
Ka Sunrisers kaba beh ia ka thong, ka la ioh ban kamai tang 82 run,00 lyngba u Aryan Bora uba la kamai 20 run na ki 25 bol bad Solu Momin ula bynrap 15 run na ki 15 bol na ki 18 over bad shah pynhap noh baroh ki wkt.
Ki nongkawang bol ba pawkhmat ka NFU ki long u Purojit Mondal ula khur 2 wkt ha ki 15 run na ki 4 over bad u Akash Choudhury ula khur 2 wkt ha ki 3 run na ki 2 over ban pynjop ia ka NFU da 43 run.
Nongstoiñ: Ka kynhun ialehkai jong ka Umiam United kala lah ban pynliem noh ia ka kynhun ialehkai jong ka MLP da 1 kol la 0 ha ka jingiakhun ia ka 1st leg jong ka semi phainal jong ka lympung 2nd Invitation Knock out Football Tournamement bala pyniaid da ka New Nongstoiñ Sport Social Cultural Club (NNSSCC).
Wat la ka Umiam kala ioh ban khur ia ka jingjop hynrei kam shym pat la ioh satia ban rung sha ka phainal namar kan hap ban iakhun biang sa shisien ia ka MLP ha ka 2nd leg bad na katei ka 2nd leg ka kynhun kaba ioh ban tam kol kan ioh rung sha ka phainal.
Haba phai sha katei ka jingiakhun ia ka semi final hapdeng ka MLP pyrshah ia ka Umiam United kala long shisha ka jingialehkai kaba itynnad bha namar ba baroh ar tylli ki kynhun ki long kiba ia khlain bad ia biang bor bha bad tad haduh ban da kut noh ka jingiakhun jong ka kylla sstep baroh ar kynhun kim shym patla ioh ban ia pynkhih jar.
Haba wan phai biang sa sha ka kylla miet ka jingiakhun kala nang kham itynnad shuh shuh namar ba ki rangialehkai na baroh ar tylli ki kynhun kila iakhun doh iap bha ban pynioh lam khmat iala ka kynhun bad na ka liang jong ka Umiam United ha ka minit kaba 76 kala ioh ia ka kabu ksiar ban thep kol hadien ba kala ioh ia ka penalty bad khlem da pynsepei u Parwaj Bhujia u la shut ia ka bol bad kala rung beit jlang shapoh ka kol.
Ka MLP hadien ba kala shah thep shi kol kala iakhun tyngeh ban ioh pynphai noh bad kala ioh ruh ia ki ki katto katne tylli ki kabu hynrei kitei kila sepei lut namar ka jingtriem jong u Erick Nongkhlaw u ba dei u rangapkol ka Umiam u la lah ban iada ia ki bol ban rung shapoh ka kol bad tad haduh ban da kut noh syndon ka jingialehkai ka MLP kam shymla lah satia ban pynphai.
Katei ka shi kol jong ka Umiam kala nang pynjan ruh ia ka kynhun sha ka final jong katei ka lympung hynrei ka dang hap ban iakhun tyngeh biang sa ha ka second leg jong ka semi final bad lyngba ka second leg yn khein ruh da ka aggregate bad ka kynhun kaba ioh tam ka kol kan leit sha ka final.
Ha katei ka sngi ia ka nam man of the match la ioh ban khur da u Erick Nongkhlaw jong ka Umiam United u bala lah ban iada ia shibun tylli ki bol.
Shillong:Ki Gang jong ka phlim Jingim, ki la kum syngngeit eh ia u actor, ha ka por ba ka dang don ka jing iashoh mynta ka janmiet ha steshon Mawngap bad katei ka jingshah syngngeit kham jur, ka la pynlong ia U bah Joseph Pyngrope, uba dei u tyngshop pdeng, ba un kham shitom ka syngkai.
La iathuh ba la ring ia katei ka phlim baroh shisngi ha katei ka jaka bad ka jingring ka iaid beit iaid ryntih, hynrei, ka la khei bakla noh, ynda haba la jan dep syndon bad ka dei ha ka por jong ka jing ia kura bad ia lympat hapdeng u actor bad ki Gang.
Ha ka jingiakren bad u nongthoh, U Bah Joseph u iathuh ba  ha ka por ba u gang, u pynhap ia u ha madan, ula kum pynhap bakla shabar jong ka jingsiang bad katei ka la pynpang ia u syngkai jongu.
Ka bynta jong katei ka phlim kaba ha Mawngap, ka dei namar ba ma u bad ka  para jongu, ka Nakiwanda ki dang leit thied dawai,  bad hangta ki Gang ki la wan pyndik ia katei ka para jongu, ha kaba la ialam da  u bos Gang, U bah Daniel Wahlang bad ka dei hangne kein ba ka sa poi sha ka jing ia shoh jong u actor bad kitei ki Gang.
U bah Daniel Wahlang, (Boss Gang) u dang ak phlim ha ka  sien kaba nyngkong   bad halor ka jingmynsaw u Bah Joseph, u la ong ba ha ka jingiakhun, wat la dei ha ka phlim hap ialeh tyngeh khnang ban itynnad,  hynrei um poi pyrkhat ba  un mynsaw shisha bad u kitbok ba un ioh ia ka met kaba shait bakhlain.
Kane ka phlim Jingim kaba la sdang ringdur naduh ka 27 tarik Nohprah 2018 ha Mawkalum ka la dep kumba 70 percent eiei kaba dang sah mynta sa tang ki jingshad jong ki jingrwai bad ka Chwa Syiemlieh Film Production ka buh thong ban pyni paidbah ha u bnai Nailur (September) 2019.
Shillong: Ka Umkrem ka la rung sha ka semi phainal ka lumpung ka 19th Riwar Cup Invitation Football Tournament ba la pyniaid da ka Bakur Social Welfare Sports Club ha madan Bakur mynta ka sngi.
Ka Umkrem ka la pylliem ia ka Laitkyrhong da 1-0 kol bad ia kane ka kol la thep da u  Rodonal Kharbuki ha ka 19 minit.
Kawei pat kaba rung sha ka semi phainal ka long ka  Mupyot ba jop iaka Lamin XI da 4 -0.
Ia kine ki kol la thep da u Youphi Khriem ha ka 10 minit, u Namphang Sumer ha ka 38 minit, u Dipok Chetri ha ka 45 minit bad ha 52 minit.
Ha ka 28 tarik ka Nongtyngur kan iakhun pyrshah ia ka Mawlong  por 1.30pm.
U nongialam jong ka seng BJP, U Sukhendu Das, uba dei U President ka shnong Hatichara, ula shah siat lem bad u pyrsa jongu, katba ki dang wan phai na ka jingleit jongki.
Ki runar, kiba la bud lypa, ki la siat ia kitei ki arngut na dien bad U Sukhendu Das, ula iap noh ha shen.
Ki pulit ka Cachar, ki la kem san ngut ki briew, halor katei ka jingjia, ong ka khubor.
Uwei pat u nongialam jong ka seng BJP, U Rinku Senapati, u don ha ka jingmynsaw jur, ha katei ka jingshah siat.
U Nirav Modi, uwei na ki heh spah, uba la bam tuh ia ka pisa jong ki Bank ha India, ula shah kem mynta ka sngi bad ka kashari jong ka Westminster, ka la kyntait ban ai jamin ia U Modi bad ka jingkem ia U Modi, ka dei hadien lai bnai ba la kem ia uwei na ki nongbam tuh ia ka pisa jong ki bank ka India, U  Vijay Mallya.
La kem ia U Modi, 48 da ki pulit jong ka  Scotland Yard ha central London  hynnin ka sngi bad ka India, ka la pan lypa na ka England, ba kan wan rah ia U Modi sha India bad ka daw ka long halor ka jingbam tuh jongu, ia ka pisa jong ka  Punjab National Bank (PNB) kaba T.14,000 klur.
U Modi, ula pan jamin bad tyrwa ban siew ia ka bai jamin kaba  500,000 pound, hynrei ka nong bishar, ka la kyntait, namar u shim ba U Modi, u lah ban phet rieh noh ialade bad U Modi, un shong hapoh phatok haduh ka 29tarik Lber 2019.
“Nga don ka jing sngewthikna, ba phi lah ban nym wan pyndem satia" ong ka nongbishar, ka  Marie Mallon.
Ka Priyanka Chopra Jonas, ka iathuh ba ka dei ka briew, ka bym nang shet satia.
Haba kren ha ka prokram jong ka ABC, ka Priyanka, ka ong  “Nga te ngam nang shet bad nga iathuh hok, ha ka por ba u tyrwa jingieid ianga bad nga ong “phi dei na ka iing kaba bit ba biang bad ka kmie jongphi, ka ju shet shibun ki jingbam kiba bang, hynrei phi shong kurim pat ia ka bym nang satia ban shet" ong ka Priyanka ia U Nick Jonas.
Ka Priyanka, kaba 36 snem ka rta, ka iathuh ba ka jingshet kaba ka nang, ka long tang ban sdieh pylleng.
Hynrei haba nga iathuh ia u kumta, ula jubab “Kam lei lei, nga ruh ialade ngam nang shet".
Ka Priyanka, ka la ia poi kha bad U Nich ha U Nohprah ba ladep ha Rajasthan.
U Phadar Abraham Ponvelil, uba dei U Lyngdoh niam shait kynthei, ula shah sospon noh ha ki bor pyniaid jong Missionaries of St Francis De Sales.
Utei U Lyngdoh niam, ula shah kem, namar ba u leit tare ia ka met jong kawei ka kynthei briew, katba ki dang ia shong ha kajuh ka bos ha ka por mynmiet.
U Rev Andrew Marak, uba dei U Bishop ka Tura, ula pynmih ia ka khubor mynta ka sngi, ha kaba la pynthikna ia katei ka jingweng kam shipor ia utei U Lyngdoh niam.
La iathuh ruh lyngba katei ka jing pynmih khubor, ba utei U Lyngdoh niam, um dei satia U Fr Biju Joseph, hynrei ka kyrteng ba shisha jongu, ka dei U Abraham Ponvelil.
Lah ban pynkynmaw, ba utei U Phadar, ula tare ia ka met jong katei ka kynthei, kaba shong marjan bad u, ha katei ka bos ha ka por shiteng miet, hynrei haba katei ka kynthei briew, ka la halla, ki nongshong bos, ki la bat noh ia u bad aiti sha ki pulit ha Bajengdoba bad ka dei ha katei ka por, ba ula thok ialade, da kawei pat ka kyrteng jong U Biju Joseph bad um shym la iathuh satia ia ka kyrteng ba shisha jongu.
Mynta utei U Phadar, u don ha phatok bad ka jingtohkit ka dang iaid ia katei ka kam kynshlein kynthei jongu.
U Bah Jemino Mawthoh, kandidet jong ka seng UDP, ula leit thep kyrteng mynta ka sngi, na ka bynta ban iakhun ia ka elekshon Lok Sabbha 2019.
U bah Mawthoh, u dei u kandidet jong ka kynhun synrop ka sorkar Meghalaya Democratic Alliance (MDA).
La synran ia U bah Jemino Mawthoh, da U bah Prestone Tynsong, uba dei u nongialam ba rangbah jong ka seng NPP, nangta U Bah Banteidor Lyngdoh, nongialam jong ka seng PDF nalor shibun kiwei pat ki MLA, MDC bad ki nongialam jong kitei ki seng sain pyrthei kiba don ha ka kynhun MDA.Ha ka jingiakren bad ki kotkhubor, U Bah Jemino Mawthoh, ula pynsngew ba ka UDP, kam don jingiadei eiei bad ka seng BJP, wat la ki don ha ka jingiatreilang ha ka sorkar MDA bad ka seng BJP.“Ka Congress, kam don kyntien eiei ban kren shaphang ka sorkar MDA, kumta ki sei da ka jingiadei bad ka BJP" ong U Bah Mawthoh.
U Bah Jemino Mawthoh, haba jubab halor ka jingkynnoh ka Congress, ba ki paidbah kim dei ban jied ia ki seng trai ri bad halor katei ula pynkynmaw ia ki nongialam kiba kum U bah GG Swell kiba la paw bha kum ki dkhot jong ka Lok Sabbha bad ha kaba ula shah jied ruh kum U Deputy Speaker jong katei ka iing dorbar.
U Bah Jemino, u kren sngewkhia ruh halor ka jingiadei bad ka jingkhang dewiong bad u pynsngew ba ka long kaba donkam ban peit kyrkieh ia katei ka mat.
Ka jhad kaba mih na Italy ban leit sha Brazil bad kaba kit ia 2hajar tylli ki kali lem bad lai dorjon ki Porsches, kiba dei ki kali kiba remdor bha, ka la ngam ha ka duriaw bah  Atlantic, hajan jong ka Ri France, ha ka sngi hat majai.
Baroh 27ngut ki nongtrei ha katei ka jhad, la lah ban pyllait im daki shipai jong ka Bilat bad sa ki bor sorkar ka France, ki la pynkhuid noh mar mar ia ka jingtuid jong ka umphniang na ka daw jong katei ka jingngam jong ka jhad.
Katei ka jhad, ka iaid ha katei ka duriaw bah, ha ka 12tarik Lber 2019.
Ka kompeni  Porsche, ka pynthikna hynnin ka sngi, ba katei ka jhad ka kit saw jait ki kali jong katei ka kompeni kiba la tip ki  911 GT2 RS bad ka dor jong kawei ka kali, ka long $293,200 bad baroh ki kai jong ka Porsche, ki don 37 tylli antad, ong ka khubor.
Ki nongtrei jong katei ka jhad, ki la pyrshang tyngeh ban pynlip ia katei ka ding, kaba klang, hynrei kim shym lah shuh satia bad kumta la hap ban sei noh ia kitei ki nongtrei shabar jong ka jhad, ong ka khubor.
Guwahati: Ka Gauhati High Court, ka la pynmih hukum hynnin ka sngi ban khein beain ia baroh ki pakhang shnong, ki pakhang surok ha katei ka Jylla.
Ka hukum jong ka High Court, ba la khlieh da U Ujjal Bhuyan, uba dei u nongbishar, ka la pynmih ruh ia ki kyndon ban siew bai lutksan ia kitei ki jinglut, ha kaba pynlong ia kitei ki pakhang shnong, da kito ki seng bapher bad ki seng sain pyrthei ruh kumjuh.
Ka high court, ka la bthah ruh ia ki Superintendent of Police bapher, ba kin ujor pyrshah ia kito kiba khot ia kitei ki pakhang shnong, ki pakhang surok bad ki pakhang rel.
La bthah ruh ia ka tnat kam poh iing jong ka sorkar ba kan ujor sha ka kashari, ia kito kiba leh pyrshah bad pynkhein ia ka hukum jong ka kashari.
Stephan KhongwetTe kaei kane ka Nongbah kaba iaineh?U Paul u ong ha ka shithi sha ki Hebru (13) lynnong (14) ka dkhot u iathuh kumne:“Namar ngim don hangne ka Nongbah kaba ieineh, hynrei ngi ia wad ia kata ka ban sa wan"Ki lok bad ki parabangeit baroh ha ka Kitab Jingpynpaw 21 lynnong (2) ka dkhot u ioannis u iathuh shai u ong kumne: “Bad nga la iohi ia ka nongbah kaba khuid ka Jerusalem ba thymmai ba ka da wan hiar na u Blei na bneng ia kaba la khreh kum ka Nongleit kurim ia kaba la pynbna khnang ia u tnga jong ka"Kane kein lok ka Nongbah kaba iaineh kaba la wan hiar na u Blei na bneng.
Ha ka dkhot kaba saw (4) u Ioannis u ong biang “Te u Blei un niad noh ia ka jingjaw ummat baroh na ki khmat jong ki bad ka jingiap kan ym long shuh lymne ka jingsngewsih lymne ka jingiam lymne ka jingpang kan ym long shuh, kita kiei kiei kiba mynshuwa ki la leit noh.
Ha kane ka Nongbah ka jingrwai bad ka jingkmen bymjukut shuh kan long kin ioh ka jingsngewbha bad ka jingkmen, ka jingsngewsih ruh bad ka jingud kin phet noh kumba la iathuh ha u Isaiah 35:10.
Shuh shuh la iathuh ia ngi ia kane ka Nongbah ha ka dkhot kaba saw Jingpynpaw 21:4 ka lynti bah jong ka ban iaid ha ka, ka la long da ka ksiar ba nylla kum ka iit ba shai lyngba, bad kata ka nongbah kam donkam ia ka sngi lymne ia u bnai ban pynshai ha ka namar ka burom u Blei ka la pynshai ia ka bad ka jingshai jong ka long Uta u Khun Langbrot.
Jingpynpaw 21:23.
Te ka jingkylli mynta ka long ia ngi uei u ban ioh leit bsut shapoh kata ka nongbah ba iaineh?Jingpynpaw 22:14 ka iathuh tang kita kiba la sait ia la ki jainkup kin ioh ka hok ban wan sha Uta u dieng ka jingim bad kin ioh leit bsut da kita ki khyrdop sha kata ka nongbah.
Kum ki bangeit ne kita ki khun Khristan hato ngi la sngew thikna mo ba ngin ioh leit beit ban shong ha kata ka nongbah ba iaineh ynda haba ka jingim hangne ka la kut? Hato ngi la saitkhuid bad pynkhuid ne em ia lade na ka jingbit tngit jong kane ka pyrthei?Namar ngi iohi ha kane ka Kitab la thoh shai ba tang kita kiba la sait khuid ia la ki jainkup kin ioh ban rung hapoh jong kata ka nongbah.
U Ioannis u iathuh biang u ong Jingpynpaw 7:13 “Te uwei na kita ki Tymmenbasan u la kylli u da ong ha nga.
“Kine kiba la kup kita ki jain kup balieh hato ki long kiei bad nangno ki la wan? dkhot (14) ka ong, Te nga la iathuh ha U Ko Kynrad Me tip ma Me.
Te U la ong ha nga.
kine ki long kita kein kiba wan na kata ka jingjynjar bakhraw bad ki la sait ia kita ki jainkup jong ki bad ki la pynkhuid lieh ia ki ha ka snam jong uta u khun Langbrot.
Ki parabangeit baroh lada ngim pat sngew thikna ialade ka por ka la dei eh ba ngin pynthikna noh bad lada ngim pat pynkhuid ialade ka por ka la dawa ba ngin pynkhuid noh mynta mynta hi.
U Paul u ong sha ki Hebru 10:37 namar sa tang shibit eh Uta uba wan un wan bad un ym pyntud.
Ki lok bad ki parabangeit baroh kane ka long ka jingkhot bad ka jingkyntu na ka bynta jong ngi to wat pyneh ia la ki dohnud jong phi kumba ong ka shithi sha ki Hebru 3:15 katba ki dang ong mynta ka sngi lada phin iohsngew ia ka ktien jong u to wat pyneh ia ki dohnud jong phi kumba ha kata ka jingpynkhih bitar.
Sah katno kan long ka jingsuk ka jingkmen ia kita kiba la ioh mad bad ioh shong ha kata ka nongbah ka jong u Blei Jingpynpaw 7:16, ka ong kin ym thngan shuh lymne sliang shuh ymne ka sngi kan ym ioh shoh ha ki.
Lymne kano kano ka jingshit dkhot (17) ka ong, “Naba Uta u Khun Langbrot uba hapdeng kata ka khet un sharai ia ki, bad un ialam lynti ia ki sha ki pukri um ka jingim bad u Blei un niad noh ia ka jingjawummat baroh na ki khmat jong ki.
Ki paralok ki parajor hato phim sngew kwah mo ba ngin ioh ban ia leit lang shata ka nongbah kaba dap da ka jingsuk jingkmen kumba nga la dep iathuh hangta ka jingiam bad jinglyniar ym don shuh.
Ki jingpang bad jingshitom ym don shuh, ki jingsngewsih bad khuslai baroh la klet lut.
Hangta ym don shuh ka jingthngan jingsliang, ym don nongtuh ne lute ym don slap ne erlangthari ym don kam bylla ne kit nong ym don jingeh ne jingjynjar.
Ym don shipai ne pulit hangta, namar ym don lehnoh bad riewsniew, kano kano ka bymkhuid kano kano kaba tngit, kano kano kaba ijli, kano kano ka lamler kan ym ioh ban bsut ne rung hapoh jong kata ka ri, hynrei tang kita kein ia kiba la thoh ha kata ka Kitab ka jingim jong uta u Khun Langbrot Jingpynpaw 21:27.
Ki para mynsiem kiba kordor eh to ngin iit bad ngin pyrkhat ia la ka jong ka jingim ha kane ka pyrthei namar kane ka pyrthei ba ngi im kam dei kata ka nongbah kaba iaineh, hynrei kaba tang shipor bad tang shi khyllipmat.
Hangne ngi iohsngew ia ka jingud jingiam bad jinglynniar, ngi iohsngew ia ka jingpang bad jingshitom ngi iohsngew ia ki thma bad ki jingiaum snam ba ha rukom hangne ngi mad tang ki jingeh bad jingjynjar, ki jingduk jingkyrduh ngi thngan bad ngi sliang.
Kiei kiei baroh kiba ka khmat jong ngi ka iohi ki long ki bymneh bad ki bym iaineh.
U Jisu u la dep kren shai ha ka Gospel u Loukas 21:33 ka ong “Ka bneng bad ka khyndew kin duh noh, hynrei ki ktien jong Nga kin ym duh noh".
Kumta, kine kiei kiei baroh kin duh noh bad kin um noh bad yn thang noh kumta la thoh ha ka shithi u Petros (2) 3:10.
Shuh shuh Kitab Jingpynpaw 21:5 ka ong, “Te Uta uba shong halor ka khet U la ong ha khmih nga thaw thymmai ia kiei kiei baroh bad u ong to thoh naba kine ki ktien ki long kiba iaineh bad ba shisha".
Kum ka jingpynkut ia ki khubor nga kwah ban pyni shuh shuh ia kane kawei ka dkhot kaba pynshisha ia ngi na ka shithi u Paul sha ki Philipi 3:20 ka ong, “Namar kata ka jinglong trai shnong jong ngi ka long ha bneng nangta ruh ngi ia ap khmih lynti ia u Nongpynim u Jisu Khrist uba u Trai.
Na ka bynta ka burom u Blei Amen.
Bah Monarch ShabongHap ai burom ia ka dorbar jong ka Shnong Lumshnong, ba ka pyni ha ka sien nyngkong ia ka bor lane ka iktiar jong ka Dorbar Shnong bad kane ka rai jong ka dorbar Shnong, ka donkam khlem pynslem ia ka jing ai khublei na ka Synjuk ki khlieh nongsynshar shnong lane na ka seng ki nong synshar Hima bad kumjuh na ka bor jong ka Jaintia bad Khasi District Council.
Ha kine ki sngi, ngim pat ju lap ba ka bor jong ka dorbar Shnong, kan khlain bor haduh katne, hynrei la ju lap ba ki Rangbah Shnong, ki la khylliap lypa kum ka slawang ha ka bor jong ki pulit rit, ki ophisar rit, khlem da iakren ia ka bor jong u khlieh jong ka District.
Ka wan hangne kein, ka jing iakren ia kaei kaba la ujor sha ki thain Ri Bhoi, ba haba jot ki khlaw ki btap, ki parmaw par dieng, ba ka jingshah peit khmat ka dei ha ki nongsynshar shnong, ki nong synshar hima bad ka jingjia ha Lumshnong, ka dei ka nuksa kaba bha tam ba ngin shim.
Ka rai jong ka dorbar shnong Lumshnong ban khang ia ka bor jong ka Star Cement, ba kan tih mawshun, khlem pep, ka la dei ka rai kaba dakaid shibun eh, lehse, la kumba khang U Syiem Tirot Sing hyndai ia ka jingthombor U David Scott.
Lyngba katei ka rai, ngi iohi, ba ka shnong kaba ia tylli, ka lah ban jynrat ia ki buit poh jong ki briew kiba nabar, lada dei ka sorkar ne ki kompeni lane ki bar Jylla bad katei kan dei ka nuksa, kaba khraw shibun eh ba ia kiwei pat ki ishu, lada ki mynder ri, ki dukan bar Jylla bad kiwei kiwei, ba yn lah ban khynra, da ka jing ia tylli jong ka bor Shnong.
Ha kaba iadei bad ka kompeni mawshun ha Lumshnong, ngi iohi ba ka jing bakla, ka long ba la ailad ia ki kompeni ki bym hun shuh ban shna pisa bad ban pynjot ia ka mariang, lyngba ka jingkwah lum spah ba hakdak jongki bad ka sorkar Jylla, ka la dei ban nym ailad ba kaba kum katei ka jingthmu kan iaid shakhmat bad ka dei ban sngewthuh ba ka kompeni mawshun, ka wan hadien duh, ha kaba iadei bad ka koit ka khiah, ka bha ka miat jong u paidlang ka Lumshnong bad ka nuksa jong ka 19tarik, ka dei ban long ka jinghikai ba ka sorkar Jylla, kan phikir shwa ia la ki jong ki briew ban ia kiwei pat.
Shillong: U Dr Jemino Mawthoh kyrtong MP, ba la pynieng da ka seng UDP bad da ka jingkyrshan lang jong kiwei ki seng riewlum, kiba ia don lang ha ka sorkar Meghalaya Democratic Alliance (MDA) un thep kyrteng mynta ka sngi ha Shillong na ka bynta ka 1-Shillong Parliamentary Constituency.
Haba kren ha u SP News Agency na ka liang jong u Dr Mawthoh u la iathuh un thep kyrteng la shai ka sngi ha ka por ar baje noh noh phai sngi, ha kaba ki nongialam jong ka party naduh ki myntri ki MLA bad ki nongkyrshan jong ka party kin ia don lang la shai ka sngi.
U Dr Mawthoh, u dei u kyrtong jong ka party UDP, ka seng kaba ia don lang ha kane ka sorkar MDA kaba la ialam da ka party NPP, kum ka jingkyrshan ia ka party UDP na ka liang jong ka NPP kam shym la pynieng kyrtong na ka Shillong Parliamentary Constituency.
Kum ka jingburom mar kylliang ka party UDP, ka la shim ia ka rai ban nym pynieng kyrtong na ka 2-Tura Parliamentary Constituency bad ka UDP kan kyrshan ia ka samla Agatha Sangma ka kyrtong jong ka party NPP ka ban ia khun ia kane ka MP ilekshon na Tura.
(SP News Agency).
Shillong:Ki shipai Bangladesh (BGV), ki la byrngem ban siat naphang ia ki nongtrei lynti iaid kjat jong ka shnong Umsyiem, namar ba ki tei ia ka lynti iaid kjat, kaba hiar na katei ka shnong sha ka Wah Umngot, ong ka khubor bad katei ka dei ha ka Sngi Thohdieng ba ladep.
U Bah Phrenly Kongwang Sordar jong ka Raid Mukertilla, u iathuh ba ha ka por ba ki nongtrei 100 sngi, ki dang trei ia katei ka lynti iaid kjat ban hiar sha Wah Umngot, ki shipai Bangladesh, ki la wan ban khanglad bad ha ka Sngi Saitjain ba ladep, U Sordar, ula iakren bad ki BSF kiba don ha katei ka jaka bad haba ula pynshai ba katei ka dei ka lynti kaba la don da ki spah snem mynshwa bad ki BSF ruh ki la ai jingbit ia ki nongshong shnong ka Umsyiem, ba kin trei beit shakhmat bad ba kin nym salia satia.
“Ki BGV, ki ong ba lada trei kin pynjot bad ki ong ban siat ia ki nongtrei, hynrei ki BSF ki la phah ban trei beit bad kumta mynta ka jingtrei ka la iaid beit" ong shuh U Sordar ha ka jingiakren bad u nongthoh khubor.
Ha kajuh ka por, U Bah Phrenly, u kren diaw shibun eh ia ka sorkar Jylla lem bad ia U MLA ruh, ba kim shym la shim khia satia, na ka bynta ban peit ia ka jingeh jong ka thain khappud, ha kaba iadei ia u pud u sam hapdeng ka India bad ka Bangladesh, katba ki nongsynshar jong ka thain, ha ka lama jong ka CCIB, ki ia bunkam shi katdei na ka bynta ban iakhih ia la ki jong ki jaka puta.
U Rahul Gandhi, President jong ka seng Congess, myn hynnin ka sngi, ula kren shai ba un nym ailad satia ba ka ain Citizenship (Amendment) Bill kan trei kam, wat lada kan jia kumno kumno ruh.
U Rahul, ula ong ba ka Citizenship Bill kaba la leit rah da ka sorkar India, ka dei ka jinghiar thma ia ka roi ka par ojng ka thain shatei lam mihngi.
“Ngin nym shah ban pynurlong ia kane ka bill, ai kan jia katba ka jia" ong U Gandhi.
U Rahul, ula sdang ia ka jing kanbas elekson mynta ka sngi ha Arunachal Pradesh, Manipur bad ha Tripura ruh kumjuh, ha kaba ula kren ha ka jingialang bah ha Itangar.
Haba kren ha katei ka jingialang paidbah, U Gandhi, ula ong ba ka seng jongu, kan nym ailad ban pynduh jait ia ka jinglong jingim jong ki trai shnong ha ka Jylla bad u ong ruh ba ka Congress, kan ai ia ka Arunachal Pradesh, ha ka kyrdan kum ka Jylla ba kyrpang, lada jia ba kan wan ha ka jingsynshar ha Delhi.
U Rahul, u ong shuh shuh “Ka sorkar Congress, ka ju ai ia ki Jylla ka thain shatei lam mihngi ha ka kyrdan kaba kyrpang bad ka don ruh ka jaka kaba kyrpang ha ka dohnud jongngi.
Mynta u paidlang ka Arunachal, um lah shuh ban rai dalade, namar ba baroh ki rai ki wan na Delhi" bad U Rahul, ula ong ba ka sorkar Congress, kan sa pynrung biang ia ka thain shatei lam mihngi ha ka kyrdan kaba kyrpang bad kan pynim biang ruh ia ka North East Industrial Policy.
Shillong:Ki nongshong shnong jong ka Lumshnong, ki la khang hi sbak mynta ka sngi, na ka bynta ban pynlong ia ka jingialang paidbah ban ailad ia ka Star Cement, ba kan nang pynheh ia ka jingtih mawshun jongka, da kaba kan pynbun na ka 9lak ton ha ka shisnem sha ka 25lak ton ha ka shisnem.
Ki paidbah nongshong shnong lem bad ki khynnah skul, kiba don kumba 700ngut, ki la ia mih paidbah bad kim shym la ailad satia ban pyniaid shakhmat ia katei ka jingialang, kaba la pynbeit da ka Meghalaya Pollution Controll Board bad U Deputy Commissioner, ka East Jaintia Hills District.
Haba iakren bad U Ma Monlang Ladong Rangbah Shnong jong ka Lumshnong, ula ong “Ngi pyrshah, namar ba kim ioh ia ka jing mynjur" bad ula ong biang “Ka painkhana ban shna ruh, hap ioh jingmynjur na ka shnong, kumta katno tam, na bynta ban tih mawshun" ula ong biang.
La iathuh shuh shuh ba hynnin ka sngi, ki bor shnong jong ka Lumshnong, ki la pynlong da ka dorbar kaba kyrkieh ban ioh ia ka jingmynjur jong u paidbah, na ka bynta ban khanglad ia katei ka jingthmu jong katei ka kompeni Star Cement.
U Rangbah Shnong, ula iathuh biang ba kham mynshwa ha U Nohprah 2018, ki la thoh sha U Deputy Commissioner, ha kaba ki dawa ba dei ban pynsangeh shwa ia katei ka jingthmu ban nang pynheh ia ka jingtih mawshun ka Star Cement, hynrei hadien ki la pynlong ia ka jing pynbna, na ka bynta ban pynlong ha ka 19tarik Lber 2019 bad mar ia mih katei ka jing pynbna, ki la leit ban ujor biang sha ka tnat Pollution bad sha U Deputy Commissioner bad nangta la iathuh biang U Ma Mon “Ha ka 14tarik u phone U DC, ba ka kam kan iaid beit, u ong ba hukum U CM".
Nangta U Ma Mon, u la ong ia U DC, ba un ai da ka jingthoh, hynrei ka jubab kaba u ioh ka long “Ym don jingthoh, hynrei u shu phone U CM".
Kam kut tang katta, hynrei myn hynnin ka sngi ruh U Deputy Commissioner, ka East Jaintia Hills, ula pynmih da ka jingthoh, ba ka jingialang kan iaid beit bad ka dei halor katei ka phang, ba ki sa pynlong ia ka dorbar kaba kyrkieh ban shim ia ka rai ban pyrshah ia katei ka jingthmu.
La iathuh da U Rangbah Shnong, ba ka Star Cement, ka la don ha Lumshnong mynta la 15,16 snem bad la iathuh ba mynta ki iing briew, ki la kylla rong lut, ha kaba lada ym don ka jinghap slap ban pynkhuid, ki tnum iing ki la sop da ka rong dewbilat suda bad lait nangta U Rangbah Shnong, u iathuh ba ka um dih te kam don jingktah, namar ba ka um, ka wan na ka tyllong kaba na jrong, katba ka kompeni dewbilat, ka don sharum jong ka shnong, ha ka jingjngai kaba 3 kilometre antad.
Tangba, ula iathuh shuh shuh, ba lada ailad ba kin nang tih mawshun kham bun, hangta, kan sa don ka jingktah ia ka umbam umdih bad ka shong ka sah, namar ba kin hap ban shim jaka kham bun bad ban pom ia shibun u mawshun, uba don harud jong katei ka Shnong.
Baroh ki RS ha Ri Khasi Jaiñtia ki bat ia la ka iktiar ha kti kadiang.
Dei tang une phylla soi, u RS ka Lumshnong uba bat ia la ka iktiar ha kti kamon.
Khublei shibun Bah Monlang.
Ai ba baroh ki RS kin bud nuksa na phi.
Khang noh shisyndon iakine ki karkhana jong ki poiwir te kumta phin suk junom,namar ba lada kane kadng iaidon phin ym ioh jingsuk shirta.
Khang noh syndon  ym i  myntoi bakan don hapoh kabri u 7,trep,ka shu wan kamai spah hangne ka shu kjit iaki umngap umthiang kiba U Blei Training kynrad u ai.
Khublei shibun eh ïa phi ma Monlang ba phi don shisha ka jingkitkhlieh na bynta kaiap ka im jong u paitba wat ailad iakane ka jingthoh badsniew jong ka company str cmnt ioh phin babe sah hadien.
pt mnta wt ka sorkar ka aibor iaki company,kane kalong ka jingma ia ngiKhang noh shisyndon iakine ki karkhana jong ki poiwir te kumta phin suk junom,namar ba lada kane kadng iaidon phin ym ioh jingsuk shirta.
Khang noh syndon  ym i  myntoi bakan don hapoh kabri u 7,trep,ka shu wan kamai spah hangne ka shu kjit iaki umngap umthiang kiba U Blei Trai kynrad u ai.
Khublei shibun eh ïa phi ma Monlang ba phi don shisha ka jingkitkhlieh na bynta kaiap ka im jong u paitbah wat ailad iakane ka jingthoh basniew jong ka company str cmnt ioh phin babe sah hadien.
pt mnta wt ka sorkar ka aibor iaki company,kane kalong ka jingma ia ngi kum kajaitbynriewBaroh ki RS ha Ri Khasi Jaiñtia ki bat ia la ka iktiar ha ka kti kadiang.
Dei tang U RS Lumshnong.
Nongstoiñ: Ka jingiaseng Assembly ka Balang u Blei u ba im Khasi Jaintia (Meghalaya & Manipur) kan long ha ka Balang Mawlangsu West Khasi Hills District ka ban sdang naduh ka janmiet jong ka 21 tarik mynta u bnai ha ka por 6:30 PM haduh ka sngi u Trai ka 24 tarik.
Katkum ka kyrwoh na u bah H.S Marwein, la ong ba ki nongkren ha katei ka jingiaseng nalor ki Evangelist bad Pastor jong ka Balang ha Ri lum Khasi bad Manipur yn wan ruh ka Mrs Romila Young bad kiwei de na Kalimpong Darjeeling.
Ka Mawlangsu ka don kumba 12 KM ei ei na ka surok NH 44 E Shillong -Nongstoiñ bad ka lad ban poi sha katei ka Balang ka long na ka shnong Umlieh (surok PWD Tyllang – Nongriat) bad ka surok ka long kaba bha lah ban poi kali haduh ka jaka long jingiaseng.
Kumta la khot sngewbha ia ki paralok Khristan bad ki bym pat long Khristan ban kin ia wan sha katei ka jingiaseng ban ioh mad ia ki jingkyrkhu ba kynja mynsiem bad kan don ruh ka jingduwai kyrpang na ka bynta kiba pang ba shitom.
U Bah THS Boney, uba dei u kandidet jong ka seng Khun Hynniewtrep National Awakening Movement (KHNAM), ula leit thep kyrteng ialade mynta ka sngi, na ka bynta ba un ia khun kum u kandidet MP na ka Shillong Lok Sabbha Constituency.
U bah THS Bonney, u dei u ophisar ba la shongthait na ka  Indian Forest Service (IFS) bad u dei uba la pyndep ha ka snem 1985, ha kaba ula iehnoh ia ka kam jongu ha u snem 2005 bad ula iakhun elekshon ruh ha u snem 2008.
Hadien ba ula dep thep kyrteng, U Bah Bonney, u ong ba u kwah ban iakhun ia kane ka elekshon, hadien ba ula iohi ia ka jingeh kaba ki paidbah sha nongkyndong ki ia kynduh bad u ther tyngeh ia ka sorkar Jylla, namar ka jingsahdien ka Jylla ha kiba bun bah ki liang.
U Bah Bonney, u ong ba na ki 2000 tylli ki shnong ha ka Jylla, ula leit poi ha ki 600 tylli bad u iathuh ba ka jinglong ka pule puthi ha kitei ki shnong, ka hiar haduh katta katta bad ula ong ba lada ka pule puthi kam kylla noh, kumta ka don ka jingeh kaba khraw ia ka lashai ki samla pule.
“Khyndai phew percent na ki mar kiba don ha kane ka iew, ki dei ki mar China suda, kumta da kaei ngin die, lada ka dei iangi ba ngin sangeh noh ban die ia ki tiar na China" ong uwei u nongdie dukan ha  Sadar Bazar, kaba ha New Delhi.
Na ka liang ka  Confederation of All India Traders (CAIT), ka la rai ban thang lut noh ia ki tiar kiba wan na China bad ban sangeh ruh kaba die ia kitei ki tiar ha 1,500 tylli ki jaka kiba don ha India, hynrei ki nongdie ha Delhi, ki iai bteng ban die ia kitei ki tiar kiba ki la thied bad kiba wan na China.
“Ngi die ia ki tiar kiba na China bad ki dei ki tiar kiba la don naduh mynshwa bad lada ka India, ka thied ia ki mar na China, ngim don lad, ngi hap ban die ia ki, namar ki don bun kiba kwah" ong U Vikas, uba die dukan ha katei ka iew ha Delhi.
Ki la don ki nongkhaii kiba la thang ia ki tiar kiba la shna ha China, ban pyrshah ia ka jing bym mynjur ka China ban kyrshan ia ka jingdawa ka India, ban pynhap ia U Masood Azhar, u khlieh duh ka  Jaish-e-Mohammed, kum u lehnoh ba satar tam ka pyrthei.
Ka Confederation of Indian Traders(CAIT), ha ka Sngi Hat Majai, ka la thang ia kiba bun ki tiar kiba wan na China bad katei ka seng, ka dawa ba ka sorkar India, kan pynkiew ia ka khajna ia ki mar kiba wan na China, kaba dei ban long hapdeng ka 300 haduh 500 percent.
La iathuh ba ha u snem ba ladep, ki mar kiba shongdor haduh 53878.06 million dollar la shalan sha India na China.
U nongtrei jong kawei ka dukan suhjain, ha Manyavar Mohey, kaba ha Guwahati, ula shah ujor ha kawei ka briew kaba leit phah suh jain, namar ba ula tare ruma ia ka met jongka, ha katei ka jaka suh jain.
La iathuh ba katei ka briew, ka don lang bad u lok jongka, ha ka por ba ka leit phah suh jain bad halor katei ka jingleh jrong kti jong utei u nong suhjain, la ujor sha ka  National Commission for Women (NCW).
La iathuh ba kitei ki arngut shi tnga, ki la leit phah suh jait ia ka tnga ha ka dukan ha  Manyavar, ha ka surok bah Shillong Guwahati, hynnin ka janmiet Sngi U Blei bad la pynieng ia katei ka briew ha kawei ka jaka, ha kaba la thew la woh ia ka met ka phad jongka bad utei u nongthew, u da shim kabu ban syllud ia ka met jongka, na ki bynta kiba um dei satia ban ktah, la ong U  Shiharan Choudhury, uba ujor ia utei u nongsuh jain.
Na ka liang ki bor pyniaid jong katei ka dukan ha  Manyavar, ki la iathuh ba kin dang peit bniah ia katei ka jingjia lyngba ka CCTV Camera bad lada ki lap shisha ba utei u nongsuh jain, u tare tam ia ki shympriah kti jongu, kumta kin sa leh da kaba tyngeh ia u, ong U  Amitabh Hazarika, uba dei peit ia katei ka dukan.
Shillong: Ka jing ia lum paidbah jong ki nongshong shnong ka Lumshnong ha ryngkat ka jing ia trei lang ki Sengbhalang, ka la pyn pulom ia ka jing ialang paidbah ha katei ka shnong mynta ka sngi, kaba thmu ban ai jingbit na ka bynta ba  ka kompeni Star Cement, kan tih mawshun na ka 9lak ton sha ka 25lak ton ha ka shisnem.
Na ka liang jong ka dorbar Lumshnong, ka la khang lynti ia ki briew sorkar, ba kin rung sha u pud u sam jong ka shnong ha ryngkat ki khynnah skul ruh kumjuh, kum ka dak ban pynpaw ia ka jingsngew pyrshah jur halor kane ka jingthmu jong ka sorkar Jylla, lyngba ka tnat jong ka Meghalaya Pollution Controll Board lem bad ki bor pyniaid jong ka East Jaintia Hills District, ban pyniaid shakhmat ia katei ka jingialang paidbah mynta ka sngi, khlem da ioh ia ka jing mynjur jong ka dorbar Shnong.
Shillong:Ka Executive Committee jong ka Synjuk Ki Rangbah Kur kaba la long ha ka 16tarik Lber 2019 ka la jied bad mynjur ia ki dkhot ba shipor  jong ki District Committee ha baroh hynnriew tylli ki district ka Bri-U Hynniewtrep khnang ban pyniaid shaphrang ia ka jingtreikam.
Ka Executive Committee jong ka Synjuk ka kyntu ruh ia ki Kur baroh ki bym pat thaw ne seng la ki Seng Kur ba kin seng noh khnang ba kan long ka jingiada ia la ka kur ka jait bad ka ri bad jaidbynriew.
Ka Executive Committee kan sa leit ban iakynduh ia ki nongsynshar ka jylla bad district council ban ai noh ia ka ka jingmynjur ia ka Clan Administration Bill 2018.
Ka Executive Committee jong ka Synjuk ka pynpaw ruh ia ka jingsngewkhia kaba jur ia ka jingjyllei jong ka jingdihbuaid drok bad khaii drok ha kane nongbah Shillong khamtam bun na ki khun samla ki la ngop ha ka ne ka kam sniew.
Ha kaba iadei bad kane ka Synjuk kan sa shim ki lynti kumno ban ialeh pyrshah ia ka ne ka jinghiarthma ba jar jar pyrshah ia ka jaidbynriew.
Kumta ka Synjuk ka khot bad iawer ia baroh kiba don jingkitkhieh ban iasnoh kti lang ha ka ne ka kam.
Ka Executive Committee ka la rai ruh ba ki nongkitkam ba ha khmat jong ka Synjuk kim dei ban ialap elekshon ha kane ka elekshon MP kaban sa long namar ka Synjuk ka dei ka non-political body.
Hynrei ki dkhot jong ka ki long laitluid khlem ka jingshahteh, tangba ym dei ban pyndonkam ia ka kyrteng ka Synjuk Ki Rangbah Kur.
Ha shwa ka elekshon, U Narendra Modi, ula kylla kyrteng noh ialade bad kata ka long, ba u shim ia ka kyrteng sdang jongu, da U Chowkidar bad nangta u sa pynbud ia ka kyrteng Narendra Modi bad kumta ha kine ki por elekshon, ngi hap ban khot ia utei u nongialam jong ka seng BJP lane u myntri rangbah duh, “Chowkidar Narendra Modi".
Ym tang U Narendra Modi, hynrei shibun kiwei pat ki synran kiba hajan jongu, ki la kylla kyrteng lem ialade, da kaba sdang hi da katei kajuh ka mat kaba ong “Chowkidar" bad mynta ka paw shai, ba ki nongialam jong ka seng BJP lem bad ki nongtrei jongka baroh, ki la kylla long noh mynta ki chowkidar.
Hynrei ngim tip pat, la katei ka jingmut chowkidar, ka thew kumno bad la katei ka jingmut, ka iahap ne em hapdeng jong u chowkidar Modi lem bad kiwei pat kiba don ha ka seng BJP bad ngim tip ruh la ka kyntien showkidar, ka thew ban pynbiej briew ha shwa ka elekshon lane showkidar ka mut ban pahara bha na bynta ka jingjop ka seng BJP ha kane ka elekshon MP bad lada ka long kumta, ka pyni kein ba ka jingmut chowkidar kam dei ban pahara ia ka bha ka miat jong u paidbah, hynrei ka dei tang ka jingmut politiks, kaba shibnai ar bnai.
Ngim tip shuh, la katei ka kyntien “showkidar" ka don jingmut ne em ban pynbieit ia u paidlang nongthep vote jong ka India bad lada jia ba ka lah ban leh kumta, ngin sa iohi nangne shakhmat ba kin bun ki riew sain pyrthei ki ban pynkylla kyrteng ialade ha ki elekshon ki ban sa wan bad ki lah ban nym pyndonkam shuh ia ki kyrteng kmie kyrteng kpa jongki.
Kam dei tang katta, hynrei ha kajuh ka por, ka don sa kawei pat ka mat bad kata ka long, la kine ki kyrteng sin, ki iahap ne em bad ki kyndon elekshon jong ka Ri, namar ba lada ka kyntien showkidar, ka long ban pyndonkam, kumta lashai kin don kiwei pat ki kyntien, kiba lah ban pyndonkam kum ka kyntien “hindu" ka kyntien “kristan" ka kyntien “ram" bad bun jait ki kyntien kiba lah ban pynrung, na ka bynta ka jingbang elekshon.
Kan bha shibun ban ia husiar ia kine ki kyrteng sin, namar ba ioh lehse, ki wan rah pynban ia ki jingmut ki bym bha bad kiba pynjot noh wat ia ka jingthmu jong ka elekshon hi ruh.
[rm shabong].
AIS SujaHadien ka jingkylla jong u Paul ha ka lynti sha Damascus (Syria) mynba la tip ia u kum u Saul ka Tarsus, u la kylla long uwei na ki nongialap uba triem da ka bor u Mynsiem Bakhuid, u la pynkylla bamut shibun ki mynsiem (Souls) bakordor, ki kam Apostol 9:17.
U Apostol Paul ia uba la ju tip kum u Saul uba la ju pynjot ha Jerusalem, u la ialap ba u Khrist u long u Khun u Blei ha ka nongbah Damascus, bad u da ialap shlur ha ka kyrteng u Jisu hapdeng ki Jiw bad ki Greek bad u da phla ba uta u Jisu u dei u khun u Blei.
Ki kam Apostol 9:20-31.
Kumta u Paul (Saul) uba la long uwei napdeng ki Apostol uba la shem da lade ia ka jingieit u Blei u la sneng kyntu ia kiwei pat ki para Apostol.
Kumta u Apostol Paul u la buh ka jingsneng jingkyntu ia u Timothy da kaba ong- “To men ialap ia kata ka ktien u Blei, to iai minot haba dei por bad ha bym dei por de: to pynkynduh, to sneng, to kyntu da kaba shah slem bad ka jinghikai" 2 Timothy 4:2.
U Apostol Paul u kyntu ia u Timothy da kine ki kyntien, namar ba u Paul u iohi ba ki la wan ki por kiba eh kiba sniew.
U ong- “Namar ka por kan jia haba ki briew kin ym shah shkor ia ka jinghikai bajanai na ka ktien u Blei, haba ki don ki shkor badait (kyllud), kin ia kynton halade ia ki nonghikai katkum ki jingkwah brai jong ki hi, kin pynphai ia ki shkor jong ki na ki jingshisha, kin phai khmat sha ki puriskam" 2 Timothy 4:3-4.
Ia kane ka shithi kaba Ar sha u Timothy u Paul u la thoh da lade ha ki snem 64 – 66 A.D bad ka long ka shithi kaba khatduh ia kaba u Paul u la thoh mynba u don hapoh phatok (prison) ba la pynshitom bein ia u na ka bynta u Khrist.
Kumta u la pynshlur bad ai bor ia u Timothy ban ym kynriah na kane ka jingngeit, hynrei ban ialap ban hikai ia ka ktien u Blei ha ki por baroh, la ka long ha ki jingiaseng lane ha lynti ne surok ne ha iew ha hat bad hapdeng ki briew baroh, da kaba sneng bad pynkynduh bad kyntu ia ki briew baroh da ka jingieit bad jingshah slem namar ki wan ki por kiba eh ha ka longbriew manbriew kumba ka jia ha kine ki sngi jong ngi kiba mynta, ka juk kwah brai bad pynlut por ha ki kam thala bad puriskam kai ban ia kaba phai sha u Blei bad sha ka ktien jong u.
U Paul u kdew ia ki por ki sngi kiba sniew kumba u la thoh sha ki Nong Ephesos da kaba ong – “Ha kaba wai noh to long kiba khlain ha u Trai …….
To shim ka jingiada khlieh ka jingpynim bad waitlam u Mynsiem, kaba long ka ktien u Blei kein, duwai ha la ka sngi bad da ka jingkyrpad ha u Mynsiem, u Paul u ong- bad na ka bynta jong nga ruh ba yn ioh ai ha nga ka ktien haba nga ang la ka shyntur ia ka ban pyntip da ka jingshlur ia ka JINGMAIAN KA GOSPEL" Ephesos 6:10-19.
Kumjuh ruh u Paul u pynkynmaw ia u Timothy kumno ban iaid ban im ha ki sngi kiba khatduh ki sngi kiba shitom ban iakren ban pynsngewthuh namar kam don shuh ka jingsngewnguh namar ki briew ki long kiba ieit tang ialade kiba ieit sbai kum u Judas, kiba kren sarong, leh khraw, kren sniew bad bym kohnguh ia ki kmie ki kpa, kiba khlem ia mab bym suidniew ki bym ieit ia kaba bha" 2 Timothy 3:1-3.
Ki sngi jong u Apostol Paul bad u Timothy ki long kum kine ki sngi jong ngi mynta bad kane kajuh ka jinglong ka trei ha ki briew baroh bad kham palat ia kaba mynshuwa.
Kumta kumba u Paul u kyntu ia u Timothy, ba kane kajuh ka ktien u Blei ka kren ha ngi mynta, ka kren ruh ia ki briew ki jong u Blei bad ha kita kiba ngeit baroh ban ialap ia kata ka ktien da kaba minot ha kaba dei por bad bym dei por ruh kumjuh, namar kane ka long ka jingkwah ka jong u Blei ba u briew un leh.
Ha kaei kaba u Timothy u long, bad ha kaei kaba ngi long, kane kajuh ka ktien ka dang kren mynta kumba la kren ha u Timothy da kaba ong- “To leh ia ka kam u nongiathuh khana, to pyndep ia kata ka kam jong me" 2 Timothy 4:5.
U Apostol Paul u pynkynmaw bad iathuh ha u Timothy da kaba ong “Kata ka por ka jingleit noh jong nga ka la jan" 2 Timothy 4:6.
Ka mut ba u Paul u la jan ban leit noh na kane ka pyrthei kumta u ieh shadien ha u samla Timothy ban bteng ia ka kam u Blei.
Bad kane ka jingong ka kren ruh ia ki samla kane ka pateng ba mynta ban bud ia ki dienjat u Apostol Paul bad jong u Timothy ban ialap ia ka ktien u Blei haba dei por bad ha bym dei por, namar ka long ka BOR jong u Blei.
Ka por ia u Apostol Paul kan kut noh kum u shakri u Blei namar ka rta ka la noh kumta u ong- “Nga la ialeh ia kata ka jingialeh ba bha, nga la pyndep ia la ka jingphet thong, nga la ri ia ka jingngeit" 2 Timothy 4:7.
Kumta uwei pa uwei ia uba u Blei u la pynim ia ka mynsiem jong u, u dei ban ialap ha kiwei pat ia kata ka jingpynim ei kaba da ka snam u Jisu Khrist, haba dei por bad bym dei por, namar, ong u Apostol Paul “Ym tang ha nga hi, hynrei ha kita baroh kiba ieit ia kata ka jingmihpaw jong u" 2 Timothy 4:8.
Kaba mut ym tang ha kita ki synran bad ki Apostol jong kata ka por, hynrei ha ngi ruh mynta kiba ngeit ba u Jisu u la iap bad ba u la mihpat na kiba iap.
Loukas 24:6.
Kumta uwei pa uwei uba la ioh jingmabei da ka snam u Khrist, uba la kha pat, um dei ban lehrain ia ka Gospel u Khrist, namar ka long KA BOR.Nong Rom 1:16.
“To men ialap ia kata ka ktien, to iai minot HABA DEI POR ne HA B YM DEI POR RUH.To pynkynduh, to sneng, to kyntu, bad to hikai" 2 Timothy 4:2.
“Namar u Jisu Khrist u Trai – un sa bishar ia kiba im bad ba iap ha kata ka jingmihpaw jong u ha suin bneng bad ba un seng ia ka Hima jong u, hangne ha pyrthei" 2 Timothy 4:1.
U nongrep na Agra, uba la dap ram haduh niuh mat, ula pynphai noh ia ka pisa kaba ula ioh T.2,000, kaba ula ioh na ka skhim  Pradhan Mantri Kisan Samman Nidhi scheme bad ula pynphai ia katei ka pisa, sha u myntri rangbah ka   Uttar Pradesh, U Yogi Adityanath.
Utei u nongrep uba rep phan, ula pan ruh na u myntri rangbah ia ka euthanasia lane ka kynja dawai ka ban pyniap noh ia u.
U Pradeep Sharma, uba 39 snem ka rta, u iathuh ba ula pynphai noh ia katei ka pisa kaba T.2,000 bad ula ong ruh ba lada u myntri rangbah, um lah ban iarap ba un rep kham bha, u dei ban ai jingmynjur ba un pyniap noh ialade bad utei u nongrep, u iathuh ba u don ha ka ram kaba T.35lak kaba u dei ban siew.
U Pradeep Sharma, u iathuh ba u sah ha ka iing kaba u shu shim wai lem bad la ki jong ki khun ki tnga bad u iathuh ba ka long kaba da eh than, ba un pynbiang ia ki jingdonkam jong ka iing jongu ha kine ki sngi.
“Ha U Nohprah ba ladep, nga la leit sha Delhi bad nga la ia kynduh ia U Radha Mohan Singh, hynrei nga wan phai da ki kti kiba thylli" ula ong.
La ioh jingtip ba ki nongshong shnong jong ka Lumshnong lem bad ka Elaka Narpuh, ki la ia mih paidbah mynta ka step ban pyrshah halor ka jingthmu jong ka Meghalaya Pollution Controll Board (MPCB), ban pynlong ia ka jing ia lang paidbah ban ai bor ia ka Star Cement, ba kan lah ban tih mawshun shuh shuh na ka 9lak ton sha ka 25lak ton ha ka shisnem.
Ki nongshong shnong ki pynlong ia ka jing ia lum briew bad ki ia pynher lama iong, kum ka dak jong ka jingsngew pyrshah halor katei ka jingthmu jong ka tnat Pollution Board lem bad U Deputy Commissioner, ka East Jaintia Hills, ban pynlong ia katei ka jing ialang paidbah mynta ka sngi ha Lumshnong.
Shillong:Ha ka 15tarik Lber 2019, ka All Billy Correlative Development Mawryngkneng ka la ioh ban pyndep bad pynhap pyrda noh ia ka computer training kaba la sdang naduh u Nohprah  2018 ia kaba la bei pisa na ka Nehru Yuva Kendra Sangathan Shillong Ministry of Sports&Youth Affairs Govt of India.
Ia kane ka jing hikai, la ioh ban leh lyngba ka Education in Basic Vocation and Soft Skills programme bad bun ki samla ki ioh ban ia shim bynta ha kane ka jingshah hikai, kaba ym donkam jngsiew ei ei bad ka la long ruh ka jingmyntoi bad ka jingkyrkhu ia ki samla ka shnong bad ka thain hi baroh kawei.
Ha kane ka sngi la ioh ban sam ruh ia ki syrnot, sha ki nongshim bynta, ha kaba  la donlang u NYV jong ka NYK, uba dei ha Mawryngkneng Block bad kumjuh U bah Ronald Kharumnuid u ba long ruh kum u kongsan ha ka ne ka sngi.
U samla Fernando Lawai kum u Volunter ka NYK u la ong ba kum ki samla bad ki khynnah skul ki dei shim ia ka lad ka kabu haba ngi kum kine ki jait jingai jinghikai ki don ha la shnong namar bun ki jingeh lada kwah ruh lada hap ban leit jngai na la ing u la ong ruh ba kum ki samla kim dei pat ban nang tang ban leh ka, hynrei ban trei bad pyndonkam ia ka dei ban leh u la ong haba ai jingkren.
Ha kane ka jingialang la ioh ruh ka jingkren na u Secretary jong ka ABCD u samla Hababiang kharsohmat bad kumjuh na u Senior Adviser u samla Badap Kharsohmat.
U bah Ronald Kharumnuid haba ai jingkren kum u kongsan ha kane ka sngi u la ong ba ha kine ki sngi bad ki juk kiba mynta ngi donkam ban nang ia ka computer, namar ba ha man la ki kam ba ngi trei donkam da ka computer.
Kumjuh ruh u la ong ba ngi dei ban shim khia bad bad shim bynta shitrhem haba don kum kine ki jinghikai bad ula ong ruh ki don bok ruh ba don kum kine ki samla ki ba kloi ban kit bad trei na ka bynta ka jingbha jong ki samla namar ban trei ia kine ki jait kam kam dei kaba suk namar ym don jingsiew ei ei hap ban pynlut hi na pla lajong ban trei ia ki kam u la bynrap.
La ioh ban sam ia ki syrnot sha baroh ki nongshim bynta ha kane ka jingai jinghikai da u kongsan bad kumjuh da ki dkhot jong ka ABCD bad u Volunter jong ka NYK, ong  ka kyrwoh lyngba u Secretary u samla Hababiang kharsohmat.
U Pramod Sawant, uwei na ki nongialam jong ka seng Bharatiya Janata Party (BJP), ula bam smai kum u myntri rangbah ba thymmai jong ka Goa, ha ka por 2baje mynne dang step phyrngab bad katei ka dei mar ia dep leit on thang ia U  Manohar Parrikar, myntri rangbah katei ka Jylla, uba la khlad hynnin ka sngi.
Arngut ki myntri rangbah ba ar ruh la pynsmai mynne mynstep bad kitei ki long na ka seng synrop jong ka  Maharashtrawadi Gomantak Party (MGP) bad ka Goa Forward Party (GFP).
Ka jing pynsmai ia U Sawant, la pynbeit kham mynshwa, ha ka por 11baje hynnin ka miet, hynrei la pynbeit noh ha a por 1.50 hynne mynstep.
Hadien ka jingkhlad noh U Parrikar, ka Congress, ka la kam ban thaw sorkar ha katei ka Jylla, namar ba ka don 14ngut ki MLA, katba ka seng BJP, mynta ka don tang 12ngut ki MLA, ha ka iing kaba don 36ngut ki dkhot bad ka donkam ia ka jingkyrshan jong 7ngut ki dkhot ka iing dorbar, ba kan bteng ban don h aka sorkar.
Ka seng BJP, ka la thaw sorkar ha u snem 2017, da ka jingkyrshan jong ka  MGP bad ka GFP, kiba don mar lai ngut ki MLA lem bad 3ngut ki dkhot marwei.
Ki don ar ngut ki MLA jong ka seng Congress kiba la resain noh na ka jinglong dkhot ha katei ka iing dorbar ha u snem ba ladep bad nangta sa U Francis D Soura, uba la khlad noh bad myntsa sa U  Manohar Parrikar bad mynta ka iing dorbar, ka duna saw ngut ki dkhot.
U Sawant, u dei u doktor ayurvedic bad u dei uba ju long u nongialam samla ka seng BJP bad u mihkhmat na ka  Sanquelim assembly constituency, ha kaba ula jop ha u snem 2017 bad kham mynshwa, ula long u dkhot jong ka iing dorbar ha ka sien kaba nyngkong ha u snem 2012.
Jowai: Ka Dorbar shnong Lumshnong ha ka jingiadei bad ka jing pynbna paidbah, kaba la pynmih lyngba ka office jong u member secretary jong ka Meghalaya Polution Control Board (MPCB) Shillong kaba la mih ha ka tarik 15-02-2019 na ka bynta ba ka M/S Star Cement kan pynheh ia ka jingtih par mawshun jongka na ka 09 lakh tons sha ka 25 lakh ton shi snem, ka ban sa pynlong ha ka 19tarik Lber 2019.
Na ka liang ka Dorbar Shnong ka pynrem jur iakane ka jingleh don bor bad iuhroit ia ka hok jong ka shnong bad ia ka riti synshar jong ka shnong ka thaw ia ka ba la pynkup bor da ka JHADC lyngba ka 06th schedule ia kaba la pynkup bor ia ki Rangbah Shnong ban peit ia ka shnong.
La ong shuh shuh ba ka pynsngewsih pat ia ka dorbar shnong lyngba ka office jong u Deputy Commissioner East Jaintia Hills District ryngkat ka office jong u Member Secretary Meghalaya Polution Control Board (MPCB) Shillong ba kim shym la pynmih khubor kumba ki la kular ban ban pynsangeh ne pynpep noh ia ka public hearing wat hadien ba la dep ai daka jingthoh ban pynpep.
Ki daw ba pynpep ia kane ka jing ialang, ka long ba ka shnong kan sa shah ktah bad kan pynduh ia ki tyllong um ba don ha sawdong ka shnong, kan buh jingma ia ki iing ki briew ban orpait namar ka company ka pyndonkam da ki tiar pynbthei haba khlong mawshun kumba jia ha kine ki snem ba la dep, kan ktah ruh ia ka rep ka riang, khamtam eh kan ktah jur ia ka jingkoit jingkhiah.
La ong ruh ba ka dorbar shnong ka ieng pyrshah tad haduh ban ioh jingbit na ka shnong.
Kaba pynlyngoh pat ia ka Dorbar shnong ba kat kum ka jingpyntip ba ioh na u DC east Jaintia Hills Dist lyngba ka jingkren phone, ba ia ka jingialang, yn pynlong beit ha ka tarik kaba la kdew, lyngba ka hukum, kaba la ioh na u DC ba u CM Conrad Sangma u la hukum ia u (DC) ba ia ka jingialang, yn pynlong beit ha ka tarik ba la dep ai.
Halor kane ka nongrim, ka Dorbar shnong Lumshnong ka pynrem jur ia kane ka jingleh donbor jong ki bor ba dei peit iakane ka kam.
Ka dorbar shnong Lumshnong ka pyrshah bad maham jur ban pynlong ia ka jingialang, khlem da ioh jingbit bad iateh kyndon shwa bad ka Shnong bad lada jia ba mih kino kino ki jingjia ba sngewsih haba pynlong ia katei ka jingialang, ki bor sorkar ba dei peit kin shim ia ka jingkit khlieh.
Shillong:Ka seng BJP, kan buh kandidet ne em na Shillong bad na Tura Constituency? Katei ka dei ka jingkylli kaba eh bha ban jubab bad ki nongialam jong ka Seng BJP ha Shillong, kim shym la nud ban kren eiei haduh mynta.
Uwei na ki nongialam rangbah jong katei ka seng, haba iakren bad U Rupang, ula shu ong “suspense" bad haba la kylli, la ka don ne em ka dak kaba shai, kaba ki ai na Delhi, la ka BJP, kan buh kandidet ne em, hynrei la shu ong biang “sa ia peit lashai ka sngi".
Ki lad khubor ki iathuh ba ki nongialam jong ka seng BJP, ki la don ha Delhi, ha ka Sngi Saitjain bad ha ka Sngi U Blei ruh kumjuh, hynrei ha katei ka jingleit, kam shym la poi shaei shaei ruh bad la iathuh ba mynta ka sngi, ki la don kiba la wan phai noh, da ka jingduh mynsiem kaba jur.
Kin dang nud ban buh candidate haba ki kular bala khlei san snem mynshwa, ki la kylla na ka actcha din sha ka chokider din, ieh ki bat ap chokider noh ia ka pisa ba ki la lum thup….
Shillong: U President ka Meghalaya Pradesh Congress Committee (MPCC) u Dr Celestine Lyngdoh u la ther ia ka BJP da kaba kynnoh ba ka la ailad ia ka kompeni Reliance ba kan kamai spah na ki paidbah.
Haba kren myn hynnin ka sngi sha ki lad pathai khubor ba la don lang u MP u Bah Vincent H Pala, u Dr Celestine u la ong ba ka Reliance Company haba ka wan sha Dong Mihngi ban ai konekshon mobile kala shim T.3000 tyngka na uwei bad ka da kular ban pynphai noh ia kane ka pisa, hynrei haba ka mih na Dong Mihngi ka khlem pynphai ia kane ka pisa sha ki paidbah.
U la kynnoh da kaba ong, “La don palat shi klur ngut ki briew bala shim ia ka Reliance konektion shaei ka jah kane ka pisa, hynrei ka sorkar BJP ka dang ia trei kam bad kane ka kompeni".
U la kynnoh ruh ba ka sorkar BJP ka la pynkylla ia ka CBI kum ka kam thamula.
Da kaba kyntu ia ki paidbah ban kiar na kaba jied ia ka BJP, u Dr Celestine u la ong ba ha kane ka kynti, ki paidbah ki dei ban kyntait ia ka BJP.U la pan jingkyrshan ia u kyrtong ka Congress, u bah Vincent H Pala na ki paidbah ha kane ka kynti kaba mynta ban biang ia ka jingshaniah jongki.
U President ka MPCC u la ong ba ha kane ka sorkar BJP, ka la pyntroin ia ka ioh ka kot, ka ioh kam ioh jam bad ka BJP mynta ka la shu pynbiej ia u paidbah ban kam ba ki “Chowkidar".
Shillong: Ki lad khubor ba la ioh lum da U Rupang, ki iathuh ba ki arngut ki nong pan tiket MP jong ka seng Congress, ki la phah da ka jingthoh sha U Dr C Lyngdoh, President jong ka seng bad kren diaw mynsiem shibun halor ka jingrai hi jong ka Meghalaya Pradesh Congress Committee (MPCC) ia U ma Vincent Pala ba un iakhun biang kum u kandidet jong ka seng Congress ha kane ka sien ialeh 2019.
Kitei ki arngut ki nongialam, kiba kynthup ia U bah John Kharshiing bad U bah HDR Lyngdoh, ki kynthoh ruh ba ha shwa ban rai ia U Ma Pala, ka Meghalaya Pradesh Election Committee (MPEC), kam shym la pan jingmut ruh na ki nongialam jong ki Block lane ki District, ki MLA,MDC bad la ong shuh shuh ba ha ka jingialang jong ka MPEC, la ailad ruh ia kiba pan tiket, ba kin ia shong jingialang bad katei ka wan rah ia ka jingbym shai bad ka jingbym beit shuh jong ka jingialang.
La ong shuh shuh ba ka MPEC, kam shym la iakren eiei ruh em halor ka result jong ka elekshon MDC kaba dang shu dep, ha kaba na ki 29ngut ki dkhot sha Khasi District Council, ka Congress, ka jop tang 10ngut bad ha Jaintia Hills, ka jop tang 4ngut na ki 19ngut ki kandidet ba ka pynialeh katei ka seng.
La ong shuh shuh ba ha ka elekshon MDC ba dang shu dep, ha Khasi bad Jaintia Hills, U MP, um shym la leit satia ban kanbas ha baroh ki Constituency ba long elekshon, wat la katei ka elekshon, ka long kaba ia snoh bad ka elekshon Lok Sabbha, ka ban sa long shen.
Kitei ki arngut ki dawa ia ka MPEC, ba kan khot biang sa shisien ia ka jingialang lane ban thaw noh da ka komiti thymmai, khnang ban pyrkhat bad ban iakren ia ka elekshon Lok Sabbha ka ban sa long shen.
Shillong: Ki pulit jong ka East Khasi Hills District, ki la pyntip ba u samla Sandy Nongneng Shanpru ba shong ba sah hapoh ka shnong Nongumlong, Upper Shillong u la jah na iing naduh ka 12tarik mynta u bnai bad ki pulit ki kyntu ia ki paidbah ba lada don ba iohi ia u ne u samla kin sngewbha ban pyntip sha ki pulit jong ka Jhalupara Police outpost ha u ne u number 0364-2547600 bad ha u mobile number 9774070078.
La iathuh ruh ba sa u wei u khynnah ba dang 17 snem ka rta u la jah na la iing sah jongu ha Mawjrong, mynta la lai sngi bad ka jingwad ia u ka dangiaid.
Shillong: Ka Meghalaya kam pat don u pud u sam uba biang naduh ba la ioh ia ka jylla bad kam shym la lah ruh ban pyni ia u pud u sam, katkum ba la paw ba ha ka jingtip da ka Right To Information (RTI) ba la pan da u bah DK Iawphniaw.
Haba kren sha ki nongthoh khubor myn hynnin ka sngi, u bah Iawphniaw u la ong ba u la pan jingtip da ka RTI ia u pud u sam ka jylla hynrei ka tnad Revenue ka jylla, kam lah satia ban ai.
U la ong ba katkum ka jingtip RTI, ka sorkar kam shym la lah ban ai ia ka jingtip kaba bniah halor ka jingheh u pud u sam ha ka por ba phiah ia ka Meghalaya na ka Assam bad kane ka paw katkum ki kot ki sla kiba la ioh na ka sorkar Meghalaya bad kumjuh na ki District Council.
U bah Iawphniaw u la ong ba ka sorkar kam lah ruh ban ai ki jaka ba la shah skud ha ka Assam naduh ba la thaw ia ka Meghalaya.
U la ong ba naduh ka snem 1972, ka la don 20 sien ka jingiakynduh ki myntri rangbah, hynniew sien ka jingiakynduh ki Chief Secretary ka Meghalaya bad ka Assam.
“Ki politishian ki la ia pyrta ia u pud u sam ha ka por hynrei tang hadien ba la kut ka elekshon ki la jah lang", la ong u bah Iawphniaw.
Ki pulit jong ka Dimapur, ki la leit khynra ia ki jaka die met ha New Market bad hangtei, ki la lah ban pyllait ia 17 ngut ki kynthei kiba la pyndonkam ha katei ka kam.
Ki pulit ki la kem ruh ia 6ngut ki briew.
U Additional Commissioner of Police jong ka Dimapur, U Relo T Aye, u iathuh ba ki 40ngut ki pulit jong ka Dimapur, ki la leit ban talasi ia kitei ki jaka sah miet bad ki la lah ban pyllait ia 17ngut kitei ki kynthei bad la kem sa 6ngut kiwei pat kiba donkti ha katei ka kam.
Kito kiba la shah kem ki long U Amit Prasad (18) na No I Bokolia Balijan kaba hap ha Bokolia Police Station ha Karbi Anglong district jong ka Assam, nangta U Md Almas Ali (19) na Palhim Sabar Ali Village ha Morazar Police Station jong ka Hojai district jong ka Assam, U Medozhosa (33) na Tenyiphe-I, Dimapur, U Hojrat Ali (22) na Romari kaba ha Nagaon district jong ka Assam, U Ajay Chandra (38) jong ka Phukan Nagar ha Sivasagar district jong ka Assam bad U Saidul Islam (27) na Daupura ha Kampur jong ka Nagaon district ha Assam.
Shillong: U Md.
Chand jong ka M/S Good Luck Coal Export, Gasuapara, South Garo Hills, ula ujor sha ki pulit, ba U Rajkumar Biswakarma, uba dei uwei na ki nongtrei jong katei ka kompeni, ula phet bak bad rong ruh ia ka pisa kaba T.4,50,000/- kaba dei ka pisa jong katei ka kompeni.
Jowai: Ka All Jaintia Cement Transporters’ Association (AJCTA) ka la pynpaw ia ka jingpyrshah jur jong ka halor ka jingbuh ia ka Tollgate ha Ialong da ka NHAI bad halor kane, na ka liang katei ka seng ka la dep ruh ban phah ia ka jingujor jong ka sha u Project Director, PIU, Shillong, NHAI kaba don ha Lachumiere, Shillong.
U President ka Seng, u bah Balen Thubru u la ong ba katei ka jingdon jong katei ka khyrdop, lane ka Toll Plaza ka long kaba be-ain katkum ki kyndon jong ka NHAI.Ki kyndon ka NHAI ka la kren shai ba ka Toll Plaza kam lah ban don hapoh shi Kilometer marjan bad ka Petrol Pump bad ka Weighbridge kumjuh ruh ki Petrol Pump lane ka Weighbridge kam lah ban don hapoh 1000m (1KM) na ka Toll Plaza, hynrei kane ka Toll Plaza ka don hajan eh ka petrol pump kaba jngai tang kumba 500m eiei bad kumba 750m eiei na ka Weighbridge kaba don ha 7th Mile, West Jaintia Hills.
Na ka liang ka AJCTA ka la kyntu ia ka NHAI ba kan kynriah ia katei ka toll Plaza khnang ba kan nym long kaba be-ain bad kaba pynkhein ia ki kyndon kiba la dep ban buh ha ka kyndon 4.7 jong ka Guidelines bad Norms jong ka NHAI.Na ka liang ka AJCTA ka la maham ruh ban leit kiew iinglieh iingsaw lada ka NHAI kam pathiaw satia ia ki jingujor ba la dep ujor pyrshah halor ka jingbuh be-ain ia katei ka Toll Plaza ha 7th Mile, Ialong, West Jaintia Hills.
Ha kajuh ka por, ka seng ka la ujor pyrshah ruh ia uwei u MVI (Motor Vehicle Inspector ka West Jaintia Hills u bym ju wan poi tikna satia sha ophis.
Ka seng ka la pynpaw ba ka jingbym wan tikna jong utei u MVI sha ophis, ka la buh ia ki paidbah kiba don kali ha ka jingeh kaba khraw.
“Ngi la shu shah dain kuna tang namar ba ka ophis ka la hap ban dain kuna iangi ba ngi slem ban pyndep ia ki jingsiew kaba iadei bad ka Transport Department bad ka daw hi ka long namar ba utei u MVI um ju wan poi bad um ju don satia hapoh Office jong u", la ong u kyrwoh na ka seng.
Na ka liang ka Seng ka la kyntu ia ki bor bahalor ban ai jingsneng da kaba tyngeh ia utei u MVI uba ka seng kam shym la kwah ban pynpaw kyrteng.
Shillong: Myn hynnin ka step la ioh kem da ki riew paidbah ia ki snar nongtuh kali kiba satar bha ha ka nongbah Tura.
Kitei ki runar, ki don jingthmu ruh ban thang ia katei ka kali, haba kim shym la lah satia ban rong tuh ia ka.
La iathuh ba kitei ki runar, ki don 3ngut bad la lap ia ki ha ka dong Teteng Aja, kaba hap ha Tura bad ha katei ka por, ki dang pyrshang ban rong tuh ia ka kali Hyundai Creta, kaba don ia u number ML 08 E 5477; hynrei haba kim lah ban rong ia katei ka kali, ki la pyrshang ban thang bad katei ka kali, ka la ing malu mala haba ki jaka shong bad ki iit ki la kem ding.
Ki nongshong shnong, ki la beh thong ia kitei ki lai ngut bad ia uwei na kitei la ioh bat noh da ki pulit kiba pahara ha katei ka shnong bad utei uba shah kem, u dei uba kyrteng U Tangseng Marak uba na Mendipathar jong ka North Garo Hills.
U Tangseng, ula phet krad ialade bad kynthih ha ka jingjrong ka riat kaba 15 metre, hynrei la ioh bat ia u ha ka jingbeh thong jong ki pulit bad ki riew paidbah.
Shillong: Ka NFU CC ka la pynliem ia ka Sumer CC da 23 run ha ka Super Divisoion T20 ka SAC hynnin ka sngi u Blei ha madan Polo.
Ka NFU ka la tied 128 run bad shah pynhap noh 8 wkt ha ki 20 over bad ki nongtied ba kham paw khmat ki long u Aasif Khan ula kamai 30 run na ki 19 bol bad u Raj Biswa 21 run na ki 16 bol katba na ki nongkawang ka Sumer u Binay Kumar ula khur 3 wkt ha ki 16 run na ki 4 over bad u Hiraj Rabha ula khur 2 wkt ha ki 25 run na ki 4 over.
Ka Summer kaba beh kam shym la lah ban poi sha ka thong bad kamai tang 105 run bad shah pynhap baroh ki 10 wkt ha ki 19.5 over.
Ki nongtied ba khampaw ki long u Suraj Chettri ula ioh ban ban kamai 35 run na ki 32 bol bad u Pritam Singh 16 run na ki 15 bol katba na ki nongkawang bol u Ricky ula khur 3 wkt ha ki 16 run na ki 3 over.
Ha ka jingiakhun ha ka sngi Saitjain ka United XI ka la pynliem ia ka Sunrisers da 16 run.
Shillong: Ka East Khasi Hills Cricket Association (EKHCA) ryngkat ka Meghalaya Cricket Association (MCA) kan pynlong ia ka prokram ai jinghikai ia ki khynnah kynthei kiba hapoh 22 snem ka rta naduh 21 tarik mynta u bnai haduh 6 tarik u Iaiong.
Ha ka 21 haduh 23 tarik yn pynlong ia kane ka prokram ai jinghikai ha Sohryngkham na ka bynta ki khynnah kynthei ka thain Laitkor haduh Mawryngkneng bad Mawkynrew Block.
Katba ha ka 28 haduh 30 tarik mynta u bnai yn pynlong ia kane ka prokram ha Sohra na ka bynta ki nongialehkai ka thain Mylliem haduh Pynursla bad Sohra, Shella, ha ka 4 haduh 6 tarik Iaiong yn pynlong na ki khynnah ka thain Upper Shillong haduh Mawsynram bad Sohiong, Nongspung ha Upper Shillong.
Shillong: Ka KSU Mawlai Circle mynta ka sngi,  ka la hiar ban jurip hi dalade ban lap iaka jingshisha halor ka jinglong jingman jong ka CHC ha Mawiong Umjapung bad ha katei ka jing jurip na ka liang ka Circle ka la lap shisha ba ym shym la don doctor bad haba iakren bad kito kiba trei hangthie  ki la pynpaw ia ka jingshem jingeh na ka daw ba ym don Doctor namar naduh ba ula mih noh U Doctor Kharlukhi naduh u Bnai Nohprah, na ka liang ka Sorkar ka khlem pat phah da kiwei pat ki Doctor bad haba wan ki nongpang kiba ym duna ia ka 200ngut ha ka shitaiew, kim lah ban leh ei ei bad ki hap phah sha kiwei pat ki jaka sumar ba biang ki Doctor.
Ki la iathuh ruh ba ki ia kynduh jingeh ha kaba iadei bad ka Um bad don ki por ban hap leit ia tong hi na ka wah Umshing ne wat ba hap ban shu thied ruh.
Ha kane ka jing jurip na ka liang ka Circle ka dap da ka jing lyngngoh ba ha ka CHC kaba ju dei ban don haduh 4ngut ki Doctor pynban hangne tang iwei ruh ym don satia, kumta kane ka buh jingeh ia ki paidbah haba ki leit ban shim dawai hangthie shuh shuh ruh la lap ba kiba bun ki jingdonkam ki long kiba biang lait noh ka kamra X-Ray kaba long thylli.
Kumta na ka liang ka Circle ka kyntu ia ki bor ba dei peit ba kidei ban phah doctor noh mardor hangthie khnang ba u paidbah un ioh iaka jingmyntoi bad ka jingsumar kaba kloi haba ki ngat ia kino kino ki jingpang, ong ka  kyrwoh na u Samla Rapborlang Nongrum General Secretary KSU Mawlai Circle.
U Rahul Gandhi President jong ka seng Congress, ula ther tyngeh ia U Narendra Modi, halor ka jingkhot jongu ialade ba u dei u shokidar bad ha ka jubab jong U Gandhi, ula ong “U Modi, u kwah ba baroh kin ia long chokidar, hadien ba ula shah kem ialade".
Haba kren ha ka jingialang paidbah ha Kalaburagi, kaba don sha  Hyderabad-Karnataka, kaba dei ka jaka, ba un iakhun U  Mallikarjun Kharge, u nongialam jong ka seng Congress ha Lok Sabbha pyrshah ia U  Umesh Jadhav, uba la mih noh na ka seng Congress, da kaba leit iasoh ialade sha ka seng BJP.“Haba u shimti kum u myntri rangbahduh, u Modi, u ong pynlong ianga u shokidar bad u khlem ong ban pynlong shokidar ia baroh" ong U Rahul bad u ong biang “U dei u shokidar na ka bynta jongno? Dei ia U  Anil Ambani, Mehul Choksi, Nirav Modi bad U Lalit Modi".
Haba kren halor ka jingthied liengsuin Rafale, U Gandhi, u ong ba ka jingthied tiar ia siat Rafale, ka de kaba remdor tam ha ka pyrthei bad kumta ka sorkar  United Progressive Alliance, ka kwah ban ailad ia ka  Hindustan Aeronautics Ltd ba kan lah ban shna liengsuin.
“Mar ia leit U Modi sha France bad U Anil Ambani, baroh ka jingiateh ka la kylla lut khoit" ong U Rahul.
U Rahul, ula kynnoh ruh ba U Modi, um shym bat satlai ia la ka jong ka kular bad u ong ba U Modi, ula kular ban thep pisa T.15lak ha kawei pa kawei ka account bad ba un ai kam 2 klur tylli ha ka shisnem, hynrei kine ki kular kim shym urlong satia haduh ha kine ki sngi.
U Rahul, u kynnoh ruh ba U Modi, ula map ram kaba shongdor T.3.5lak klur, na ka bynta ki 15ngut ki heh spah ka India bad ula ong shuh “Ngi la rai ba hadien ka elekshon, ka sorkar Congress, kan siew beit ia ka pisa sha kti ki paidbah, lyngba ka dor kaba la mang da ka sorkar" bad ula ong shuh “Kam pat don kano kano ka Ri, kaba la leh ia kane, hynrei ka Congress, ka leh ia kane na ka bynta kiba duk".
N.Modi PM la tymmen, ka ri INDIA ka kwah PM  da u SAMLA kata dei da u RAHUL GANDHI PRESIDENT jong ka Seng Congress.
San snem mynshwa u pyrta actcha din ryngkat bad ki kular, mynta la phlop ki kular u sdang pyrta chokider din ba un ioh ap ia ki pisa ba u la lum thup baroh san snem, hadin un pyrta pat kumno, “morda din"???.
U Ma Vincent Pala, MP ka seng Congress na Shillong, ula kyntait halor ka jingkynnoh ba la shu pynbor ia U Mukul Sangma, ba un iakhun ia ka elekshon Lok Sabbha na Tura, hynrei, ula kam ba ka rai jong U Mukul, ka dei na bynta ka jingbha jong ka seng hi baroh kawei.
Kham mynshwa, la iathuh ba U Mukul Sangma, ula kren artatien, ban iakhun ia katei ka elekshon Lok Sabbha na Tura, hynrei ka dei hadien ba ka MPCC, ka la iai iakren bad wat U Rahul Gandhi ruh, ba U Mukul Sangma, u sa shim ia ka rai ban iakhun.
U Ma Vincent, u iathuh ba ma u ruh, ula iakren ia U Sangma, ba un iakhun ia katei ka elekshon bad nangta u ai burom, ba U Mukul, ula mynjur ban ialeh ia katei ka elekshon.
“U (Dr Mukul), u iathuh ia nga, ba ula rai ban ialeh, namar ba ka don ka lad ban jop" ong U Ma Pala, haba kren ha ki kotkhubor mynta ka sngi.
Haba la kylli, la lyngba ka jingmih jong U Sangma, ka don ne em ka lad ban iakren ia beit ban ia treilang bad kiwei pat ki seng sain pyrthei ha ka Jylla, U Ma Vincent, ula ong ba ka Congress hi kam lah ban leh eiei khlem da don U Mukul ha Garo Hills.
“Ka seng Congress, kan donkam ia ka kyrdan jong U Mukul Sangma ban pynim ialade ha Garo Hills.
Ki nongialam ha Khasi Jaintia Hills, ki lah ban wan bad leit, hynrei ka seng ka donkam ia U Mukul ha Garo Hills" ong U Ma Pala, uba mynjur ruh ba ki don kiwei pat ki nongialam, na kiwei pat ki seng, ki bym iahap ia ka rukom trei kam jong u myntri rangbah barim ak Jylla.
New Delhi: Ka elekshon komishon, ka la pynmih ia ka jing pynbna na bynta ban pynlong ia ka elekshon Lok Sabbha, ha ki 20 tylli ki Jylla, ha ka 11tarik Iaiong 2019, kaba dei ruh ka sien nyngkong jong katei ka elekshon kaba hynniew kylla.
La pynmih ia katei ka hukum, ha kaba la soi da U President ka Ri India, U Ram Nath Kovind.
Ka jingthep vote, kan dei na bynta 91 tylli ki Constituency ha ki 20 tylli ki Jylla.
Ka jingthep kyrteng ka la sdang noh naduh mynta ka sngi bad kan bteng haduh ka 25tarik Lber 2019 bad ka jingpeit biang ia ki kot ki sla, kan long ha ka 26tarik Lber 2019 bad ka sngi weng kyrteng kan long ha ka 28tarik Lber 2019.
Kin don 10 tylli ki Jylla bad kawei ka jylla rit, ki ban ia thep vote ha ka kylla kaba nyngkong bad kitei ki long  Andhra Pradesh (25 tylli), Arunachal Pradesh and Meghalaya (mar ar tylli), Mizoram, Nagaland, Sikkim, Andaman and Nicobar bad Lakshadweep (mar kawei), Telangana (17 tylli) bad Uttarakhand (san tylli).
Ka Uttar Pradesh, Bihar bad ka West Bengal, kin leit ban thep vote hynniew sien kynthih bad ha ka sien nyngkong, ka jingthep vote, kan long phra tylli ha UP, 2 ha West Bengal, 4 ha Bihar.
Ka UP, ka don 80ngut ki dkhot sha Lok Sabbha, ka West Bengal ka don 42 bad ka Bihar 40ngut.
Nangta ka elekshon ha Jammu bad Baramulla ha Jammu and Kashmir, kan leit ban thep vote ha ka kylla kaba nyngkong.
SS MarweinKa Ri Khasi jong ngi ka la dei ban pynkylla noh wut wut ia ka rukom ai jait sha u Kpa na ka kmie, namar ka rukom ai jait sha ka kmie ka la pyntroin bad pynshong sang ia ka jait bynriew jong ngi.
Mynshuwa nga juh iohsngew ba ki ju ong ba kane ka jaid bynriew jong ngi ka long kaba kyrpang.
Hynrei kane ka rukom ai jait kmie ka la pynjot, pynjah ia kata ka jinglong kyrpang u Khasi jong ngi, namar u Khasi ym long shuh u Khasi uba kyrpang, balei nga ong kumne, namar u Negro, u Phareng, u Dkhar, u Chaina bad kiwei kiwei ki jaid bynriew jong ka pyrthei kiba wan shong shnong ha Meghalaya ki ong ba ki dei ki Khasi namar la kha ia ki da ki kmie Khasi bad ki ioh ia ka jaid jong ka kmie bad ki long Khasi katba ka dur ka dar ka met ka phat jong ki pat kam iahap satia bad ka jong u Khasi.
Hynrei ki kam ialade ba ki dei ki Khasi bad im ruh kum ki Khasi.
Dei hangne ba ka jaid bynriew jong ngi kam long kyrpang shuh kunba ju ong ha ka por hyndai hynthai.
Ka jingai jait sha ka kmie ka la pynlong khyllah ia ka jaid bynriew jong ngi ha kane ka sla pyrthei.
Lada thaw ia ka kynhun shipai jong u Khasi, kan pyni thamula shisha ha ka pyrthei namar kiba don ia ka dur Negro, Nepali, Bihari, Chaina, kin long ki shipai Khasi, kiba ym iadei shuh bad kiwei pat ki jaid bynriew jong ka pyrthei kiba don ia ka dur ka dar kyrpang jong kato hi ka jaid bynriew.
Ka jingai jait sha ka kmie ka la wanrah ia ka pap ka sang kaba khraw bha ha ka jaid bynriew Khasi jong ngi ha kaba kiba shipara trai ki poi ban ia shongkha para maki.
Balei nga ong kumne namar uwei u shynrang briew haba u shong lok ia 10 (shi phew) ngut ki kynthei kaba ka jait jong kita ki kynthei ki iapher iwei na iwei pat bad ki dei na la ka jong ka jong ka shnong.
Kine ki kynthei baroh lada ki ioh khun na uta u shynrang briew mar 3 (Lai) lane 5 (San) ngut ki khun, ynda haba kine ki khun jong ki ki la heh bad wan pule lane trei ha sor ne ha kano kano ka jaka lada ki poi ban ia itynnad para maki lane wat ban ia poi shongkha para maki, namar ka jait jong ki ka iapher iwei na iwei pat kim sngew shong sang ha ka shongkha shongman bad lada ki poi ban ia shongkha para ma ki kaba mut ki ia shong sang namar ha ka jingshisha kine ki ia long shipara trai namar la pynkha ia ki da uwei u briew (Kpa) hynrei shu iapher tang ki kmie ba kha ia kine ki khun.
Hato kane kam dei ka kam kaba sang bad kaba pop tam ha ka pyrthei, ha kaba kiba shipara trai trai ki poi ban ia shongkha bad kane kan nang iai long bad nang iai jia katba dang mih ki sngi lada ngim pynkylla noh wut wut ia ka rukom ai jait jong ngi sha u shynrang ha kane ka juk jong ngi mynta kaba jyllei ki kynthei kiba shah pynkit khunrei.
Ka Ri Khasi jong ngi ka la jan duh jaid ka jinglong kyrpang ne jinglong tynrai jong ka jinglong Khasi jong ka lada ngin nang iai pynksan ia ka rukom ai jait kmie.
Ka Ri Khasi ka la mad shibun ki jingeh da kaba ngi ai jait sha ka kmie, ka jingroi ki kynthei kiba shah pynkit khunrei, ka jingroi ka jingshongkha khynnah, ka jing bymlah ban khang ia ka jingshongkha jong ki nongwei ia ki khun kynthei Khasi jong ngi tang na ka bynta ka khaii pateng, ka jingbym neh ka spah ka phew na kawei ka pateng sha kawei pat.
Ko ki kynthei Khasi kiba stad, ba shlur bad ba trei shitom, ka la dei ka por kaba biang bha na ka bynta jong phi ba phin ia mih madan ban pynbha pat ia kane ka jaidbynriew Khasi jong ngi kaba la jan duh jait ka jinglong kyrpang ne jinglong tynrai jong ka da kaba pynbor ia u shynrang Khasi ba un shim sha lade ia ka jait ka khong ban lait na ka jingkit khunrei ki kynthei, ban iada na ka jingpyniashongkha shipara ia ki khun ki kti jong ngi, ban lait na ka sang ka ma, ban iada na ka jingshong kha khynnah, ban iada na ki nongwei ban shongkha ia ki khun kynthei jong ngi tang na ka bynta ka spah ka phew, ko ki rangbah kur bapher bapher, kyndit bynriew noh shim noh ia ka jait ka khong sha u shynrang ban ngin long biang ka jaid bynriew kaba kyrpang.
Haba ong u Khasi dei ban dei u Khasi ym shuh u Negro, u Phareng, u dkhar ne u chaina u ban ong ba nga dei u Khasi ba ioh jait kmie katba kiba pynkha ia kita ki khun pat dei u Negro, u Phareng, u Dkhar ne u Chaina.
Ko ki MDC jong ngi shna noh da ka Ain ban ai jait kpa ba kan iaid beit iaid ryntih ka rukom shim jait jong ngi ki Khasi ban ioh pyrto ki longdien jong ngi ia kane ka pateng bynriew mynta.
Ka por ka dang biang shuwa ban ngin sa jah noh ha la ka ri lajong.
Kane te da lei2 kam lah ban long kumno ngin pynlong kyrpang iaka jaid bynriew haba ai jaid kpa haba kala ka jait bynriew jongngi kadei kaba la kyrpang lypa kane ka plan te kaba pyn pharia pynban iaka jait bynriew lada ngim pyrkhat bhaKa jait bynriew khasi kam dei kaba kyrpang kumba ia kam ki ba bun ki khasi kiba dang dum ki bym pat shemphang ,namar ba ka jait bynruew khasi ka leh pyrshah ia ka ain u Blei ba katkum ka Bible ka pyni shai kdar ba u symbai bad ka snam ki wan na u kpa ym na ka kmie ,hynrei ka jait bynriew khasi pat kam burom kat ia ki jing saindur jong u Blei uba im u Blei ki israel u Blei u ba khraw bad uba donbor tam halor baroh kiwei pat ki Blei ha pyrthei baroh hynrei ki burom pynban ia u briew ka briew kiba thaw ia kane ka dustur ba biej tam ha sla pyrthei ba khyllah tam ba kynsha tam ,ha ka jaka ban burom kat ia u Blei.
bad ha kajuh ka por ruh ka jait bynriew khasi ka long kumba ka ai jait pynban sha ka khyndew ,ha jaka ban ai jait sha u symbai kumba long ka nuksa ia ki jing jingthung haba thung da uno uno ruh u jingthung yn mih da u jingthung jong u symbai uba dei jong uta hi u jingthung katkum u symbai hi ym da uwei pat.
te na kata kadaw ka jait bynriew khasi ka pyni shai kdar ba kadei kaba khyllah kynsha tam na baroh kiwei pat ki jait bynriew ha pyrthei namar ka leh pyrshah ia kat ka jingbuh bad jing saindur u Blei ba khaw bor tam u Blei ki israel u Blei uba donbor tam halor baroh kiwei pat ki jait Blei ha pyrthei baroh.
na kata kadaw ka jait bynriew khasi ka long kaba sahdien tam ha baroh ki jait kam baroh ban ia nujor tang bad kiwei pat ki jait bynriew para riewlum ruh kiba ai jait kpa.
Kamut ka bible kadei kaba pynsahdum iaka jaitbynriew khasi jongngi pleng mo, haduh ba kimtip shuh iaka jinglong kyrpang lane tynrai lajong,tang naka daw ba ki pule ia ka bible.
To kyndit bynriew noh Khun khasi khara lane Khun hynñiew trep ban lait na ka sang ka ma kiar noh ban pule iaka kotbah ki phareng (bible)namar baka pynlamwir iaka jaitbynriew khasi ban lait na ka jingjah rngai ka jaitbynriew bad ban im ka jaitbynriew khasi nylla jongngi junom la junom phi dei ban kiar noh ban pule nangne Sha phrang.
kane ka paw Shai ba kiba buaid jaitkpa ki lah lamwir dei lyngba ka bible kaba ki pule na kata kadaw ki lah Shu  sahdum Da kaba pynshit ha social media kum ha ka Facebook group (Na Lympung ka ri khasi bad haka Antor) khubor khasi bad ha kiwei kiwei de.
kane ka kynhun jaitkpa kadei ka kynhun pynpait jaitbynriew kamdei ka kynhun ka ban pyniatylli mlon iaka jaitbynriew khasi ritpaid jongngi ,Nakata kadaw ki paid khasi kidei ban husiar bha ioh ki ngat ha ka ruh jongki nongshun jongka jaitbynriew khasi ban lait naka jinglong kyrpang hapoh ka pyrthei Shi tyllup.
Kane kadei ka jingpynpaw Da ki jaitkpa ba ki pule na ka bible bad ki sa pynpaw badei ban aijait Sha u kpa ,Ngam dei ba nga beiñ ha ka jingshisha.
kito kiba mane ia u jisu kim don hok ban tuklar ianga Lada phim sngew iahap phi dei ban tuklar ia ki jaitkpa ,namar kito kiba ialap jaitkpa ki pynpaw Shai kdar ba ki bud iaka Bible ,na kata kadaw ki kwah aijaitkpa kaba khlem nongrim katkum ka dustur_riti,tynrai(culture) bad ka Niam jongka jaitbynriew khasi jongngi naduh hyndai hynthai.
ha ka jingshisha ka bible kam don jingiadei ei ei Ruh em bad ka jaitbynriew khasi jongngi.
hato kumno kin ialap jaitkpa lyngba ka bible Bad ba kin ong ba ki mynshwa longshwa jongngi ki dei kiba aijaitkpa haba ki pule iaka bible?Peit ia ki jaitbynriew hajong ,rabha etc.hapoh ka jylla Meghalaya kaba aijaitkpa ka paw ne em? Kren kulmar than re ba sngewbeit ban pule iaka jingthoh jongphiNga ruh nga sngewiahap bha iakane kajing aijait Sha u kpa …namar hajing sngew jongnga hi shimet …kajing myntoi aiu ia nga u kpa ban long syiem khlem ka Hima ….
Lada trei ruh ioh kur  kajait kiwei ….
u khun khatar bor ruh u leit bud kynthei bad sahkut Sha ing kynthei….
Haoid dei shisha kaba phi ong nga sngew iahap shisha kata.
baroh shi kata ngi juh ong ia ki wei ki jait khyllah jait hynrei ka bha  ba ngin peit shwa ia lade dei ma ki ne ma ngi ba mih khyllah baroh ka pyrthei la tip ia kata.
ka bha ba ngin pyrkhat bad kyndit bynriew noh mynta.
Nga sngew iahap namar kylleng satlak ka pyrthei ka long kumta …Nga ruh nga ia hap jait kpa namar ki khasi mynhyndai ki la shu bud tynneng ia Jong u phareng hi ki Ong ba ki mih hi thaw mano ia ki kumno kumno ngi long dur ka juh bad kiwei para briew ha kano ka dur ngi khot kyrpang pyni bad pynshai ngi kyrpang kumno.
Mynshwa ki Ong u shynrang khasi ha ing ka lok u shu leit thiah sngewbha bad pynkha u leit phai beiñ sha ing kur ym sah hangto ki khun Jong u ri ki mama Jong ka lok  dei hadien ba wan u phareng hi yn sa tip ban sah bad ka.
Ha nga te nga pyrkhat ba ki shuh pynwan dur ia ngi ki briew bad kiei tip kynmaw ba ngi dei jingthaw ba kordor Jong u Blei ngim dei ban pynksan  ñia da ki briew mynta kiba lap mied tangban ia kdew kti.
Shillong: Ka kashari ba ha khlieh tam ka ri, ka Supreme Court ka la pdiang ia ka jingujor Public Litigation Interest (PIL) u bah THS Boney, Khun Hynñiewtrep National Awakening Movement (KHNAM) ban tuklar halor ka jingïakajia pud hapdeng ka Jylla Meghalaya bad ka Jylla Asam mynta la jan 47 snem kynthih.
U bah Adelbert Nongrum (ar sha ka mon) lem bad U bah THS Boney haba kren sha ki kotkhubor ha ka Sngi Saitjain:RupangIa kane ka mukotduma, la buh sngi ka kashari ban shim bishar ha ka 26 tarik u Iaiong ban wan.
Ha ka jingkren sha ki lad pathai khubor ha kane ka sngi Saitjain, u bah THS Boney u la ong ba shwa ba un leit tied jingkhang sha ka kashari, u la dep phah jingthoh sha u myntri ka tnad kam pohiing u Rajnath Singh naduh u Risaw ba la dep hynrei kam don satia kano kano ka jingjubab halor kane.
“Nga la phah jingthoh sha u myntri ka tnat kam pohiing ka ri u Rajnath Singh ha ka 15 tarik Risaw 2018 ban kyrpad ba un tuklar ban pynbeit ia u pud u sam hapdeng ka Meghalaya bad ka Assam hynrei ngam ioh jubab eiei bad hadien kane, nga la wad ia ki kot halor kane ka kam bad nga la rai ban kiew noh sha ka Supreme Court", u la ong.
U la ong ba u la wad ia ki kot ki sla katba lah ban pynbiang kiba iadei bad kane ka kam, khnang ba ka mukotduma kan nym shah rem ha ka jingiakhun.
Ka Iingbishar ka la pdiang ïa ka mukotduma ha ka 14 tarik mynta u bnai, la iathuh u Bah Boney.
U la ong ba ka dei ka kamram jong ka Sorkar India ban pynbeit ïa u pud u sam hapdeng ki jylla.
U la ai nuksa ia ka mukotduma hapdeng ka Karnataka bad ka Jylla Andhra Pradesh ha ka mukotduma jong ka Obalupuram Mining Company bad dei kane ka rai ba la pynmih da ka Supreme Court kaba la plie lynti ia u ban ïaid shakhmat.
U President ka KHNAM, u Bah Adelbert Nongrum ula bynrap u la ong ba naduh ba la thaw ïa ka Chandrachud Commission ka jingïapynbeit pud kam shym la poi shaei shaei ruh bad wat ki jingïakren hadpdeng ki Myntri Rangbah bad ka jingïasoi ïa ka Status Quo ruh kam shym la don jingmut eiei.
Shillong:Ha ka 15tarik Lber, ha ka por 11.25 baje mynmiet, ki pulit ki la ioh bat ia kawei ka trok, kaba don ia u number NL-01-AB-6747, kaba la niah da U Joynal Miah bad kaba kit dewiong bad katei ka long kaba pyrshah ia ka hukum jong ka National Green Tribunal (NGT).
La ioh bat ia katei ka trok ha Malki Point bad la rah noh ia katei ka trok sha ka thanat ki pulit ha Laitumkhrah.
Ki pulit ki la kem ia u nongniah jong ka trok U Joynal Miah bad kumjuh ia u trai dewiong, U Ma Johnnie John Phawa uba na Dkhiah East, Khliehriat (EJH).
Shillong:Ki shipai BSF, hynnin ka sngi, ki la ioh kem ia 26 tylli ki masi, kiba shongdor T.5.45lak na Hawaitilla ha West Jaintia Hills Distt jong ka Meghalaya.
Ha kajuh hi ka sngi, ki BSF, ki la ioh kem ia 24 tylli ki masi na Jaliakhola, West Jaintia Hills bad kiba shongdor T.4.49 lak bad kiba dang leit ban shalan sha Bangladesh.
Shillong: Ki nongtrei jong ka seng Bharatiya Janata Party (BJP), na East Garo Hills, ki la mih paidbah na katei ka seng myn hynnin ka sngi bad ka daw, ka long namar ba ka la slem palat ka jing pynbna tiket ban ialeh MP na Tura Constituency.
Kito kiba la mih noh ki long U President ka Mandal Committee, U Kullen Sangma, nangta ka President ka Mahila Morcha, ka Serola Sangma bad U President ka Yuva Morcha, U Charles Sangma.
Kitei ki lai ngut ki nongialam, ki la aiti ia ki shithi iehnoh kam jongu, sha U President jong ka East Garo hills District mynta ka sngi.
Kitei ki nong ialam, ki pynpaw ruh ia ka jingsngew pyrshah ba ka seng BJP, ka iai kyrshan ia ka seng kaba bamsap bad kaba shim kabu, ka seng National Peoples’ Party ha ka Jylla.
Kitei ki lai ngut ki nongialam, ki la pynduh noh ruh ia ki komiti ba ki ialam ma ki bad nangta ki la risain ruh lem bad shibun kiwei pat ki dkhot jong ka seng kiba don ha ki shnong lem bad ki kam ba ki bat.
Kat haduh mynta kim pat pynbna satia, la kin leit pyniasoh ialade sha kaei ka seng sain pyrthei lane ba kin kyrshan ia uno u kandidet ha kane ka kynti kaba mynta.
Shillong:Kat haduh mynta ka sngi, ka BJP kam pat lah ban pynbna ia ki kandidet jongka, ki ban iakhun na Tura bad na Shillong Constituency.
Ki lad khubor ki iathuh ba ki nongialam jong katei ka seng sain pyrthei, ba kynthup ia U Ma Shibun Lyngdoh, ki don mynta ha Delhi, na bynta ban rai ia u kandidet jong ka seng na kitei ki ar tylli ki Constituency, hynrei la sngewthuh ba kat haduh ba thoh ia kane ka khubor kam pat don satia kano kano ka rai ia ki kyrteng jong ki kandidet.
U nongthoh khubor, ula iakren bad uwei u heh BJP, hynrei ula iathuh ba um tip eiei satia ia ka rai kaba kin shim na Delhi bad ula ai jingmut ia une u nongthoh, ba un kren hi ia U President ka seng, uba don ha Delhi.
Haba la phone ia U Ma Shibun Lyngdoh, President jong katei ka seng, um shym la shim satia ia ka mobile jongu bad kumta, ym shym la ioh satia ban iakren eiei halor katei ka phang.
Ki lad khubor ki iathuh ba ka seng BJP, ka lah ban nym buh kandidet shuh mynta ha Tura bad kan pynialeh tang ha Shillong, hynrei ia ka rai kaba shai, kan sa lah ban mih lashai ka sngi, ong ka khubor.
Kham mynshwa ha ka Sngi palei ba ladep, ha ka jingiakren bad une u nongthoh, U Ma Shibun, ula pynthikna ba ia ki kandidet, yn pynbna ha ka Sngi Saitjain, kaba dei hynnin ka sngi bad ula pynsngew ba ka kyrteng jongu lem bad U Bah AL Hek, Bah Sanbor Shullai ki dei kiba don ha ka thup kaba la phah sha Delhi, tangba ula kren shai ba ka rai kut halor ka jingjied ia u kandidet ka dei beit ka bor jong ki nongialam na Delhi.
Shillong: Ka AMSSASTA, ha ka 8tarik Lber 2019, ka la ai por san sngi ia ka sorkar Jylla, na ka bynta ban siew noh ia ka tulop jong ki nonghikai SSA lane ba kan pynlong da ka jingiakhih lane ka jingkhang ia ki skul, ha ka Jylla baroh kawei.
Ha kajuh ka por, ka AMSSASTA, ka la rai ban weng noh shwa ia katei ka jingthmu jongka ban iakhih, hadien ba U Ma Lakmen Rymbui, ula kular ha ka 14tarik Lber 2019, ha ka iing dorbar Jylla, ban pyllait noh ia ka tulop jong ki nonghikai SSA bad kumta, lyngba katei ka jing kular jong U Ma Rymbui, ki nonghikai ki la sangeh noh shwa ia ka jingiakhih jongkiKi nonghikai SSA, ki ai khublei ruh ia U Bah Mayralborn Syiem MLA ka Nongpoh, ba ula leit rah ia katei ka mat, kaba dei halor ka jingeh ki nonghikai SSA.Katei ka seng, ka kwah namarkata ba ka sorkar Jylla, kan siew noh ia ka tulop jong ki nonghikai man la ka ar bnai, ong ka kyrwoh na U bah DS Lamare, General Secretary AMSSASTA Central Body.
Shillong: Kumba 100ngut ki riew paidbah, ki la pyniasoh ialade sha ka Indian National Congress (INC), hynnin ka sngi ha Resubelpara.
Katei ka jingleit pyniasoh jong kitei ki spah ngut, ka dei ha ka jingdon lang jong U Richard Marak, President MPYC, U Zenith Sangma, Secretary AICC lem bad kiwei de ki nongialam jong katei ka seng sain pyrthei.
Ha ka jingkren jong U Zenith Sangma, ula pynpaw ba u paidlang ka Jylla, ula ngiah ia ka seng BJP bad ka seng NPP bad kumta, ula ai jingmut ruh ia u paidlang ka Garo Hills, ba kin jied ia U Mukul Sangma, u nongialam uba khraw jong ka Garo hills, ha kane ka elekshon MP, ka ban sa wan.
U Richard Marak, President ka MPYC, ula pynsngew ba ka dei ka seng NPP, kaba la wan ialam ia ka seng BJP ha Meghalaya bad kumta, ula ong ba lada kwah ban pynduh ia ka BJP, dei ban pynduh jait shwa ia ka NPP hapoh ka jingialam U Conrad Sangma.
“Ka dei tang ka Congress, kaba lah ban ialeh pyrshah ia ka BJP ha ka sorkar pdeng bad kane ka dei ka kabu kaba khraw ban weng noh ia u paidlang ka Ri na ki kam thombor jong ka seng BJP" ong shuh U Marak.
Ka State Bank of India (SBI) ka la pynmih ia ka jingpynbna, na ka bynta ban pyndap ia  8 tylli ki kam  Faculty & Marketing Executive.
Banking Sector.
All IndiaFaculty & Marketing Executive Posts.08 Posts.
Rs.25/- Lakh Per Annum.
(Read Official Notification)Faculty – Post Graduation in domain relevant to the position OR MBA in relevant area.
Marketing Executive – MBA or 2 years Post Graduation Diploma in the discipline of marketing.
For more details Read Official Notification.
Minimum & Maximum age limit is 28 to 55 years As on 01/04/2018.
(Read Official Notification)GEN & OBC – Rs.600/-SC /ST / PWD – Rs.100/-Pay Examination fee through Debit Card/ Credit Card/ Internet Banking.
(Read Official Notification)Visitapply to Apply Online Application from.
Read Official Notification.
(Read Official Notification)24th March, 2019.
U Manohar Parrikar (63), myntri rangbah ka Goa, ula khlad mynta ka janmiet ha ka iing sah jongu ha Dona Paula, hadien ba ula ioh pang bampong la shisnem mynta.
U Parrikar,  ula leit shah sumar ha ki hospital  sha America, Mumbai, Delhi bad Goa.
U Parrikar, u don arngut ki khun shynrang bad ka kurim jongu, ka  Medha Parrikar ka la khlad la khad ar snem mynshwa.
Hynnin ka sngi, la don ka jingiakren ba ka koit ka khiah jongu, ka la hiar shi katdei.
U Parrikar, uba dei u myntri rangbah ka Goa, u dei u nongialam uba jrong rynieng tam jong ka seng BJP ha Goa, ha kaba ula shimti ia katei ka kam myntri rangbah ha ka sien kaba saw ha ka 14tarik Jymmang 2017, hadien ba ula iehonoh ia ka kam myntri iada ri jong ka sorkar India.
Ha ka jing pynkhreh ia ka elekshon MP 2019, U Narendra Modi, myntri rangbahduh, ula kylla showkidar bad kata ka long ha kaba ula pynkylla ia ka kyrteng jongu ha ka twitter, da kaba sdang Chowkidar Narendra Modi.
Mar ia kylla showkidar U Modi, la iohi ba kiba bun kiwei ki nongialam ruh, ki la ia kylla showkidar lang bad kitei ki kynthup ia U Sarbananda Sonowal, myntri rangbah ka Assam, U Kiren Rijiju, myntri khynnah ka sorkar India, ha kaba ki la sdang ia ka kyrteng lajong, da kaba thoh “Chowkidar".
Katei ka jingthoh, ka sdang halor ka mat jong ka BJP, kaba ki ong   #MainBhiChowkidar.
U Himanta Biswa Sarma, uwei na ki nongialam BJP na Assam ruh, ula kylla ia ka kyrteng jongu ha ka twitter, ha kaba ula thoh ‘Chowkidar Himanta Biswa Sarma’ bad nangta sa U Biblab Kumar Deb, myntri rangbah ka Tripura ruh, ula thoh lem ialade Chowkidar Biplab Kumar Deb.
U Amit Shah ruh U President BJP, ula bud lem da kaba u thoh “Chowkidar Amit Shah".
Nangta sa kiwei de ki nongialam bad kitei ki kynthup ia ki myntri jong ka sorkar pdeng, kiba kynthup ia U  Piyush Goyal, U Jagat Prakash Nadda, U Harsh Vardhan bad U Dharmendra Pradhan, ha kaba ki la sdang ha ki kyrteng jongki, da ka kyntien  “Chowkidar".
Ia Ki NONGIALAM ka BJP bad iaki nongkyrshan dei ban phah PAHARA NOH Ha BORDER(FOR SECURITY) PAKISTAN, BANGLADESH,China, Myanmar etc.NAMAR baki La kam ialade baki dei CHOWKIDAR ne NONGAP PAHARA.Iaki SHIPAI pat de DEI BAN PHAH HA PARLIAMENT.Ngan ong aiu haba tang ban bam ruh shem jingeh.
Ka spah ka phew jong India la transfer lut  sha khyndiat ngut kiba donbor bad phim lah ban kylli na ei phi ioh.
Development aiu bad ngi shah tuh aiu haba  ha Kane San snem la shu sei lut ban ai ia ka sorkar ba kiew dor lut.
Ka  daw ban shna statue,  thied Rafael,  bad bun ki jingthied nabar namar shisien ba thied tiar nabar ka commission ba ioh ka sah shabar bad ngi ong ba ngi Kylen tuh.
Sa  peit hadien ba rem kine kin leit sah  shabar india Ban bam suk ia ki commission ba ioh.
Mynta ka kynti lada jied ki juh ki nong mih khmat, ka meghalaya kan sa duk  shaba palat.
Tang ba leh kumno ngim ioh kids leader.
Nga ong shisien ba ngan ieng election bad leh hok.
Ita ba interview ia nga I ong “shano phin leh hok, phin long Lang kumjuh".
Nga pat ka kpoh ba nga la samrkhie palat.
Kadaw ka long ba Mynta kim lah shuh ban pyn ia pher ia ka ba bha bad kaba sniew.
Ngan hap thep vote MP  bad nga kwah ba baroh kin thep vote namar Kane kan pyni ia ka bor jong ki paidbah.
Bad ngin salah ban pynlong ia ka India ka RI ba synshar da u paidbah ym da ki nongmih Khmat.
Ngi jied  nongmih khmat bad ngi seiw ia ki ym ba ki iarap ei.
Ki nongmih khmat kin pyniaid bad shynshar katba ngi ki paidbah ngi dang trei shitom ban pynlong ka RI ka bail bit ba biang.
Thep vote shispah na ka shispah bad ngin sa tip ka jingshynshar paidbah ka long kumno.
Each and everyone of us who are eligible to vote we must vote no matter what.
It is OK if you don’t like the candidates but votes can change everything.
Shillong: Ka Seng Jaintia Youth Federation (JYF-CB) mynta ka sngi, ka la pynkup burom ia u nongialam barim jong ka u Ma Brightstar Chyrmang ha ka ophis treikam jong ka Seng kaba don ha Mookyrdup, Jowai.
Kum ban shu pynkynmaw u ma Brightstar Chyrmang shwa ba un rung sha ka jylli ka kam sain hima sima, u long u wei na ki nongialam ba hakhmat jong ka Seng.
U la bat ruh ia ka kyrdan Working President hapoh ka Seng kmie, shwa ba un ialeh ia ka Election MDC 2019 kaba dang shu dep shen bad u la shah jied kum u MDC  na ka Jowai North Constituency.
Ka seng kum ka dak ka jingburom ia u kum u nongialam barim jong ka uba trei shitom ban pynkiew shaphrang ia ka seng ha baroh ki liang, mynta ka sngi ka la pynlong ia ka jingialang pynkup burom ba kyrpang ia u halor ka jingjop jong u ha kane ka ka Election MDC 2019.
Ha kane ka jingialang pynkup burom la iadon lang da ki nongialam ka JYF Seng kmie,  Mr.N.Rymbai  (Working President) , Mr.F.Rymbai (General Secretary), Mr.O.L.Tariang (Vice-President), Mr.S.Pajuh (Joint Secretary), Mr.Becareful Chyrmang (Organising Secretary), Mr.John Pala (Education Secretary) , ki member ka JYF, ka President ka KNGCSU bad kiwei de ki riew Rangbah.
Ha kane ka sngi ia ka jingialang pynkup burom la pyniaid da u Vice-President Mr.O.L.Tariang uba la ai ia ki kyntien kit bok kit rwiang ia u Ex-Working President jong ka Seng u Ma Brightstar Chyrmang uba long myntu u MDC sha ka Ϊing Dorbar thaw ain ka JHADC, ba un ioh  ka met ka phad kaba  koit ba khiah, ka jingstad bad ka jingshem phang bad khamtam ka jingshlur bad ka jinglen lade, khnang ba un dang lah ban shakri khambha shuh shuh ia ka constituency, ka Ri bad ka jaid bynriew hi baroh kawei.
Kumjuh ruh na ka liang u Ma Brightstar Chyrmang (MDC), haba ai jingkren ha kane ka sngi, u la pynpaw ia ka jingsngewnguh ia ka Seng bad u la ong ba dei lyngba jong ka u la ioh shibun ki jingkyrkhu ha ka jingim jong u khamtam ha kaba sain dur ia ka lawei kum u nongialam na ka bynta ka Ri bad ka jaid bynriew.
Shuh shuh na ka liang jong u, u khot u wer ia ka JYF ba nangne shakhmat ruh dei ban don ka jingiatrei lang ryngkat ryngkat na ka bynta ka bha ka miat, ka roi ka par ka imlang ka sahlang bad u la kyntu ruh ia ka Seng ban nang iai shakri kham bha ia ka Ri bad ka jiad bynriew ha ki liang baroh.
Ia ki kyntien ai khublei la ai da u Mr.S.Pajuh (Joint Secretary).
Ka Lawmali ka la pynliem ia ki shipai Assam Rifle bad rah syndon ia ka nam lahduh ka 4th Assam Rifles Invitational Football Tournament ha ka jingiaknieh ia ka nam lahduh kaba long ha kane ka sngi Satjain ha madan JN Stadium, Shillong.
Ka Lawmali ka la pynliem ia ka Assam Rifles da 2-1.
Ha ka jingiakhun, u nongialehkai ka Assam Rifle u Lalboi Kipjen u la thep ia ka kol ba nyngkong ha ka 29 minit hynrei ka Lawmali ka la pynphai kylla mar ia sdang ka kyllastep.
Ka Lawmali la rah ruh ia ka khusnam T.1 lak katba ki shipai ki rah T.50,000.
Ia ka khusnam bad takma sha ka lahduh la sam da u Lat ka jylla u Tathagata Roy  ba la don lang u Director General of Assam Rifles u Lt Gen Sukhdeep Sangwan.
Ha ka jingiakhun, u nongialehkai ka Lawmali, u Will Marbaniang u la pyniakhaid ha ka  50 minit bad sa kawei la thep da u Damehun Syih ban long syndon ka kol ka jingjop ha kane ka jingialehkai.
U nongapkol ka Lawmali u Eric Nongkhlaw u la ioh ia ka khusnam kum u nongap kol ba tbit tam ha kane ka jingialehkai.
U Lt Gen Sangwan u la iaroh ia ki paidbah kiba la wan ban sakhi ia kane ka jingialehkai ha kaba ka la wanrah ka jingshong shit.
Haba kren hadien ba la peit ia ka jingialehkai, u Lat u la ong ba u sngew kmen ban shah khot sngewbha ban ioh sakhi ia kane ka jingialehkai, bad u la pynkynmaw ia ka jingiadei jong u bad kane ka nongbah ha ki por ba myshwa, kaba dei ka iing jong ki nongialehkai phutbol ha ka ri.
U Lat u la ai khublei ia kiba la poi sha ka phainal ha kane ka jingialehkai jong ka Assam Rifles.
Ha kane ka jingiakhun, ki don 16 tylli ki kynhun kiba iashim bynta ba la pynlong da ka Assam Rifles ryngkat ka jingiatrei bad ka Meghalaya Football Association.
Ka nong Houston, ka dei kawei na ki 4.7 million ngut, kaba lah ban kha khun haduh 6ngut, tang hapoh ka 9 minit bad katei kala kha ha ka  Hospital ha Texas jong ka United States.
Ka hospital ka iathuh ba katei ka briew, ka la kha ar sien ia arngut shisien kha ia ki khun shynrang bad nangta sa shisien kha ia arngut ki khun kynthei, ha ka por  4.50 bad 4:59 baje mynstep jong ka Sngi Thohdieng bad katei ka kmie, kaba kyrteng ka  Thelma Chiaka, ka shait ka khlain ialade.
Kitei ki khyllung ki khia 1.75 kilo bad kiwei pat ki khia 2.875 kilo bad la iathuh ba kitei ki khyllung ki shait ki khlain bha.
Ka Thelma, ka la jer kyrteng ia ki arngut ki khun kynthei jongka, ka  Zina bad ka Zuriel, katba ka dang wad kyrteng ia saw ngut ki khun shynrang jongka.
Ki riewngeit Khristan, ha ki ar tylli ki dew lynnong rit ka India ha  Dadra and Nagar Haveli bad Daman and Diu, ki kren diaw mynsiem shibun, haba ki bor pyniaid District ki la pynduh noh ia ka sngi rakhe Good Friday, kum ka sngi shuti ha kitei ki ar tylli ki dewlynnong rit bad kaba dei ruh ha ka sien ba nyngkong eh ha kitei ki Jylla rit.
Ki bor pyniaid District, ki la kynriah noh ia katei ka shuti na ka  Schedule 1 of Public Holidays (Gazetted) sha ka  schedule lane kaba hap ha ka restricted holiday.
Katei ka long lyngba ka hukum, kaba la pynmih da ka sorkar Jylla, ha ka 20tarik Naiwieng 2018.
Kiba bun ki nongshong shnong ha katei ka jylla rit, ki dei ki Khristan bad ki la ju ioh ia katei ka shuti Good Friday, ha shwa ban iasnoh bad ka India bad ki dei ruh kiba bun ki riew ngeit Katholik, kiba la ju don naduh ka por ka sorkar Portuguese.
U Father Tony Lopes, uba dei U Lyngdoh niam jong ka DNH, u iathuh ba ki don hynniew tylli ki balang ha DNH bad sa saw tylli ha Daman and Diu bad kitei kim sngewhun satia halor katei ka rai jong ka sorkar, kaba dei ruh ha ka sien ba nyngkong eh, ha kitei ki jylla rit.
Dehradun: Hadien khyndiat kynta, ba U Narendra Modi, ula sei ia ka kyntien, kaba ong #MainBhiChowkidar lane nga ruh nga dei u shokidar (I too am a watchman), kaba ula kren ha ka Sngi Saitjain bad ha kaba ula ong ba uno uno uba trei shitom ba kan roi ka India, u dei u showkidar, mynta ka la dei sa ka pali jong U Rahul Gandhi, ha kaba ula rah ia ka mat jong ka jing iathied Rafael jet na ka kompeni na France.
Ha ka jingialang paidbah ha Dehradun, U Gandhi, u kylli ba balei, ba ym shym la thaw ia ka  joint parliamentary committee, lada ka jing ia thied jet Rafale, ka dei kaba ym don jing ia buhrieh bad ula ong shuh shuh “Ha ka elekshon ba la dep, ka don ka jing pyrta ia ki sngi kiba bha ‘Acche din’ bad mynta pat ka mih sa ka jing pyrta ba u showkidar, u dei u nongtuh  ‘Chowkidar’ (chor hai) slogan," ha kaba ki paidbah ruh ki la ia shongshit ban ia pyrta lang ia kitei ki jingkren jong U Rahul Gandhi.
Ula ong shuh ba U Modi, um nud ban jubab ia ka jingkylli halor ka kam thied liengsuin Rafale ha Parliament “U MRD, um treh wat tang ban peit mar khmat ia nga" ong u nongialam ka seng Congress bad ula kren siat ruh, da kaba ong “Nga lyngngoh ba balei kine ki nongtuh, ki don da ka jait Modi suda" bad katei ka thew ia ka jing kynnoh jongu, ia U Nirav Modi bad U Lalit Modi, kiba dei ki heh spah kiba la phet tuh na India.
U Rahul, ula ther ruh halor ka jingshah pynduh pisa, kaba la leh da ka sorkar U Modi, ha kaba ula ong ba un pynjem ia ki ain jong ka GST, lada un ioh ban thaw ia ka sorkar ha kane ka elekshon 2019.
“Notebandi ke liye Narendra Modi ke behalf mein, main apse maafi mangta hun.
(Nga pan map na phi ki paidbah, na ka bynta jong U Narendra Modi, halor ka jing pynduh pisa( I apologise to you all on behalf of Narendra Modi for the problems due to noteban," ong shuh shuh U Rahul.
Aizawl: Ka iing dorbar jong ka Mizoram, ka la mynjur hynnin ka sngi ia ki ar tylli ki mat ba la wan rah da ki dkhot ka iing dorbar bad kawei ka dei kaba la wan rah da u dkhot jong ka liang pyrshah bad kawei pat kaba la wan rah, da u dkhot jong ka liang synshar.
Ka mat kaba nyngkong, la wan rah da U  Vanlalhlana na ka seng  Zoram People’s Movement (ZPM), ha kaba u dawa ia ka sorkar India, ba kan pyntrei kam ia ka ain kaba dei kyrpang ia ki rit paid trai Jylla lane ka  “United Nations Declaration on the Rights of Indigenous Peoples, 2007".
U Vanlalhlana, u ong ba ka sorkar India, ka la soi ia katei ka soskular, hynrei kam ju pyntrei kam pat ia katei ka ain.
Ki don bun kiba shim bynta ha katei ka jingiakren, ha kaba ki la pynsngew ia ka jingdonkam ban iada ia ka hok jong ki Mizo.
Kawei pat ka mat, ka dei kaba la wan rah da u dkhot jong ka liang synshar, ka  Mizo National Front (MNF), ha kaba la leit rah da U Lalrintluanga Sailo, ha kaba ula pynpaw ia ka jingsngewnguh ia ka sorkar India, ba ka la mynjur ban kynriah noh ia ka ophis heh duh jong ka  Assam Rifles na ka nongbah Aizawl.
Ka tnat kam poh iing jong ka sorkar India, ka la pynmih ia ka hukum jongka, ba ka Assam Rifles, ka dei ban mih noh na ka nongbah Aizawl, ha shwa ka 31tarik Jymmang 2019 bad ia kitei ki ar tylli ki mat la pdiang da ka iing baroh kawei.
Shillong: Uwei u riew niam, ula shah kem ha ki pulit ka North Garo Hills bad ka daw ka long namar ba ki para ba shonglang ha kawei ka bos, ki la aiti ia u sha ki pulit ha Bajengdoba bad ka daw, ka long namar ba u pyrshang ban tare ia kawei ka khynnah kynthei, kaba shong hajan jongu ha ka miet jong ka sngi thohdieng.
Utei u lyngdoh niam, u dei U Biju Joseph, u dei na ka Guwahati Provincial of the Missionaries of St Francis De Sales (MSFS), uba don ia ka skul ha Nangalbibra bad uba peit ruh ia balang ha Sumonpara, South Garo Hills District.
La iathuh ba utei u lyngdoh niam, u wan na Shillong sha Tura, ha ka bos kaba wan mynmiet jong ka sngi thohdieng bad kumta, ula sdang ban tare ia kawei ka thei samla, kaba shong mar syndah jongu.
Katei ka jingjia, ka dei ha ka por 12baje shiteng synnia, katba ka bos, ka dang iaid lyngba ka Paikan.
Katei ka kynthei briew, kaba dang 27 snem ka rta, ka la halla briew, haba ka la iohi ia katei kti jong u lyngdoh niam ha ka met jongka bad hangta kiwei pat ki para nongshong kali ki la ia wan sha katei ka jaka bad la don ruh kiba ai shithab ar thap da ka jingsngew bitar.
Ynda poi ha Bajengdoba, la aiti sha ki pulit lem bad ki tum ki tam jongu bad ki pulit ki la kem ia utei u riew niam, ong ka khubor.
Shillong: Ki nongkitkam ba ha khlieh duh jong ka Seng Kur Warjri ki la leit jngoh ia ka shnong Pyndeng Nongbri na ka bynta ban thaw ka shnat treikam Kur da ka ba phiah noh na ka Mairang na ka daw ba lah kham iar ka shnat bah Mairang.
Ka shnat Pyndeng Nongbri ka don haduh 137 tylli ki longiing longsem ki ba kynthup ïa ki 746 ngut ki parakur na ka shnong.
Baroh lang ki don kumba 329 ngut ki kynthei bad 417 ngut ki shynrang naduh ki khyllung khynnah, ki samla, rangbah bad tymmen.
La jied nongmihkhmat jong ka shnat ki ba kynthup ïa u Bah Rotar Warjri, President, Bah Marbel Star Warjri bad Bah Buksing Warjri, Vice Presidents; Bah Wantar Warjri, Adviser; Bah Tairos Sing Warjri,  Secretary; Bah Pynshailang Warjri, Assistant Secretary; Kong Martidoris Warjri, Finance Secretary; Kong Dadi Warjri, Treasurer; Bah Maktur Sing Warjri, Publicity Secretary; and Bah David Warjri, Assistant Publicity Secretary.
Da ka jingthmu ban pynshlur bad ai mynsiem ïa ki khynnah bad samla jong ka kur la pynkup burom lai ngut ki khynnah samla ki ba jop ha khlieh eh ha ka jingpule HSSLC bad SSLC 2018.
La ioh ruh ka jingkren kyntu kynpham na ki rangbah kur na ka bynta ban kitkhia ïa ka bhalang jong ki parakur salonsar bad ban ym shah liang khleh lang ïa ka kam kur bad ka kam saiñ pyrthei ne ki kam niam.
Guwahati: Ka jing ia treilang ka BJP bad ka seng AGP, la iohi, kumba kam wan rah ia ka jinghun jong ki nongtrei jong ka seng AGP.Mynta ka sngi, la iohi ia ki paidbah kiba ju don ryngkat bad ka seng AGP, ba ki la leit tur sha ka ophis jong katei ka seng kaba don ha Ambari, ha Guwahati bad ka daw ka long ban pynpaw ia ka jingsngew pyrshah jongki, ia katei ka jingiatrei lang jong kitei ki ar tylli ki seng sain pyrthei ha kane ka elekshon Lok Sabbha.
Kitei ki dkhot jong katei ka seng, ki la tur sha ophis jong ka AGP bad ki la pyrta pyrshah ia ki nongialam jong katei ka seng bad katei ka la pynlong ia ki pulit lem bad ki CRP, ba kin wan ban teh lakam ia katei ka jing ia kynad ha khmat ophis jong katei ka seng sain pyrthei.
Shillong: Ka Wahiajer Sports Club, kan pynlong shen ia ka 5th Invitation Knock Out Football Tourmanent.
Kito kiba kwah ban ia shim bynta, kin ai kyrteng ha shwa ka 21tarik Iaiong 2019.
Ki khusnam ki long T.2 lak ia ka kynhun lahduh, nangta T.1lak ia kaba rem.
Kiba kwah ban shim bynta kin phone ha u number 8014070313.
U MP ka seng BJP na  Tezpur constituency jong ka Assam, U Ram Prasad Sarmah, mynta ka sngi, ula mih noh ialade na ka seng BJP, halor ka jing kynnoh jongu, ba katei ka seng, ka leh niewbein ia ki riew rim.
U Sarmah, ula thoh ha ka facebook peij jongu, ha kaba ula pynpaw ia ka jingsngew diaw ia ka jingleh bym salia jong katei ka seng ia ki riew rim, kiba don ha katei ka parti.
“Nga la iehnoh ia ka seng BJP, tangba nga sngew diaw shibun ia kito ki nongtrei barim ka seng BJP, kiba la shah leh bym salia, namar ba la wan tur da ki riew thymmai.
Nga shait kren ia kane ka jingleh bym salia ia ki dkhot kiba rim, hynrei mynta yn nym don shuh ki ban kren na ka bynta jongki" ong U Sarmah ha ka peij jongu ha facebook.
U Sarma, uba dei u riewsaid, ula don slem bha bad ka seng BJP bad ula long ruh u dkhot jong ka  Rashtriya Swayamsevak Sangh bad ka Vishva Hindu Parishad.
Ha kine ki ar snem ba ladep, ula kren pyrshah ia kane ka sorkar BJP ha ka Jylla bad ka kyrteng jongu, ka la paw ruh, ha ka jingbamsap, ha ka jingthung kam thungjam ha Assam, ha kaba la shim ba kawei ka khun kynthei jongu, ka donkti lang ha katei ka jingthung kam beain.
Ka BJP la sngewthuh ba kan nym ai tiket shuh ia U Sarma, na katei ka Constituency bad la sngewthuh ba kan ai tiket ia U Himanta Biswa Sarma, uba dei u myntri pla pisa ka sorkar Jylla, ha kaba un iakhun na katei ka Constituency.
New Delhi: Ka Supreme Court, ka la buh sngi, ha ka 25tarik Lber 2019, ba kan bthah ia baroh ki seng sain pyrthei, ba haba ki buh ia ki kandidet ban ialeh elekshon, ki dei ban don ka kyrdan graduate bad ba ki dei ban long kiba hapoh 75snem ka rta.
Ka jingbishar ba la khlieh da U Ranjan Gogoi, Chief Justice, ka la buh sngi ban bishar ia katei ka mukotduma, ba la leit rah da uwei na ki riew said ain U Ashwini Kumar Upadhyay.
Utei u riewsaid, u kwah ban don shibun ki kyndon, ha kaba u kwah ruh ban don ki kashari kiba kyrpang, ban tian bishar ia kino kino ki kam pyniap briew lane ki kam runar jong ki nongmihkhmat paidbah.
U Upadhyay, u shim ba ki MLA, MP bad ki MLC, ki la ioh shibun ki lad kiba kyrpang na ka bynta jongki bad kumta, ki dei ban don da ki kandidet kiba biang ka jingnang jingstad.
La ong shuh ha ka mukotduma, ba ka bynta jong ki nongmihkhmat paidbah, ka long kaba donkam eh ha ka synshar paidbah bad kumta kam iahap ba kin don ha ka kyrdan kaba poh lane kaba kham rit ia ki dkhot kiba don ha Municipal lane ha ki Gram Pradhan.
Shillong: Ka Executive Committee (EC) ba nyngkong ba ialam da u CEM ba thymmai ka KHADC u bah Teinwel Dkhar ka la iashong myn hynnin ka sngi, hynrei kam shym la lah ban shim ne pynbna ia kano kano ka rai, namar ba ka dang don ka elekshon MP.Haba kren sha ki nongthoh khubor, u bah Teinwel u la ong ba ka jingialang ka la shu iakren kumno ban pynkhreh ia ka mang tyngka jong mynta u snem, ka ban long ha ka 25 tarik mynta u bnai.
Ha kajuh ka por, u CEM u la ong ba ka EC kan pynkhlain ia ka rukom treikam ka Council, hynrei kam pat iakren eiei ban bud en em kumba ka leh ka Garo Hills Autonomous District Council (GHADC) ban pan na ka sorkar da ki ophisar MCS ban thung ia ka kam Secretary ka Council.
Na ka liang, u Deputy CEM u bah Pyniaid Sing Syiem u la iathuh ka sorkar kam pat ai kano kano ka jingpynbna ia ka rai jongka, ban aiti ha ki district council ban pyntreikam ia ka ain shna iing shabar ka jaka ka Municipal.
U la ong ba hadien ba la ioh ia ka jingthoh na ka sorkar, ka EC kan sa shong pyrkhat ban pan jingiarap shwa na ki enjiniar na ka sorkar jylla, lada donkam namar ba haduh mynta kam pat ioh pdiang ia ka jingpynbna halor kane.
U Bah Pyniaid u la iathuh ruh ba ka KHADC kan ioh T.52 klur na ka pisa kaba T.111 klur ba la pyllait ka sorkar bad ia kane, yn wanrah ruh ha ka dorbar mang tyngka.
Shillong: Kawei ka kynthei, ka la ujor ba ha ka 14tarik Lber ha ka por 8.45 mynstep, katba ka dang leit sha ka University of Science & Technology Meghalaya (USTM) da ka kali ar shaka jongka, hynrei ynda poi ha Khanapara Bus Stand (RB), U Balram Choudhury, ula kren samla ia ka bad ula byrngem ruh ban thad ia ki dur jongka ha Whatsapp / Facebook bad byrngem ruh ban pyniap ia ka bad ki kmie ki kpa jongka, lada jia ba kam treh ban ia iaid samla bad u.
Tura: U nongbud kali, ula iap ei myn hynnin ka sngi, haba ula shah tylliat ha ka kali kaba u bud, katba u dang shna bad rung hapoh jong ka kali.
Katei ka jingjia, ka dei ha ka por 11baje mynstep, kaba don hajan ka jaka ieng bus ha Hawakhana, ha Tura.
La sngewthuh ba utei u nongbud jong katei ka bos, ula shah tylliat ha ki shaka kali, ha ka por ba u nongniah, u dang pyniaid ia ka kali, ha ka por ba ka wan poi sa kawei pat ka kali, katba um shym la iohi satia ia utei u nongbud, ba u don ha khrum kali.
Shillong: La ioh khubor ba ka Balang Presbyterian Nongjri, Rangthong Presbytery, ka dei ban pdiang ia ka jingiaseng jong ka KJP Assembly, ha ki tarik 11 haduh 14 Iaiong 2019, hynrei namar ba ka ia tyngkhuh bad ka elekshon, ka ban long ha ka 11tarik Iaiong 2019, kumta la pyn kynriah noh ia katei ka jingiaseng sha ka 25 haduh 28tarik Iaiong 2019.
Shillong: U Bah Daniel Stone L Nonglait, u nongiasaid ain ka Supreme Court, uba la don ha ka Empaneled Lawyer ka dong mihngi, u la ujor sha ki pulit pyrshah ia uwei u briew, uba la kam ialade kum u Khasi da kaba leh mynleh nongkhrong ha nongbah Delhi.
U bah Daniel Stone L Nonglait, haba kren sha ki kotkhubor ha ka Sngi Thohdieng.
Haba kren ia kane myn hynnin ka sngi sha ki lad pathai khubor, u bah Daniel u la ong ba une u briew u bym dei satia u Khasi, u la kam ialade kum u Panbor Simon Kharkongor u la iakynduh ia u bah Kolanstar Syngkong u pulit Meghalaya ba trei ha Delhi ha ka 30 tarik Naiwieng 2018 bad u la pan pisa da kaba kren Khasi da kaba kam ba u la wan sha Delhi hynrei um lap lynti shuh.
U nongkhrong, uba khot kyrteng ialade Panbor Simon Kharkongor“Ha ka 1 tarik Nohprah 2018, nga la ioh pdiang ia ka phun na ki paidbah kiba kylli shaphang une u briew hadien ba ki la iohi ha social media (Facebook) bad nga la leit wad jingtip na Meghalaya House ha Delhi bad ki la iathuh ba une u briew u la wan mih sha katei ka jaka ha u snem 2016 bad u la kam ba u dei na Mawryngkneng", la ong u bah Daniel Stone.
Hynrei hadien ba la wad jingtip bniah, la shem ba ym don ba ithuh satia ia u na ka dorbar shnong Laitumkhrah bad kumjuh na Mawryngkneng.
Halor kane, u bah Daniel u la ujor ejahar syndon ha ka 4 tarik Nohprah 2018 kawei ha Mawryngkneng bad kawei ha Laitumkhrah Police station.
Na ka liang u bah Daniel u la kyrpad ia ka bor jong ka ain, ban kem ia une u briew uba la phet rieh mynta, da kaba pynshitom ia u katkum ka ain, namar ka jingpyrshang ban thok bad ban kam leh mynleh ialade.
Shillong: Ka kong Christina Mukhim, ka la ujor ba ha ka 13tarik Lber 2019, ha ka por 8baje mynstep, katba ka dang leit sha ka shnong Nepalbora ban don lang ha ka jingialang jong ka HANM, ki la wan lai ngut ki kynthei, ka kong Martina Tariang, ka Junita Tariang bad ka Anjali Rupsi, ha kaba ki la pynsangeh ia ka scooter jongka bad hangta ki la kylli shaphang ki kam jong ka HANM Women’s Wing bad nangta ka Anjali Rupsi ka la kren bein ruh ia ka kong Mukhim.
Ym tang katta, la iathuh shuh shuh ba ka kong Mukhim, ka la ioh ruh ia ka telephone na U Rangbah Shnong ka Umlangpur, ha kaba ula kynnoh, ba ka kong Mukhim, ka la kren bein ia u kynum jongu bad kumta ula byrngem ban ai da ka mukotduma.
Kham hadien, haba ka don ha ka jingialang ha Nepalbora, ki la wan mih kiba ha iing jong ka Anjali Rupsi bad U Samuwell Jahrin, ha kaba ki la ktah kti bad pynmynsaw ia ka.
Shillong: La ioh khubor ba ka Balang Presbyterian Nongjri, Rangthong Presbytery, ka dei ban pdiang ia ka jingiaseng jong ka KJP Assembly, ha ki tarik 11 haduh 14 Iaiong 2019, hynrei namar ba ka ia tyngkhuh bad ka elekshon, ka ban long ha ka 11tarik Iaiong 2019, kumta la pyn kynriah noh ia katei ka jingiaseng sha ka 25 haduh 28tarik Iaiong 2019.
Shillong: Ka Khun Hynniewtrep National Awakening Movement (KHNAM) ruh kan buh kandidet ha kane ka kynti ban iakhun ia ka elekshon Lok Sabbha 2019.
U Bah THS Bonney, uba dei u ophisar IFS ba la shongthait, un iakhun ia katei ka elekshon na Shillong Constituency.
“U kandidet jong ka seng, ula sdang ban iaid sha kylleng la ar snem shiteng bad kumta, kan long ka jingiakhun kaba jwat bha pyrshah ia ki seng heh, kum ka Congress  bad ka BJP" ong U Bah Adelbert Nongrum, uba dei u nongialam jong ka KHNAM bad U MLA ka North Shillong.
Wat la ka KHNAM, ka dei ka seng kaba tlot, hynrei, ka don ia u kandidet, uba biang lut nadong shadong bad kumta kiwei pat ki seng sain pyrthei, kim dei ban khein sting satia, ong U bah NongrumU Bah Nongrum, u lyngngoh ruh, ba haba ki leit sha ki shnong bapher jong ka Ri Khasi Jaintia bad haba ki kylli ia U MP ka Shillong ba ki ioh ia ka jubab ba u dei U Narendra Modi bad kumta ka donkam ia ki paidbah, ba kin tip ia la u jong U MP bad ban hikai ruh ba kin nym jied satia ia ka BJP.U bah Nongrum, ula pynsngew ruh ba ka seng, kan iakren ruh halor ka jing sahteng ka kam pud kam sam hapdeng ka Meghalaya bad ka Assam, kaba la shu iaid mynta da ki bun bun phew snem.
Lah ban pynkynmaw, ba ha ka elekshon MDC ba dang shu dep, ka KHNAM, kam shym la jop satia, wat tang uwei ruh U MDC, ha ki jaka ba ka pynialeh ha Khasi Hills District Council.
Shillong: Ki shipai khappud, Border Security Force, kiba don ha Lalghat, West Khasi hills District, ki la ioh kem hynnin ka sngi, ia ki lai ngut ki briew bad kitei ki dei U  Smith Ch.
Sangma (22), uba na  Rongdu,  U Purno R.Marak (24),  uba na Rongdu bad U Amiston T Sangma (Bike Driver),  uba na  Rongdu.
U Amiston T Sangma, u ialam ia ar ngut ki briew na  Gumaghat sha Rongdu, ha ka thuk thuk jongu, kaba don ia u number ML-06-4839 (Bajaj discover).
Na kitei la ioh kurup ia ka pisa kaba T.20,00,000/- lem bad saw tylli ki mobile phone.
Kitei ki iathuh ba ki la ioh ia katei ka pisa na Shillong, ha kaba ki la sah ruh ha kawei ka hotel ha Khyndailad, ha ka miet jong ka 13tarik Lber 2019.
Kitei kim shym la pynthikna ruh ia kaei kaba kin pyndonkam na katei ka pisa.
La ngeit ba kitei ki leit ban thep ia ki jingdih droks na Bangladsh ban wan shalan pat sha Shillong.
Nongpoh: Da kaba buddien ia u runar uba la donkti ha kaba mut lehsniew ia iwei I Heprit ba dang 9 snem ka rta, ha kawei na ki shnong kaba don ha ka thain Umden ha Ri Bhoi District, myn hynnin ka sngi ki Pulit ki ioh ban kem noh ia utei u runar.
Lah ruh ban kdew hangne, ki bahaiing jong itei u Heprit tang mar ia tip halor katei ka jingjia, ki la leit ban ujor da ka Ejahar sha Nongpoh Police Station, hynrei utei u runar pat u la phetrieh noh na katei ka shnong bad tad haduh myn hynnin ka sngi, ba ki pulit ki la ioh ban kem ia u.
Utei u runar uba la shah kem noh ha ki Pulit, la tip kyrteng kum u Micheal Lamare, 20 snem ka rta bad halor katei ka jingjia, na ka liang ki pulit kin dang pynlong ia ka jingtohkit na ka bynta ban lap ia ki jingshisha baroh.
Shillong: Ka tnat peit mariang jong ka sorkar India, ka   Indian Meteorological Department (IMD), ka la ai ia ka jingmaham ba kan don ka jingkhie eriong, tied leilieh ha ki bynta jong ka Assam bad ka Meghalaya, ha ka 16 bad 17tarik Lber 2019.
Da u Bah Philip Marwein.
Shillong: U Bah Samuel Hashah, uba dei uwei na ki nongialehkai ia kura, ula rai ban iakhun ia ka elekshon Lok Sabbha na Shillong Constituency.
U bah Hashah, u dei ruh U President jong ka  All Meghalaya Kick-boxing Association (AMKA), ha kaba ula hikai ia bun spah ngut ki samla shynrang bad kynthei, na ka bynta katei ka ialehkai ia kura.
U Bah Hashah, uba kyrpad ia u paidlang ka Ri Khasi, ba kin jied ia u, ula kren shai ba un leit ban iakren pyrshah ia ka  Citizenship Amendment Bill bad ban pyntrei kam ia ka  Inner Line Permit, lada un jop ha kane ka kynti jing iakhun kaba mynta.
U Bah Hashah, haba kren ha ki kotkhubor mynta ka sngi, u kren sngewkhia ruh halor ka jingeh kaba ki nongshong khappud bad ka Bangladesh, ki ia kynduh ha kine ki sngi.
Rung AAM ADMI PARTY (NATIONAL PARTY)NOH BAH HASHAH PHIN IOH LEIT DELHI ban pyni iala ka sap.
Issue 6 schedule ba kongsan tam.
Ka jingsiat kuli pathar jong U Brenton Tarrant, uba na Australia, ha ka por 1.30 nohsngi, ka la pyniap ia 49ngut ki Muslim bad pyn mynsaw sa 48ngut kiwei pat ha New Zealand.
U Tarrant, ula siat khlem synei shuh ia ki 100ngut ki nong mane blei,naduh ki kynthei khynnah, da ki ar tylli ki suloi jongu semi-automatic shotgun bad ka rifle, katba ki dang pynlong ia ka jing duwai sngi thohdieng ha Christchurch, kaba don ha ka dewlynnong shathie jong ka New Zealand.
Katei ka jingjia, ka la bteng kumba 17 minit, ha kaba utei u runar, uba riam ialade da ki riam shipai, u siat naphang ia ki briew kiba dang phet krad na katei ka jaka mane blei bad u dang thep kuli biang ruh ha ki suloi jongu.
Ha kajuh hi ka por, la iathuh ba ka la don ka jing siat naphang ha kawei pat ka Masjid ha Linwood, ha kaba hynniew ngut ki la iap ha katei ka jaka.
Ki pulit ki la kem ia 3ngut ki briew bad nangta sa ia kawei ka kynthei briew.
Na kitei ki 49ngut kiba iap, 41ngut ki dei na na iing mane ha  Al Noor Mosque bad hynniew ngut kiwei pat na  Linwood Avenue mosque.
Ki don sa 48ngut kiwei pat kiba leit shah sumar sha  Christchurch Hospital bad 20ngut na kitei ki dei kiba mynsaw jur.
Ka Supreme Court, ka la pyn sangeh noh mynta ka sngi, ia ka hukum pyrshah kashari jong ka  Meghalaya High Court ia ka kong Patricia Mukhim Editor The Shillong Times bad ka  Shobha Chaudhuri, kaba dei ka trai jong katei ka kotkhubor.
Ka khubor kaba la mih mynta ka sngi ha ka Indian Express, ka iathuh ba la shim ia katei ka rai, katba kum ka  jing ujor jong ka Editor & bad ka Publisher jong katei ka kotkhubor, ha kaba la shim bishar da U Ranjan Gogoi Chief Justice jong ka Supreme Court.
Kham mynshwa ka Meghalaya High Court, ka la rai pyrshah kashari ia ka Editor bad ka Publisher jong ka kotkhubor, ha kaba ka la hukum ruh ba kin siew mar T.2lak marwei bad ba la bthah shuh shuh, ba lada kim siew hapoh shitaiew, kumta ia kitei yn set phatok hynriew bnai bad ban khang ruh ia katei ka kotkhubor shi syndon.
Shillong: Ka National People’s Party (NPP), mynta ka sngi, ka la rai ban pyn iakhun da ka Agatha K Sangma, myntri barim jong ka sorkar India, ba kan long kum ka kandidet jong ka kynhun sorkar  Meghalaya Democratic Alliance, na Tura Constituency.
Ka Agatha Sangma (sha ka diang) lem bad U PA Sangma, U Conrad K Sangma bad U James K Sangma.
Ka Agatha, kan ia khun pyrshah ia U Mukul Sangma, nongialam liang pyrshah ka dorbar Jylla, ha ka elekshon, ka ban long ha ka 11tarik Iaiong 2019.
Ka Agatha, ka dei ka para kynthei jong U Conrad K Sangma, myntri rangbah ka Jylla bad ka khun jong U PA Sangma ba la khlad noh.
Ka NPP, ka la pynbna ruh ia U Thangminlien Kipgen ba un iakhun na ka OuterLok Sabha constituency.
Ha kawei pat ka liang, ka NPP, ka la pynbna ruh mynta ka sngi, ia ka Ferlene CA Sangma, uba dei u ophisar rim jong ka sorkar Jylla, ha kaba un ia khun kum u kyrtong jong ka NPP, ha ka elekshon shiteng samoi ha Selsella Constituency jong ka West Garo Hills, ka ban long hi ha ka 11tarik Iaiong 2019.
Da U Josper S Dura, Nongshken“Bun jingpynpep, jingjynjar ruh; pyn bakla ha ri khlaw"—PHB121(6).
Haba ialeh thma ka Ri Israel pyrshah ia ki Ri Arab kumba ka la jia ha ki snem kiba mynshuwa, ki Khristan hangne ha Ri Khasi Jaintia , hapoh mynsiem jong ki, ki iashah liang sha Ri Israel.
Nga ngeit ka leit long kumta namar ba u Jisu Khrist, u nongseng ia ka Balang Khristan, u dei u Nong Palestine.
Ha ka juh ka rukom , nga ngeit ba ki Khristan ha kylleng ka pyrthei ruh ki ia sngew kumta hi.
Ha shuwa ka snem 1948 HK, ym don satia kano kano ka Ri ha ka pyrthei ia kaba khot da ka kyrteng “Israel".
Ba la tip kum ka “Cannan" ha ka Bible Bakhuid , ka “Palestine" ha ka history bad ka “Israel" hadien ka 1948 , dei kane ka Ri ba U Blei u la kular ia ki kpa tymmen jong ki Jew- u Abraham , u Isaak bad u Jakob 4000 snem mynshuwa ba ki nong hiar- pateng, na ki, ki la ioh pateng ha ka snem 1948.
Baroh ar tylli ki ktien- Israel bad Jew- ki kdew sha briew kiba long kajuh ka jaidbynriew.
Tel Aviv: Ka dei ka sor bah kaba itynnat kaba don harud ka duriaw Mediterranean.
Ha ki por ba dang pynlong ia ka Hima Israel (State of Israel) ka Tel Aviv ka dei ka Capital jong ka Israel.
Mynta ka Capital ka dei ka “Jerusalem" kaba don 55 km , shaphang mihngi ka Tel Aviv.
Jerusalem : Jerusalem ka wan na ka ktien Hebrew ka barim “Yerushalayim" kaba mut ka nongbah jong ka jingsuk.
Kane ka nongbah ka don la ka jong ka History lyngba ki spah bad ki hajar snem.
Dei hangne ba ka kynhun ba khlem kut por jong ki nongiathuh-lypa ki la pynbna ia ka jingsuk jong U Blei sha u briew.
U David u Syiem jong ki Jew, u la pynlong ia kane ka nongbah ka Headquarter jong ka jingsynshar jong u.
U la pyndonkam bad pyndonnam ia ka ryngkat ki ktien, ‘Duwai na ka bynta ka Jingsuk ka Jerusalem".
Ka Jerusalem ka long ka nongbah kaba kham kyrpang la niew kyntang ia ka da ki lai tylli ki niam- ka Judaism, ka Niam Khristan bad ka Islam.
Hynrei dei hangne- pynban ba la ia khun ia ki thma kiba shyrkhei ha ka kyrteng jong ka Niam bad ba la lyngkien ka snam ha ki madan madiah bad ki lynti ka nongbah.
Ki maw bad ki kynroh jong kawei ka nongbah ki ieng sakhi tyngkrein shaphang kita ki thma ba la ialeh na kawei ka por sha kawei pat.
U Sennacherib bad u Nebuchaanessar , u Ptolemy bad u Herod , u Tisus bad ki Crusaders of godefroy de Bouillon, u Tamerlane bad ki Saracens of Saladin, baroh ki la ialeh bad la ia thang pluh bad la ia pyniap hangne da ki million ngut ki briew ki la kyllon iap da ka syrti, ki waitlam ha kane ka nongbah.
Ka Hima Rome ka la ioh kurup ia kane ka nongbah bad ka la bat ia ka hala ki kti 666 snem.
Ha ki por jong u Jisu, ka nongbahJerusalem ka jyllei bha da ki men-leh-arsap (hypocrites) ha ka dur jong ki nongthoh bad ki Pharisi kiba la hikai ia ki briew ia kaei kaba ki da lade kim leh.
Ia ki Jew kiba la ioh pateng ia ka Palestine ha ka snem 1948 la wan rah sha Palestine laisien bad ki la mih ne la phet na Palestine lai sien bad poi wir sha kiwei pat ki Ri.
Ki Israel: Ka jingmih noh na ka la ka jong ka Ri ( lah ban ong ka jingphet shnong) bad ka jingwan phai jong ki sha ka ( lah ban ong ka jingrung shnong):-Ka jingphet shnong ba nyngkong: K a Bible ka iathuh ba u Jakob u la shong sah ha ka Ri kaba la shong sohshnong kpa jong u, ha ka Ri Canaan kein.
Na ka daw jong u ka nemsniew bad ruh ba la don lypa u Joseph (U Khun u Jakob) ha Ri Egypt kum u nongsynshar, u Jakob bad baroh kiba la mih na ka syngkai jong u, ki la leit wan sha ka Ri Egypt.
Kane ka dei ka jingphet shnong kaba nyngkong jong ki Israel.
Ka jingrung shnong kaba nyngkong:- Ka dei ha ka por ka jingialam u Moses , u Aaron bad u Joshua ba ki Israel ki la mih noh na Egypt ka ri ka jinglong maw jong ki bad da kaba iaid lyngba ka duriaw basaw bad ka wah Jordan ki la poi sha ka Ri Canaan ba la khot Israel mynta.
Kane ka dei ka jingrung shnong kaba nyngkong jong ki Khun Israel hadien ba ki la shong palat 400 snem ha Ri Egypt.
Ka jingphet shnong ka ba-ar: Kane ka la jia ha ka por jong ka jingpynjot ia ka Jerusalem da u Nebukhadnessar, u Syiem Babilon.
Hadien ba la pynjot thiaw ia kane ka nongbah, u Nebukhadnessar u la ring mraw ia ki Israel sha Babilon.
Ka jingrung shnong ka ba-ar: Hadien ki 70 snem ka jinglong mraw jong ki ha Babilon , ki Israel ki la ioh ka lad ban wan phai biang sha Palestine.
Kane ka la jia hapdeng ka snem 530 bad 420 SK.Ka dei ka jingrung shnong ka ba-ar jong ki.
Ka jingphet shnong ka ba-lai: Kane ka la jia hadien ka jingpynjot ia ka Jerusalem da u General Titus (U Rangbah shipai ka Hima Rome) ha ka snem 70 HK.I ki Israel la ring mraw da u Patsha ka Hima Rome bad nangta ki la poi wir sha kylleng ka pyrthei.
Ka jingrung shnong kaba lai: Kane ka dei ka jingrung shnong kaba khatduh jong ki Israel shapoh la ka jong ka Ri.
Bad kane ka la jia haba kane ka jaidbynriew ka la ioh pat ia la ka Ri (the state of Israel) ha ka snem 1948 hadien ka UN Partition Resolution ha ka 29 tarik,November 1947.
Ka jingsynshar ki Phareng ia ka Palestine ka la kut noh ha ka por shiteng synnia haka 14 tarik, May 1948 (the British Mandate for the control of Palestine ended at midnight on May 14th ,1948).
Ha ka sngi kaba bud ha ka por 4 baje janmiet hadien ba la dep ia rwai iaka National Anthem u David Ben-Gurion u pule hakmat u paitbah uba la ialum lymbung ia ka Jingpybna (Declaration) ia ka jinglaitluid jong ka Ri Israel.
Ka mih ka jingkylli- Balei ka Bible ka sngap jar bad khlem iathuh eiei shaphang kane ka por ka balai kaba long kaba khadduh artat ka jingshah ring mraw ki Israel ha ba ia ka por kaba nyngkong bad kaba ar jong ka jinglong mraw jogn ki la thoh thikna bad kren shai ha ka ? Ka la jia long kumta namar ba ka jingrung shnong jong ki shapoh la ka ri ha ka sien balai (kaba khadduh) ka don ka jingiasnoh bad ka “Jingwan Arsien U Jisu Khrist".
Ka Bible ka ong ba ym don uwei ruh uba tip iaka sngi lymne ka por jong ka jingwan pat u Jisu Khrist.
Uba tip ia kata dei tang u Blei U Kpa.
Shaphang ka jingwan Arsien u Jisu Khrist:- Naduh ki por kiba mynshuwa don bun bah ki briew ki bym ngeit ia ka jingwan arsien u Jisu Khrist.
Ki nongiathuh-lypa bad ki apostol ki la dep iathuh lypa ba ha ki sngi kiba khadduh kin wan ki nongkren bein da ka jingkren bein, kiba iaid katba kum ki jingkwah brai la ka jong hi, bad ki da ong ‘ hangno kata ka jingkular ia ka jingwan jong u? Namar naduh kaba kita ki kpa tymmen ki la ioh thiah noh, kiei kiei baroh ki iai sah kumba ju long naduh myndang long ka pyrthei ( 2 Pet 3:3 -4).
Nga ngeit ba wat ma ngi kiba la ngeit ha ka Niam Khristan ruh, ngi shu ia ngeit salit ne tang shi liang shi phiah ia ka jingwan arsien u Trai Jisu.
Ngim nang bad ngi leh khnang ban ym nang iaka pharshi u dieng dumbur.
U Jisu un wan pat sha kane ka pyrthei.
U la ong ia la ki synran ba un ym iehnoh khun swet ia ki bad ba un wan pat ha ki.
Ia ka jingwan kaba nyngkong bad kito ki jingiathuh lypa ki la urlong shisha.
Kane ka ai ia ngi ka jingsngew –skhem kaba khraw ba ki jingiathuh –lypa ia ka jingwan ar-sien jong u ruh, kin jia long da shisha.
Nga ngeit ka dei ka ‘Plan’ jong U Blei ba u buhrieh ia ka sngi ne ka tarik jong ka jingwan arsien u khun jong U, U Jisu Khrist.
Um kwah ba ngi ki briew ngin tip lypa, ia ka jingwan kata ka sngi khnang ba ngin long kiba iai peitngor bad iai pynkhreh ia lade khlem sangeh naka bynta ka jingwan jong kata ka sngi bad ba ki nongtrei ia ka kam jong u kin iai trei, iai trei haduh kata ka sngi.
Ha snieh jong kane ka pyrthei da ki billion ki briew-u dohlieh, u doh iong , u doh saw,u doh stem – ki kyntait ia u Jisu haduh kane ka sngi.
Wat ha kane ka Ri Khasi jong ngi ruh, ba la khot ka Ri Khristan ki dang don bun bah ki briew ki bym ngeit ia u Jisu.
Nga la shu kum pyrkhat ha lade ba kane ka lah ban long pynban ‘ka jingkyrkhu ha ka riam ka bapher ( a blessing in disguise) khnang ban kham pynkhlain shuh shuh (to energise) ia ka bor ki nongtrei ia ka kam u Trai Jisu.
Kan iarap ia ki nongialap iaka gospel u Trai Jsi ban ym shong thait bad thiah thai, bad ban trei bad iai trei.
Haba ngi iai ap bad iai khmihlynti ia ka jingwan arsien u Trai Jisu, kam long kaba dei ban die duh noh ia kaei kaei baroh bad shu shong ap kmang ia u ha kliar jong u lum.
Hynrei ka long da kumwei pat.
Ngi dei ban ‘plan’ bad trei da ka jingpyrkhat ba ka jingwan arsien u Trai Jisu ka dang jngai bah; hynrei ban im pat ka jingim kaba khuid khlem jingbit tngit da kaba khmihlynti ioh u wan noh mynta ka sngi.
Ki briew kiba pule bniah ia ka Bible bin-pa-bin ki iathuh ba la thoh ha ka Testament kaba Thymmai 318 sien, ha ki 260 tylli, ki lynnong ha ka, ia ka jingwan arsien jong u Trai Jisu.
Ka ioh kawei ka jaka ha man la ki 25 tylli ki dkhot jong kane ka Testament.
U Moses u la leit kiew naki madan Moab sha u Lum Nebo, sha kliar Piskah, bad na kata ka kliar lum u Blei U la pyni ia u ia ka Ri Canaan ba ki Israel kin ioh kynti.
Hynrei U Blei U la iathuh ia u ba un (Moses) ym ioh leit shata.
Ngi la iaid lyngba ia kiba bun ki snem ha ka jingtrei ia ka kam U Blei bad ha ka jingshakri ia u tengteng haka jingsngew khlain bad hateng hateng ha ka jingsngewtlot.
Ka jubab kaba kumno ngin ioh na U ha ka sngi kaba khatduh?Beh shaphrang sha ka Ri jingkular:- U Jisu u la khreh ka jaka ia kita kiba ngeit ha u.
Kata kein ka dei ka Ri jong ka Jingkular.
Rwai u Nongrwai shem mynsiem :-Ngan beh shaphrang sha la shnong bneng,Iehnoh pop bad pyrthei;Hynrei hapdeng jong nga bad kata ka Ri ka jingkular ka don ka lyhuh kab jylliew bad iar.
Don kiba khot ia ka , da ka kyrteng “Ka Iew Jingthala" kiweipat ki khot ia ka ‘Ka them jong ki Ummat “ u Brother Yun bad u Paul Hattaway ki thoh kumne:-Poisonous snakes, mosquitoes and leeches abound,As do leather whips ,ropes and electric botons,This place is like a graveyard covered with thorns,He who enters with one devil will leave, with seven devils,For chains can never change a man’s heart.
Lada nga dei ban poi sha katai ka Ri jong ka jingkular, nga dei ban hiar bad iaid lyngba ia kane ka lyhuh.
Ha kane ka Lyhuh don lut ki jingsngewbha bad ki jingthala pyrthei, bad don ruh ki jingshitom, ki jingjynjar bad ki jingkhuslai.
Ngam lah lait na kane ka lyhuh ha ka lynti jong nga sha ka Ri ka jingkular.
Kaba pyntieng pynsyier bad pynartatien eh ia nga ka long ioh nga kum ksam bad ksoh ia kiei kiei kiba don ha kane ka jaka bad lada ka long kumta ngan sa shu jah klep bad sakma ha ki lynti ba kyllain jong ka.
Bad hangta te ngan ym poi shuh sha ka thong ba nga kwah ban poi.
Hapdeng ki jingkulmar jingmut ki jingpisa bad jinglyng-a bad ki thma kiba lai phew jait hapoh ka shadem jong nga ,nga shu ioh bor ioh mynsiem, pat haba nga kynmaw ia ka jingrwai u nongrwai shem mynsiem;-Iaid da ka jingkyrmen , tang poi ha bneng,Ia ki jingud jingiam baroh laweng;Phin ioh sngew ki ktien b’un ong u Trai hi,Rung sha ka jingkmen u Kynrad Jong Phi.
Khristan iaid da kyrmen,Jingsuk phin ioh.
Uwei u nong Australia, uba 28 snem ka rta, ula siat pathar ha kawei ka iing mane Muslim ha New Zealand, ha kaba um shym la map satia wat ia ki khynnah rit ruh bad ha katei ka jingjia, ki la don 30ngut ki briew kiba iap, ong ka khubor.
La iathuh ba utei u briew, ula siat haduh 50 sien na ki ar tylli ki suloi ba khlain bor jongu, ha  Al Noor Mosque ha Christchurch, kaba dei ka dew lynnong kaba rit shathie jong ka New Zealand.
Utei u briew, ula pyn ithuh ialade ha ka twitter kum U  Brenton Tarrant na Grafton, New South Wales bad katei ka jingjia, ka dei ha ka por 11.30 mynstep ka por jong ka New Zealand, ha ka por ba ka dang iaid ka jing duwai sngi thohdieng jong ki Muslim.
Ki pulit ki la ioh kem ia saw ngut ki briew, ba kynthup ia 3ngut ki shynrang bad kawei ka kynthei bad uwei uba shah kem, u dei uba kieng ia ki bom ha ka met jongu.
Ki don ruh kiba iathuh ba ka don sa kawei pat ka jingsiat pathar ha ka iingmane muslim hi ha Linwood Masjid bad ka don ruh ka jingsiat ha khmat jong ka  Christchurch Hospital bad ki don shibun bah ki bom kiba la pyndait ha ki kali kiba don hajan ka iingmane Muslim hangtei ruh.
Shillong:"Kam don kum kata" ong U Ma Shibun Lyngdoh, President ka seng BJP na Meghalaya, haba u nongthoh u kylli, la ka dei ne em, ba ki nongialam jong ka seng BJP, ki kwah ba U Bah AL Hek, un iakhun ia ka elekshon MP na Shillong Lok Sabbha Constituency.
“Ka shong ha ki nongialam jong ka Central Election Committee iano ban ai tiket" ong biang U Ma Shibun.
