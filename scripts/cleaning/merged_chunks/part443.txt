Katba u Halbert u dang iaid lynti ban leit sha la ka dukan lah bun ki kostomar kiba phun ia u.
U la slem shiteng kynta kumba ju dei ka rukomHaba la dei ka por dihsha sngi, u Halbert kumba ju leh u phah wanrah beit na dukan katba u dang dihsha marwei la wan mih uwei u kostomar jong u uba wan shim ia la ka mobai ba u phah shna.
Da ka mynsiem ka jingsbun u Halbert u shu phun ban wanrah sha biang sa kawei.
Katba ki dang dihsha uta u briew u la ong“Bah phi i bunkam bha"“Hooid, nga bun hi" jubab u Halbert“Ynda phi donkam briew sa ong ia nga mo namar nga don uwei u khun ba la leit training ia kane ka kam" ong uta u rangbah briew u bym duna ia ka 50 snem tam.
“Ka long kumne phi bah katba nga dang lah hi ban trei nga trei hi beit.
Lada ka por ka batai nga hap wad nongtrei hi ban kham suk" ong u Halbert bad u shim biang ban bam ia ka ja shawlia“Em, nga ruh nga shu pynong namar nga la sngew paralok bha bad phi" ong u rangbah bad u buh ia ka pela dihsha kham ha kyndong“Ka kam lajong te kaba eh shisha phi namar hap trei shitom tang shuh pep ruh lah duhnong.
Sa kawei ruh hap ban nang ban pyniadei bad ki nongaikam.
Ki tang shu thut lah ktah ia ka kam.
Ka dawa lut ia kiei kiei kum ka akor ka burom, ka ktien ka thylliej, ka jingbiang bor bad ka jingpyndep hok katkum ka jingiakut" ong u Halbert bad u buh lang hajuh ia ka pela.
Shillong: Ka Dorbar Shnong ka pynpaw ia ka jingpyrshah kaba jur ia ka jingap pahar ki shipai BSF Umkiang BOP, hapdeng Shnong Umkiang, kata ha Petrol Pump (Wahkhian), NH-6 khlem ka jingbit na ka Dorbar Shnong.
Kane ka jingleh jong ki shipai BSF ban ap pahara (duty)ha ka por mynmiet ha iing briew bad dukan ka la pyntieng pynsmiej ia ki nongleit nongwan, ki nongdie nongthied bad khamtam ia kito ki briew bashong basah ha katei ka jaka khamtam ki kynthei khynnah.
Ha ka jingshisha ki BSF ka kamram jong ki ka long ban ap pahara sha Border/ Fencing khnang ban teh lakam ia ka jingrung jingmih beain jong ki briew kiba na bar ri (Rohingya/ Bangladeshi).
Kumba paw ki dak ki shin ba ka jingrung kyrthep jong ki mynder ri (illegal migrants) shapoh u pud u saw jong ka India, ka dei ka jingtlot hi ki bor ba dei peit ia ka Border (BSF).
Namar ha ka jaka ban ap pahara ha Culvert (Fencing), ki ap pahara pynban ha surok NH-6 ne ha iing briew ba don hapoh Shnong Umkiang.
Katba ki BSF ki dang muja ban ap pahara ha Surok NH-6 ki khar Bangladeshi ki wan rung suk shapoh ki kper ki ksah jong ki briew India, ban tuh kwai, tympew, bad ki jingri kum ki masi ki muid bad kumta ter ter.
Ka Shnong hadien ba ka la tip ia kane ka khubor ba ki BSF ki ap pahara ha iing briew/ Petrol Pump, ki nongialam Shnong wut wut ki la leit sha katei ka jaka ban ia kren bad kitei ki BSF, hynrei kitei ki BSF ki la pyneh pynban bad khlem sngap ne treh ban mih noh ki iing briew ban leit ap pahara sha Border.
Hynrei dei tad ha ka sngi kaba bud ha ka tarik 31tarik Nailar 2022, ka Shnong ka la leit ai da ka jingthoh sha u Deputy Commissioner, East Jaintia Hills, halor katei ka jingap pahara beain jong ki BSF ha iing briew bad ha pdeng shnong Umkiang.
Bad ia kane ka jingthoh ruh la phah copy sha u SP, East Jaintia Hills District ban leh ia kaba donkam.
Ha ka jingshisha ka Shnong ka don ki VDP ban peit ia ka bha ka miat jong ka Shnong, nalor ka jingdon jong ki Pulit (MLP), ym dei ki BSF ki ban peit ia ka shongsuk shong shngain hapoh ka shnong ka thaw.
Kumta la kyrpad ia ka Sorkar kum u DC, SP East Jaintia Hills District, ban tuklar ia kane ka kam leh donbor jong ki shipai BSF ha ka por mynmiet, khnang ba kan nym mih kino kino ki jinghuri hura hapdeng ki paitbah nongshong Shnong bad ki BSF bad ban wan rah ruh ia ka shong suk shong shngain.
Bad wat lada ka Shnong Umkiang, ka la ai ia ka jingujor sha u DC, SP East Jaintia Hills District, kine ki BSF kim shym burom ia ka Shnong ne ka ain.
Kyntang iawai ka Dorbar Shnong ka ai ka jingkyrshan ia ki shipai BSF, tang lada ki leh ha ka rukom kaba dei ne ban ap pahara sha Border, khnang ban lait na kino kino ki kam bymman jong ki mynder ri (Bangladeshi), kiba wan ban tuh ban thiem ia ki jingdon ki jingem jong ki nong India la ka long ha ka por mynsngi ne mynmiet.
Pynjah jlep ia kita ki BSF uwei hadien uwei.
Nongpoh: Hadien ba la kut ka samoi treikam ki nongkitkam ka KSU Umiam Circle, ka ka KSU North Khasi Hills District Unit, ka ka la ioh ban pynskhem ia ki Nongkitkam ba thymmai jong katei ka na bynta ka samoi treikam 2022-25.
Kiba la sakhi ha katei ka sngi kaba la pynskhem ia kitei ki nongkitkam ba thymmai ka Umiam Circle, ki kynthup ia u samla Lambokstar Marngar President KSU Sengkmie, nangta u Samla Biangbor L.Paliar, Vice-president KSU Sengkmie, u samla Ferdynald Kharkamni, President KSU ha Ri Bhoi, u samla James H.Mawphniang, General secretary lem bad shibun kiwei pat.
Ki nongkitkam ba thymmai ka KSU Umiam Circle bad kiba la shah pynskhem ha katei ka sngi, ki kynthup ia u samla Bashem Kharnaior kum u president, u samla Rijonstastar Rani kum u general secretary lem bad kiwei.
Nongpoh: Haba pynshai halor ka jingshah kynthoh kaba u MLA Jirang, u Bah Sosthenes Sohtun, u la shah kynthoh eh ha ki katto katne ngut ki briew, kiba la ai jingkren ha ka jingialang ba dang shen kaba la pynlong da ka HYC ha Iew Patharkhmah, utei u MLA u la ong ba kitei ki jingkren bad ki jingkynthoh, ki dei kiba lamler bad ki bym don nongrim haei haei ruh em.
Ka jingkren kaba la pynsngewkhia eh ia utei u MLA Jirang, ka dei na ka jingkren u Bah Najim Kharmalki, Sordar shnong ka Patharkhmah bad uba dei ruh u President ka Western Ri Bhoi Dorbar, ha kaba lyngba ka jingkren jong u, la kynnoh ba u MLA Jirang, u la leit ban lum sop sop ia ki kot ki sla na ki Hima kiba hap hapoh ka Jirang Constituency bad hadien kata ym tip shano u la leit buh ia kitei ki kot ki sla, kaba u la shim na ki Hima.
Shuh shuh, u la ong ruh, tang mar ia iohsngew ia katei ka jingshah kynthoh khlem nongrim, u la phun ne wat jingtip na ki Syiem ka Hima, lehse ioh don shisha kaba kum kata, ba la don mo kaba kum kata ka jingleit lum sop sop ia ki kot ki sla na ki Hima, hynrei wat ki Syiem ki la iathuh ia u, ba kim pat ai ia kino kino ki kot ki sla ka Hima sha u MLA.Namarkata, haba iadei bad katei ka jingshah kynnoh khlem da don nongrim na ki nongkren ha katei ka sngi bad khamtam eh u Bah Najim Kharmalki, utei u MLA, u la dawa ban ai jingpynshai sha ki paidbah, halor katei ka jingshah kynnoh ba u leit lum sop sop ia ki kot ki sla na ki Hima kiba hap ba Jirang Constituency, namar kum u nongmihkhmat u dang trei shitom ban pynpoi ia ki kam pynroi bad wat ha kane ka kam pynbeit pud ruh, u dang ialeh ba baroh ki jaka ka Meghalaya ki dei ban don beit hapoh ka jylla.
Shillong:U Symbud Myntri rangbah ka jylla, u bah Prestone Tynsong, u la ong ba na ka liang ka sorkar, kan sa bthah ia ka tnad Veterinary ban buh da ka jingtohkit halor ka jingbret pathar ia ki khun sniang, kiba la iap ha ka shnong Mawkasiang.
La ban kdew hangne, ba ki nongshong shnong ka Mawkasiang, ha ka 3 tarik mynta u bnai, ki la lap ia ki 9 tylli ki sniang khun kiba la iap bad bret pathar ha kawei ka nala.
Haba kren bad ki lad pathai khubor na ka liang u bah Prestone u la ong “Ngam tip la ka dei ne em kaba ki la bret ia ki khun sniang ba la ai ka sorkar, hynrei ki sniang ba ai ka sorkar ki dei na la leh ia ka eartag (sam shkor)".
“Lada ki bret ne ki mut die ne ki iap ruh ngin lap beit ia ka daw bad nga khlem pat ioh sngew ia kane ka khubor, hynrei na ka liang jong nga ngan bthah ha ka tnad Veterinary ba kan tohkit halor kane ka bynta"u la bynrap.
U bah Tynsong u la iathuh ruh “Ka jingsam ia ki sniang khun ka la sdang shwa ha Mawrynkneng Block bad ia kane ngin sa ai lut ha baroh ka east Khasi Hills bad ngin sa bishar bha shwa ia ki nongri sniang kiba dei hok ban ioh ngin ai".
“Ngi wanrah ia ki sniang Hampshire, kiba ngi la pynmang ia ki 16,000 ngut ki nongioh jingmyntoi ha baroh kawei ka jylla bad ngi pynmang 400 lane 500 tylli na ka bynta kawei ka block" u la bynrap.
U bah Prestone u la iathuh ruh “Ia kine ki sniang la wanrah na West Bengal bad hadien ba la wanrah la buh shwa hapoh ka isolation centre kaba don ha Upper Shillong bad Kyrdemkulai, hangne ki doctor ki ai vaccine bad dawai bad buh 10 haduh12 sngi bad da lap ba kim don jingpang ngi sa sam sha ki nongioh jingmyntoi".
Shillong:U National Vice President ka National People Party (NPP) u bah Prestone Tynsong ha ka sngi ba pdiang sngewbha ia u bah Embhah Syiemlieh bad ki kynhun jong u sha ka jingpyniasoh sha ka party NPP, u la kyntu ia baroh, ba kin trei shitom ban pynjop donburom ia u kyrtong ka NPP na Mawlai Constituency.
U bah Tynsong u ba dei ruh u Symbud Myntri rangbah ka sorkar jylla,u la ong “Nga sngew myllung haba pyrkhat ia ka party UDP kaba dang khroh ia u bah Embhah Syiemlieh 48 kynta mynshuwa, ba un wan phai biang sha ka party UDP, kane ka paw shai ba ka plan jong ka UDP ka la pheil, namar u bah Process T Sawkmie ruh ym pat dei u UDP bad haba la shu ai bor ha u panah na khlieh ha kjat, la shah die ki khun trai".
U la bynrap “U bah Embhah bad ki kynhun jong u kin dei ki khuntrai ka NPP bad ngin trei shitom ban pynjop donburom ia u bah Teiborlang Pathaw ha Mawlai Constituency".
“Nga ju iohi ha ki kot khubor ba ki ju leit ban jurip ia ki nala ki footpath, hana ba ai surok shane shatei bad ki kam ba ai ma ki, hynrei kim ju kynmaw lang ia ka tnad PWD ka tnad ba peit u bah Prestone Tynsong"u la kynthoh.
“Ki kam ba ki la sei 5 lane 6 klur na ka MLA skim, hynrei jingshisha ka MLA skim ka dei tang 2 klur shiteng bad kane ka MLA skim, tang ka skim shimet ruh ym dap, ka la dei ka por ban shu ia kam ei lut namar ba la jan ka election"u la bynrap.
“Phi lah ban kam ei shipor, hynrei ka jingshisha kan sa paw, hadien ba u bah Pathaw u la dep pyniasoh sha ka NPP, shibun ki kam pynroi ba ngi la sdang kaba kynthup ia ka surok na Umjaiur sha Motsyiar bad ka surok rit na Nonglum sha Nongpdeng bad kine nga iathuh lupa ba ioh don nong kam ei biang bad na ka bynta ka Mawlai Constituency ngi dang bun ki plan ba ngi don" u la ong.
U la bynrap “Kum ka skim JJM kaba ki nong Mawlai kim dei ban ioh hynrei ka sorkar kan pynioh ia kane, ka Mawiong water Supply bad kiwei kiwei ki mat jingeh kiba kum ka shnong Mawlai ka don".
U MLA bad MDC barim ka Mawlai Constituency u bah Embhah Syiemlieh, u la pynshai ba na ka liang ki nongialam jong ka UDP Mawlai unit, ki khlem shet kylla ia u bah Process T Sawkmie, hynrei dei na ka jingmih ka jingleh shiliang ha ka party, kumta kim banse ban mih noh na ka party UDP.Ia kane, u la kren ha ka sngi ba la pynlong ia ka jingialang ban pdiang burom ia u bah Embhah Syiemlieh bad ki nongkyrshan jong u, kiba la pyniasoh pura sha ka party National People Party (NPP) kaba la long ha ka sngi saitjain ha Mawdatbaki Indoor Dorbar Hall.
Ia u bah Embhah Syiemlieh, la pdiang burom da u National Vice President ka NPP u bah Prestone Tynsong, ha ryngkat ka jingiadon lang u state President u Dr WR Kharlukhi, u MDC ka Mawlai Constituency u bah Teiborlang Pathaw bad kiwei kiwei.
Haba kren ha kane ka sngi, na ka liang u bah Embhah u la ong ba ka jingpyniasoh jong u ha ryngkat ki nongkyrshan jong u, sha ka party NPP ka long ban pynthikna ba ka NPP kan ioh ia ka jingjop ba don burom na ka Mawlai Constituency.
“Shwa ba ngn mih noh na ka party UDP kaba nga la don la 15 snem mynta, nga la hiar ban ia tai ia syllok bha bad ki nongkyrshan jong nga bad ki ruh ki la pynpaw ia ka jingshaniah ba kin kyrshan ia ka rai jong nga"u la bynrap.
U bah Syiemlieh u la ong ruh “Ka rai ban ieh ia ka party riewlum kaba nga ieid eh ka long ka ba jynjar, ka jingieid ka la long palat haduh ba ngi la shah kynjat ruh ia lade, ka jingpyniasoh jong nga sha ka UDP mynshwa, ka long namar ba ki don ki nongialam kiba lah ban iohi jngai,kum u Dr Donkupar Roy bad u bah EK Mawlong, hynrei mynta kam don shuh bad dei tang ka party NPP kaba don ia ki nongialam ki ba lah ban iohi jngai bad kyntiew ia ka jylla".
U la ong ruh “Ka don ka jingkynnoh ba ngi la khot hi ia u bah Process T Sawkmie ban wan ia khun na ka party UDP, hynrei ynda ula wan ngi ieh bein ia u, hynrei wat nga ruh nga kwah ban ia khun na ka party UDP, hynrei ngam dei u briew ba kwah burom bad nga sngewthuh la ka por kumta nga kynriah noh sharud bad ailad ia u bah Process ba un iakhun na ka party UDP".
“Ha ka por ba la sdang ka jingpynrung dkhot ia ki briew na ka Congress sha ka party UDP, kiba bun hi na ki nongialam ha ka UDP Mawlai unit ki la shah weng lut, khlem kano kano ka jingiatai ia syllok bad kane ka jing leh bym salia jong ki nongialam, ka la pynmih ia ka jingkulmar jingmut kaba la pynlong mynta ba ngin mih noh na ka party UDP"u la bynrap.
“Halor ka jing kulmar jingmut ha ka party UDP ngi la pynsngew sha ki bor ba halor hynrei kam don kano kano ka jingshimkhia bad ngi la rai ba ngin mih noh na kane ka party ka ba ngi la don la 15 snem mynta"u la bynrap.
“Ym don kano kano ka jingshet kylla ia u bah Process T Sawkmie, ngi la khot bad kular ban ai ka jingkyrshan ia u, hynrei kum kine ki jingjia ngim banse ban shim ka rai ban ieh noh ia ka party UDP bad mynta ka sngi ngi la ioh ban pyniasoh sha ka party NPP bad ngi kwah ban iohi ba ha u snem 2023, ka NPP marwei kan ialam ia ka jylla baroh kawei"u la bynrap.
Nongpoh: Uwei u nongniah jong kawei ka sumo kaba don ia u number ML-10B-3485 bad kaba dei ruh ka sumo kaba la shimwai da ki Pulit kiba ju don ha Lad Umsaw, u la shah ujor ejahar ha ki nongialam shnong Sumer Umbang, halor ka nongrim bad ka jingshah kynnoh ba u la shu ak pulit jubor bad pyni bor ia kiwei ki nongniah kali.
Ka jingtip kaba la iohlum, la ong ba ka nongrim kaba la pynlong ia ki nongialam shnong Sumer Umbang ba kin ujor ejahar pyrshah ia utei u nongniah kali ha Umiam Police Station, ka dei halor ka jingjia kaba la jia hynnin ka miet Sngi Saitjain, ha kaba la kynnoh ba utei u nongniah ia katei ka sumo kaba la shimwai da ki pulit, u la leit ban tied bad shoh ia uwei u nongniah trok.
La ong ruh ba u nongniah jong katei sumo, uba la ak pulit bha ialade, ula leit ban shoh ia uwei u nongñiah trok kaba don ia u number BR-09BA-5009 bad kaba la pynlong ia u nongniah jong katei ka trok ba un hap phet krad ialade bad na katei ka jingphet krad u nongniah jong katei ka trok, ka la wanrah ruh ia ka jingjia tynrah kali, kaba long hapdeng katei ka trok bad ki kali rit kiba ieng sharud surok, namar katei ka kali kaba ym don nongniah, ka la tyllun hi suki suki bad tynrah ia kiiwei ki kali, ka daw kaba la pynbitar eh ia ki nongialam shnong ka Sumer Umbang.
Haba iadei bad katei ka jingjia, ba katei ka trok ka la leit ban tynrah ia kiwei ki kali rit, ym shym la don kino kino kiba mynsaw, lait noh tang ka jingjulor ki kali.
Shillong: Ka seng BJP, ka lah ban mih noh na kane ka sorkar  Meghalaya Democratic Alliance (MDA), ba la ialam da ka NPP, hapoh shibnai, ong U M Chuba Ao, vice-president jong katei ka seng, uba peit ruh ia ka  Meghalaya, hynnin ka sngi.
Ka BJP, ka don arngut ki MLA ha ka jylla.
U Ao, u iathuh ba ka jing iakren, ka dang iaid ha ki kyrdan bapher jong ka seng, ha kaba kin sa ia shim lang ia ka rai, la kin dang iai bteng ne kin weng noh ia ka jingkyrshan ia kane ka sorkar, hapoh kane ka shibnai.
U Ao, u ong shuh shuh ba ka seng, ka dang tih bniah mynta, ia ki kam tuh jong kane ka sorkar U Conrad Sangma bad lada ka lap ba ki don ki jingshisha, kumta, kan aiti noh ha ka CBI, ba kan tohkit, halor kitei ki jingshah kynnoh bamsap bapher, da kane ka sorkar NPP.Bad ka byrngem bad ka jliah.
Kolkata: Ka MV Trans Samudera, ka jhad kit mar, ka la mih hynnin ka sngi, na ka kad jong ka Kolkata ban iaid wad lynti, ban shalan mar, da ka lynti um hapdeng ka India bad ka Bangladesh.
Katei ka jhad rit, ka kit 25 ton, u nar rod jong ka Tata Steel bad katei ka jhad, kan iaid lyngba ka thain shatei lam mihngi ban pyniasoh ia ka kad khaii hapdeng ka India bad ka Bangladesh.
Ia kitei ki nar rod, yn pynhap ha ka kad ha Chittagong bad nangtei, katei ka jhad, kan kit ia u slasha, ha kaba kan iaid lyngba ka kad khaii ha Dawki bad Tamabil bad kan leit phai biang sha Kolkata.
Ha U Lber mynta u snem, ka  Joint Group of Customs (JGC), ka la rai ban iaid pyrshang, na ka bynta saw sien kynthih, ha kaba yn pyndep ia katei ka jingiaid pyrshang ha ki 6 bnai ban sa wan bad katei ka jingthmu, ka long ban wad ia ka lynti iaid kaba thymmai, hapdeng ka  Tamabil bad ka Chittagong.
Ka Tamabil, ka hap ha Sylhet jong ka Bangladesh bad ka don ha khappud bad ka Meghalaya, katba ka Sheola, ka don 25 Kilometre ha  Karimganj jong ka Assam.
Katei ka jingthmu, ka long ban kit ia ki mar ki mata, kiba pynmih na ka thain shatei lam mihngi sha Kolkata lane sha Haldia, da kaba iaid da katei ka lynti um.
Shillong:U Symbud myntri rangbah ka jylla u bah Prestone Tynsong, u la kyntait ia ka jingioh lad ki trok ki ba kit palat pud, ban iaid lyngba ka jingkieng Umiam.
Haba ia kren bad ki lad pathai khubor u la ong na ka liang ka tnad hi ka khlem ai shuh, tang ki jing thoh, hynrei ka la buh da ki enforcement bad ki pulit ban sah miet ban peitngor ia ki trok kiba iaid lyngba ka jingkieng dam.
“2 lane 3 ngut ki enforcement ha ryngkat ki pulit, la buh duty ia ki ba kin sah miet ban pyn thikna ba ki trok ba iaid lyngba ka jing kieng dam kim dei ban kit palat ka 20 Ton" u la ong.
Haba kylli u la ong “Nga ruh ngam sngewthuh mano kita ki High level, kiba nga ruh nga ioh sngew tang ha ki lad pathai khubor bad ki lad pathai ruh ki dei ban thoh pynshai mano ba dei kita ki High level".
“Ki lad pathai khubor ki dei ban thoh ia ki kyrteng jong kita ki High level bad mano ba donkti ban tuh ban phah kit 40-50 ton ha kane khnang ba ngin lah ban phah kem ia ki" la ong u bah Tynsong.
“Lada don kum kata ka kam beain, ki dei ban ujor ym tang ban shu kynnoh, hynrei wanrah lang bad ki sabut sakhi bad na ka liang ka tnad transport ka khlem ai shuh da ki jingthoh hynrei ka la buh ruh da ki bor shipai bad pulit ban pahara ha jingkieng dam"u la bynrap.
Haba kylli u la ong “Na ka liang ka tnad hi kam don bynta eiei bad ka jingkieng dam, namar ia kane ka hap hapoh ka jingpeit ka NHAI bad ki dei ma ki ki ba kit khlieh ia kane.
Ki ehrang jong ka seng United Gorkha People’s Organization (UGPO), kiba la pyndem wait ha ka sorkar Assam, ki la leit jngoh, hynnin ka sngi, ia ka Lumpi jong ka Assam, kaba hap ha  Boko LAC jong ka Kamrup district kaba dei ruh ka khappud jong ka  Assam- Meghalaya, ha kaba U Suresah Ghemeray, chairman jong ka SUGPO bad hynriew ngut ki dkhot, ki leit jngoh ia katei ka jaka.
Ha katei ka jingleit jurip, u heh duh ka UGPO, u ong “Ngi la pyndem wait ialade, ha ka 27tarik Kyllalyngkot mynta u snem bad hadien kata, ngi leit ban jurip ia ki paradoh para snam jongngi, kiba shong syier mynsiem ha Assam bad kumta, ngi la rai skhem, ba ngin iada ia ki para ri jongngi, namar ba kane ka dei ka jaka kaba hap ha u pud u sam jong ka Assam".
“Ha ka thain Lumpi, ha shwa jong ka jinglaitluid, kaba dei ha u snem 1920, ki jaitbynriew Gorkha, ki la shong la sah ha kane ka jaka, kumba la buh da ki British bad hadien ka jinglaitluid ruh ki iai don hi hangne, hynrei hadien u snem 1972, ki ju shah pyndik khah khah bad ki phet na ki jaka sah jongki sha kiwei pat ki bynta jong ka Assam bad ki Gorkha, ki dang iai don hangne bad ki dang iai mad ia ki jingeh kiba man ka por".
“Nga tip shai ba ka sorkar jylla, kan iarap ia ki, hynrei ngim dei ban shim kabu halor kane.
Nga kyrpad ia ka sorkar, ba kan peit ia kane ka jaka bad ba kan ai ia ki lad pynroi bad ngi kyrpad ruh, ban nang pynbna ia ki tnat trei kam ka sorkar, kum ka tnat pulit, namar ba ki don ka bor kaba duna shibun eh"  ong U Ghemeray.
Ula ong shuh shuh, ba U Himanta Biswa Sarma, myntri rangbah ka Assam, u dei ban kyntiew ia ka tnat shang pyrthei ha ka thain Lumpi.
La iathuh ba ki don 5 hajar ngut eiei, ki Gorkha, kiba shong ha ki bynta jong ka Lower Lumpi, Upper Lumpi, Harshnagar, Makoibari bad ki jaka ba marjan.
U Suresah Ghemeray, u ong ruh"Nga ialade nga la pule ha Shillong bad nga tip  bha ia ka jinglong ki Khasi, kiba shong ba sah ha Meghalaya.
Ki ia don tang khyndiat bad kam dei ba kin pyndik ia ki Gorkha bad nga kyrpad ia ka  Khasi Students’ Union bad ka sorkar Meghalaya, ba ngin iatreilang bad tylli lang kawei ka ri jongngi".
U ong shuh shuh “Kam dei ruh ba tang shi inshi jong ka jaka jongngi, ba kin shim ma ki bad mangi ruh kumjuh, ba ngin shim ia ka jaka jongngi.
Wat shim ruh ba lada phi pyndik ia ki briew jongngi, ba ngi ki Gorkha, ngim dei kiba kwah tang ia ka jingieid bad ngi tip, ban leh da kiwei pat ki lad ki lynti ban ia pyni bor".
New Delhi: U Nitish Kumar, myntri rangbah ka Bihar, hynnin ka sngi, ula kren kob, ba ka BJP, kan hiar sha ka 50ngut ka jingjop ha ka elekshon MP 2024, lada jia ba baroh ki liang pyrshah, ki ia tylli ban iakhun pyrshah ia katei ka seng sain pyrthei.
“Nga dang trei tyngeh halor kane" ong U Kumar, uba la pynkhreh ban shim ia ka bynta ban lum ia ki seng sain pyrthei jong ka Ri, hadien ba ula ia khlad paralok bad ka seng BJP, ha u bnai ba ladep, na ka bynta ban thaw sorkar bad ka RJD bad ka Congress ruh, ha Bihar.
Ha ki khyndiat sngi ba ladep, ha ka jingialang jong ka JDU ha Patnar, katei ka seng, ka la ai bor ia U Nitish Kumar, ba shim, ia ka bynta ban pyn iatylli ia baroh ki liang pyrshah bad nangta, katei ka seng, ka kren pyrshah jur ruh, halor ka jing synshar shipai, kaba khlem pynbna paidbah, da ka BJP ha India lane kaba ki ong   “undeclared emergency".
U Kumar, ula pynbna, ba un leit sha Delhi, ha ka taiew ban wan, na ka bynta ban iakynduh ia ki nongialam sain pyrthei bapher, ban thaw ia ka kynhun pyrshah BJP ha ka Ri.
Shillong:Ha ka jingia kren bad u bah Adelbert Nongrum ba dei ruh u MLA jong ka North Shillong konstitwensi, mynta ka sngi, ka 2 tarik nailur 2022, ula ong ba ki pait bah kin ym lyngngoh ba un rung noh u bah Adelbert sha ka party VPP, namar baroh ki nongkyrshan, ki la thmu ia u ba un rung noh sha kawei ka party, namar ba ka jingialeh kam dei shuh bad ki briew kiba na shabar, hynrei ka jingialeh ka dei para mangi hi.
Ha ka jingiakren bad ki lad pathai khubor, U bah Adelbert u la dep ban pynshong nongrim bha bad ula tyrwa ruh sha kiba bun ki paitbah bad ka nongrim ka la iahap ban iakhun noh na ka Voice of people party(VPP).
Kane ka party ka dei kawei ruh na ki party kaba iadon ryngkat bad ka movement, na ka bynta kiba bun bah ki ishu ban pynurlong, khamtam ba ka state ka jong ngi ka la synjor ha baroh ki liang bad yn sa iohi ba hadien 50 tylli ki snem kan sa don ka lynti iaid kaba shai.
Ula ong shuh shuh ba kawei kaba u jied ia kane ka party VPP, ka long ba u la dep iohi ba kane ka party kan don ka jingkyrmen, namar mynta kiba bun ki shu thmu tang ban jop ia ka elekshon.
U bah Adelbert ula pynpaw ruh ba ka party hi baroh kawei halor ka nongrim ba baroh ki don ia kata ka jingkyrmen kaba skhem ba u ruh u ju pyrshang ban pynmih ia ki issue bad katno tam lada ki iadon lang bad kiwei pat ba lada u paitbah u ibit ban ai sha kata ka mat, ban ialam sha ka thong ba yn lah ban iakhun na ka bynta ka jingdonkam jong ka jaitbynriew hi baroh kawei.
Nongpoh: Ha ka sngi kaba ki nongialam ka Ri Bhoi Dorbar, ki la pynlong ia ka jingialang kaba kyrkieh ha Nongthymmai Umsning, ban ai khublei bad sngewnguh ia ka sorkar jylla bad khamtam ia u Conrad K.Sangma, uba la shimkhia eh halor ka Patharkhmah Civil Sub-division, kaba dei kawei na ki mat jingdawa ba hakhmat eh jong ka Ri Bhoi Dorbar.
Lah ruh ban kdew hangne, ha ka sngi kaba u Conrad K.Sangma u hiar sha Byrnihat, u la kren ba na ki 9 ki jaka kiba dawa ban ioh ia ka Civil Sub-division, hynrei ka Patharkhmah, ka wan ha ka kyrdan kaba hakhmat eh bad uba la aiksai ruh ba shen yn sa plie paidbah noh ia ka.
Haba kitei ki nongialam ka Ri Bhoi Dorbar, kiba kynthup ia u Bah RB Shadap, uba dei u President bad u Bah Najim Kharmalki, uba dei u President ka Western Ri Bhoi Dorbar, haba kren sha ki lad pathaikhubor mynta ka sngi ha Umsning, ki la ai khublei tang ia u Myntri Rangbah, hynrei ia u Bah Sosthenes Sohtun, uba dei u MLA na Jirang bad uba la ju kren ruh halor katei ka Civil Sub-division, ki khlem ai khublei ne khlem pynpaw wat ia ka kyrteng.
Shuh shuh, ki la pynpaw ruh, ba halor ka Civil Sub-division, ka Ri Bhoi Dorbar, ka la dep ban dawa naduh ki snem 1989, kumta lyngba katei ka jingkren u Conrad K.Sangma bad kaba pynpaw ba ka lah ban urlong noh shen, na ka liang ka Ri Bhoi Dorbar, ka la ai khublei kyrpang ïa u Conrad K.Sangma, namar ba u la sngap bad shimkhia ia ka jingdawa ka Ri Bhoi Dorbar.
Ki la pynpaw ruh da kaba ong ba ka Ri Bhoi Dorbar, kan sa buh sa kawei ka Dorkhas sha Myntri Rangbah, ban kyntu ia u ba u dei ban plie noh kham kloi ia katei ka Civil Sub-division, kata long shwa ka ilekshon 2023, namar katei ka thain Ri Bhoi Sepngi, ka la dei hok ban kyntiew kyrdan Civil Sub-division.
Shillong:Ha ka 23tarik Nailar 2022, la lap ia kawei ka met iap shynrang, harud surok jong ka Kutche Umdud, kaba dei ka surok barim jong ka KLMC.La kit sha Civil Hospital bad la buh ia ka met iap ha Civil Hospital, na ka bynta ban don ba shimti.
Utei uba iap, u dei U Nobel Nongkhlaw, uba don kumba 55-60 snem.
La bthah ia kiba tip, ba kin leit ban iakynduh ia ki pulit.
Nongpoh: Ka la pynkmen eh ia ki nongialam ka Hills State People’s Democratic Party (HSPDP) Umsning Constituency bad kata ka la jia hadien ba mynta ka sngi, ki la don ki nongialam ka NPP bad UDP ha ryngkat ki nongkyrshah, ki la wan ban pyniasoh noh ialade sha ka HSPDP.Kitei ki nongialam jong kiwei ki Party, kiba la rung HSPDP, ki kynthup ia u Bah Sumarlang Swer, President UDP Youth Wing ha Ri Bhoi, nangta ka Kong Bobby Khongsngi, Nongïalam ka NPP ha Ri Umsning, ha kaba lyngba katei ka jingwan pyniasoh HSPDP, ki la wan ha ryngkat shibun ngut ki nongkyrshan.
La pdiang burom ha Umjarasi ia kitei kiba la rung HSPDP, ha kaba la pdiang sngewbha ia ki da u Bah Primson Makdoh, kyrtong ka HSPDP na Umsning Constituency, ha ryngkat ka jingdon u Bah PB Sylliang, President ka HSPDP ha Ri Bhoi lem bad kiwei ki heh nongialam ka HSPDP ha ka Distrik bad ha ka jylla.
U Bah Primson Makdoh, haba kren ha katei ka sngi, u la pynpaw ia ka jingkmen kaba khraw eh halor ka jingwan pyniasoh HSPDP da kitei ki nongialam bad nongkyrshan jong kiwei ki Party bad uba la ong ruh ba katei ka la ai mynsiem shikatdei eh ia u, khnang ba un poi sha ka thong jingjop ha kane ka ilekshon 2023.
Wat ha ka jingkren na kiwei ki heh ka HSPDP, ki la pynpaw ba ha kane ka kynti kaba mynta, ka la dei sa ka pali jong u Sing na Umsning Constituency bad kata ka dei namar ka jingdon jong ki briew kiba rung sha ka HSPDP, ka la dei beit la jan man ka sngi bad kaba la ai mynsiem eh ia ki nongtrei hapoh ka Party.
Shillong:U Chairman ka Harijan Panchayat Committee (HPC) u Gurjeet Singh, u la ong ba ka jingiakren ban pynkynriah bad ban ai jaka sah ia ki briew ba sah ha Themiew Mawlong, ka dei ka mat kaba ju ia kren na kawei ka sorkar sha kawei pat, hynrei kam pat don kano kano ka Sorkar ruh ka ban shim khia ban ai jaka sah ka ba biang na ka bynta jong ki.
Haba kren bad ki lad pathai khubor na ka liang u Singh u la ong “Ha kaba ia dei bad ka jingai jaka ia ngi, katno sien ka sorkar ka la dep ban pynbna ba kan pynkynriah noh ia ngi shane shatai, hynrei haduh mynta ym pat don ka jingiakren ka ban long official halor kane ka bynta lada ki la pynlong ia ka jingiakren ngin sa lah ban shim rai".
U la bynrap" Ha ka jingialang ba khadduh ba la long hapdeng ka sorkar bad ki nongialam ka HPC ruh, ngi la buh ka jingdawa ban ai ia ka jaka 200 sqft kawei ka longing bad ka pisa ban shna ing, hynrei haduh mynta kam pat don kano kano ka jubab halor kane ka bynta bad wat tang ka blueprint ruh ngim pat ioh".
Haba kylli u la ong “Ngim kyntait ban sah ha ki quarter ba la shna na ka bynta ki nongtrei ka Municipal, hynrei haba ki la shna ia kine ki quater ki khlem ai ia ngi, ba ngin sah, hynrei ki la ai sha kiwei pat ki nongtrei sorkar".
“Ngi kwah ba ka sorkar kan ai jaka ia ngi bad ngi kloi ban mih noh na kane ka jaka, hynrei ka dei ka Sorkar hi kaba khlem ai ka jaka ia ngi bad kumba ia ki quarter Municipal ruh ki shna na bynta ban sah ki nongtrei municipal, hynrei ki khlem ai" u la bynrap.
U Singh u la ong ruh “Namar mynta la jan ka election ngin sa peit kin lah ne em ban pynurlong ia ka jingpynkynriah sha kawei ka jaka, namar lada wan da kawei ka sorkar ka mut kane ka mat, ruh kan sa shu sah tang ka mat jingiakren".
“Baroh ki sorkar ki la wan bad la leit, hynrei ki shu shim ia kane ka mat tang ka mat ban ia kren, hynrei ha ka por ba kin ai jaka ia ngi shawei ki kynran dien, te ngin peit ba ka sorkar MDA ruh kan shim khia ne em “u la bynrap.
Wow wow ko sorkar MDA iaki nongwei ki nong poi ei harijan phi kloi ban ai jaka ba 200sqft bad ki ing phin shna bad ka pisa phin ai iaki nong harijan pyrkhat ban iarap iaki paradoh parasnam ki jongphi shwa pynbiang shwa hapoh ing jongpha mda hadien sa pynbiang iala ka jait ka kynja jongphi wat pyrkhat iaki poi ei ai kin IAP shatoLada ka sorkar mda ka kloi ban pynshna ia ki khasi Jong ngi ki ban mad ia ka Jing duk Jing kyrduh, khamtam ia kito ki ba shah lynshop haki bor Marbiang, bad kiba shah bam duh ha kading,katno Kan long ka Jing kmen ia ngi ki jaitbynriew khasi pnar, hynrei Lada kumne kin burom Tang iaki Wei ki jaitbynriew kaba mut ngi ki khasi ngi shah kyntait Hala ka Jong ka Ri.
Shillong:Hadien ka jing shna bad maramot mynta kumba 2 bnai ei ei, ka Tourism Promoters Trekking Society, Wahkhen ka la rai ban plie biang ia ka lynti iaid kjat lyngba ki jingkieng siej(bamboo trekking route) ban poi sha u Mawryngkhang uba don ha shnong Wahkhen naduh ka 10tarik Nailur 2022 ter ter, khnang ba ki nongjngohkai pyrthei na kylleng ki jylla ka ri India bad kumjuh ruh na kiwei ki ri ka pyrthei kin ioh biang ka lad ban wan jngoh kai bad peitkai ia utei u mawbah mawsan (single largest rock) uba la ju tip ruh kum u syiem jong ki maw bah mawsan na duh hyndai hynthai.
Ka Society ka kyrpad ruh ia baroh ki nongwan peitkai ba kin long kiba sngewthuh ban nym pynjaboh pathar ia ka Mei Mariang, ki dei ban kiar na ka jingbret pathar ia ki plastik.
Ym bit ban pynlong ia katei ka jaka kum ka jaka iadih kyiad ne jaka bret bad pynpait bitor namar ka ktah ia ka jinglong ba kyrpang jong katei ka jaka.
Ki tourist ki dei ban bat ia ka akor ka burom(maintain the decipline)khlem da thadlad ne pynjah burom ia lade.
La kyntu ruh ia baroh ki tourist kiba kwah ban wankai sha katei ka jaka ba kin ai ka jingiatrei lang khnang ban khring bad pynkiew shuh shuh ia katei ka bamboo trekking spot ha ki snem kiban wan.
Shillong:Ka Talent Fight, kaba dei ka jing iakob rwai, kan pyn long ia ka jingiakob ia ka nam lahduh lane ka Grand Finale, ha U Naiwieng bad katei kan long ha Uttarakhand.
Na ka liang ki nongpyniaid ia katei ka jing iakob, ki la jied kyrpang ia arngut ki samla kiba tbit ha ka kam rwai na ka jyla bad kitei ki kynthup ia u samla Batista Khongthah bad nangta ia ka samla Daphihi Suchiang, ha kaba kin long kum ki nongrwai ba kyrpang, ha katei ka jingpynlong ia katei ka jingiakob ban iaknieh ia ka nam lahduh.
Shillong: Ka kynhun Awaken India Movement (AIM) Meghalaya State Committee hapoh ka jingialam u Samla Banshai Marbaniang, ka la leit ban iakynduh ia u Senior Manager jongka Reliance Trends Limited kaba don hapoh Police Bazar, Shillong bad ban ai da ka jingthoh lyngba ka Letter to Authorities kumjuh ha ryngkatlang bad ka jingthoh ba la ioh pdiang lyngba ka Indian Bar Association, kaba long ka kynhun jong ki nongiasaid Aiñ hapoh ka Ri India baroh kawei.
Ki daw ba kongsan ba la pynlong ia ka AIM Meghalaya ban leit shapoh ka ophis jongka Reliance Trends Limited mynta ka 31 tarik, Nailar 2022, ka long tang namar ka jingwanrah hukum bad ka jingpyni bor ia ki Nongtrei jongkatei ka company da kaba buh kyndon ba yn nym siew tulop shuh lada kim ai TIKA (Covid Vaccine) mynta u bnai.
Bun na ki Nongtrei jongkatei ka company ynda ki la iohsngew ia kane ka hukum, khamtam ia kito ki bym pat ai ia u Tika Covid ki la diaw mynsiem ban pyrkhat bunsien kumno kin hap ban watlad wat lynti ban iada ialade nalor ba kim kwah ban shim ia u Dawai Injek Covid.
Ynda haba la iakynduh ia ki Nongialam jongka kynhaun AIM Meghalaya, kila pynpaw ia kane ka bynta kaba ki la iakynduh jingeh bad nakaliang jongka AIM Meghalaya khlem da pynslem ka la leit ban pyni ia ka mat ba kongsan ha kaba yn ymlah da leilei ruh ban pynbor ai Injek covid iano iano ruh lada dei ki Nongtrei ne ki riewpaidbah ruh kumjuh.
Ka AIM Meghalaya ka la aiti ruh haduh ki rai jong ka Supreme Court badon burom lem bad ki High Court badon burom, lyngba ki orders bad kiwei ki jingthoh kumjuh lem bad ka report jongka Indian Council of Medical Research (ICMR).
Ka kynhun AIM Meghalaya kumba dei ruh ban hap pynpaw ba ka jingpyrshang da mano mano ne kino kino ki private company ne Government agencies, da kaba iaid lait bad pynbor ia ki paidbah ban shim Tika Covid khlem ka mon laitluid ha lade shimet bad da kaba pyrshang ban iaid bakla da ki hukum lyngba ki kyndon, kan wanlam pynban sha ka jingialeh pyrshah ia ki rai jong ki Court badon burom, lem khamtam eh da kaba ieng ialeh pyrshah ia ka Fundamental Rights jongka Riti Synshar jongka India, katkum ka hok bad ka jingshisha jong ki paidbah nongshong shnong kiba long ki trai jongka Ri India baroh kawei hapdeng ki Jylla bapher bapher.
U Senior Manager (SM) jongka Reliance Trends Limited, u la pynpaw ka jingsngewnguh ia ka kynhun AIM Meghalaya kaba la kloi ban wanrah jingmut ha kaban iada ia uba bun balang, kumjuh u la pynpaw ruh ba ka jingwanrah jong u ia ka order hapoh ka Reliance Trends Limited, Shillong na bynta ki Nongtrei, kadei lyngba ka rai ba la pynmih naduh ka Head Office Bangalore.
U SM Reliance Trends Ltd.
Shillong, u la pdiang suk mynsiem bad ban pynbeit kumno ban wanrah ia ka jingtreisuk jong baroh ki Nongtrei jongkatei ka company hangne ha Nongbah Shillong bad u la buh ruh ki jingkular bad sakhi na bynta ka jingiaid beit iaid ryntihlang halor ka kam khlem da pyntieng pynsmiej shuh ia baroh ki para Nongtrei jong ka company.
Shillong:U Director ka tnad pule puthi ha ka jylla u Ambrose M Marak u la iathuh ba kan long kaba shitom ia ka tnad ban pynbiang ia ki LPG gas, na ka bynta ki 11,800 tylli ki skul ba kin shet bam na ka bynta ki khynnah skul.
Haba ia kren bad ki lad pathai khubor u Marak u la ong, halor ka jingdawa jong ki ban pynbiang da ki LPG gas na ka bynta ban shet bam ia ki khynnah skul ka long kaba eh, hynrei ka tnad ka la shim khia ban ia kren bad ki Deputy commissioner, halor kane ka bynta.
U la bynrap “Ngi la ia kren bad ki Deputy commissioner hynrei kan shong ha ka jingdon ki LPG gas, namar ba kan ym long kum ki jingpyndonkam domestic, hynrei kin long kum ba pyndonkam commercial bad ban pynbiang LPG gas ia ki 11,800 tylli ki skul kan shem jingeh".
U la iathuh ba mynta ka sngi na ka liang u Education commissioner bad ryngkat bad u, ki la dep ban ia kynduh ia ki nongialam jong ka Seng nongshet ja sngi ia ki khynnah skul ban ia kren halor ki jingdawa jong ki.
“Ha ka jingialang ngi la pynshai ba ka jingdawa ban pynbiang LPG ia ki 11,800 tylli ki skul kan Shem jingeh bad ka tnad kan dang don kam ban bishar halor kine ki mat"u la ong.
“Halor ka jingdawa ba ka sorkar ka dei ban ai tulop na bynta ki bnai ba don shuti ki skul, na ka liang ka tnad ka la iathuh ia ki ba kin dang donkam ban bishar halor ka jinglut jingsep na ka bynta ban ai tulop na bynta u bnai Naiwieng bad Nohprah"u la bynrap.
U la ong “Halor ka jingdawa ban pynkiew ia ka tulop u Marak u la iathuh ba na ka liang ka tnad ka la dep ban phah ha ka jingtyrwa sha ka tnad Planning and Finance ban pynkiew ia ka tulop ki nongshet jingshet na ka T.1000 sha ka T.3000 shibnai".
“Ka tnad Planning and Finance kan hap ban bishar ia kane ka jingtyrwa ba la phah da ka tnad pule puthi, namar ba ka jinglut kan kot sha ka T.20 klur tam ha ka shisnem bad T.18 lak shi bnai na ka bynta ki 11,800 tylli ki skul"u la bynrap.
Lah ban kdew hangne ba na ka liang ki nongshet ka sngi ia ki khynnah skul, na ki skul ba pher ba pher ki la pynlong ia ka jingiakhih jong ki ban pynurlong ia ki jingdawa jong ki, ka ba kynthup ia ka jingpynkiew tulop, ka jingsiew ia ka tulop ha ki bnai ba don shuti ki skul bad ban pynbiang da ki LPG gas ha ki skul.
Shillong:Ka seng UDP na Pynursla constituency, ka la pynkhreh bha mynta ban sei ia u kyrtong uba biang u ban ioh jingjop ha katei ka constituency, kaba dei ka Constituency, kaba ju bat da ki party riewlum, ha ki phew snem mynshwa.
Ka Pynursla constituency kaba ju tip myn shuwa kum ka Langkyrdem constituency, ha kaba u B.B.Lyng doh, u dei uwei na ki nongialam ka sorkar kaba myn shuwa uba la bat ia katei ka constituency.
Hynrei kat ba nang iaid ki por na ka daw ka jingshahrem noh kane ka party ha ka jingmih bun ngut ki kyrtong ha ka jingiakhun election, kane ka party ka la nangjah noh ha katei ka constituency.
Kumba long mynta ka UDP, ka don 3 ngut ki kyrtong kiba la wan shakhmat ban pan tiket ban iakhun ha ka election jong u snem 2023, hynrei na ka liang ka UDP Pynursla Circle ka dang bishar bniah iano yn ai tiket, khnang ba u kyrtong uba kan phah un ioh beit ia ka jingjop bad ba ka party kan ioh biang ban bat ia katei ka constituency.
Na ka liang u President ka UDP Pynursla Circle u bah A.Khongmalai, u ong, ba kane ka party ka la long thikna ba kan sei beit ia u kyrtong jong ka, u ban iakhun ia ka election jong u snem 2023.
Shillong:Ka KAM Meghalaya myn hynnin ka sngi, ha ka jingialam jong U pastor Kyrsoibor Pyrtuh bad ka kong Angela Rngad ba ki la pynbna paitbah ba kin pynïeng ia ka kong Wanpynhun Kharsyntiew kum ka kandidet ban ïeng na kajuh ka rynsan jong ka Kam Meghalaya, na ka 16 East Shillong konstitwensi ha u snem ban wan kata ha u 2023.
U pastor Kyrsoibor Pyrtuh, uba long u nong pyniaid ha kane ka sngi, u la ong ba baroh, ki la ia ithuh ia ka kong Wanpynhun, namar da ki phew tylli ki snem ka la don ryngkat bad kawei ka kynhun kaba ha trai duh jong ka imlang ka sahlang ha ka jylla bad kata kadei ka kynhun jong ki nongtrei iing briew bad ki nongtrei kynta.
Ka kong Wanpynhun kharsyntiew, ha ka jingiakren bad ki lad pathai khubor, ka la ong ba ka la shim ia ka rai ha kane ka sngi ban iakhun ia ka elekshon, ha u snem ban wan kata ha u snem 2023 bad kan ieng kum ka kyrtong shimet, ban mih khmat ha rynsan jong ka Kam Meghalaya.
Ka la ong ruh ba ka jingkwah ban ieng ialeh ia ka elekshon, ka dei ban kyntiew ia jingsynshar ha ka jylla bad ban iarap ia ki samla.
Ka la ong shuh shuh, ba kane ka rai ban ieng iakhun ha u snem ban wan ha ka kam saiñ hima, kam dei ka rai kaba tang shi khyllipmat, hynrei, ka la pyrkhat sani bha naduh ki snem kiba mynshuwa ban iakhun ia ka elekshon.
Ka jingiakhun jong ka kong Wanpynhun ia kane ka elekshon, kam dei ka jingiakhun ia kaba kan iakhun shimet, na ka bynta jong ka konstitwensi ne ia ka jingioh jingmyntoi shimet, hynrei kane ka jingiakhun ia kane ka elekshon ka long na ka bynta ki paitbah solansar bad na ka bynta kabha ka miat jong ki paitbah ha kane ka jylla bad ka ri hi baroh kawei.
Ka la ong ruh ba ka rukom long ka rukom man ha ka synshar ka khadar ba ka saiñ hima ka jong ngi, ka long ka saiñ hima kaba noh shiliang bad ka saiñ hima ka bym ju ioh sngew ha Assembly ba kin rah ia ki mat kiba ktah ia u baduk basuk ha ka jylla.
Lah ruh ban pynkoit ia u dieng uba ioh ia kane ka jingpang da kaba tah da ka dawai kaba la shna kum ne: khleh shi ser u tutia, shi ser ka shun, 4 gallon ka um.
Ia kane ka dawai lah ban khyllan ha ka jaka kaba paw kane ka jingpang ynda la khrud noh ia ka snep na ka jaka kaba don kane ka jingpang.
Lah ban pyrshang ruh da ka ‘Creosote oil’ kaba la khleh kham bun bad ka um lada ym ioh ia katei ka dawai.
Ka Jingkheit Bad Die Soh U dieng sohniamtra u shim kumba 8 snem shuwa ba un soh bha; hynrei kumba nga la ong haneng, lada shu bod ia u ka jingseisoh ka kham long kloi shibun.
Ka jingsoh ha ri Khasi-Jaintia ka long shisien shi snem, hynrei ha ki katto katne ki jaka ha ri India ki lah ruh ban ioh soh ar sien shi snem.
Ki sohniamtra ha ri Khasi-Jaintia ki la sdang ban saw khmut haduh shiteng u bnai October, hynrei ka jingkheit soh kaba thikna ka long naduh u bnai December haduh u nai February.
Ka jingkheit soh ha ri Khasi-Jaintia haduh mynta ka dang long ha ka rukom kaba bieit bad kaba khlem akor.
U Dr.Mitra, uba la long haduh u Director jong ka jingrep ha ka jylla Assam, u ong ba kumba 30 haduh 40 ki soh ha man  la ka shispah ki shu lehnohei namar ba ki nongkheit ki kheit khlem akor, ha ka jinghap ba beh ka lyer bad na ka jing bymbiang ka rukom ban die ia ki.
Ka rukom kaba bha eh ban kheit kaba ki ju leh ha kylleng ka pyrthei ka long ban pyndonkam da ka jingkieng, ka kynja khainshi (clipper), bad ka pla.
Ia ki soh dei ban da sumar bha haba kheit khnang ba kin ym mong bad ba kin ym pyut lehnohei hadien.
Kumta ha ka jaka ban shu khyrwait ia ki kumba ki ju leh mynta, dei ban shu khap da ka khainshi (Clipper) ia ka tnat kaba iasoh bad u soh najan tdong jong u soh, nangta sa thep ia ki ha ka pla.
Ynda ka pla ka la dap sa hiar ban theh ia ki ha ka shang lane ha ka synduk.
Kine ki shang bad ki synduk ki lah ban long kito ha kiba yn shalan ia u soh sha ki shnong kiba jngai kum sha Kolkata (Calcutta).
Lada phah ia ki ha u shang dei ban da sop bha ia uta u shang bad ban da tap da ka jingtap shang khnang ba yn ym don mano mano ban khlaw ia ki ha lynti.
Kaba kham bha ka long ban leit rah ia u soh sha iing bad ban da jied (grade) ia ki katkum ia ki klas (class) ki klas, katkum ka jingitynnad jong ki.
Ia kine ki soh sa thep ha ki synduk dieng kiba sting bad, lada lah ban ioh, ki da sop kyrpang ruh ha ka kot sada stang (tissue paper) ia uwei uwei u soh.
Lada leh kumne u lah ban sah slem bad ban leit jngai.
Lada kheit sumar ha katei ka rukom lah ban buh ia u soh ruh kham slem.
Hynrei ka rukom kaba bha eh ban buh slem ia u soh ka long ban buh ha ka jaka kaba khriat ha kaba ka jingshit ka long tang 40 degree (Farenheit).
Don mynta ki jaka buh soh ha ri India ha kiba ki pynhiar ia ka jingshit haduh 40 degree.
Kane ka rukom buh soh ka donkam ia ka elektrik.
Ha ri Khasi-Jaintia ruh kin sa ioh kum kitei ki iing buh soh.
Ha ka jingpyrkhat jong nga, kaba donkam eh ia u nongrep soh ka long ka jingdie (marketing) ia u soh.
Nga ngeit ba ka jingrep soh kan ym lah ban roi stet lymda ki nongrep soh ki lah ban die ia u soh ha ka dor kaba pynmyntoi ia ki.
Ka rukom die soh kaba kumba ka long mynta ka long ka bym wallam jingmyntoi shibun ia u nongrep soh.
Ki nongrep kiba sian ki dei ban ia synjuk lang ha kaba die ia u soh.
Ha California ia u sohniamtra baroh ha kata ka jaka, la die da ka jingialang kaba ki khot ka ‘California Fruit Growers Association’.
Ngi donkam kum kata ka jingialang ha ri Khasi-Jaintia ruh.
Kane ka jingialang kan iarap ym tang ban die hynrei ban wad ia ki rukom thymmai ban rep soh bad ban kham pynroi ia ka jingmyntoi ne iohnong.
U Dr.Mitra u la thoh naduh ka snem 1928 ba ka por ka la poi ha ri Khasi-Jaintia  ba ki la dei ban pynlong kum kata ka jingialang.
Kane ka jingialang kan wad ruh ia ki buit bad kan hikai ruh kumno ban pyndonkam ia u sohniamtra, sohniangriang bad kiwei kiwei ki soh ban shna marmalade, lane orange juice lane orange syrup.
U sohniamtra u long uwei na ki soh uba bha eh na ka bynta ka met u briew bad ka jingkoit jingkhiah jong u.
La ngi don shibun u sohniamtra ha ka ri Khasi-Jaintia jong ngi, hynrei ka jingbam soh ka dang duna.
Kaba bam soh shuwa lane tang shu lah bam, ka long rukom kaba bha kaba ngi lah ban bud na ki nong America ne ki Phareng.
U Soh-myndong (Limes and Lemons) Lait na u sohniamtra, u sohmyndong u long uwei pat uba kham donkam ban ia kiwei kiwei pat ki sohjew sohthiang (Citrus fruits) kiba ngi thung bha ha ri Khasi.
La katta ruh ka jingthung sohmyndong kam pat da long kaba biang haba ianujor bad ka jingiathung sohmyndong sha kiwei kiwei pat ki bynta jong ka ri India, bad haba peit ruh ia ka jingkhaii sohmyndong ha kane ka ri India jong ngi u sohmyndong u long ruh u jaid soh uba bit bha na ka bynta ka jingkhaii, namar ba u lah ban sah kham slem bad lah ruh ban shalan ia u kham jngai ban ia u sohniamtra.
Nga ngeit namarkata ba ka jingthung sohmyndong kan sa kham roi ha ki ri lum Khasi-Jaintia jong ngi.
Ha ka ri India imat  don lai jaid ki sohmyndong kiba ki ju kham thung.
Kita ki long kine harum:- (1) u sohmyndong rit (Citrus aurantifolia) uba ki khot ha ka ktien phareng lime bad ha ka ktien Hindustani nimbu lane kagzi nimbu (2) u sohmyndong jew (Citrus limgnia) uba ki khot ha ka ktien phareng ‘sour lemon’ bad ha ka ktien Hinustani ‘khatta’ lane ‘Pahari nimbu’ bad (3) u sohmyndong dong thiang (Citrus limonia var limetta) uba ki khot ha ka ktien phareng ‘sweet lemon’ bad ha ka ktien Hindustani ‘mitha nimbu’.
Halor ka jingmih khubor mynnin ka 29/8/2022 lyngba ki social Media/ youtube ba u Mr.Ramesh Dkhar ula kam ba u dei na shnong Tongseng East Jaintia Hills District, hynrei lyngba kane ngi kum ki nongshong shnong ngi don ha ka jing lyngngoh namar ba kine ki ba kam ki don aiu shalyndet bad ka pynlyngngoh ruh ia uba bun balang bad ia ki paramarjan marpa jong ngi, namar ba ha East Jaintia Hills District ka don ar tylli ki shnong Tongseng, kawei ka Tongseng (Narpuh) kawei ka Tongseng (Nongkhlieh) khnang ba kiba bun balang kin tip shai, te na ka liang jong ngi ngi kwah ban pynshai hangne ba ym juh don kum une u briew ha shnong jong ngi naduh mynshwa haduh mynta ruh.
Ka long kaei kaei ka itynnad bad ba sngewtynnad bha ban iohi ba kane ka sorkar ba mynta ka kwah hir hir ban ia pynbeit ia u pud u sam hapdeng ka jylla Assam bad Meghalaya.
Kane ka shu ka dei kaba la sahteng naduh ka sngi nyngkong hadien ba ngi ioh ia ka jylla Meghalaya.
Dei ban iaroh ia kane ka sorkar ba ka nud ba shim ia kane ka sien jam ha ka ban ia pynbeit pud hapdeng ka Assam bad Meghalaya, kane ka issue ka la sahteng bun bun sem bad ruh ka la shim shibun bha ki jingim briew khamtam na kito kiba sah ha ki thain khappud ha man ka por ba don ka jingia kajia pud hapdeng ka Assam bad Meghalaya.
Kaba sniewbok na ka liang jong ka jylla Meghalaya patde ka dei ba kane ka jingia pynbeit pud ka jylla long pynban ka jingia pynbiej pud jong ka Assam ia ka Meghalaya.
Bun bah ki jaka ba hap ha ka Hima Mylliem, Rambrai bad Nongspung kin sa leit noh sha ka Assam ha kata ka ‘give and take policy’ jong ka sorkar Meghalaya.
Ym lah ban tip kata ka ‘Give’ ka heh katno bad ka ‘take’ ka rit haduh katno ia ka jylla Meghalaya? Ka Assam ka la sdang ban pruid dak ia u pud u sam ba thymmai da kaba buh dak ha ki dieng ki siej kiba hap shapoh Meghalaya khamtam ha kiba bun bha ki jaka ha ka Hima Nongspung bad shawei de.
Ha ka Census 1960-61 jong ka Assam u pud u sam jong ka United Khasi Jaintia States ka paw shai bha, balei ba ym ia pynbeit beit katkum katei ka Census?Ha kane ka por ba mynta, ka jingkyntur pud shapoh Meghalaya ka don na baroh ki liang.
Lada phai sha liang Bangladesh ki nong Bangladesh ki la sdang ban wan rep shapoh Muktapur ba don hapoh Jaintia Hills bad ka sorkar ka sngap mynthi jar jar.
Haba phai sha ki Elaka Raliang ruh kajuh hi.
Mynta lada ngi phai sha ka Hima Nongspung ka paw ba kumba lai pawa na ki jaka jong ka Hima kin duh lut bad shiteng na ka Rambrai kan hap sha Assam.
Baroh shi katta ka paw sha ki khubor ba ngi kwah ban wanrah biang ia ka Block I bad Block II shapoh ka jylla Meghalaya bad la mih ruh shibun ki jingiakhih ha ki por ba mynshuwa.
Hynrei mynta pat ha kane ka jingiapynbiej pud da ka Assam imat dang bun shuh shuh ki jaka jong ka Meghalaya ki ban rung sha ka jylla Assam.
Imat ki MLA ki MDC, ki Syiem, ki Sordar shnong bad kiwei kiwei kin sa ia kyndit bynriew hadien ba la dep lut ki kam baroh bad ki jaka Meghalaya ki la rung sha Assam.
Kane ka dei ka por ia ki riew ieid ri bad jaitbynriew ban leit jurip sha ki thain khappud ha kylleng ki jaka ba don ka jingiakren pynbeit pud ban iohi ba haduh katno ki jaka ki puta jong ka jylla jong ngi kin duh.
Ki seng bhalang ba ju leit sha ki thain khappud man la ki por ban khang ia ka jingiakyntur pud ka sorkar Assam ki dei ban pyn-i ia ki bniat ba nep bad ki tyrsim ba khlain jong ki ha kum kine ki por ban iada ia u pud u sam ka Ri jong ngi.
Ki seng sain pyrthei bapher bapher, ki local MLA bad ki MDC jong ki thain khappud ki dei ban pyni ia ka jinglong rangbah bad bah khlieh khamtam ia u pud u sam.
Ha kum kine ki por ka dei ka jingduhnong ba khraw bha ba ia ka jylla baroh kawei ba i Ma Ieid Hoping Stone Lyngdoh (bam kwai ha dwar u Blei) im don ryngkat bad ngi.
Ban da dei ba i Ma Ieid i dang don bad ngi, ki thain khappud kin nym sah khunswet kumba long mynta bad ka Assam kam nud bad leit thoh bad pruid ia u pud u sam ba hap shapoh ka jylla Meghalaya.
Lada ngi iohthiah mynta bad ngi sngap jar jar ka ri jong ngi kan sa nangrit shuh shuh.
Shisien hi ba la ia sign agreement hapdeng ka Assam bad Meghalaya bad ki heh jong kine ki jylla ki iakynduh ia ki heh Delhi ban pynshisha ia ka kata kan dei ka kutlad ban iakren lane pynbeit namar kat kaba ki iarai ha kata ka por kan kylla long ain bad ruh yn ym lah shuh ban pynkylla ia ka.
Kumba paw ki dak ki shin mynta kane ka jingiapynbeit pud kan long pynban ka jingleit pyndem ha khmat ka Assam ia u pud u sam.
Lada ka long ha kane ka dur, ka jingtrei shitom jong ki seng bhalang na ki por sha ki por ha ki por ba mynshuwa ban pynneh pynsah ia u pud u sam kan long lehnohei bad ruh ka jingpynjah burom ia kito ki mynsiem ba la duh noh ha ki por ba mih jingkulmar ha ki thain khappud.
Ka jingkyrpad barit ia kane ka sorkar bad ruh ia ki ophisar ba dei peit ia kane ka long ba ‘sngewbha ban ia pynbeit ia u pud u sam halor ki nongrim bad ki hok nongkynti ka ri bad ka muluk’.
Ai ba ka jinglehkmen ha ka pr ba ka sorkar kan pynbna paitbah ba la dep ia pynbeit ia u pud u sam bad ka sorkar Assam kan dei da kaba pynneh ia u pud u sam ka jylla jong ngi bad ym da ka ba pynmih da ka map thymmai kaba pynrit lut ia u pud u sam ka jylla.
Balei ia ka inner issues ka sorkar , ki media, ki NGo Kim port,  Kim pyrta ,ka civil hospital Shillong LA 50 snem khlem don u specialist in gastroenterologist, neurologist ki paidbah hap lt phah sumar sha bar jylla bapli u baduk LA shu Iap ei.
Ka koit ka khiah ba kongsan.
shish eh.
Shillong: Ka Sorkar Meghalaya Democratic Alliance (MDA) ka la rai ban pynkynriah noh ia ki briew ba sah ha Them iew Mawlong sha ka jaka ba don ka ophis treikam jong ka Shillong Municipal Board.
Kane ka ophis treikam barim jong ka Shillong Municipal Board, kaba don hajan ka ing jong u nongialam ka liang pyrshah u Dr Mukul Sangma, kaba don 2.4 akar kan ngiam lut ia ki 342 tylli ki longing na Them iew Mawlong.
Lah ban kdew hangne ba na ka liang ka sorkar, ha ki bnai ba la dep ka la jied ia ka jaka ba don ka TB hospital ban pynkynriah ia ki harijan, hynrei na ka jingmih ka jingpyrshah kaba jur na ki bor shnong ka sorkar ka la shim ka rai ban sangeh bad ban wad da ka wei ka jaka.
Haba ia kren bad ki lad pathai khubor na ka liang u symbud myntri rangbah ka jylla u bah Prestone Tynsong, u la iathuh ba mynta ka sngi la pynlong ia ka jingialang ha ryngkat u myntri bad ki ophisar ka tnad revenue, ka tnad urban affairs ban ia kren halor kane ka bynta.
“Ha ka jingialang la shim ia ka rai ban pynkynriah noh ia ki 342 longing ki jaitbynriew harijan kiba sah ha Them iew Mawlong, sha ka jaka ba la shna na ka bynta jong ki, kaba don ka ophis treikam jong ka Shillong Municipal Board"u la ong.
Ka sorkar ka la shim ruh ia ka rai ban aiti ha ka tnad revenue bad tnad urban affairs ban pynbiang ia ka Detail Project Report (DPR ) na ka bynta kane.
“La dep ban bthah ia ka tnad revenue bad ka tnad Urban Affairs ban pynkhreh ia ka DPR, haba ong DPR kan kynthup ia ki design bad baroh ki jinglut" la ong u symbud myntri rangbah ka jylla.
Na ka liang u bah Tynsong u ka iathuh ruh ba la bthah ia ka tnad ban pyndep ia ka DPR, shwa ban kut mynta u Bnai.
“Ka sorkar kan hap ban pynpra noh ia kine ki building kiba don ha kane ha jaka bad kin pynshna da ka building thymmai, namar ba ki building ki ba don mynta kim long shuh kiba shngain, kumta ka sorkar kan dang ap ia ka DPR na ka liang ka tnad" u la ong.
U Symbud myntri rangbah ka jylla u la iathuh ruh ba ha kine ki sngi ban wan, na ka liang ka sorkar kan sa khot ban pynlong ia ka jingialang bad ki nongialam ka Harijan Panchayat Committee (HPC) na ka bynta ban ia kren halor kane ka bynta.
Haba kylli u la ong “Ngam kwah ban ong ka kin mon ne kin ym mon hynrei ai ba kan don shwa ka jingiakynduh bad ki nongialam ka HPC bad kane kan shong ha ki, hynrei na ka liang ka sorkar ka la shim ia ka rai ban pynkynriah noh ia ki, ha ka jaka ba la pynmang ia ki hi, ha ophis jong ka Shillong Municipal Board".
Nongpoh: Mynhynnin ka sngi ki heh nongialam ka Ri Bhoi Youth Federation (RBYF), ki la pynlong ia kawei ka jingialang bad ki nongialam na ki shnong bapher bapher kiba hap hapoh ka Raid Nongtung bad katei ka jingialang, ka long na ka bynta ban iakren bad iathir halor ka jingthmu hapdeng ka sorkar Meghalaya bad Assam ban sdang noh ia ka jingpynbeit pud ha katei ka thain.
Ha katei ka jingialang kaba ki la pynlong ha Mawlasnai, ka jingiakren hapdeng kitei ki nongialam ka RBYF bad nongialam shnong ha katei ka thain Block-2, ki la pynmih ia ka sur ba baroh ki shnong Khasi kiba don ha katei ka thain, ba ki dei ban hap beit ha Meghalaya hadien kane ka jingpynbeit pud jong ka wat ba-ar.
Katei ka jingialang, ka la neh bun bun kynta hapdeng kitei ki nongialam jong ka RBYF bad kite ki nongialam shnong, ha kaba ki la shim ia ka rai ba baroh ki shnong Khasi kiba don ha katei ka thain ba ki dei ban hap beit ha Meghalaya, kata ka long katkum ki jingshisha, lada ka long ha ka jingkhein lyngba ki khana mynbarim ne na ka jingdon ki paidbah.
U Bah Bipul Thangkhiew, u la ong ba ha kane ka wat ba-ar jong ka jingpynbiet pud hapdeng ka Meghalaya bad Assam bad khamtam ha ka Raid Nongtung bad kaba la tip kum ka Block-2, kam dei ban bakla bad kata ka long ba ki ar Myntri Rangbah, ki dei ban sngap beit ia ka sur u paidbah kiba sah ha katei ka thain bad lada bakla ia kata, ka seng kam banse ban shim da ki lad jingiakhih bad lada donkam, ka seng kan sa shim ia ki sienjam kiba tyngeh.
Katba u Bah Blikshon Sohtun, u la ong ba um kwah ba ha kane ka kynti kaba mynta, ba ka jingpynbeit pud hapdeng ka Meghalaya bad Assm ha Block-2, ka dei ban long ha ka por mynsngi mynshai bad ban sngap ia ka sur u paidbah na katei ka thain, ym ban jurip ha ka por mynmiet, ba ym don paidbah shuh.
Shuh shuh, u Bah Blikshon Sohtun, u la ong ruh ba ha ka jingleit kynduh jong ki ia u Conrad K.Sangma, Myntri Rangbah ka sorkar jylla, ki la mih da ka jingkmen na ka kamra jong u, kata hadien ba ki la iohsngew ia ka sur na u, ba u la ong ba baroh ki shnong Khasi kiba don ha katei ka thain, ba kin hap beit hapoh u pud u sam ka Meghalaya, hynrei kaba la pynnoh mynsiem ia kitei ki nongialam shnong, ka dei hadien ba ki la ioh jingtip ba katei ka jingkren u Conrad K.Sangma kam iahap bad na kaei kaba ki la ioh jingtip.
Ha ka jingiakren jingngi bad u Conrad K Sangma, u la pynpaw ba un shim ia kane ka jingpynbiet pud na kaei kaba la leh da ka sorkar barim bad kaba ki iakren bad u Dr.Mukul Sangma ha u snem 2011, ha kaba ka la pynpaw shai kdar ba baroh kitei ki shnong ha Block-2, ki la hap ha Meghalaya, hynrei kaba ngi sngewsih, ka dei hadien ba ngi la ioh jingtip, ba ki don tang tang 4 tylli ki shnong ki shnong kiba hap ha Meghalaya bad kaba la pynsngewsih eh iangi, ong u Bah Blikshon Sohtun.
Kumta haba iadei bad kitei ki jingkulmar kaba ki paidbah khappud ki la mad, na ka liang kitei ki nongialam shnong na katei ka thain, ki la buh ia ka jingkyrpad ia ka sorkar jylla, ba baroh kitei ki shnong khappud bad kiba dei ki shnong Khasi ba ki dei ban hap beit sha Meghalaya, u la bynrap.
Shillong:U CEM ka KHADC u la ban jur ïa ka sorkar jylla, ba ka dei ban ai ka jing shaniah bad kumjuh ruh ban kynthup lang ïa ka KHADC ha kane ka jingpynbeit pud ha ka wat kaba ar, khn ang ba un ïoh ban lum ïa ki nongsynshar hima ban ïa kren halor kane ka bynta.
Ïa kane u la ong haba ïakren bad ki lad pathai khubor mynta ka Sngi Baar ha Ïewduh.
Haba kylli ïa kaei ka jingthmu jong u ban ong ba ka Hima Mylliem ka dei ban pynthikna ba ki raïot ne ki nongpynïaid shnong ha ki thaiñ khappud kim dei ban ïoh kam trai ïa ki jaka puta, na ka liang u CEM u la ong, “Ka don ka aiñ jong ka Hima Mylliem ba shah ïa kiwei ki jaitbynriew ban long ki nong pynïaid shnong, hyn rei ka khang pat ba kin long ki nongsynshar shnong bad kim lah satia ban kam trai ïa ki jaka puta.
"“Ka long pynban kaba eh mynta ba bun na kitei ki nongpynïaid shnong ki bym dei ki trai jaka ne trai muluk bad kiba dei ki raïot kiba ïohbor ban pynïaid shnong ki kylla long pynban ki Rangbah Shnong dalade bad ki die ïa ki jaka puta ym hapoh Meghalaya hynrei wat sha Assam kumta kane ka buh jingeh ïa ngi haba ïadei bad ka jingpynbeit pud pynbeit sam," ong u CEM.Kumta u la kyntu ïa ka Hima Mylliem ba ha ki thaiñ khappud ka dei ban pynthikna ba ki raïot kim dei ban long Rangbah Shnong ne trai jaka wat ban synshar khaddar bad die ki jaka sha ka Assam.
U la ong ruh ba ka Hima ka dei ban biang ki jingkheiñ jingdiah na ki jinglum khajna kaba heh ba ka Hima ka shait lum.
“Ngi don ka jingangnud ba hapoh mynta u snem ka EC ka KHADC yn pyndep ban ïoh jied Syiem pura hapoh Hima Mylliem bad nga ngeit ban ym don kiba pynthud bad u Syiem Mylliem udei ban ïai sngap ïa ki jingud jingnam ki khun ki hajar khamtam eh kiba shong dukan hapoh Ïewduh," ong u CEM.Shillong:Ha ka jingialang ka kynhun Myntri kaba la long mynhynnin ka sngi, ka la shim ia ka rai ban pdiang ban tei ia ka Medical Skill Hunar Hub ha Babadam, West Garo Hills District ka ban lut T151.95 klur.
Haba ia kren bad ki lad pathai khubor hadien ka jingialang na ka liang u Myntri rangbah u la iathuh ba ha ka jingialang ki kynhun Myntri la shim ia ka rai ban tei noh ia ka Medical Hunar Hub ha Babadham,West Garo Hills District.
“Kane ka project ka dei kaba la tyrwa ha u snem 2020 bad ka jingthmu ban shna ia kane ka jingtei ka long ban ai ka jinghikai pyntbit na ka bynta ka medical skill na ka bynta ki paramedical staff"u la bynrap.
Ia kane ka project, yn bei pisa da ka minority Affairs jong ka sorkar pdeng ka ban bei 90 % bad ka sorkar jylla kan bei 10 %.
“Ngi la phah ka jingtyrwa sha ka sorkar India ka ba long T.282 klur hynrei hadien ka jingbishar bad ka jingpynbeit pynbiang ha ki kato katne bynta la rai ban bei ia ka pisa ka ba long 151.95 klur, ka ban long 90 % na ka sorkar pdeng bad 10 % na ka sorkar jylla"u la ong.
“Ka Medical Skill Hunar Hub kaban long na ka bynta ki 2500 ngut ki khynnah pule ka ban don lang ka jaka sah ki khynnah pule, ka Pharmaceutical College, ka Paramedical College bad ka Skill Development Centre" u la bynrap.
Ia ka installment na ka liang ka sorkar pdeng ka la dep ban pynlait bad bad aiti ia ka jingtrei ha ka EPI Engineering Project India Limited.
Kane kan dei kawei na ki jaka ban pyntbit ia ki khynnah pule kaba heh tam na ka bynta ki Medical Skills ha ka North East region.
Shillong:"Namar ba ka Ïewduh ka la khapngiah palat, kumta na ka liang ka KHADC ha ryngkat lang ka jingïatreilang bad ka ophis u Syiem Hima Mylliem, ka la shim ka rai ban pynheh ïa ka Ïewduh mynta la thmu ban shna sa kawei ka Ïewduh sha Mawroh ka jaka jong u Syiem ka Dorbar bad kane ka jingthmu ka long ruh namar kumba 75% kiba shong ïew dei ki long kmie," ong ka Kong Grace Mary Kharpuri, EM incharge Market ha KHADC.Ïa katei ka la ïathuh ha ka prokram hapoh Ïewduh ha ka sngi ba-ar, da kaba ong ba ka jingtei thymmai ka Ïewdielang kan long ha ka mala nyng kong kin shong kiba dielang bad kaba ar kiba die khutia bad la buh hapoh 6 ban pyndep tei ïa ka Ïewdielang.
Ka la ong ruh ba nalor ba la ibit bad idei ban tei noh ïa ka Ïewdielang kaba kham pynheh la donkam ruh ban tei sa kawei ka ïew ba kham heh sha Mawroh.
“Nga khmih lynti ban nang lah ban leh khambha shuh shuh ïa ka Ïewduh bad nga kyrpad ïa kiba shong ïew ban sumar bad peit ïa ka kum la ka jong ka pliangja.
Ngi kwah ba ka Ïewduh kan long ka tourist spot, kumta kan dei ban long kaba khuid bad ymdei ban pynjulor ïa ki CCTV ne PA system," ka la ong.
Katba u EM ka Elaka u Bah Jambor War u la pynkynmaw ba ha u snem 1919 ki dohlieh ki la pan na ka Hima ban pynbha katkum ka juk ïa ka Ïewduh, hynrei ka Dorbar kyntang ka hima ka khlem shah.
“Mynshwa ka Ïewduh ka dei ka nongbsa tang ïa ki trai ri trai muluk, hynrei mynta ka la kylla long ruh ka pliangja jong kiwei kiba nabar jylla kiba im ja napoh Ïewduh.
Ka dei ruh kaba pawnam ym tang ha thaiñ shatei lammihngi, hynrei ka la paw ruh sha ka pyrthei lyngba ka jingpyllait ïa ka phlim Ïewduh.
Ka Ïewduh kadei kaba heh duh, kaba rim bad kaba kyntang," ong u Bah War.
U la ïathuh ba ha u snem 2019, mynba u dang bat ïa ka tnat Market ka EC ka la mang T.20 lak ban buh ïa ki Solar light ha Ïewduh.
Ha u juh u snem la pynsngewthuh halor ka jingpynduh pyndonkam plastik da ka jingthmu ban pynsah ka riti longshwa manshwa bad kum u EM ha katei ka por la sngewdei ruh ban pynkhlaiñ ïa ka Hima Mylliem da ka jingthmu ban wanrah noh da u Syiem ban synshar pura.
Shillong:Ki nongialam jong ka District Council, ki la pan por ar sngi na ka sorkar ban shim ia ka rai halor ka rai jong ka sorkar jylla, ban pyntreikam ia ka jingpynjlan ia ka jing treikam ia ka CrPC bad ka CPC ha baroh kawei ka jylla.
Mynhynnin ka sngi na ka liang ka sorkar, ka la khot ia ka jingialang ban ia kren halor ka jingpynbna, halor ka CrPC bad CPC bad ki Chief executive member (CEM) jong ki lai tylli ki District Council.
Haba ia kren bad ki lad pathai khubor, na ka liang u CEM ka KHADC u bah Titos W Chyne u la ong ba mynhynnin ka sngi, la ia tai halor ka jingtyrwa na ka liang ka Sorkar, ba la pynmih ia ka jingpynbna, ban pynjlan ia ka jingpyntreikam ia ka CrPC bad ka CPC ha ka jylla baroh kawei.
“Na ka liang ki District Council ngi la pynpaw ia ka jingpyrshah ban pyntrei kam ia kane ka notification ha ka jylla baroh kawei bad mynta ka sngi, ngi ka ioh ka jingkhot na ka sorkar ban iatai bha halor kane ka bynta"u la bynrap.
“Mynta ka sngi, ngi la ioh ban ia kren jylliew halor kane ka jingtyrwa jong ka sorkar halor kane ka bynta.
Na ka liang ka sorkar ka la rai ban dang ai por ia ki district council ar sngi ban iatai bad ki stad ain ka KHADC bad hadien ar sngi kin sa wan rah ia kane ka mat ban ia kren halor ka ne ka jingtyrwa"la ong u Chyne.
U bah Titos u la ong “Ka jingthmu jong ka sorkar hi, ka long ban ai bor ia ki judicial magistrate kiba la thung da ka Sorkar, hadien ba la phiah ia ka Executive bad Judiciary".
U la bynrap “Mynshuwa, haba ka executive bad ka judiciary, u Deputy commissioner bad u additional judicial magistrate ki dei ki judicial magistrate, ki la mih baroh ki judicial magistrate ha baroh ki district headquarters bad Sub division".
U ka ong ruh “Kumba ka long mynta kine kim donbor bad ki khlem shah pynkhamti ia ki ban bishar ia ki mokotduma, ka Sorkar ka kwah ba kine ki ingbishar kiba la buh ha district bad sub division kin trei kam noh khnang ba kin lah ban ai jingmyntoi".
U bah Chyne u la ong “Ha ka jingialang na ka liang u Myntri rangbah u la pynthikna ba kane ka notification kan ym don kano kano ka jingktah ia ki ingbishar ka district council".
“Ha kaba ia dei bad ka notification ngi dang donkam ban bishar bha bad ngi khlem pat kohnguh mynta ka sngi, hynrei ngi la pan por ar sngi ban bishar bha ha ryngkat ki MDC jong ki KHADC"u la bynrap.
Shillong: Kum shibynta ban pyrshah ia ka MoU, ia pynbeit pud jong ka wat kaba nyngkong, hapdeng jong ka Jylla Meghalaya bad ka Assam kaba dang shu dep ia soi hakhmat jong Home Minister u Amit Shah, kaba la mih shibun ki kynrum kynram, namar ka jing duhnoh shibun ki jaka jong ka Jylla Meghalaya sha Assam, namar ka sorkar Meghalaya ka khlem bud thik ia 5 tylli ki principles, hynrei la shu phah rah da ki kti ki kjat ia ki paidbah, kumta ka seng HYC, ka la khot da open debate ban ia tai paidbah bad u Myntri Rangbah ka Jylla u C.Sangma,u symbud myntri Rangbah u Prestone Tyngsong ryngkat kito ki MLA ne ki Minister ki ba kyrshan iaka MoU; hynrei na ka liang jong ka sorkar, ym don ba nud ban wan mih shah khmat kaba la pyni shai ba ka jingiaid lynti jong ka seng kam dei kaba bakla hynrei bad haki ne ki sngi ki don ki ba la kwah ba ia kane ka MoU ban pynkylla biang bad ia ki to ki shnong ba la leit sha Assam kin wan biang sha Meghalaya.
Sa ka wei ka seng ka la ong ba u Conrad sangma na ka por sha ka por u la ong ba ka jing pynbeit pud ka dei beit thik katkum na ki kot ki sla jong u snem 2011, hynrei na ka liang ka seng, haba ka la wad jingtip lyngba ka RTI ka la lap ba haka sector 6 jong ka Bakhlapara, la lap ba baroh ki shnong kiba kynthup iaka lyngkhung bad ka Jemrigoan ka dei ban wan sha Meghalaya, hynrei ia kine ki ar tylli ki shnong la ai sha Assam.
Ha kane ka sngi, la sdang da ka jing iaid kjat na madan patharkhmah bad pynkut da ka jing ialang paidbah ha iew patharkhmah ha kaba la ia shim bynta da ki hajar ki dkhot ka HYC ryngkat ki paidbah ryngkat ka jing pynrem ia ka Sorkar MDA bad ka MoU ba la soi hapdeng kine ki ar Jylla.
Ha kane ka sngi la ia don ryngkat lang da ki nong ialam jong ka HYC seng kmie ki ba kynthup ia u Roykupar Synrem general secretary sengkmie, Rhembor G.Saibon Vice President sengkmie,Donboklang Kharlyngdoh Vice President sengkmie, Jayson L.Nongrum president ka Ribhoi District, ryngkat kiwei ki nongialam jong ka Zone ki circle bad Unit bapher bapher jong ka Jylla, hakane ka sngi la wan ban kyrshan lang iakane ka jingialang da u President la CORP u Bandari Ryntathiang, ki nongialam jong ka Synjuk ki Rangbah Shnong Border dispute bad ki nongïalam jong ki Raid ki Hima ki ba shah ktah lang ha kane ka jing ia pynbeit pud.
Shillong:U Ripynshngain Sumer, uba don 2 snem bad phra bnai, u khun jongka kong Kyrmenlang Sumer, uba na ka shnong Amshipai, West Jaintia hills District, ula jah, naduh ka 27tarik Nailar 2022.
Ki pulit jong ka Amlarem, ki la shim ia ka jingtohkit, katba kum ka Police Station Case No.08(08)2022 u/s 363 IPC.Utei u khynnah, u jrong 2 phut antad bad u khia 10 kilo.
U phong ia ka T Shirt, kaba saw bthuh, ka patlun kaba iong jngum bad u iaid da ka kjat suda.
Kiba iohi ne ioh jingtip, kin lah ban phone ha ki number Jowai PCR :- 9774065467 / 03652-220050/ Investigating Officer: – 8794009576.
Ngi la iohi ia ka jingpynshai i Dr.Jemino General Secretary UDP, ha ki kot khubor, ba ka Seng UDP kam don ar-lai tylli, hynrei tang kawei.
Kumno i Bah Jemino i kam ba ka seng ka burom ia ki nongialam barim, haba ha Nongkrem Constituency jong ngi, la khreh bad la pynsawa ruh ba ia ka ticket UDP yn ai sha i Bah Lambor Malngiang ibym dei u dkhot ka Seng bad ibym shym pynjan hi ruh sha ka Seng, kum uta u Associate MLA, kumba la leh i Bah S.K.Sun ka Mawphlang Constituency bad Samuel Sangma na Garo Hills kiba dei ki independent MLA?Balei ka seng ka kyllain haduh mynta bad la pynshai ruh ia ka kynhun jong ka UDP jong ngi, haba la iakynduh ia u President Bah Metbah Lyngdoh ha ka 8.7.2022 ba la don lang ruh i Bah Jemino, ba dei ban ai ticket ia i Bah Bindo Lanong hynrei la pynshai pynban ban ai sha i Bah Lambor, u briew uba la ialeh teng na ka KHNAM, Congress bad Independent? Hato kata ka dei ka burom ia ki rangbah barim (Senior)?Ma ngi ki nongkyrshan i Bah Bindo, na ka bynta ki paidbah ba iadon kti lang na kane ka Constituency, ngi dawa ba phin leh hok ia u briew uba la aiti ialade shi lynter, da kaba bishar hok, ym ban leh arsap da ka mynsiem pihuin.
Lada phi kwah ban sngap shisha ia ki paidbah, ngi kloi ban wan ha kano kano ka sngi bad ka jaka, ym kumba la leh kyrkieh ha ka 8.7.2022 haba ngi la iawan da ka kynhun ki 12 ngut.
Lymda phim leh hok, kin mih beit ki UDP ‘O’ ne A,B,C, kumba ju long ha kiwei ki seng leh shiliang kum ka UDP mynta, ia kaba phi hi phin sa long ka daw jong kata.
Bah T.Kharumnuid, Bah Fenando Nongkhlaw,Bah Terence Phira, Bah R.TariangKong A.Mawthoh, Kong B.S.Mawrie bad kiwei.
(Contact No.9436363397 bad No.9402335415).
Shillong:Ki nongtrei jong ka MeECL, kiba don ha poh ka lama jong ka MeECL Progressive Workers Union (MePWU), mynta ka sngi, ki sdang ïa ka jingïakhih jong ki da kaba deng ia ki lama ïong ha ka jaka trei jong ki lai sngi lynter.
Ia kane ka jingiakhih la pynlong hadien ba na ka liang ka Union, ka khlem ioh ka por ban kyn duh ia ki bor ba halor ban pynsngew ia ki jingdawa jong ki.
“Ngi la pan ka por ban ia kynduh ia u CMD, u myntri rang bah ngim ioh bad ka jubab kaba ngi ioh na u myntri ka tnad kam long kaba pynhun ia ngi kumta ngi la rai ba ngin sdang da ka jingia khih" la ong u President ka MeECL Progressive workers Union u bah Man tiphrang Lyngdoh.
U la ong ba ka kynhun ka hap ban sdang ïa ka jingïakhih jong ki, da kaba deng lama ïong ha ki jaka trei jong ki lai sngi lynter, ban pynsngew sha ki bor ba halor halor ki jingdawa jong ki.
U la ïathuh ruh ba ka union, kan bteng shuh ïa ka jingïakhih jong ki, da kaba pynlong ïa ka jingshong kyllaiñ myngngor ha ka 5 tarik u Risaw 2022 ka ban bteng haduh ka 16 tarik u risaw 2022 naduh ka por 11 baje mynstep bad laitnoh ha ki sngi saitjain bad sngi u Blei.
Ka daw jong ka jingpynlong ïa kane ka jingïakhih ka dei ban dawa ban thung kam pura noh ïa kiba trei casual bad ban pyllait noh ïaka arrear kaba dang sah naduh u snem 2018 -2019.
“La bun ki nongtrei kiba la shakri kum ki casual, la bun bun snem, hynrei ka sorkar kam pat shim rai eiei ban pynskhem ia ngi bad ka arear kaba don ki jaka ba ka la pyllait don kaba kam pat pyllait bad don ruh kiba pyllait khlem ryntih lang" u la ong.
Nongpoh: Ki la don haduh 325 ngut ki samla kiba la pyndep ia ka Sixth Semester lane ka Graduation ha ka Arts bad Commerce ha Ri Bhoi College, mynhynnin ka sngi, ki la shah pynkup burom ha ki nongpyniaid jong katei ka Kolej.
Haba pynkup burom ia kitei ki samla pule, la sakhi da ka jingdon u Bah Mayraldborn Syiem, MLA Nongpoh, kum u kongsan, ha ryngkat ka jingdon u Bah SSR Bamon Principal ka Ri Bhoi College lem bad ki ki Proffesor jong katei ka college.
Haba ai jingkren ha katei ka sngi, u Bah Mayraldborn Syiem, u la kren halor ka jingdonkam ka jylla ban don noh la ka jong ka University hapoh ka jylla, khnang ba kan da long shisha ka jingmyntoi, na bynta kito ki samla, kiba kwah ban bteng ia ki jingpule kiba kham shalor.
U la ong ruh ba ka jylla, kam dei ban shu shanniah tang ha ka skulbah North Eastern Hill University (NEHU).
Kumta haba iadei bad katei ka jingangnud ba ka jylla kan don noh la ka jong, u MLA Nongpoh, u la ong ba ka long kaba donkam ka jingiatreilang jong baroh, naduh uba heh naduh uba rit, khnang ba katei University kan urlong hapoh ka jylla.
Shillong:Ki Pulit ka Ri-Bhoi District, ki la ïoh kem ïa laingut ki snar khaïi drok bad ïoh kurup haduh 70 synduk sabon u drok ba shongdor haduh T.5 klur.
Kine ki laingut ki snar khaïi drok ki kyrteng u Ronand Kyndiah ba na Lower Mawprem, Shillong, u Daniel Syiem ba na Lower Mawprem, Shillong bad u Thokchom Naba Singh uba dei na Kangmong, Imphal West, Manipur.
Kat kum ka jingïathuh ki Heh Pulit, ha ka 30 tarik Jylliew, ki pulit ka Ri-Bhoi kila ïoh ïa kawei ka jingtip ba thikna ba laingut ki briew ba kyrteng u Ronand, Daniel bad Naba Singh kila ïakynduh ha kawei ka Farm House kaba don ha shnong Lumkeni, Umran, Ri-Bhoi ban ïa khaïi ïa u drok ba bun bah.
Ki Pulit kila pynlong ïa ka jingapshrip ha Umsning By-pass, NH-6 ha ryngkat ki Pulit ka Umsning Police Station bad ha kane ka jingapshrip kila ïoh ban bat ïa kawei ka Alto Rong ïong ba don u Nombar ML05-K-0314 kaba kit ïa 2 ngut ki briew.
Ki ïathuh ba ha ka jingtohkit, kine ki briew kila ïathuh kyrteng ïalade kum u Ronand Kyndait bad u Daniel Syiem ba na Shillong.
Ki ïathuh ba kine ki arngut kila kyntait ban ïathuh shano ba buhrieh ïa une u drok, kaba la pynbor ïa ki Pulit ban set ïa ki na ka bynta ban pynlong ïa ka jingtohkit.
Ki ïathuh ba ha ka jingtohkit, kine ki arngut kila phla ba u Naba Singh uba shalan ïa u drok sha ki, ula mih ban leit sha Guwahati bad mar mar la pyntip sha ki Pulit ka Byrnihat Outpost ba kin pynapshrip bad kila ïoh ban kem noh ïa u.
Ha ka jingtohkit, kine ki laingut kila pynthikna ba u drok ba ïamut khaïi u dang don hapoh ka farmhouse ha shnong Lumkeni, Umran.
Haba ïoh jingtip ïa kane, ki Pulit ka Ri-Bhoi ha ryngkat ki ksew K9 bad CID kila hiar ban khynra ïa kane ka farmhouse bad ki ksew K9 kila lap ïa kawei ka synduk ba thep ïa une u drok.
Ki Pulit ba haba plie ïa kane ka synduk, ki Pulit kila ïoh ban kurup haduh 70 synduk u powder rong stem ïa uba la test ba u dei u heroin.
Ka dor jong une u jingdih buaid ka kot haduh T.5 klur.
Nalor une u drok, ki Pulit kila kurup noh ïa ka Alto ML05-K-0314 bad 4 tylli ki mobile phone.
U Myntri Rangbah ka jylla, haba sam ïa kane ka khubor lyngba ka twitter, ula ai ka jingïaroh ïa ka kynhun ki Pulit, ki ksew K9 bad ki CID.Shillong: Hynnin ka sngi, ka Meghalaya Prayer Church Transformation Initiative (MPCTI)Shillong, ka la pynmih ia ka kyrwoh jingkyrpad sha ki para nongshong shnong  ha Manipur.
Ha katei ka kyrwoh, ba la pynmih harum, la soi da U Rev.H.Chyne, Secretary, Meghalaya Prayer Church Transformation Initiative (MPCTI), Shillong.
Kiba bun ki imlang ha shityllup ka pyrthei ki long kiba la shah ktah da ka jingshun bad ka jingumsnam kaba la pynjot pynpra ia ki briew bad ia ka imlang bad ka jingduh kaba khraw eh ia ka spah bad ki jingdon jingem.
Ym lah ban pyrkhat, mynta kane ka jia ha ka Ri ba itynnad jong ka Manipur bad ngi long kiba la pynkyndit, pynshaiong bad pynbitar da kaei ba iai jia mynta lah ar bnai khlem da iohi ia ka jingkut bashen.
Ka jingktah khraw eh jong kane ka jingshun bad ka jingumsnam ka lah kiew palat bad ktah ia ki bynta bapher jong ka jingim briew.
Ka jingduh basngewsih eh jong ki mynsiem briew, ka jingduh jong ki jingdon jingem, ka jingpynjot ka bymkhein shuh ia ka jinglong kyntang jong ki jaka bad ki tiar mane ha ka jingpynjot ia ki, ka jingpynsniew bymlah ban pynkhiah biang jong ka jingsngew, jingpyrkhat bad jingkhiah jong u briew bad ka shnong ka thaw, ka plie sha jinglong bakloi ban shah ktah ba la pynlong da ka jingduh noh jong ka jingngeit, ka jingbymtikna bad ka jingsheptieng jong kaei kaba lah ban jia, ka jingsngewpher kaba bam kruin ia ka jingiasyllok jong ki briew ha ka imlang, ka jingkhang biej ia ki kor ia phah khubor bad kren, ka jingjar jar ba long khyllah ban buhrieh bad jingpynrit bad ka jingiar jong kane baroh ki long ki jingjia basngewsih ba la pynjia da u briew ia kiba yn jin da la lah ban kiar bad dei ban pynsangeh.
Kum ki para nongshong shnong jong kane ka thaiñ bad kum ka kynhun ka jingngeit, mynta ka sngi, ngi iabyntalang ia ka jingsngewsih bad ieng ha ka jinglong kawei bad phi ha ka jinhshah shitom kaba phi lah shah mynta lah ar bnai bad ngi pan map na ka bynta kine ki jingpynpaw jong ka jingiashun para briew.
• Ngi tyrwa ia ka jingsngewlem sha ki longiing kiba lah duh noh ia ki jingim ha kane ka jingjia ba shyrkhei.
• Ngi kyntu jur ia kito baroh kiba don kti ha kane ka jingia umsnam kaba dang bteng ba kin sangeh noh ia ki kam shyrkhei.
• Ngi khot sha ka jingpynkut noh ia ki jingialeh bad jingiapyrkhing ha ka imlang da ki kynhun bapher kiba don ia ka kata ka jinglam ban pynjur shuh.
• Ngi kyntu ia kiba don ha ka bor synshar ha ka Jylla bad Pdeng ba kin pynsangeh noh ia ka jingum snam da kaba ki shim ia ki synjam jong ka jingshisha, ka hok, jingshaniah bad jingsuk.
• Ngi kyntu ia ki basan bad ia ki kmie ha ka imlang, ki seng bapher bapher bad ki kynhun jingngeit bad ka jylli pule puthi bad ki samla jong ka thaiñ jong ngi ban wan lang ban iaid shapharang sha ka lawei da ka jingshahniah bad jingkyrmen.
• Ngi apil sha baroh kiba lah shah ktah bad kiba dang mad haduh mynta ia ka jingshitom bajur eh jong ka jing ia umsnam ban wad bad shem ia ka lynti, la ka long kaba eh katno katno ban jop noh ia kane ka jingeh na ka bynta jong ki, ka lawei jong ki khun jong ngi bad ki pateng ban wan.
• Ngi duwai na ka bynta ka jingkyrkhu jong ka jingmap bad ka jingaiei ban map iwei ia iwei.
Hapdeng ki jingiakynduh baieng pynkiang baroh, ngi long ki briew jong ka jingkhlain.
Ki kolshor jong ngi, ki riti bad dustur bad ki histori jong ngi la thain lang ha ka jingim lang bad jinglong lang jong ka jinglong briew.
Ka long ka jingduwai rhem jong ngi ba ngin lah ban jop da ka jingshisha, jingle, ka hok bad ka jingkyrmen.
Rev.H.ChyneSecretaryMeghalaya Prayer Church Transformation Initiative (MPCTI)Shillong.
Shillong: Hynnin ka sngi, ka Sohra, ka ioh slap, 158.0mm, katba mynta ka sngi, ka ioh slap 60.0mm; ka Shillong, hynnin ka sngi, ka ioh slap 28.0mm, mynta ka sngi, ka ioh 36.0mm.
Ka Umiam, hynnin ka sngi, ka ioh 41.6mm, katba mynta ka sngi, ka ioh 21.8mm.
Ha Shillong, kaba shit eh, ka long 21.8 degree centigrade, kaba khriat eh, ka long 18.2 degree, ha Sohra, kaba shit eh, ka long 21.2 degree, kaba khriat eh, ka long 19.0 degree bad ha Umiam, kaba shit eh, ka long 24.2 degree bad kaba khriat eh, ka long 21.0 degree centigrade.
Lashai ka sngi, kan don ka jinghap slap, kaba malu mala, lane kaba kham jur ha ka nongbah Shillong bad ki shnong ba marjan jongka.
Ha ka jylla, kan don ka jingkhie eriong bad tied pyrthat bad kan don ruh ka jinghap slap kaba jur bad kaba jur bha, ha ki jaka jaka.
Ka jingsngem ka mariang, ha Shillong ka long 96 degree, ha ka por mynstep bad janmiet ruh kumjuh.
Ha kiba kum kine ki por, ba ka jingshit ka thang jubor ha kylleng ka pyrthei, ha ka por lyiur bad kumta ka White House, ka dang pynkhreh ia ka jingstad jongka, na ka bynta ban khang noh ia ka jingshit tasam jong ka sngi, ba kan nym thang jubor ia ka pyrthei bad ba kan nym poi sha ka iap ka duh jong ki jingim lane sha ka jingtyrkhong ka rep ka riang bad ki um ki wah.
Ki don ki saiantis, kiba shim, ba kane ka rai ka lah ban pynmih ia ka jingktah kaba pynsniew pynban ia ka longbriew manbriew lane ia ka jinglong jingman jong ka pyrthei, hynrei na ka liang U President ka US, U Joe Biden, u plie ia ka mat ban iakren, halor kane ka phang, kaba ym pat ju don ba pyrshang satia mynshwa.
Ka kaiphod jong ka White House, kaba la pynmih ha ka sngi thohdieng, ka shim ia katei ka jingmut, ban pynthanda ia ka pyrthei, lyngba ka jingstad, kaba ki shim, kaba la tip, kum ka solar radiation modification (SRM).
Kawei na ki mat, kaba ki stad ka US, ki buh, ka long ba kin kynshait kham bun ia ka aerosols ha ka stratosphere bad katei kan khanglad ia ka jingshit tasam, kaba ka sngi, ka thang sha ka pyrthei; katba kawei pat ka jingmut, ka long ban theh shibun da u lyoh ha ka duriaw, na ka bynta ba un kiew shajrong lane ban pynduna noh ia ka jingmih bun ki lyoh rit ha ka haw haw, namar ba kitei kim lah satia ban khang ia ka jingshat jong ka sngi.
Hynrei, ki don pat ki stad, kiba shim, ba katei ka jingkhang lynti, ka lah ban ktah da kumwei ia ka pyrthei, namar ba ka sngi, ka lah ban sa iaid noh da kawei pat ka lynti bad sa kawang tyngeh ia ka pyrthei, ha kawei pat ka rukom bad don ruh kiba pynsngew ba kane ka jingstad ka lah ban ktah ia ka jinglong jingman jong ka mariang, ka jingthung ia ki jhur ki jhep, ia ka bam ka ding bad kan ktah wat ia ka koit ka khiah jong u briew ruh.
ngin kynmaw ba u Blei u dei u nongthaw ia ka sngi, ia ka dujok bad ia ka pung ka ding.
Shillong: Ka lympung ialeh badminton kaba 7 jong ka East Khasi Hills District kaba la pynlong da ka East Khasi Hills District Badminton Association kaba la sdang naduh 29 Jylliew 2023 ka la poi sha kaba kut mynta ka sngi 1 Naitung 2023.
Baroh ki nongiatied badminton kiba la iakhun ha kane ka lympung ki long 120 ngut ha ki kyrdan khynnah kynthei, shynrang bad ki samla shynrang bad kynthei ter ter.
Katto katne ki nongjop ha ki kyrdan bapher:Winners:Under 13 Girls (Single) Asem Chanu ShivaniUnder 13 boys (Single) Haegan DiengdohUnder 15 Girls Single Netania T TariangUnder 15 boys single Gavin KharbukiMens Doubles P.joshi and Subadonbor pyngrope (Winners)Men Single – Mohit Joshi (winner)Women Single- Elsarica Umdor (winner)Under 19 girls single- Angenora MoninUnder 19 boys doubles- Pratham Majumdar and Raynell Kharbuki (winners)Under 17 Girls single – Sneha ChetriUnder 19 boys single – Mohit Joshi (winner)U kongsan ha kane ka sngi pynkut u long u Bah T.Passah, Project Director, DRDA East Khasi Hills.
Lah ban kdew hangne ba ka East Khasi Hills District ka don kyrhai ki sap bad ki nongiatied badminton kiba tbit bad kiba don jingkyrmen ban kiew shaphrang bad ban iaryngkat bad ki nongiatied badminton ha ka Ri India.
Hynrei ban poi sha kata ka thong ki nongiatied badminton kiba donsap ki donkam ban ioh ia ki jinghikai kiba paka naduh ba ki dang lung.
Kumta ka East Khasi Hills District Badminton Association ka angnud bad kut jingmut triang ban poi sha kata ka thong.
Ha kajuh ka por pat ki don shibun bah ki jingeh bad ki jingeh kiba hakhmat eh ki long, ka jingbymdon ki jaka ialeh badminton ne ki Indoor sport facility kiba biang bad ka jingbymioh jingkyrshan pisa kaba pura.
Wat ha kane ka lympung kaba mynta ruh ka Association ka la shem shitom khait ban pynlong ia kane ka jingiatied badminton namar ka jingbymdon ka ja ka kaba biang.
Kumba ngi iohi ba ka jaka ialeh badminton kata ka Tirot Sing Indoor Stadium ha Lachumiere la dep pynpra na ka bynta ban tei ia ka Bhavan bad ruh ka JN Sports Complex ha Polo ruh ki dang pynpra bad tei thymmai kaba la ktah jur ia ka jingialeh sport ha ka Nongbah.
Niuma, da ka jingtrei shitom bad jingkyrshan jong ka Kong Isawanda Laloo, Director Sports and Youth Affairs la lah ban pynlong ia ka lympung kaba jop.
Kyntang iawai, ka Association ka iai pyrshang ban wad ki lad ki lynti ban ioh ia ka jaka ialeh badminton bad jaka hikai kaba paka, khnang ban lah ban pynlong ia ki jinghikai bad ki lympung iakop.
Na ka bynta kane ka Association ka kyntu ia ka Sorkar ban pynioh shi lyngkhot ka khyndew ban tei ia ka Indoor Sport facility bad ka Association ka khot ruh ia ki nongkhaii, ki company ban wan shakhmat ban iasnoh kti bad iatreilang bad ka Association ban kyrshan bad kyntiew ia ki nongiatied badminton.
Nongpoh: Ha ka jingjia aksiden kaba la jia hynnin ka miet ha surokbah NH-6 bad kaba hap hapoh ka shnong Umsamlem, arngut ki samla na ka shnong Umnget ki la khlad noh hashen hadien ba ka Scooty kaba ki shong, ka la leit ban tynrah ia kawei ka Trok kaba wan na ka liang pyrshah.
Ka jingtip kaba la iohlum, la ong ba katei ka Scooty kaba la shong da arngut kitei ki briew, ka dei kaba la shong da arngut ki briew bad kaba dei kaba don ha ka liang ban kiew sha Shillong, katba katei ka Trok ka dei kaba don ha ka liang ban hiar sha Guwahati.
La ong ruh, ba katei ka jingjia aksiden bad kaba la wanrah ia ka jingiap briew, ka dei hadien ba katei ka Scooty ka la ryngkang na shilliang sha shilliang ka surok bad kaba la leit tynrah beit nakhmat jong katei ka trok.
Tang mar ia jia katei ka jingjia aksiden, u nongniah jong katei ka trok u la phet noh na katei ka jaka, hynrei ki riew paidbah kiba la lap ia katei ka jingjia, ki la lap tang ia kitei ki arngut kiba la thiah ha surok.
Shillong:Ka Ophis treikam jong u Superintendent of Police jong ka East Khasi Hills District, ka la pynmih ia ka hukum ba la khang pyrshah ban tah it iong, ha ki kali katkum ka hukum jong ka ïingbishar Supreme court ha kaba ka la mana ruh katkum ka vide ba la passed WP(c)NO-265 jong u snem 2011,ba ka ïingbishar ka la mana ba ka jingtah it iong ha ki kali kam dei satia baroh.
Hynrei ka dei ban long tang na ka it ba sha khmat bad katto katne ki bynta.
La ioh jingujor ruh na ki paidbah ba bun ki kali ki pyndonkam ia ki siren ba long beain.
La bthah ruh ba ki ba tah it iong bad buh siren beain ki dei ban weng noh shisyndon, hynrei lada kim bud ia ki hukum ba la bthah yn leh da kaba tyngeh katkum ki kyndon jong ka ain.
Shillong: Ka State Bank of India – Rural Self Employment Training Institute (SBI-RSETI) Ribhoi, ka la shim bynta ha ka jingrakhe ia ka Bank Day ha ka 01tarik Naitung 2023, da ka ba pynlong ia ka Debate Competition halor ka topic “Ka jingdon jong ka ATM ka pynsuk ia ki paidbah" na ka liang jong ki trainees kiba ia shim bynta ki la ia sei la ki jong ki nia ban iatai halor katei ka phang, ka team kaba pyrshah ka la rah ia ka nam jop bad u bah Pherki Dhar, u la rah ia ka nam ‘Best Debater’.
Ka debate halor kane ka phang ka long ban pyntip paidbah shaphang ka jingiarap jong ka jingpyndonkam ia ka ATM bad kumjuh ruh ki jingma ban husiar lada pyndonkam ia ka.
Shillong:U myntri ka tnad kam jngohkai ka jylla u bah Paul Lyngdoh, mynhynnin ka sngi u la ong ba ka Tourism policy ka jylla kan kyntiew ia ka ioh kam ioh jam jong ki samla ha ka jylla bad ka ioh ka kot ruh kumjuh.
Haba kren mynhynnin ka sngi, u la iathuh ba la pyllait paidbah 16 tylli ki kali, ba la ai sha ki kynhun ba pyniaid ia ka kam jngohkai ha ka jylla ba kin pyniaid ia ki nongwankai sha kane ka jylla bad ha ka san snem ban wan, ka la buh thong ban pyllait kumba 500 tylli eiei bad kane ka ai kam ai jam ia ki samla.
Ha kajuh ka por, u la iathuh ba ka Rope Way Car na Lum Shyllong sha Laban kan sa sdang shen ha u Naiwieng ban wan bad kan ai kam kumba 6000 tam ha ka shi sngi bad kane kan kyntiew ia ka ioh kam ioh jam bad ka ioh ka kot jong ki briew.
“Kum ka nuksa, ka Shillong Rope Way Project, tang ha ka shi kynta ngin kan ai kam 600 ngut bad lada ha ka 10 kynta, ngin donkam 6000 ngut ki samla bad kane ka dei ka jingai kam kaba heh bha nalor kiwei ki kam kum ki nongdie sha, nongdie jingdie", la ong u bah Paul.
U la iathuh ba ki don kumba 15 lak ngut kiba wan kai sha kane ka jylla.
“Haduh mynta ki don 15 lak ngut ki nongwankai sha kane ka jylla bad kane kan dei ka jingkylla ha ka ioh ka kot.
Ki kam sorkar ki khim bha namar ba tang khyndiat lah ban ai kam ia ki samla", u la ong.
U la iathuh ba ha ka shi snem kumba 2000 tylli ki kam bad kumba 65,000 hajar ngut ki samla kiba wad kam man ka snem bad ka dei kaba bun haduh katta katta bad lada ym lah ban thaw lad, kan shem jingeh ia ki.
Ha kajuh ka por, u la iathuh ba ka sorkar kan pynkhreh ia ki lad ki lynti ban pynbha ia ka leit ka wan lyngba ka liengsuin nalor ki jaka jngohkai ha man ki jaka ha ka jylla.
Shillong: Hynnin ka sngi, ka Shillong, ka ioh slap, da 9.0mm, katba mynta ka sngi, ka ioh 9.2mm.
Ka Sohra hynnin ka sngi, ka ioh 220.0mm, katba mynta ka sngi, ioh 62.0mm.
Ka Umiam, hynnin ka sngi, ka ioh 1.6mm bad mynta ka ioh 27.9mm.
Ka tnat peit mariang ka sorkar India, ka pyntip, ba lashai ka sngi, kan don ka jinghap slap kaba malu mala lane kaba kham jur, ha ka nongbah Shillong bad ha ki shnong ba marjan.
Kan don ka jingtied pyrthat bad ka jinghap slap, kaba jur bad kaba jur bha, ha ki bynta jong ka jylla, ong shuh ka khubor.
Ka jingsngew jong ka mariang, ha ka por mynstep, ka long 90 degree ha ka por mynstep bad 82 degree ha ka por janmiet.
Ka jingshit, ka long 25.6 degree centigrade, kaba shit eh bad 18.1 kaba khriat eh ha Shillong, nangta ha Sohra, ka long 21.5 bad 18.0 degree centigrade bad ha Umiam, ka long 35.2 bad kaba khriat ka long 21.4 degree centigrade.25 ngut ki briew, ki la iap ei bad sa shibun ngut kiba mynsaw, haba kawei ka bos, ka la kem ding, ha ka por ba ka dang iaid ha surok bad katei ka dei ka  Samruddhi Mahamarg Expressway ha Maharashtra.
Katei ka de ka bos, kaba leit na  Yavatmal sha Pune.
Ka jingjia, ka deh ka por 2baje mynta ka sngi, dangstep phyrngab, ha Buldhana district.
La iohsei ia 25tylli ki metiap na katei ka kali bad la iathuh ba ki don 33ngut kiba shong ha katei ka bos, katba ki don 6-8 ngut kiba mynsaw na katei ka jngjia bad ia kitei, la pynkynriah noh sha  Buldhana Civil Hospital.
U nongniah jong katei ka bos, um shym la mynsaw satia, ong ka khubor.
Shillong:U President ka National People’s Party (NPP) uba dei ha kajuh ka por u Myntri Rangbah ka Jylla, u Conrad Kongal Sangma u la pynpaw ia ka jingpyrshah jur ia ka jingthmu pyntreikam ka sorkar pdeng ia ka ainrew shirong ne ka Uniform Civil Code (UCC) ha ri India, namar ba ka ri India ka dei kaba bun ki jaidbynriew kiba don la kijong ki riti ki dustur.
“Ka jingdon bun ki jaidbynriew ka dei ka bor jong ka ri India", la ong u Conrad bad u la ai nuksa ia ka jinglong kyrpang jong ki jaidbynriew hapoh ka Jylla Meghalaya kiba ai kur ai jait sha ka Kmie ia kaba yn nym lah satia ban pynkylla.
U la ong shuh shuh ba ym tang ka Jylla Meghalaya, hynrei baroh ki Jylla kiba don ha ka thaiñ Shatei Lam Mihngi ki don la ki riti dustur kiba kyrpang ia kiba ka NPP kam ïahap satia ban pynkylla.
Ha kajuh ka por u khliehduh ka NPP u la ong ba ia mynta yn ia peit kaba kumno kata ka aiñ rew (Bill) ba yn wanrah hapoh Parliament, bad bynrap biang ba ka UCC kan long pyrshah ia ka jinglong jingman ki paidbah ka ri India.
Lah ban kdew ba ka Sorkar National Democratic Alliance (NDA) ba ialam da ka BJP ka la pynkhreh shaid shaid ban pyntreikam noh ia ka Uniform Civil Code ha baroh kawei ka ri India, kata ban wanrah kajuh ka aiñ ha kaba iadei bad ka shongkha shongman bad ka pyllait sanshyieng, ka jinghiar pateng ha ka spah ka phew bad kumjuh ha kaba ting khun.
Ia kane ka Bill la wanrah ruh ha u snem ba la dep hapoh ka dorbar ha Rajya Sabha kum ka private member’s Bill, bad katkum ka khubor ba la ioh la iathuh ba na ka Liang ka BJP kan wanrah biang ia kane ka Bill ha ka Dorbar Lyiur jong ka Parliament ka ban sa long shen.
Shillong:U myntri ka tnad social welfare ka jylla u bah Paul Lyngdoh u la rai ban thaw ia ka Search Committee ban wad ia ka chairperson ba thymmai jong ka Women Commission ka jylla.
Haba pyntip mynta ka sngi ia kane, u bah Paul u la ong ba kane ka Committee kan don ki dkhot na ka sorkar bad kumjuh na ki bym dei sorkar ban jied ia ka briew kaba kynsai ban long kum ka chairperson ka Commission.
Lah ban kdew ba ka chairperson barim ka kong Phidalia Toi ka la tyrwa iehnoh kam hadien ba ka la shah thalain ha u myntri ba kam shym la kitkhia ia ka kam da kaba pep haduh 12 tylli ki jingialang bad ban iadon bynta ruh ha ka kam elekshon ba la dep.
U la ong ba kum u myntri u hap ban leh ia ka kam bad kam don kano kano ka jingshun shimet iano iano.
“Nga la rai ban thawia ka Search Committee bad ha kane ka Committee, yn long dkhot ki briew na ka sorkar bad kumjuh na kiba nabar", bad u la ong ba kiba nabar ka sorkar kiban long dkhot kin long ka Principal la Lady Kean College bad ka Women College.
Haba pynskhem ia ka rai pyrshah ia ka Chairperson kaba rim, u bah Paul u la ong ba kum u myntri sorkar u hap ban leh ia ka kam khlem kano kano ka jingtieng, ka jingiashah liang bad, um don satia kano kano ka jingshun iano iano.
“Nga la pule ia ki dulir (file), ka Chairperson barim ka kong Phidalia Toi kam shym la wan sha ka jingialang la 12 sien bad ki don ki daw ba ka ai naba shitom, hynrei ka la don bynta ruh kumba la paw ha ki video ha ka kam elekshon ba la dep kaba long pyrshah ia ka kyndon.
Hato lah kawei ka briew ban ia ka Commission", u la ong.
Lah ban kdew ba ka Kong Phidalia ka la ai ia ka jubab jongka sha ka sorkar dang shen hynrei ha ka kajuh ka por, ka la tyrwa iehnoh kam syndon namar ba ka la ong ba kam long kaba sngew tynnad ban treikam ha ka jinglong jingman ka bym sngew tynnad.
Shillong:Ka United Democratic Party (UDP) ka la rai ban pynbna paidbah ia ki jingai jingmut halor ka Reservation Policy bad ka Roster System ha kine ki sngi khnang ba u paidbah un tip baroh.
Ka jingialang ka Central Executive Committee (CEC) ka UDP ka la iashong pyrkhat ia kine mynhynnin ka sngi ha ophis ka party ha kaba la iathir bniah bha halor kane.
U general secretary ka UDP u Dr.Jemino Mawthoh, u la ong ba ka jingialang ka la iathir bha halor kine ki mat bad kala iashong ruh bun tylli ki jingialang ha kine ki sngi ban iatai ia kane ka policy kaba la sanphew wei snem naduh ba la ioh ia ka jylla.
“Ngi la iathir bad ki stad pule, ki saiantis halor kumno ban pynwandur ia kane ka policy khnang ba ki jaitbynriew kiba shong basah ha kane ka jylla kim ym ktah.
Haba ki pynwan dur ia kane ka policy kam dei ban ktah ia ki jaitbynriew kiba shong basah ha kane ka jylla", la ong u Dr.Jemino.
U la bynrap, “Ki la don kumba 8 tylli ki mat kiba ka parti ka la pynkhreh ban ai jingmut sha ka sorkar jylla halor ka Reservation Policy bad ka Roster System".
Kane ka mat kam long kaba suk hynrei kaba thain bha bad namar kane ka daw, ka party ka la rai ban rah biang sha ka Core Committee kaban pule bniah bad sa tang ha kine ki khyndiat sngi, yn sa pynbna paidbah ban rah sha ka sorkar ia kine ki jingai jingmut.
Lah ban kdew ba ka sorkar jylla kala thaw ia ka Expert Committee ban pule bniah ia ka Reservation Policy bad ka Roster system hadien ba ka la iaid sha ka 51 snem naduh ba la ioh ia ka jylla.
Ka Reservation Policy ka la ai bhah kyrpang mar 40 percent ia ki Khasi bad Garo ha ki kam sorkar.
Shillong: Ka jinghap slap hynnin ka sngi, ha Shillong, ka long 27.1mm, katba mynta ka sngi, ka long 6.4mm.
Ha Sohra, hynnin ka sngi, ka long 131.2mm, katba mynta ka sngi, haduh ka por 2.30 nohsngi, ka long 98.8mm bad nangta ha Umiam, ka long 11.4mm, hynnin ka sngi, katba mynta ka long 1.1mm.
Lashai ka sngi, kan don ka jinghap slap, kaba malu mala lane kaba kham jur, ha ki bynta jong ka nongbah Shillong bad ki jaka ba marjan.
Ha baroh kawei ka jylla, kan don ka jinghap slap, kaba jur bad kaba jur bha, ha ki jaka jaka bad kan don ka jingkhie eriong bad tied pyrthat ruh kumjuh.
Imphal: Ki jingjia kiba sngewtriem sat, ki la iai jia ha Manipur, ha kine ki bun taiew ba ladep; hynrei mynta ka sngi, ka la don sa kawei ka jingjia kaba sngew shutia pat bad kata ka long, ba ka shithi iehnoh kam jong u myntri rangbah katei ka jylla ruh, ka la shah tar noh pynban.
Mynta ka sngi, ki la mih kynhun ki kynthei bad ki la ioh ia ka shithi iehnoh kam jong U Biren Singh, myntri rangbah katei ka jylla bad ki la tar lyngkhot lyngkhai ia katei ka shithi, kaba U Singh, ula dei ban leit aiti mynta ka sngi sha ka lat jong katei ka jylla, ka Anusuiya Uikey.
U Biren Singh, ula shah pynbor, ba un hap ban hiar shuki noh, na ka jing ia umsnam, ha katei ka jylla, kaba la iaid la jan ar bnai kynthih bad la iathuh ba mynta ka sngi, u dei ban leit aiti ia ka shithi iehnoh kam jongu, sha ka lat jong ka jylla, hynrei, ki kynthei, ki la ia lum lymbung bad ki la pakhang lynti, ia U Biren Singh, ba un leit sha Raj Bhavan bad ki la ioh ban knieh noh ia ka shithi jongu, ha khmat Raj Bhavan bad ki la tar lyngkhot lyngkhai.
Ha shwa ba un leit sha Raj Bhavan, ki nongkyrshan jong U Biren Singh, ki ia lum lymbung ha khmat iing jongu, mynta ka sngi ha Imphal, ha kaba ki la pynbor, ba um dei ban hiar satia, na ka shuki myntri rangbah jong ka jylla.
Shillong:U Lyngdoh ka niam Musulman Shillong u Sayeedullah Nongrum, ula ong mynhynnin ka sngi ba ka jingthmu ka sorkar BJP ban pyntreikam ia ka aiñrew shirong, ka Uniform Civil Code ka dei ka buit elekshon 2024.
Haba kren ha ka jingrakhe ia ka id mynta ka sngi, u Nongrum ula ong ba ka UCC ka la don lypa ha ka niam Muslim hynrei ym dei ban phiah halor ka jingngeit.
Ka sorkar kam dei ban wanrah ia ki ain ban pynthut ia ka shongsuk jingsain ha ka ri.
“Ka dei na bynta ka elekshon.
Ka UCC kala don lypa hynrei ban pyniapher ban pyniaphiah ia ki jait niam bapher bapher", la u bah Sayeed haba kren mynta.
U la ong, “Ka UCC ka la don naduh hyndai, ka dei ka personal law, balei phi kwah ban wanrah ia ka jingiapher, balei phi kwah ban phiah ia ka ri.
Ngi don bad ka sorkar bad ka sorkar BJP ka la leh shibun ki kam ba bha bad ngi kwah ba ka President, u Myntri Rangbahduh ka ri ban ai kajuh ka kyrdan ba iaryngkat ia baroh ki niam", la ong u bah Sayeedullah.
Mynta ka sngi ki paid Muslim kila ia mih da ki lak ngut ban rakhe ia ka Eid AL Adha ha Shillong.
Ha jaka mane ha Laban, la sakhi ia ka jingwan tuid ki paidbah Muslim ban leh burom ia kane ka sngi katkum ka jingngeit jongki ban mane ia u blei Allah.
Ha kum kane ka sngi, la ju pynlong ruh ia ka jingkñia da ki Blang ban duwai ia u Allah lyngba u Jibreel.
kadei hi ban wan rah ia ka UCC ha Meghalaya….
labun ki Muslim, Nepali , bad kiwei kiwei , donkam ban wanrah ia kane ….
Shillong:Kawei ka jing jia kaba la suba jur ba ka lah ban dei ka jingshim hi ia la ka jingim lajong, ha kaba ar ngut ki shijur ki la pynkut noh ia la ka jingim ha kawei ka pung khwai doh ha ka shnong Nangbah kaba hap ha West Jaintia Hills District ha ka janmiet sngi palei.
Ki khubor na ki pulit, ki la iathuh ba ha ka por kumba 4 baje janmiet ki la ioh jingtip na u Rangbah shnong jong ka Nangbah haba iadei bad ka tei ka jingsuba iap jyllop ha kaba ki pulit ki la hiar sha katei ka jaka ba la jia ka jingjia.
Ki pulit ki la iathuh ba ki ar ngut ki met iap ki dei jong u wei u briew ba la tip kyrteng kum u Regardfull Susngi 24 snem ka karta bad ka Samphuhbha Pala 24 snem ka karta na Moodymai lumsalah kiba la don ka jingiaieid.
Ki pulit ki la suba ba ka jing iap ka dei ba ki ngam jyllop, namar kim shem la tip tikna ia ki daw tynrai haduh mynta.
Ki pulit ki la iathuh ruh ba baroh ar ngut kine kiba la iap la pynithuh, da kiba ha iing ha sem ki jongki bad ki pulit kin sa leh ia kaba donkam.
Ka por ka la dei ban  phah siew bailuksan  sa ia ka sorkar lada jia ba dei ba ki kali ne ki trok ne kino kino jait kali lada ki kylla ne sniew namar.
Ba sniew palat ki  surok ba la shna da ki  department PWD  ka sorkar ka hapban kit khlieh bad siew ia ka bailuksan.
Nongpoh:Namar ka jing jia bad kaba la wanrah ia ka jingiap jong ki katto katne ngut ki nongwan shang pyr thei, kiba la ngam jyllop bad khlad hapoh ka Wah Umtrew hajar Byrnihat, ki bor shnong jong ka shnong Narbong bad Panitula, ki la buh syndon ia ka jingmaham kaba jur eh ia ki briew kiba namar ba ki leit ban shang suwari ha katei ka jaka, kaba dei ruh ka jaka kaba bun na ki briew ki kwah ban leit shang pyngad ha katei ka thain.
Katkum ka jing iathuh da u Rongmen Ronghang, Rangbah Shnong ka shnong Narbong, u la ong ba ha ka jingshisha ka bor shnong kam don kano kano ka jingpyr shah ban wankai ki briew kiba nabar sha katei ka wah, hynrei ka bor shnong ka buh tang ia ki jingmana namar la bunsien la ju jia ki jingjia ba sngewsih ha kaba tang mynta u snem naduh u Kyllalyngkot haduh kine ki sngi la don kumba 13 ngut kiba la duh noh ia la ka jingim tang na ka daw ba kim ju phikir haba wan ban shang suwari sha katei ka wah Umtrew.
U la ong ruh ym tang ba ka bor shnong ka sngewkhia halor ki jingmih ki jingjia ba sngewsih ba bun sien ki dei na ka jylla Assam, hynrei kum ka bor shnong ka sngewkhia ruh ba ka jingwan poi ki briew kiba na shabar ka bor shnong ka sngewkhia ruh ba ki bret pathar ia ki jaboh, ki pynpait ia ki bitor kaba long ka jingma ia ka mariang bad kaba pynsiew dur ia ktei ka wah bad dei namar kane ka daw ka bor shnong ka la buh da ki jingmana khnang ba kito kiba wan kai suwari ki hap ban don lang ka jingkitkhlieh ban iada ia ka khuid ka suba katei ka wah bad ruh ban nym mih kino kino ki jingjia ba sngewsih.
Shillong:Ka seng Khasi Students Union (KSU) ha ka sngi balang ka la buh jingkylli ia ka jing dkoh treikam jong ka sorkar jylla ban pyntreikam ia ka Meghalaya Resident Safety and Security Act 2016(MRSSA) kaba peit bniah ia ka jing rung kyrthep ki briew ba nabar.
“Ngim shym la tip ka MRSSA la jia aiu",la iathuh u bah Lambokstarwell Marngar.
Ka sorkar ka la pyntikna ban buh ia ka jaka talasi mynder ha Umling Ribhoi district, hynrei katei ka jaka ka la kylla pynban sha ka jaka test jingpang kobid.
Haba iadei bad ka jing rung jong ki briew sha ka jylla, ka long man ka sngi bad u bah Lambokstarwell Marngar u la ong ba ka sorkar jylla ka la dei ban kyndit thiah bad leh ia kaba donkam.
U la maham ruh ba la da ka sorkar kam shimkhia ban the lakam ia ka jing rung kyrthep jong ki mynder kam dei pat ban kynnoh ia ki seng bhalang, lada ki shim ia ka ain ha la ka jong ka kti.
U bah Lambokstarwell Marngar, u kwah ruh ba ka sorkar jylla bad sorkar pdeng ka dei ban kren da kaba shai la kan ong haoid ne em ia ka jing dawa pyntreikam ia ka ILP.Haba iadei pat bad ka jing ia pynbeit pud, u president jong ka KSU u la ong ba ka sorkar jylla ka la rai ban kynthup ia lai tylli ki district council ha ka Regional Committee ban ia pynbeit ia ki hynriew tylli ki jaka ba ia ka jia, kumta ka seng, ka kwah ba ka jingia pynbeit ia u pud u sam ka dei kaba lah ban pdiang da ki paidbah kiba sah ha ki jaka khapud bad ym dei satia ba kan wanrah ka jingjaw ummat ha ki khmat ki jong ki.
Shillong:Ki nongialam jong ka seng BJP, ba la lamkhmat, da U Dr M Chuba Ao, National Vice President, ki la leit iakynduh ia u bah DD Lapang, myntri rang bah barim ka Meghalaya, ha ka jaka sah jongu, mynta ka sngi.
La ai sngewbha ruh ia u, ia ka kot, kaba pyni, halor ka jingtreikam babha jong ka sorkar U Modi, ha ki 9 snem ba ladep.
Ka thong jong u Myntri Rangbah u Conrad K.Sangma ban pynlong ia ka khaii pateng jong ka jylla Meghalaya kaba kotbor shaduh sha ka $10 billion haduh ban da poi u snem 2028, ka dei ka jingthmu kaba lah ban pynurlong bad kaba dei ban ai jingkyrshan lada ka jingthrang jong u ka long kaba mut hok (sincere).
Hynrei dei pat ban shim ia ki sienjam ki ban pynbeit bad pynsangeh shuwa ia ki rukom pynlut pathar, ban shim ia ki lad kamai ki ban pynmih pisa shuh shuh bad khamtam eh ban pynkup bor ia ki khun baroh jong ka iing, kynthei ban shynrang lyngba ka ioh pateng ka hiar pateng, khnang ban kham pynstet ia ka roi ka par jong ka jylla ban poi sha katei ka thong.
Hapdeng ka jingkyrduh ban ioh kam sorkar, ka polici jong ka sorkar kumno ban iakhun pyrshah ia kane jingkiew jong ka jingkyrduh kam jong ki khun samla da kaba pynshlur bad ai jingiarap ia ki ban ieng ha la ki kjat lajong, ban thaw lad kumno ban kamai da ki rukom ka juk thymmai ka pyrkhat thymmai, ka dei ban iaid lang bad kane ka jingthmu naduh na iing.
Ban poi sha katei ka thong, ka sorkar ka dei ban shim ia ka rai kaba shlur ban pynwandur thymmai ha kaba iadei bad ki katto katne ki bynta jong ka dustur ki bym ia hap shuh bad ka por mynta.
Ka jingwanrah ia ka ain, Equitable Distribution of Self Acquired and Ancestral Property kan pynshlur ia ki samla Hynniewtrep bad Garo ban pyndonkam ia ka bhah ioh pateng jong ki ban shim ram na ki Bank khnang ban seng ia ki kam khaii pateng lajong.
Ia kito ki samla kiba wan na ki longiing longsem kiba biang ka spah ka phew, ka jingseng jong ki ia ki kam khaii pateng kan nang plie lad shuh shuh ia kiwei kiwei ki samla wad kam ban ioh kam.
Katba nang bun ki samla trai ri trai muluk kiba bat ia ka kam khaii pateng ha ka jylla, ka spah jong ka jylla ruh kan neh beit hapoh ka jylla bad kan khang lad ia ka spah jong ngi bad tuid noh shabar kumba ka long ha kine ki bun bun snem ba lah leit namar ka jingbat jong ki bar jylla ia ka khaii pateng jong ngi baroh shi katta.
Ka jingneh jong ka spah jong ngi hapoh ka jylla, kan nang pynkhlain shuh shuh ia ka khaii pateng jong ka jylla hi baroh kawei.
Kane ka sien jam barit kaba ai bynta lem (equitable distribution) ia ki khun baroh jong ka iing, kynthei bad shynrang, ia ka Ancestal bad Self Acquired, ryngkat bad ka sap ka phong jong ki khun samla jong ngi bad ka spah mariang kaba don ha ka jylla jong ngi, kine hi ki ban tei bad pynstet ia ka roi ka par ha ka jylla jong ngi ba kin long ki mawjam ha ka ban pynurlong ia ka jingangnud jong u Myntri Rangbah ban ioh ia kata ka $10 billion economy.
Ka sorkar ka pynshlur ia u paitbah ban seng Noh da ki Kam lajong,da ka ba shim ram na ki Bank, Hynrei ynda la poi ha Bank uno Uno uba shim ram dei ban don Pisa ha Bank,lada shim ram RS 50000 dei ban don lypa ha Bank ym duna ia ka lai Lak,lada ym don shah reject ai daw ba duna hangne duna hangtai,bad lada iohi lei lei ba wan apply ba iaid lyngba na ka office khady (ne pmegp scheme)ia u ta Te isih iap,ia ka ta nga la lap ia lade hi ba nga la shah rejected khlem kren la nga duna ne biang ki kot ki sla jongnga, Hynrei u BM u phone ia nga to wan mih Noh sha Bank ki kam jong phi la biang,te ynda nga lawan sha Bank pat u shu Ong ia nga to sain hangne la ai iang ar sla ban sain,ynda la dep sain u la thep ha ka envelope bad u la pin bha,u sa Ong ia nga khi leit ai iakane ka shithi sha office khady,ynda nga la poi ha office pat la Ong ianga ba ki kot jongphi la shah rejected,haka jingshisha lada ki kot ki sla jongnga Kim pat biang dei ban batai,Lada kumne kumno ngin lah ban Seng Kam lajong.
Ka Gout ka dei ka jingshitom kaba pynlong iaka jingat bad jingpang haki mat, bunsien ki mat jongki kjat kmie ka shait kham pynshitom bha.
Ka Gout ka dei ka jingshitom kaba pynlong na ka daw baka met ka pynmih shibun ki chemical bala tip kum ka uric acid,bad pynlong ia ka jingat ha ki mat.
Ka Gout ka dei hi ka jait jingpang arthritis bad kaba pynlong iaka jingtyrha hakine ki mat, bunsien ka pynshitom bad ktah bha iaka mat jong ka kjat kmie, hynrei ka lah hi ban pynshitom ia kiwei kiwei ki bynta ruh kynthup iaka khongdong, ki khohsiew, ki kti, ki tymbuit bad ksangkti.
Kane ka jingpang ka ktah tang shibynta ia ki mat ha ka met jong ki briew hynrei don teng teng ba ki lah ruh ban pynshitom lang sha ki wei kiwei ki bynta jong ka met.
Bad kane ka jingpang ka ktah iaki briew kiba la kham tymmen bad noh ka rta.
Phi lah ban mad ia kane ka jait jingshitom tang shisien haka jingim jongphi bad ka lah ban shu jah kumto khlem donkam jingsumar.
Ka jingshah pynshitom ha kane ka jingpang ka lah ban neh tang kumba 15 sngi eiei.
KI DAK KI SHIN JONG KANE KA JINGSHITOM: Ki dak ki shin ba nyngkong eh ban paw na kito ki jaka ba shahktah bad pynshitom ki long kine harum:KI JINGEH KIBA LAH BAN MIH NAKA DAW KANE KA JINGSHITOM : Ka jingeh kaba lah ban mih naka daw kane ka jingshitom ka long baka nangpynshitom bad pynpang shuh shuh iaki mat.
Bad kane lehse ka lah ban neh haduh hadien habud haduh ka jing anna noh jongki mat.
KIWEI KIWEI KI JINGEH KI KYNTHUP IA KINE HARUMKA JINGDON MAW HAKI KHYLLAI :Kane ka lah ban long haki arngut naki 10 ngut kiba don iakane ka jingshitom.
Kalah ruh ban poi shaduh ba u khyllai u duh noh.
Ka jingdon iakane ka jingshitom ka lah ruh ban pynioh pang Cardiovascular disease ne ki jingpang kiba iadei bad u klongsnam (kum kaba ioh stroke bad heart attack).
Ka jingbun jongka uric acid haka met jong ki briew ka lah ban buh jingma iaka jingim jong ki briew namar kilah ban ioh bun jait ki jingpang ba ktah ia u klongsnam.
Kane ka jingpang lada phi lah ban pynkylla iaki jingmlien ban bam iaki jingbam kiba lah ban pynmih shibun ka uric acid bad ka rukom im ban iada la ong phi lah ban lait nakine ki jingeh baroh.
KAEI KA DAW KABA PYNLONG IA KANE KA JINGSHITOM : Phi lah ban ioh iakane ka jingpang lada phi don shibun eh ka uric acid haka met.
Ka uric acid ka dei ka kynja khemical kaba baroh nangi ngi don iaka haka snam.
Ka dei ka jaboh kaba la pynmih noh naki substance bala tip kum ka Purines.
Iakine lah ban shem haki cell kiba don haka met jongngi, bad ngi lah ruh ban shem iakine haki katto katne ki jingbam kum ki jingbam kiba ioh na duriaw.
Iaka uric acid la pynlong naka jingshah pynpra noh jong ki jingbam.
Ki lah ruh ban mih haba ka met ka pynpra noh ia ki cells kiba rim bad thaw thymmai da kiwei lada kane ka acid kala bun palat ka leit noh sha ki khyllai bad pynmih shabar haka um pynjhieh.
La ong ba ka jingkiew jong ka uric acid, ha ka snam ka lah ban long lada ki khyllai kim lah ban pynmih ne pyniaid kloi kloi iakane ka acid sha ka um pynjhieh.
Ka met jong ki briew ka pynmih shibun ka uric acid ne ba iaki jingbam kiba riewspah ka jingdon iakine ki Purine.
Lada kane ka acid ka jur ban don bun haka met jongphi, ka lah ban pynlong iaki crystal ne ki maw kiba lieh barit barit haki dohstang ne tissue.
Bad kine kine ki jaka ki long kum haki mat bad kane ka pynlong iaka jingat bad jingsieb ki mat.
Phi lah ban don bun iaka uric acid haka met, hynrei phim don iakane ka jingpang.
Ka long kaba lyngngoh baki don ki briew kiba ioh iane ka jingshitom bad don ki wei pat ki bymdon.
Hynrei ki don katto katne ki jinglong kiba lah ban pynlong iaki briew ban ioh iakane ka jingpang.
Kum ka nuksa, phi lah ban ioh iakane ka jingshitom lada phi dei ki rangbah briew kiba hap haka rta kaba 30-60 snem shaneng.
Phi dei ki briew kiba bam shibun ki jait jingbam kiba riewspah ka jingdon iaki Purine, Ki briew kiba kyrni iaka kyiad, khamtam ka beer,Ki briew ki bym thikna kino kino ki jingdih ban pynlong iaka met ban tyrkhong, Ki briew kiba dih shibun ki dawai bala tip kumka diuretics( water tablets)ba pynkiew iaka jingsam pynjhieh, Kiba naka iing ka sem kiba don lypa iakane ka jingshitom, ki briew kiba don jingshitom haki khyllai bad pynlong ban nymlah ban pynmih iaka uric acid haka dur jong ka um pynjhieh, Ki briew kiba sngaid bad kiba don jingpang shini, Ki briew kiba don iaka high blood pressure,Ki briew kiba don iaka jingpang proriasis kaba pynlong iaka met jongki ban pynmih shibun ka uric acid haka met.
KI RUKOM SUMAR NA KA BYNTA KANE KA JINGPANG: Ki don bun tylli ki lad bad ki rukom ba lah ban pynduna na kine ki jingpang bad jingat ba la pynlong da kane ka jingpang.
Pynaram iaki mat jongphi.
Ym dei ban leh kino kino ki kam bormet ne tied ne pyndei hakine ki jaka ba pang.
Kine ki jaka ba pang ym dei ban sop, dei ban pynlong pjah.
Lada phi buh da u thah hakine ki jaka, ka lah ban iarap shibun.
Hynrei dei ban da sop daka jain khnang ban lait naka jingpang ne kynjut kaba tyngkhuh.
Phi lah ban dih da u dawai pyllait naki jingktha ne kynjut kum u Paracetamol ne Ibuprofen.
Shillong:Ha ka janmiet jong ka 28 tarik Jylliew 2023 hadien ka jingtohkit ia ki ATM kiba la shah pynpra ban ioh tuh pisa, kaba la jia ha ki kynta pynjah ding ilektrik, kiba bun ki case la ioh jingujor bad la register ruh ha kiba bun ki police station, kata ha Rynjah police station case number 48(4)2023U/S457/380/427IPC,Case number 54(4)2023U/S457/380/427IPC,Case number 75(6)2023U/S427/448380 IPC,Case number 81(6)2023U/S457/380/427IPC, ha Madanryting police station ka case number 60(6)2023U/S427/380/IPCR/Wsec3(2)e PPDP Act,Case number 61(6)2023U/S427/380IPCR/Wsec3(2)e PPDP Act.
Ha Laitumkhrah police station ka case number 35(4)2023 U/S 427/380/511IPC bad ka case number 44(5)2023U/S427/380IPC.Ka kynhun jong ki pulit ka Rynjah Police station ha ka jingialam jong ka Dy-Sp(L&O) kong Jyoti Wahlang MPS bad u ASP Dewansh Pandey IPS, ki la ioh ban bat noh ia u wei u briew ba 29 snem ka karta ba donkti ha kine ki case.
Ha ka jingtohkit la lap ba u ne u briew u la donkti ha kine ki kam runar ban pynpra ia ki ATMs ha Madanryting,Rynjah Laitumkhrah bad Laban.
Ki jaiñ ki shatri kiba u la pyndonkam ban leh ia kine ki kam runar ruser la ioh ban kurup na ka ïingsah ka jong u, ha kaba ka jing pynjulor ka la poi da ki 10 lak tyngka.
La ioh kem nyngkong ia u tei u briew haba ia dei bad ka case ha Madanryting PS case no 60(6)2023U/S427/380/IPCRWSec3(2)ePDPP act ha kaba la phah sha ka ïingbishar.
Ka jingtohkit ka dang iaid la u donkti ne em ha kiwei- pat ban pynpra ia ki ATMs.Shillong: Ka India Meteorological Department (IMD), ka pyntip, ba ka don ka jingkhie eriong, sha ki bynta jong ka Madhya Pradesh bad mynta, katei ka la nang iaid sha ka thain shatei lam mihngi bad kaba poi shaduh sha Nagaland, ha kaba ka jingstet ka eriong, kan long 1.5 KM ha ka shi kynta.
Kumta kan don ka jinghap slap, ha ka jylla, kaba jur bad kaba jur bha; ha ka 29, 30 Jylliew bad nangta, ha ka 1tarik, 2tarik bad ka 3tarik Naitung 2023.
Ka jinghap slap, ha ki 24 kynta ba ladep, ha Mawsynram, ka long 199.0, Mawkyrwat 173.0, Shella 164.0, Williamnagar-108.0, Mawphlang-87.4, Nongstoin-85.0.
Ha East Jaintia u slap un hap haduh November manla u snem bad mynta u snem ruh haduh u November hi.
Imphal:U nongialam ba rangbah jong ka parti Congress, u la ïuhkjat ha jylla Manipur, ha ka sngi palei ha ka jingleit jngoh ba ar sngi jong u, ia katei ka jylla ba jur ka jing ia umsnam.
La synran ia u Rahul Gandhi da u Myntri Rangbah barim ka jylla Manipur u Okram Ibobi Singh bad u President jong ka Congress ha jylla Manipur u K.Megachandra Singh na kad liengsuiñ ha Nongbah Imphal.
Kham hadien ki nongialam jong ka parti Congress, ki la kynnoh ba u Rahul Gandhi u la shah pakhang lynti noh ban leit jngoh ia ka Churachanpur, ha kaba la khang noh ha Bishnupur, ha ki pulit jong ka jylla.
Ka long ka bym juh kham ioh sngew ba ka sorkar jong u Modi kan khang ia u Rahul Gandhi ban leit jngoh ia kito ki jaka sah shipor jong ki briew ba shah ktah bad ban iakren ia kito kiba shong ba sah shabar ka nongbah Imphal.
Ka jingleit jngoh ba ar sngi jong Rahul Gandhi ka dei ka hok jong ka Bharat Jodo Yatra.
U Myntri Rangbah duh jong ka ri pat u shu sngap jar, balei u khang pat ia u Rahul Gandhi ban sngap ia ki jingeh jong ki kynhun bapher bapher ka Manipur bad ban ai ka jingpyntngen.
Hadien ba u la shah khang lynti ban leit jngoh ia ka Bishnupur u Rahul Gandhi, u la leit phai sha Nongbah imphal.
Haduh mynta, ki don 50,000 ngut kiba sah shipor, ha ki 300 tylli ki jaka rieh tngen, naduh ba ka don ka jing ia kynad ha katei ka jylla, kaba sdang, ha ka 3tarik Jymmang 2023, hapdeng ki Meitei bad ki Kuki.
Ka paw na ka kot khubor tarik 28th Jylliew, 2023 ha ka jingkren u Chief Executive Member (CEM) ka Khasi Hills Autonomous District Council (KHADC) ka la khmih lynti ba ki Autonomous District Council (ADC) kin nang khlain ba kin long ka jingmyntoi lyngba ka jingpynkylla ia ka khyrnit ka ba hynriew (Sixth Scheduled) bad u la ong ba ka jingpynkylla ia ka Sixth Schedule kam dei ban pyntlot, hynrei ban nang aibor ban pynkhlain shuh shuh ban iada ia ka jinglong kyrpang jong ka jaitbynriew.
Ka Sorkar India lyngba ka Union Cabinet tarik 24th Kyllalyngkot, 2019 ka la rai ban pynkylla (amendment) ia ka khyrnit bahynriew (Sixth Schedule) na ki bynta ki 10 tylli ki Autonomous Councils kiba don ha North East ka ri India da ka ba ong ba ka long ka jingangnud jong ki riewlum.
Kane ka jing pynkylla ka long ban wanrah ia ki elected Village Council ban Municipal Council ba shu jied da u paidbah hapoh ka jingpyniaid ka State Election Commission jong ka jylla.
Ka Sorkar India ka la kren shai ba ia ka Meghalaya ia mynta shipor la pynllait ia ka jingwanrah ia ki elected Village Council bad Municipal Council bad ia ka jingbhah kyrpang ka ba shi bynta na ka lai bynta ka bhah mih khmat jong ki kynthei.
Ha ka jingshisha ka Sorkar Jylla ka la dei ban shim kabu ia kane ka jingpynsangeh shipor jong ka Sorkar India ban wanlam ia ka elected Village Council bad Municipal Council ha Meghalaya ki ba long ka jingma ia ka ri bad ka jait bynriew, ia ka Riti ka dustur ba lah buh u long shuwa u manshuwa.
Hynrei ka ba sngew lyngngoh ka long balei ba ka Sorkar Jylla ha ka kot khubor Shillong Times 27th August, 2021 ka thoh kumne “Sixth Schedule set for change" da kaba iaiban ban wan rah ia ka Municipal Council bad ban pynlong ia ki dorbar shnong ki ba shu jied kyllum ym tang u paidbah Khasi suda kaba long ka jing sloit noh ia ka bor ka iktiar, ka riti ka dustur u Khasi Khara.
Kumjuh ruh U CEM ha ka jingkren jong U kum ba la kdew haneng ka pynpaw ba ka jingpdiang ia ka jingpynkylla ia ka khyrnit ba hynriew (Sixth Schedule) kat kum ka jingthmu jong ka Sorkar India bad ka Sorkar Meghalaya kan wan rah jingmyntoi bad pynkhlain shuh shuh ia ka jinglong kyrpang jong ka jait bynriew.
Hynrei ka jingshisha ka long ba lada ngi pdiang ia ka jing wan rah ia ki elected Village Council lane Panchayati Raj bad pdiang ruh ia ki Municipal Council lane Municipality ha ka jylla bad ban shu jied kyllum (election census) ia ki nongmih khmat sha ki Dorbar shnong, ki Raid, ki Hima kin duh bor noh.
Ka jingjied nongiam paidbah ka kum ki riti ki dustur u Khasi ruh kan kut noh bad kan plie lad ia u nongwei ban ioh bsut ha ka synshar ka khadar hapoh ki shong ki thaw bad kumta ter ter.
Khaduh ia wai ngi khmih lynti ba ki seng sain pyrthei, ki seng bhalang, ki khlieh nongsynshar, ki Dorbar shnong kin mih sha khmat ban pynpaw ia ka jingangnud ba shisha U riewlum ym ban shu shah pynthame ioh ngi shah tyllep bad khylliap noh ha kane ka jingpynkylla ia ka khyrnit ba hynriew (amendment of Sixth Schedule) kan ban sa long shen.
Sd/-.
Shillong: Ka jinghap slap, hynnin ka sngi, ha Shillong, ka long 47.1mm, katba mynta ka sngi, ka long 25.6mm.
Ha Sohra, ka jinghap slap, hynnin ka sngi, ka long 172.0mm, katba mynta ka sngi, ka long 109.6mm.
Ka Umiam, ka duna slap bha, ha kaba hynnin ka sngi, ka long 6.6mm bad mynta ka long 8.6mm.
Ha ki 24 kynta, ki ban wan, ka lah ban don ka jinghap slap, kaba malu mala lane kaba kham jur, ha ka nongbah Shillong bad ki jaka ba marjan, katba ha ka jylla hi baroh kawei, kan lah ban don ka jingkhie eriong bad ka jingtied pyrthat bad nangta, kan don ka jinghap slap, kaba jur bad kaba jur bha, ha ki katto katne ki jaka.
Shillong:U MDC ka Nongthymmai u bah Latiplang Kharkongor, u la ong ba ha kine ki sngi ki briew na jylla Manipur, ki la wan tuid ban phet rieh sha thain Madanriting bad kiwei ki jaka hadien ba ka la mih ka jingiakynad ha katei ka jylla.
Haba kren mynta ka sngi, u bah Latiplang u la ong ba la ioh jingtip ha ki ar taiew mynshwa bad la don ki rangbah dong kiba la wan ujor ia kane ka jingwan buhai shnong ha ka por mynmiet da ki kali.
Hadien kane, na ka liang ka shnong ka la ap shnong ban peitngor ia kiba wan rung beain, watla ki kam ba ki wan sha ki ïing ba haïing.
“Kaei kaba ngi ioh ia ka jingtip ar taiew mynshwa, la don ki Rangbah Shnong kiba la ujor ba don ki kali da miet ki wan rung wan kit briew hynrei ka eh ban kem ioh wan ki shipai", la ong u bah Latiplang.
U bah Latiplang u la pynpaw ia ka jingsngew khia namar ba shisien ba ki briew kila wan rung ha kane ka jylla, kim mih shuh bad kila ioh lad ban trei bun ki kam.
Wat ka sorkar ruh kam shym la shim khia bad kane ka long ka jingma ia ka jaitbynriew.
Kine ki briew ki wan da kaba kam ba ki wan iakynduh ia kiba haïing namar ba ha katei ka shnong ki bun bha kiba iadei para jaitbynriew jongki.
“Ha ka jingshisha ka don ka ain, ha kaba ka shnong ka pyrkhing bha bad hadien ba la ioh ia ka jingujor kila ia ap shnong", la ong u MDC ka Nongthymmai.
U la bynrap, “kine ki briew ki wan da miet, ki ong ba wan sha kiba haïing bad ka shnong, ka la pyrkhing bym shah shuh ban wan rung da miet ne mynstep bad ki seng longkmie, seng samla kiba shim khia".
U la ong ba kaba ma ka long ba ki briew shisien ba kila wan rung sha kane ka jylla, kim ju mih shuh.
“Ka jinglong jingman ha Manipur ka la sinew bad bun ki jaitbynriew nabar kiba la ioh jaka ha thain khappud ka jylla bad ki sah shatei, uba ai ruh ym tip, ki thied nangno ruh ym tip bad kine kiba wan phet na Manipur ki bun bha kiba riehtngen katkum ka jingtip ba ngi la ioh", la ong u bah Latiplang.
Kaba sngewkhia ka long ba ka sorkar ruh kam shim khia satia ia kane ka jingwan rung ki briew nabar.
“Ka sorkar ruh kam shim khia, ki khyrdop talasi briew ha Byrnihat, ha Umkiang kim trei satia haduh mynta", u la ong.
kumno mo um iohsngew shuh ki sengbhalang kum kane ka por.
ha kito ki por ba mih ba huri hura ki refugee Rohingyas ba Myanmar ki sengbhalang/sorkar ki peotngor bha ka rukom rung mih.
Phewse mynta baroh lah jar2.
Kam don jingmut ban shu dawa hok tang ha sor namar sha khap sor ki briew jong ngi ki.
im jingjar.
Lada kine ki phetwir kuki ki rung tikna ki nym liet phai shuh bad sa piet ki nong khaii drugs kan jur haduh ka crime bad corruption kan kiew.
Influx leads to crime.
Shano ki party ieid Ri ka VPP ban wanrah awareness.
Ja ioh ei.
Shillong:U nongialam ka liangpyrshah, u bah Ronnie V Lyngdoh, u la ong ba um tip eiei ia ka jingbym treh ka VPP ban don lang ha ka kynhun liang pyrshah hynrei ka VPP ka tip kham bha, halor kane ka bynta.
Ha ka por ba pyrshang ban thaw ia ka sorkar kaba khlem ka NPP ne ka BJP, mar ia dep ia ka elekshon, ka VPP kaba don saw ngut ki MLA ka la kloi ban iatreilang ha ka kynhun ryngkat ka UDP, TMC, Congress, HSPDP bad ki MLA shimet, hynrei kane ka la pulom noh hadien ba ki MLA ka HSPDP ki la leit ban iathaw sorkar bad ka NPP.“Hooid, ha ka por ba thmu ban iathaw sorkar khlem ka NPP, BJP; mynshwa ka VPP, ka don lang tangba khlem poi sha ka thong", la ong u bah Ronnie.
Haba kylli kaei ka jingsngew jong u ba ka VPP kam treh pat ban iadon lang ha ka kynhun liangpyrshah haba ha ka por ba thmu ban iathaw sorkar pat ka kloi, u bah Ronnie u la ong da kaba rymmuin, “Ia kata, hap kylli na u bah Ardent M Basaiawmoit".
Lah ban kdew ba u bah Ronnie na ka seng Congress kaba don 5 ngut ki MLA, u la shah ithuh ha u Lamphang ka ïing dorbar kum u nongialam liangpyrshah, wat la ka TMC ruh ka don 5 ngut ki MLA kala dawa ban ai ia ka kam nongialam liangpyrshah.
kine ki nongmikhmat kiba bam armaloi kata ki long MDC bad long MLA ki la dei lypa ki khwan myntoi…ka Jingpyrshang u Dr Mukul Sangma ban pynduh pyndam ia kane ka bam armaloi kadei kaba dei eh ban pynduh.
Shillong:U bah Goldenstar Nonglong, uba dei u Secretary jong ka Meghalaya Pradesh Congress Committee (MPCC) u ba dei ruh u kyrtong jong ka parti Congress, na Rambrai Jyrngam constituency ha ka elekshon ba dang shu dep, u la resaiñ kam noh na ka parti Congress bad baroh ki kam kiba u la bat u la iehnoh.
Ha ka shithi ba u la phah sha u President jong ka Meghalaya Pradesh Congress committee (MPCC), u bah Goldenstar Nonglong, u la pynpaw ba hadien ka jingialang ba la long ha ka 24 tarik Jylliew 2023 ha ophis treikam jong ka parti ha Nongbah Shillong, ban ai ka jingkyrshan noh ia ka parti NPP ha Khasi Hills Autonomous District Council (KHADC), kane ka la pynbynniaw, namar ba ki nongrim treikam jong u shimet kam iahap satia, kumta da ka jing sngewkhia kaba jur u la rai ban iehnoh ia ka parti Congress bad resaiñ noh ruh na baroh ki kam ba la bat baroh shi katta ha ka parti naduh mynta ka sngi naduh ka jinglong dkhot ha ka unit, kum u secretary jong ka parti bad kiwei pat ki tnad treikam jong ka parti.
Tang shu ioh jingtip ba ki MDC jong ka parti kin ai ka jingkyrshan ia ka NPP hapoh KHADC, u la pynpaw ka jingpyrshah ba jur, hynrei baroh ki nongialam jong ka parti ki la mynjurlang ban ai jingkyrshan kum ba la rai da ki MDC bad kane ka la pynkyndit, namar ba ka long pyrshah ia ka jing ngeit jong ka parti, ha kaba u la kdew ruh ia ki artylli ki mat kiba pynlong ia u ban pyrshah ia ka rai jong ka parti.
Kawei na kine ki mat ka long, ba ha shwa ka elekshon MLA 2023, ka parti ka la beh seng noh ia ki san ngut ki MLA jong ka ba ki leit ban kyrshan ia ka sorkar ba ialam da ka parti NPP namar ki iatreilang bad ka BJP, hynrei mynta ka Congress ka iatreilang bad ka NPP, katba ka NPP pat ka dang ia treilang bad ka BJP bad kumta, ula ong “Ngim dei ban thaw kyndon bad pynkheiñ hi noh ia ki tei ki kyndon".
Sa kawei pat ka mat ba u bah Nonglong, u la pynpaw ha ka shithi resaiñ ka jong u, ka long ba san ngut ki MLA hapoh ïingdorbar thawaiñ jong ka jylla ki don ha ka liang pyrshah ia ka NPP, katba sa ngut ki MDC kiba don ha KHADC pat ki kyrshan ia ka NPP, lai ngut na kine ki MDC ki dei ruh ki MLA ha kajuh ka por bad kumta, ula ong “Kumno kin kohnguh bad pyrshah ruh ha ka juh ka por?" kane ka dei ka bymlah satia ban pdiang, la thoh u bah Goldenstar Nonglong ha ka shithi sha u President jong ka MPCC.ka Jingpyrshang u Dr Mukul Sangma ban pynduh pyndam ia ka jingbam armaloi ki juh ki briew ban long MDC bad  long MLA,,ka dei ka Jingpyrshang kaba dei eh.
kiba long MDC bad long MLA u juh u briew ki dei lypa tang ki khwan myntoi shimet eh….
Nongpoh:Ki nongialam ka RBYF bad ki nongialam ka HANM Ri Bhoi Sepngi, mynhynnin ka sngi ki la leit ban jurip ia kawei ka surok khappud ha Ri Bhoi bad kaba hap ha Jirang Constituency, ha kaba katei ka jingleit jurip jong kitei ki kynhun seng, ka dei ruh hadien ba ki la ioh ia ka jingud jingnam na ki paidbah ba katei ka surok, ka la sniew palat bad kaba la wanrah jingeh shaba palat ha ka leit ka wan ki paidbah kiba sah ha katei ka thain.
Katei ka surok kaba la leit jurip da ki nongialam jong kitei ki ar seng, ka dei ka surok kaba ban pyniasoh na Belahari sha Mawdongki, kaba dei ruh kawei na ki surok khappud kaba donkam eh na bynta ki paidbah hapoh ka Jirang Constituency.
Kumba la pynpaw da kitei ki nongialam ka daw kaba ki la leit ban jurip ia kane ka surok ka dei namar ba ki paidbah ki la mad jingeh ha ka leit ka wan na ka daw ka ningsniew palat ka surok khamtam ha kane ka aiom slap la shem jingeh ban iaid ym ki kali ki motor hynrei wat ban iaod briew na ka jingktieh bad jingthliew jongka surok.
Lyngba jong katei ka jingleit jurip, na ka liang kitei ki nongialam seng ki la kyntu ia ka sorkar MDA 0.2 bad khamtam eh ia u MLA ka Jirang Constituency, ba u dei ban phaikhmat na ka bynta ban pynbha ia katei ka surok, khnang ba kan da long shisha ka jingmyntoi ia ki paidbah kiba sah ha katei ka thain hi baroh kawei.
La kum pynhap ka Degree certificate jong Wanri Jyrwa na lad Nongmynsong sha Nongrah, ba la thep ha plastic rong iong uba don Roll No.C1800459 registration no 18001032.
Lada ioh phone ha kine no 8415954995, 8119098533.
Phim lah ban mutdur, ba uwei u langbrot, un shongdor haduh T.1klur, hynrei, katei ka dei ka jingshisha bad ka daw, ka long, namar ba u don ia u number 786, ha ka met jongu, uba dei u number, uba ki Muslim, ki khein kordor shikatdei eh.
Ka jingthmu jong ki Muslim, ka long, ba lada ki ioh ban thied ia utei u langbrot, kumta kin ia bam doh sngewbha ha kane ka lehniam Eid jongki.
U nongri langbrot ha Churu District jong ka Rajasthan, ula shah khlieh dor, haduh T.1klur, ia u langbrot jongu, hynrei, um treh satia ban die, haba ula ioh ia kat katei ka dor ruh.
Ka jingremdor jong utei u langbrot, ka la palat liam, ha kaba baroh baroh ki nongshong shnong jong ka Taranagar bad ki marjan shnong, ki iathuh khana beit shaphang utei u langbrot uba remdor tam.
U Raju Singh, uba dei u trai jong u langbrot, u iathuh, ba um tip satia ia ka daw jong ka jingshah khlieh dor, haduh kattei, hynrei, ynda haba ula kylli na ki Muslim, ki iathuh, ba katei ka jingremdor, ka dei namar ba u don u number 786 ha ka met jongu, ha kaba ki Muslim, khamtam, kiba shong ba sah ha India, ki khein kordor bha.
U Raju, u iathuh, ba wat la ki la pan da katei ka dor, kaba rem tam, hynrei, um lah satia ban die, namar ba u da ieid thep mynsiem, ia utei u langbrot.
Mynta ka don sa kawei ka jingeh, ia U Raju bad kata ka long, ba utei u langbrot, u dei uba la iatip lut ha shnong ha thaw bad kumta kin don ki ban thap ban rong tuh, na ka sem jongu bad na katei ka daw, ula hap ban set bad bsa bad miet bad sngi, ia utei u langbrot hapoh iing.
Ngi ia tip bha shaphang ka jingkhraw nam jong U Govinda bad ka Madhuri Dixit, kum ki khlur ak phlim jong ka bollywood, hynrei kam kut tang katta; U Govinda, iathuh ha ki khyndiat sngi ba ladep, ba u don ruh ka jingshoh jingieid kaba jur ia katei ka aktress kaba khraw.
Ha ka jingiakren jongu bad kawei ka makasin, ka  Bollywood Hungama, U Govinda, ula ong  “Kitne saal ka career hai in logo ka.
Kine ki dei ki briew, kiba don ia ka jingbhabriew, kaba naduh na tyllong dohnud jongki bad kumta ka jingbhabriew kan nym phet shuh satia na ka dur khmat jongki.
Lada phi peit ia kine ki jait briew, ka jingbhabriew jongki, kan iai long hi kumjuh".
U Govinda, ula ia ak lang bad ka Madhuri, ha ka phlim, kaba kyrteng Izzatdar and Paap Ka Ant.
U Govinda, ula ong shuh shuh, ba u sngew sahnud shibun eh, namar ba ula ia poikha bad ka Sunita, hynrei, lada kam pat don ka Sunita, un jin da la pyrsia ia ka Madhuri.
“Sunita nahi hoti to pakka maine dore Madhuri ji pe daale hote (Had Sunita not been there, I would definitely have tried to hit on her) bad ka la jubab sa ka Sunita, “Ngan nym ia ithuh hi ruh ia u, ha katei ka por".
U Govinda, u iathuh ba ka phlim  Haseena Maan Jayegi, ka dei ka phlim, kaba u da sngewhun mynsiem palat ban ak.
“Ka bynta jongnga, kam dei satia kaba biang ha ka khana jong ka phlim, hynrei, ka shu wan hi ka rukom ak, kaba sngewhun, ha ka por ba ring ia ka".
Ka Haseena Maan Jayegi, ka dei kaba la pynmih ha u snem 1999, ha kaba la ak da U Govinda, Sanjay Dutt, Karisma Kapoor bad u Kader Khan bad ka dei ka phlim, kaba iaid iew bha, wat la ki don shibun kiba wohnia ia katei ka phlim.
Shillong: Ka jinghap slap, hynnin ka sngi, ha Shillong, ka long 11.5mm, katba mynta ka sngi, ka long 15.7mm; katba ha Sohra, ka jinghap slap, hynnin ka sngi, ka long 86.6mm bad mynta ka sngi, ka long 45.6mm.
Ha Umiam, hynnin ka sngi, ka long 6.6 mm bad mynta ka long 15.0mm.
Ha ki 24 kynta, ki ban wan, kan lah ban don ka jinghap slap, kaba malu mala lane kaba kham jur ha ki bynta jong ka nongbah Shillong bad ki shnong ba marjan jongka.
Ha ki bynta jong ka jylla, kan don ka jinghap slap, kaba jur bad kaba jur bha bad kan don ruh ka jingkhie eriong bad tied pyrthat, ong ka khubor jong ka India Meteorological Department (IMD) jong ka sorkar India.
Shillong:Ka kali bolero kaba don ia u Registra tion number ML-05-K 4988, ka la shah rongtuh ha ki Briew ki bymlah satia ban ithuh na Jaiaw Laitdom, najan jong ka skul Pearlydew ha ka por 3 baje janmiet jong ka 27 tarik Jylliew.
Kane ka kali bolero ka dei ka jong u bah Shaikupar Rymmai.
Na ka liang jong u trai kane ka kali, u la iathuh ba u la iohi ba ka kali ka start, hynrei u khlem poi pyrkhat pat ba kin dei ki nong tuh ha kaba u dang mut ruh ba u lah ban dei u para jong u ba thmu ban pynkynriah ia ka kali.
Ha ka jingiohi jong u trai, u la iathu ruh ba u briew u ba la rongtuh ia ka kali u dei u ba phong ia ka sopti rongblu bad u la ujor ruh da ka Ejahar ha Lumdiengjri police station.
U la buh ruh ka jingkyrpad ia ki paidbah ba lada ki iohi ia katei ka kali ki la ban phone ha u number 8729872341.
Shillong:U MLA ka Congress na Gambegre uba dei ruh u Chief Whip ka Liang pyrshah, u Saleng A Sangma u la kyntu ia ka Sorkar ba kan tuklar mardor halor ka jingkiew dor palat jong ki mar ki mata ha ka Jylla.
“Wat kiba riew spah ki ud ia ka jingkiew dor ki marbam mardih bad dang ha kine ki sngi, shi song u khaw, haduh T.1500 u khaw hynrei dang hynnin ka sngi la kiew sha ka 1800 haduh T.2000 shi song (50kg)", la ong u Saleng.
Kane kan ktah jur ia kiba duk ba kin thied ia ki marbam ba kongsan ki bym long satia ban ieh.
“Kaei kaban jia ia kiba duk, ki hap ban siew ia ka bai ïing, ia ka bai skul ki khun, kine ki dei ki jingeh ba ki briew ki iakynduh mynta", la ong u Saleng.
U la ong ba ka sorkar ka dei ban tuklar ia kane namar ba ki nongkhaïi kin pynkiew bad buh dor katba ki sngew biang ialade.
“Peit ha kine ki sngi, ka dor doh masi ka long T.450 eiei hynrei mynta ka la kiew shaduh T.800 shi kilo bad kiwei ki marbam hynrei ka jingkamai jong ki paidbah ka neh kumjuh.
Nga sngew ba ka sorkar ka dei ban tuklar ia kane namar ba ktah ia kiba duk", la ong u MLA ka Congress na Gambegre.
U Saleng u la pynpaw ka jingngewkhia ba ki paidbah ka Jylla kiba shu im sngi ha ki kam bylla ki la iakynduh jingeh na ka jingkiew dor palat ki mar ki mata, nalor kiba bun kidei kiba sah ha ki ïing wai kiba hap ban pyndap ia ka bai ïing bad kumjuh ia ka bai bam.
“Mano mano ym dei ban shim kabu na bynta ki paidbah", u la bynrap.
Kiew dor u khaw bad kiwei ki mar bam hapoh ka jylla Meghalaya namar ba ka jur palat ka jingshalan tuh ia ki mar sha Bangladesh.
La jan man ka miet ki kali bolero pickup ki transport ia ki mar sha border Bangladesh bad kane ka pynheh ia ka jingdawa ia ki mar kumta ka dor jong ki mar ka nangkiew shuhshuh ba la nang duna ki mar ha stock.
Phi lah ruh ban pynshisha ia kane da kaba phi leit peit sha ki thain Lad-Rymbai shaduh Borghat bad Kwator.
Hangta phin iohi iaka jingshalan mar tuh kaba la jyrsieh shaba palat namar bym don ki nongpahara (BSF) ha kito ki thain.
Ym dei tang u khaw,baroh ki mar ki la kiew for lut, hynrei ia kane ym don mano mano ruh ban peit.
ki dukan ki buh dor katba mon,  lada dei sha ri Thor shi tyngka Kan kiew dor baroh ki paidbah kin ia mih sha surok katba ha jylla jong ngi baroh u paidbah u iohthiah lyngngai.
Shillong:Ka seng na rilum Garo kaba la tip kum ka Achik Concious Holistically Integrated Krima (ACHIK) ka la aipor tang shitaiew, ia ka sorkar jylla, haba iadei bad ka jingdawa ia ka jingpyntreikam ia ka Roster system bad ban pyniaid na shadien, ia ka bhah thungkam thungjam hapoh ka jylla.
Ha ka jingpyl lait khubor, ka ACHIK ka khlem kren eiei satia ia ka Expert committee, kaba ka sorkar jylla ka la rai ban peit bniah ia ka Roster system bad ka State Reservation policy.
Hynrei kane ka seng ka dawa bad ban biang ia ka juh kaba ka la kren myn shwa ba ka jing pyntreikam ia ka roster system ka dei ban long na sha ki snem kiba mynshwa, shai sha kito ki jaitbynriew ba duna ha ka iohkam ioh jam bad ban ithuh ruh ia ka jingbishar ba hok bad ban pynneh ia ka jingia ryngkat lang bad kynthup lang.
Da ka bhah kam bhah jam ha ka jinglong ba iaid sawdong ka roster system ka pyntikna bad shai ba ki Schedule Tribe bad Schedule Caste lem bad ki other backward classes lem kiwei- pat ki kynhun, ka lah ruh ban pynithu ia ka jingnoh shiliang bad ka long kum ka madan ialehkai ia baroh ki paidbah nong shong shnong, la iathuh u President ka Achik u Thomas M Marak.
U la ong ruh ba ka long kaba pangnud namar ym pat shem la pyntreikam satia namar ka Roster system kam dei satia ka jingbthah hynrei ka dei katkum ki aiñ kaba ym lah satia ban kyntait.
Kiba kum kine ki jingleh kim dei satia tangba kyntait ia ki ain, hynrei ka pynduh ruh ia kito ki briew kiba don ka jing angnud.
Ka Achik ka kwah ruh ba dei ban pyntreikam ha baroh ki tnat treikam jong ka sorkar, jaka pule bad ki Public sector organisation.
Kane ka seng ka kwah ruh ba ka sorkar ka dei ban ai ka jubab ba kumno kin pyntreikam hapoh Hynñiew sngi ha ryngkat ka jingia phylliew jingmut kaba shongnia bad ki riew shemphang ki nongmihkhmat na kito ki kynhun bad baroh kiba ia don bynta lang ban ia pynbeit ia ka lynti ban pyntreikam.
Kat kum ka paragraph 2 jong ka Resolution jong ka Meghalaya State Reservation Policy 1972, ka kren shai ba lada ha u snem thungkam kano kano na ki ST ne OST kim don ki candidate kiba long qualify ban appoint ha uta u snem thungkam, ka MPSC kalah ban thungkam da kiwei pat ki ST na meghalaya kiba long qualified.
Bad pyndap lut ha baroh ki posts ba mih ha uta u snem.
Nuksa, lada ki khasi-jaintia kim don qualified candidate, lah ban pyndap ha ki posts ba duna da ki garo ne ki OST.Shu buh ha uta u snem duna 5 ngut ki khasi-jaintia, te ka MPSC kalah ban thung da ki garo ne OST kiba long qualified.
Te ia kine ki 5 tylli ki post badei hok jong ki khasi-jaintia yn thep kheinlang noh ha u snem ban thungkam biang ka MPSC.Te shu buh ha u snem ba lah dep ki thep da 5 ngut ki Hajong kiba long qualified, ha u snem babud pat ki 5 tylli ki reserved posts na bynta ki Hajong/OST yn thep noh da ki khasi-jaintia.
Kane ka rule ka kynthup kumjuh ia ki khasi-jaintia, garo bad Other Schedule Tribe (OST).
Katkum ka paragraph 2 jong ka Resolution jong Ka Meghalaya State Reservation Policy 1972, lada ym lah ban pyndap ia kito ki 5 tylli ki posts ne ym don qualified candidate hi na khasi-jaintia ha uwei pat u recruitment year, kito ki posts ba duna qualified candidate yn nym lah shuh ban rah sha uwei pat u recruitment year ka MPSC.Bad ruh katkum ka paragrah 2 jong ka Resolution jong ka Meghalaya State Resolution Policy 1972, ka jingthep kam na ki khasi-jaintia ne garo ne OST ym lah bam palat ia ka 90% na ki posts ba lait jong ka MPSC ha uno uno u recruitment year jong ka MPSC.Te ka jingdawa jong ki ACHIK ban thep lut ia ki posts ba duna jong ki garo bad ost naduh u snem 1972 jong ka mpsc kam don nongrim ne shongnia eiei ruh em.
Ka solution ia ki ACHIK kalong ba kin pule bad sngewthuh ia ka paragraph 2 jong ka Resolution jong ka Meghalaya State Reservation Policy 1972.
Lada ki lah sngewthuh ia ka paragraph 2 yn nym don huri hura hi ia ki ACHIK.ban lait ka huri hura phiah noh iaka state shaka khasi bad garo state.
nangne shakhmat u garo u nym dei shuh ban shah ban thied jaka hapoh ka jaka khasi namar ki khasi kim ju liet thied sha garo.
ki employment ruh kumjuh kaba dei haki kam private dei ban employ tang ki briew lajongki Garo ki la ioh tam lypa ha ki por ba la dep.
mynta pynthymmai noh ia ka policy.
aka dei  ban ñiew ia ka population bad ai ia ka bhah kat kum ka jingbunbriew.
Nongpoh: Ki la don da ki spah ngut ki dkhot ka HYC na ki Circle bad Unit bapher bapher, ha ryngkat ka jingdon ki katto katne ngut ki nongialam ha Ri Bhoi, mynhynnin ka sngi ki la pynbna ialade ba ki la mih noh na ka jinglong kum ki nongialam bad ki dkhot ka HYC ha Ri Bhoi.
Katei ka rai ka la mih hadien ba la kut ka jingialang hapdeng ki para dkhot ka HYC, kaba ki la pynlong ha shnong Umling bad katei ka jingialang ka dei ruh ba ki la iakren halor ka jingshah ktah kti u Bah Jason Lennox Nongrum, President ka HYC ha Ri Bhoi bad uba la shah ktah kti ha u Bah Donboklang Kharlyngdoh, Vice-President ka HYC Sengkmie bad kaba la jia mynha ka 12 tarik mynta u bnai ha Nongbah Shillong.
Haba iadei bad katei ka rai ban mih noh na ka HYC, u Bah Jason Lennox Nongrum u la ong, ba na ka liang jong u bad ki nongialam ha ka Distrik bad ki dkhot, ka dei ba ki la sngewjah burom ba u President ka Distrik ula shah ktah kti ha u nongialam HYC sengkmie, ha kaba ki dkhot ka seng ki sngew ba kam myntoi shuh ia ki ba kin don hapoh ka seng bad kata hi ka daw, ba kaba la pynlong ia ki ban mih noh na ka seng.
U Bah Jason Lennox Nongrum, u la ong ruh ba ka jingmih jong u lem bad ki dkhot, kam dei ba la shah pynbor hano hano, hynrei ka daw hi ka long ba u la shah ktah kti ha u Nongialam ka seng kmie, bad na ka liang jong ki kim ban se ban ban shim ka rai ban mih noh na ka seng.
IMAT U PRESENT RIBHOI U BAM HI KA SONG PISA KHLEM AILANG IAKA SENGKMIE…Ki Nongialam ka Seng kim pat kot ka bor pyrkhat Rangbah tad haduh bn da ia rah kti iwei ia iwei.
Kane ka pyni iaka jinglong tynrai ba bun ki Nongialam Seng bhalang.
Bun hi ki khluit khlieh palat.
Ka daw ka jingmih jingkulmar haka Final football ha Byrnihat hakine ki bnai balah dep ruh dei naka jingkynshoit ki Nongialam HYC ba sa pyn kulmar u paitbah….
Shillong:"Lada tang 40 sngi nga pynkhreh ban ïakhun ïa ka MDC nga lah ban jop katno tam lei mynta ba nga la trei la palat 3 snem ban ïakhun ïa ka ilekshon MLA na Pynthorumkhrah Konstitwensi pyrshah ïa u Bah A L Hek uba la jop mynta lah 5 samoi (term) treikam," ong u Bah P N Syiem haba kren bad ki lad pathai khubor.
Ïa kitei ki kyntien u la kren ha ka jingïalang rung dkhot ki palat 50 ngut ki nongkyrshan ka BJP, NCP ha Congress Bhavan bad khamtam u Bah Fredy Rumnong uba la wengnoh ïalade ban ïakhun na kane ka Konstitwensi hynrei ban kyrshan noh ïa u Bah Syiem u MDC ba mynta bad u Kyrtong ka Congress.
U la ong ba 25 snem hapoh ka jinglong MLA u Bah Hek ym don madan lehkai, ym don kam pynroi, ym don kawei ruh ka kolej, ka Konstitwensi ka tyrkhong um, ki community hall cum sports auditorium ruh ym don.
“Watla ki don katto katne ki shnong kiba hab hapoh ka Mawkhar Pynthorumkhrah MDC Konstitwensi bad don pat kiba hab hapoh ka Pynthorumkhrah LA ngam don jingeh ban peit ïa ka jingeh ki paidbah.
Kano kano ka jingïakhun kadei ka jingïaleh kaba eh khamtam ïa u Bah Hek uba la long MLA 25 snem, hynrei hap long kiba khuid bad donkam ka jingieid ki paidbah namar kham stad ki briew ban ïa ngi ki politishian.
U Bah Hek u don ka jingïadei paralok bad kiwei nga ruh nga don ki paralok," ong u Bah Syiem da kaba sngewskhem ba kiwei ki jaitbynriew kin kyrshan ïa u.
U la kyrpad ïa ki samla ban ym shah ïalam bakla da ka bor pisa hynrei ban pynleit jingmut ha ki kam lajong.
“Ka jylla ka la duh ïa ka burom kaba la leit, ka pule puthi ka la hiar, bad kiwei ki jinghiar dor na ka daw ka pisa.
Ki briew kidei ban thep vote ïa ki nongthaw aiñ ym ia ki nongkhaïi ne kiba khaïi dewïong hynrei ki kyrtong kiba la tbit," ong u Bah Syiem da kaba bynrap ba ka jingkwah ïakhun kyrtong shimet jong kiwei ki kyrtong da kaba mihnoh na ka party kaba ki la rung kadon eiei shalyndet.
Katba u Bah Fredy Rumnong, u la ong ba ka jingpynïasoh Congress jong u, ka long ba ka Konstitwensi ka la sahdien tam, mynshwa ka Pynthorumkhrah ka don ka lynti ban pynheh jaka hynrei bym shimkhia u MLA shukut noh.
“Ki bun ki kam ba la khmih lynti ban urlong kim long satia.
Ngi donbok ba ngi don ïa u Bah PN Syiem ban ïalam ïa ka Konstitwensi.
Kum u CEM bad Chairman barim ka KHADC u long uba shemphang, khamtam haba ïadei bad ka kam bam armaloi (Dual Post), un sa wanrah jingkylla ha ka Konstitwensi," ong u Bah Rumnong da kaba bynrap ba ka sorkar MDA ka pynduh jingkyrmen ïa ki samla bad ka BJP ha ka ri baroh kawei ka khlem leh eiei.
Nongpoh:Ki la don ki katto katne ngut ki nongialam jong ka TMC na Mawhati Constituency, mynta ka sngi ki la pynbna ba ki la mih noh ha ka TMC bad kiba la leit pyniasoh noh ialade sha ka Party UDP, na ka bynta ban kyrshan noh ia u Bah Baiahunlang Makdoh, kyrtong ka UDP ha Mawhati constituency.
Ia kitei ki nongiakam ka TMC, kiba kynthup ia u Bah Ripul Nongtri, u Bah Wanphrang Shadap, la pdiang sngewbha da ki heh nongialam ka UDP ha Ri Bhoi, ha kaba ki la pdiang sngewbha ha iingsah u Bah Donbok Khymdeit, President ka UDP ha Ri-Bhoi, ha ryngkat ka jingdon u Bah R.
