Ka daw kaba ha khmat duh ka long ba ngi kum ki khun khasi khara ngim ia don ka jingiatylli jaitbynriew, naduh ki por ba wan iuh kjat ki Sorkar Phareng ha kane ka Jylla jongngi haduh mynta, ym ju don ka jingiatreilang ban iakyntiew iwei ia iwei.
Ki Riewsain Pyrthei, kiba long ki nongmihkhmat ba la jied da ki paidbah lem bad ka jingshaniah ba kin wanrah ia kata ka jingkylla ha ka rukom treikam ban pynbha ia ka Jylla ha ki liang baroh, hynrei lada khmih thuh bha kam shym la long kumta.
Kine ki shu sngewtynnad tang ban ia tan tyllai, ia buaid bor, shu ialeh tang ka ia knieh shuki la i kumba ia lehkai “Musical Chair" bad la long thik kum kito ki tham ha kriah bym ju ailad ban kiew u para ri, ki ialeh kumno tang ban tan iwei ia iwei.
Kum u samla Khasi, nga kham noh shilliang ban jied ia ki nongmihkhmat na ki Seng Riewlum, namar nga tip ba ki kham sngewthuh ia ka jingkwah bad jingdonkam jong ki nongshong shnong ka Jylla hi baroh kawei.
Tangba lada ngi peit bniah mynta, ngi iohi ba bun na ki nongmihkhmat ki kylla long noh tang kum ki khunmynriew ba shu shah khyrwait shabi ne ki sla ba shu shah kynting kat sha ba beh ka lyer.
Haba kumne, hato ngin jied nongmihkhmat da kaba ngi peit ia ka Seng lane ngin peit ia u briew bad ki jingtrei jong u ha ka konstituensi kaba u mihkhmat?Ha ki kyntien jong u Ma Vincent Pala uba long U Member jong ka Parliament na ka Jylla, “Ka UDP ka pyrkhat ialade kum ka wah Ganga ba mar ia bujli ia u Myntri ka Tnad Kam Pohiing na ka NPP sha ka UDP, kin lait lut phar ki jyrwit jyrwat, ki jinghuri hura ha ka Jylla".
Kaba sngew biria ka long ba ki lah sdang mushlia sa ia ka Tnad Bording ka Jylla bad ki da thoh ruh da ka shithi sha u Myntri Rangbah ka Jylla, u Conrad Sangma bad dawa ban weng noh ia u Myntri ba dei ban peit ia kane ka tnad, u James K Sangma.
Naduh ba la kylliang Myntri ha ka Tnad Kam Pohiing ka Jylla ha ba sdang jong u snem 2020 da u Lahkmen Rymbui, ngi iohi ba lah nang jyllei ki kam pyntieng pynsmiej khamtam eh ia ki kynthei ki khynnah samla, bad kam don shuh kata ka jingshong shngain ha ka Jylla.
La nang jyllei shuh shuh sa ki jingshah thombor ki Trai Ri Trai Muluk.
Ka jingshah pyniap jong u samla Phershanroy Myrthong ha Golflinks ka long ka nuksa ba ha khmat eh jong kine ki jingshah banbein bad iuhroit, bad ym shym la lap ksai ia kita kiba donkti dang shu sahkut ha ka jingtohkit.
Shano ka jah ka UDP pat ha kum kine ki por ba ka snam ka Ri ka ud ka nam? Lah poi haduh u pud ba duh ia ka mynsiem briew, hynrei ym don uwei ruh na kane ka Seng Riewlum ban mih shakhmat ban pynpaw ka jingsngewlem ia la u para doh para snam bad ban dawa pynsted ia ka jingtohkit ia kane ia jingjia ba sngewsih.
Nga sngewiahap ia ka jingkren jong u MP Pala ba ka Seng UDP kam long kaba bit ban bat ia ki portfolio ba khraw namar ngi iohi shynna ia ki jingdkoh ha ka jingtrei kam jong ki.
Wat ia ka Tnad Kam Pohiing ruh kim lah ban pyniaid beit iaid ryntih, kumno kein ki pyrkhat ba ki lah ban peit sa ia ka Tnad Bording kaba bun ki jnit ki jnat wat da ki karikor ba dei hapoh ka Corporation ruh ki dang iakynduh shibun ki jingeh bad jingjynjar ban shem ia ki lad ki lynti kumno ban khyllie ia ka jingdapram jong ka Kompeni.
Haba kumne, kumno kein ngin lah ban shaniah ia kine ki Seng Riewlum jongngi kiba shu kwah tang ban iaknieh bor, ban put turoi da lade ia lade bad kim pyni satia ia kata ka jingthrang kyntiew jaidbynriew katkum ba ki lah thoh ha ki Constitution jong ki.
Kaei ka jingthmu jong ki ban long nongmihkhmat? Hato ka shu dei ban myntoi shimet lane ki da don shisha kata ka jingthrang ban trei bad shakri na ka bynta u paidlang ba bun byllien uba dang iai ap khmih lynti ia ki jingkylla bad jingpynbha ha ka Jylla?.
Shillong: Kiba ioh pang corona mynta ka sngi, ki don 100ngut ha ka jylla.
Kitei ki kynthup ia arngut ha East Jaintia bad ki dei kiba wan phai na shabar jylla, nangta 59ngut ha East Khasi Hills, ha kaba lai ngut, ki dei ki shipai, 5ngut ki high risk, 16ngut ha Nongthymmai Lumsohphoh, 12 ngut ki ILI Case, 2 ngut kiba leh screening bad nangta sa 21 ngut kiba wan phai na shabar jylla.
Ha Ribhoi district, ki don sa 6ngut kiba ioh pang thymmai bad kitei ki kynthup ia 3ngut ki high risk, iwei iba wan phai na shabar jylla, iwei iba pang ILI, iwei iba leh screening.
Ha West Garo hills, i don iwei bad ha West Jaintia Hills, ki don 29 bad kitei ki kynthup ia 19ngut ha Darrang, 8ngut ha Dawki, iwei ha Nartiang bad nangta sa iwei iba wan na shabar jylla.
Ha West Khasi hills, ki don 3ngut bad ki dei kiba wan phai na shabar jylla.
Baroh kiba ioh pang khlam covid, haduh mynta, ki long 363 ngut bad ha East Khasi hills, ki don 270ngut, West Khasi hills 4ngut, South West Khasi Hills iwei, Ribhoi 21, West Jaintia Hills 56, East Jaintia Hills 6ngut, West Garo hills 5ngut.
Baroh kiba la jem, ki long 13,971 ngut ba kiba iap ki long 151 ngut.
KA BOR JABIENG: Ki jingmlien kiba lah ban pynsniew iaka jabieng.
Ki sienjam kiba lah ban pynduna iaka jingkhuslai.
Ka jabieng ka dei ka dkhotmet kaba donkam tam jongu briew bad kano kano ka jingthut ne ka jingsniew haka jabieng, kalah ban ktatjur iaka bor pyrkhat, la jingkynmaw, ka jingsngew bad kiwei kiwei.
Kaba sngewsih kalong ba bun nangi ngim da phikir shaphang kane, bad suki suki kine ki wallam ka jingkhuslai kaba lah ban ktah iaka jingim ba manla ka sngi jongphi.
Haba don jingkhuslai, ka pynduhbor iaphi ban leh iakano kano ka kam bad kane ka ktah shibun iaka bor jabieng.
Kidon katto katne ki jingmlien kiba sniew kiba ngi juleh kiba wallam ka jingthut haka jabieng hynrei ha shuwa ba kane kan jia, phi donkam ban shimkhia ban tehlakam iaka jingbanbor jongka jingmut jingpyrkhat ban lait naka jingshah ktah ka bor jabieng.
KATTO KATNE KI JINGMLIEN KIBA PYNSNIEW IAKA BOR JABIENGKATTO KATNE KI LYNTI KIBA LAH BAN SHIMKHIA BAN PYNDUNA IAKA JINGKHUSLAI BAD IARAP BAN TEHLAKAM IAKA JINGSHAH BANBOR KA JABIENG.Ki doktor, kim don mon shuh ban iai sumar ia ki nongpang khlam covid, kiba nang kiew stet ha ka jylla Gujarat bad kumta, ki la shim, da kawei ka buit bad kata ka long ban shu leh noh da ka puja.
La iathuh ba la pynlong da ka jingleh niam yagna, kaba dei ka jingleh niam da ka iing, ha kaba la pynlong ia jing lehniam ha   New Civil Hospital (NCH) ha Surat jong ka Gujarat.
Ha katei ka jing lehniam, la khot ruh ia U  Arya Samaj, ha kaba la khot kyrpang, da ki bor pyniaid jong katei ka hospital, ban pynlong ia ka lehniam jong ka ding.
Ka Ritambhara Mehta, kaba dei peit ia ka hospital, ka iathuh ba kam tip satia, ia katei ka jing pynbeit ban shu leh niam puja ha katei ka hospital.
U Yogi Adityanath, myntri rangbah ka Uttar Pradesh, u iathuh mynta ka sngi, ba ula ioh ia ka jingpang khlam covid 19 bad mynta, u don ha ka jingshong kyrpang ialade.
Ha kajuh ka por, U Akhilesh Yadav, myntri rangbah barim ka Uttar Pradesh, ula iathuh ba ula ioh ia ka jingpang khlam covid 19, mynta ka sngi.
U Yadav, u dei uwei na kiba la leit ha ki khyndiat sngi ba ladep, sha ka lehniam Kumbh Mela ha Haridwar, ha kaba ula ia kynduh ia shibun ki nongialam niam.
Shillong: Ha Dawki, ki don 5ngut, kiba ioh pang corona haduh mynta ka sngi bad la iathuh ba kitei, ki dei kiba wan, sha ka jaka iap briew, kaba la long ha Darrang, ha ka 1tarik Iaiong 2021.
U bah Mankhraw Ryngksai, Rangbah Shnong Dawki, u iathuh ha U Rupang, ba ki don sa 50ngut kiba dang phah test bad ka kaiphod, kan sa mih lashai ka sngi.
Shillong: Ka eksamin jong ka Class XII, kaba dei ban sdang naduh ka 16tarik  Iaiong, 2021, kan long beit, kumba la pynbna mynshwa, ong U Bah P Tynsong, symbud myntri rangbah ka Jylla.
La bthah ia ka tnat pule puthi ba ha man la ki jaka ba pynlong eksamin, dei ban bud pyrkhing ia ki kyndon jong ka koit ka khiah.
“Ngi kyrpad ia ki kmie ki kpa, ki samla pule, ba kin leit sha la ki jong ki jaka ialeh eksamin, da kaba suk ba sain bad kaba lait na ka jingpang jing shitom" ong u symbud myntri rangbah.
Shillong:Myn hynnin ka sngi,  ka Dorbar Shnong Mawshabuit, ka la dawa ia ki bor synshar jong ka East Khasi Hills District ba ka dei ban pynbor beit ia ka tnad shipai 58 Gorkha Training Centre, ba ka dei ban weng noh mar mar ia ka khyrdop nar kaba la pynthut palat ia ka iaid ka ieng bad ka leit ka wan jong u paidbah nongshong jong ka Mawshabuit kiba hap ban leit ban wan na ka surok kaba hap ban rung lyngba kane ka ktem shipai manla ka sngi ha kaba ha kaba ka la mih ka jinghuri hura bad ka jingkulmar ha ka sngi nyngkong kata ka 12 tarik u Iaiong 2021 hadien ba ki paidbah ki la ia ieng pyrshah ia ka jingkynnoh leh donbor jong kine ki shipai kiba la pynieng da ka jingker hapdeng surok.
Haba kren sha ki lad pathai khubor hadien ba la wai ka jingialang hapdeng ka Dorbar shnong Mawshabuit, ki bor synshar jong ka East Khasi Hills District lem bad ki heh shipai jong ka 58 Gorkha Training Centre, U Rangbah Shnong jong ka shnong Mawshabuit, u Bah Richard Nongkhlaw u la ong ba ha kane ka jingialang la shim ruh ia ka rai ban don ka Joint Inspection hapdeng kine ki lai tylli ki kynhun khnang ban weng noh ia kane ka jingeh kaba u paidbah nongshong shnong u la iakynduh mynta da ki phew snem, na ka daw ka jingshna jong kane ka tnad shipai ia ka khyrdop nar, kat haduh ba la long pynban ka jingpynwit ia ki paidbah nongleit nongwan.
Kham mynshwa, ha ka Lah Sngi U Blei janmiet, U Bah Wanbishar Nongkhlaw u ba dei u Assistant Secretary jong ka Khasi Students Union(KSU) Mawshbuit Unit u la mynsaw bad u la shah sumar ha Super Care Hospital, Shillong hadien ba u la shah shoh ha ki shipai Gorkha Training Centre kaba don ha Happy Valley kaba la jia ha ka janmiet jong ka sngi nyngkong kata ka 12 tarik u Iaiong 2021 katba u President ka Khasi Students Union(KSU) Mawshabuit Unit, u Bah Riwinroi Kharbuli u ba la mynsaw na ka bynta ka kpoh, hadien ba u la shah dung salit ha ki shipai bad uwei u riew paidbah u ba dang wan bylla na Mawshbuit u la mynsaw jur namar ka jingshah kawang maw ka jong u na ka bynta ka khlieh, ha ka jingmih ka huri hura bad ka jingiakynad hakhmat ka khyrdop jong ka 58 Gorkha Training Centre.
Haba kren sha ki katto katne ki lad pathai khubor, Bah Riwinroi Kharbuli u la ong ba na ka liang ka seng ka dawa ba dei ban weng noh shisyndon ia kane ka khyrdop khnang ban lait na kine ki jingshah thombor.
Ka Central Board of School Education (CBSE), ka la rai ban buhteng shwa ia ka eksamin Class 12 bad nangta ka la pyn sangeh noh ruh ia ka eksamin Class 10.
Katei ka rai, la shim, hadien ba u Narendra Modi, myntri rangbahdu ka Ri, ula ia kynduh bad ki bor pyniaid jong ka tnat pule puthi ka sorkar India.
Na bynta ka Class 12, ka sorkar kan peit biang, ha ka 1tarik Jylliew 2021, na ka bynta ban buh da kawei pat ka tarik, kaba thymmai, katba ia ka Class 10, ia ka result, yn pynbeit da ka jingkhein marks jong ka Board bad kito ki bym mynjur, ki lah ban ialeh biang, da ka eksamin.
Kitei ki eksamin, ki dei ban sdang, naduh ka 4tarik Jymmang.
Ki don  1,84,372 ngut kiba ioh pang covid hynnin ka sngi bad baroh kiba ioh pang, ki la poi sha ka  1,38,73,825, ong ka kyrwoh na ka tnat ka koit ka khiah ka sorkar India.
Nangta ki don sa 1,027 ngut kiba iap ha ki 24 kynta ba ladep bad baroh kiba iap, ki la poi sha ka  1,72,085.
Kiba dang don ha ka jingpang, ki long  13,65,704 bad kiba la jem na ka jingpang, ki long  1,23,36,036  bad kiba la shah injek, ki long  11,11,79,578 ngut haduh mynta.
Ka sorkar Maharahstra, ka pyni ban pynjari da ka korphiw, kaba sdang naduh ka por 8baje mynmiet jong ka 14tarik Iaiong bad katei kan bteng, haduh ka 1tarik Jymmang 2021.
Shillong: U SDO jong ka Amlarem Civil Sub Division, ha ka jing pynbna, kaba hynnin ka sngi, ula pynbna ban khang dam ia ka Shnongpdeng, Darrang,  Kongwang, Lymba, Dawki bad ka Bakur.
Katei kan trei kam ruh, ia ka jaka rung na Dawki sha Amlarem bad nangta, ia ka PHC Dawki bad shaduh sha Tamabil bad katei kan trei kam, naduh ka shiteng synnia jong ka 14tarik Iaiong 2021.
Katei ka dei na ka daw jong ka jingdon kiba ioh ia katei ka pang khlam covid bad nangta sa kito kiba don jing iajan bad kiba ioh ia katei ka jingpang khlam covid 19.
La bthah ba ka iew khaii bad ka Bangladesh, kan bteng beit, tangba ki kali, kim dei ban ieng ha ki rud surok, ong katei ka kyrwoh na U Abhilash Baranwal, SDO (C), Amlarem Civil Sub Division.
Shillog: Ha ka miet jong ka 11 tarik u Iaiong 2021, ki dkhot jong ka Khasi Students Union(KSU) Upper Shillong Circle bad ki dkhot jong ka Khasi Students Union(KSU) Mawkhar Circle, ki la ioh ban bat ia ki nongbylla bar jylla kiba dang thmu ban wan bylla sha kane ka jylla Meghalaya katba ki dang hiar kali hajan ka jingkieng Umsyrpi Shillong.
Ki tyllong khubor ki iathuh ba kine ki bar jylla ki don kumba 40 ngut eiei la ioh ban bat nyngkomg eh da ki dkhot jong ka KSU Mawkhar Circle ha kaba ki la pyntip noh mar mar ia kane sha ki dkhot jong ka KSU Upper Shillong Circle kiba la beh noh ia kine ko nongbylla bar jylla kiba la kam ialade ba ki dei na ka jaitbynriew Assamese katba ha ka jingtohkit ia ki kyrteng jong ki la lap pynban ba ki dei ki Muslim kiba dang wan na ka jylla Assam.
Kine ki dkhot jong ka KSU ki la ong, “Hadien ka jingioh jingtip ka jong ngi ba ki don kumba 30 ne 40 ngut kita ki bar jylla kiba la wan rung lyngba ka jingwan ka jong ki da ka Night Super Bus, hadien ba ngi la poi ha katei ka jaka ngim shym la lap shuh ia ka nombar kali jong ka bos hynrei ngi la ioh ban bat pat ia kine ki bar jylla kiba la wan shane bad kata ruh kim shym la dei kita kaba ki la kam ia lajong ba ki dei kita ki Assamese hynrei haba ngi kylli kyrteng, ngi tip ba ki dei ki Muslim, ngi lah ban kynnoh ruh ba kidei kita ki khar Bangladesh hi namar kaei kaei baroh khoit ka wanrah ia ka jingjia kaba ma lada kine ka jaitbynriew ki wan poi na kawei ka por sha kawei ka por hangne hapoh ka ri jong ngi.
Ngi pynrem jur ia ka Sorkar ruh lyngba ka jingbuh jong ka ia ka entry/exit point hynrei kam shym la treikam bad nga kyntu ba ka dei ban leh eiei nangne shakhmat bad kadei ban peitngor, hynrei lem kumta ngim banse na ka liang ka seng ngin hap ban iaid noh da kawei ka lynti".
Da ka jingai ei u Blei.
Kaei kata ka jingaiei? Ka ktien u Blei ka ong – “Da ka jingai ei la pynim ia phi, da ka jingngeit kein: KATA RUH YM NA PHI: KA LONG KA JINGAIEI U BLEI.Ephesos 2:8.
U Blei u la ai ei ia la u khun ba marwei, u Jisu khrist u Trai kein, kaba da ka Jingngeit.
Haba u Blei u la thaw ia u Briew, u lathaw janai (Perfect).
U Blei u la buh ha u briew baroh ki jingdonkam, bad kawei nakita ka dei ka “NGEIT" (Believe).
Tang shu Ngeit.
Kaba mut ba u briew udei ban ngeit ba u Jisu u khun u Blei u long uta u Jingaiei uba na u Blei ban pynim ban pyllait ia u briew naka pop na u ksuid na u soitan.
Ka ktien u Blei ka ong – “U ei u ei (ne u uno uno) uba ngeit ha u Jisu, un ym jot shuh.
Ioanis 3:16, Uno uno uba NGEIT: kamut u Blei u khlem pynbor (not by force) ia u briew.
“Uta uba ngeit ha u yn ym pynrem, u bym ngeit u la rem lypa.
Ioanis 3:18.
Uta uba ngeit ba u Jisu udei uta u Jingai ei na u Blei ban pynim ia u briew, yn pynim ei ia u, kaba mut ba yn pynim ia ka mynsiem jong u nakata ka JINGIAP KABA AR.Jingpynpaw 20:14.
Ka jingiap kaba ar kadei ka mynsiem ha dujok junom bad ki ksuid, u soitan.
Ban pynim ia ka mynsiem (spirit), ymdei da ki kam ki jingleh bad ban sngew sarong ia kata.
Hynrei tang da ka Jingngeit kein bad kaba ngeit ha u Jisu Khrist uba long u Trai halor baroh.
(Lord Overall).
Ban ioh ia ka jingpynim ei bad ka jingaiei na u Blei u briew u donkam ka jingkylla bamut.
U Petros u ong ha u Paid bah- “To phin kylla kaba mut, bad yn pynbaptist ia phi uwei pa uwei ha ka kyrteng u Jisu Khrist u Jisu Khrist ban ioh map ki pop, bad hadien kane, phin ioh pdiang ia ki jingai (gift) u Mynsiem Bakhuid (Gift of the Holy Spirit).
Ki kam ki Apostol 2:38.
“To pynim ialade na kane ka pateng bynriew ba kynriang".
Ki kam ki Apostol 2:40.
U briew u donkam ban pynim ialade na kane ka pateng bynriew dakaba u donkam ban pdiang ia u Jisu Khrist u Trai uba long u Jingaiei na u Blei ban pynim ei ialade.
Balei hap ban ngeit hakata ka kyrteng u Jisu? Dei namar ba ymdon ka jingpynim hano hano hawei pat: Naba ymdon kawei pat ka kyrteng hapoh ka bneng ia kaba la ai ha ki briew ia kaba dei ban pynim ia ngi.
Ki kam Ki Apostol: 4:12.
Dei tang ia uta uba u Blei u la ai ei hangi uba lah ban pynim uba lah ban pyllait ia u briew na ka dujok, kata tang shu ngeit.
U briew udei ban shim ia ka STIEH KA JINGNGEIT, NAMAR KA JINGNGEIT KADEI KA STIEH ba phi lah ban pyllip ia ki sum ba meh ding (missiles) jong u soitan.
Ephesos 6:16.
Dei nakata kadaw u Blei u kwah ia u briew tang ban ngeit bad ban leh hakata kaba u la ngeit – namar tang da ka jing ai ei (only by grace) la pynim ia u briew.
Ngi im ha ki sngi kiba eh tam, ki sngi khadduh (end times), u briew u donkam ka Jingngeit kaba khlain, namar tang daka jingaiei u Blei la pynim ia u briew na ka pop, bad kaba ngeit ha u Jisu Khrist kein.
U Apostol Paul u ong – “kata kaba nga im mynta ha kadoh, nga im da ka jingngeit kaba ha u khun u Blei….
uba la aiti noh ia lade NA KA BYNTA JONG NGA.Galatia 2:20.
Ka pyrthei ka long kumba ka long mynta dei namar tang da ka JINGAIEI U BLEI.Amen.
amen.
Lada thung kumta na i sara dei ban da thung ia u kba ha ki norseri.
Kine ki norseri ki lah ban long ar rukom: (1) ka norseri kaba shu sngem (moist seed-bed) bad (2) ka norseri kaba ktieh (wet seed-bed).
Ha ka norseri kaba shu sngem ki shu pynsngem ia ka khyndew da kaba ai um (irrigate) teng-teng.
Da kaba leh kumne ki sara ki lah ban sah kham slem ha ki norseri.
Ha ki norseri kiba ktieh, kata kiba don kyrhai ka um, ki sara ki kham san kloi, bad dei ban thung ia ki ha ka por kaba biang, lymda kumta ka por ka lah ban dier noh.
Ki ngeit ruh ba ki sara ha ki norseri kiba shu sngem ki long kiba kham khlain ban ialeh pyrshah ia ki jingshitom ban ia ki sara na ki norseri kiba ktieh.
Lada thung na ki sara, u symbai ruh um da leit eh shibun.
Lada kumba 30 ser u kba u leit ha ka shi ekar haba shu bet beit ha ki hali; da ki sara pat, kan donkam tang kumba 20 ser ne.
Bad namar ba na ka shi ekar u kba ha ka norseri ki lah ban thung kumba 15 ekar ha ki hali, kumta yn donkam kumba 7 mon u symbai ha a shi ekar ka norseri.
Lane lah ban khein kumne : lada shi ekar ka hali ka donkam tang shiteng mon u symbai na ka bynta ki sara, kumta ka norseri ha kaba ngin thung shiteng mon u kba kan long tang kumba 1/15 ekar, kata kumba 2904 skwer phut (Sq.
ft).
Ka norseri ka dei ba long ka jaka kaba kham sboh.
Bad kumba nga la pyni ha ki lynnong kiba sha khmat, ka sboh ka lah ban long ka eit masi lane ki sla dieng kiba ki lum na kito ki jingthung lane ki dieng kiba ki khot ki legumes ha ka ktien Phareng, lane u dpei, lane ka sboh sh’ing bad kiwei kiwei.
Ka dei ruh ban long ha ka khyndew ka bym da skah eh, namar ka long kaba shitom ban phut ia ki kba kiba dang rit ha ka khyndew kaba skah eh ne ka ‘dew dait, ha ka por pynkynriah ia ki sha ki hali.
Ynda kine ki sara ki la long kumba lai, saw ne san taiew ha ki norseri, la bit ban pynkynriah ia ki.
Shuwa ban pynkynriah ia ki sha ka pynthor, donkam ban pynkhreh lypa ia ka pynthor.
Ynda la lah lur lane puh ia ka pynthor, bad ynda la lah thiew ia ki niut ki nier baroh bad ynda la pynmadan bha ia ki hali, ki sa ai um (irrigate) ia ki hali haduh ba ka um kan da dap kumba lai ne saw inshi.
Nangta ki sa jynrat ia ki sara bad ki wallam ia ki sha pynthor.
Ia kine ki sara lah ban thung kumba ar tylli man la ka jaka thliew.
Ki shu tynsat ia ki ha ka khyndew hapoh ka um, tang ba ka um kam dei ban tap ia u jingthung.
Ka jingjngai ka dei ban long kumba 10 inshi na kawei ka thliew ha kawei pat ka thliew, bad kumta ter-ter.
Ki pynthor ha ri Khasi-Jaintia, kum ki pynthor kba sha kiwei pat ki bynta jong ka ri India, ki duna shibun ka naitrojen.
Kumta donkam ban da ai sboh ia kine ki pynthor ruh ha kajuh ka rukom, kumba nga la pyni haneng na ka bynta ki norseri.
Nalor kata la shem ruh ba ki pynthor ha ri Khasi-Jaintia ki duna shibun ka phosphet (Phosphate); namarkata ka long kaba myntoi ban ai ka kynja sboh kaba don ka phosphate.
La shem ha ka shying kaba la tyllait ka long ka sboh kaba bha eh ha ki pynthor kba ha ri Khasi-Jaintia na ka bynta u kba.
Ka jingtrei jong ka shying ka long kaba suki katta-katta ba lada ai sboh shying ha kawei ka snem lah ban iohi ia ka jingmyntoi ia u jingthung haduh ka snem kaba ar ne kaba lai ruh.
Ka super-phosphet (Super-Phosphate) kaba nga la batai ha ka lynnong kaba kham shuwa ka long kaba kham um kloi ban ia ka shying.
Lada ai da ka sboh shying, ai kumba lai mon shi ekar man la ka lai snem.
U kba uba thung da ki sara u kham duna shibun u niut u nier ban ia uba shu bet beit ha ka pynthor; hynrei la katta ruh, lada don ki niut ki nier kiba iaknieh ia ka bam, ne kiba pynwit kumno-kumno ia u kba, ia kita dei ban phut noh.
Don bun ruh ki niut ki bym lah ban mih hapoh um; kumta lada tap ia ki da ka um, kin iap op.
Ha ri Khasi-Jaintia don katto-katne ki khniang kiba pynjulor shibun ia u kba, bad don ruh katto katne ki jingpang kiba ngi ju shem sha ri Dkhar bad sha ri sepngi kiba pynjulor katto katne ia u kba.
Kita ki long kine: (1) u nang pyrton ‘army worm or swarming caterpillar-Spodoptera mauritia), (2) u paintaphieh (rice case worm-Nymphyla depunctalis) (3) ka niangrynsi (rice bug-Loptocorisa varicorni), (4) ka niang dpei (rice leaf-hopper-Nephotet x bipunctatus), (5) ka pang sarang (blast disease-Piricularia cryzae), bad bun kiwei-kiwei ki jaid khniang bad ki jaid jingpang kiba ngim lah ban niew ktyrteng lut hangne.
U niang pyrton u long uba don ha kylleng ka ri India.
Une u khniang u iaid ha ki kynhun bad u trei ia ka kam pynjot jong u mynmiet, u shait pynjulor eh ia ki jyntang kba kiba dang rit, mynsngi pat u rieh hapoh khyndew.
Haba u dang rit, ka met jong u ka jyrngam hynrei ynda u la kham heh u lam byriong.
Ha ka dur u sriem ia u niang babung uba rit.
Ynda kumba arphew sngi naduh ba u mih na ka pylleng u kylla niang long (Pupa) bad hadien kumba khadsan sngi pat u mih na ka sop (cocoon) bad u kylla thapbalong (moth).
Kane ka thapbalong ka iapoikha hapdeng shi sngi ne ar sngi , bad hadien kata ka sa kha pylleng ha ki phlang ne ha ki jyntang kba.
Ynda u mih na ka pylleng u sdang ban bam ia ki sla, bad tang hapdeng khyndiat sngi u la jrong haduh kumba shi inshi shiteng.
Kaba bha eh ka long ba une u khniang um lah ban im hapoh um, bad kumta lada ka um ka iaisah barabor ha ki hali, une u khniang um lah ban ioh don ban pynjulor than shibun.
U shait pynjulor eh ia ki jyntang kba ha ki norseri haba ki dang rit.
Kumta khnang ban iada na u, lah ban tih ka kharai baroh sawdong ka norseri.
Lada lah ban pyndap ia kane ka kharai da ka um bad ban theh khyndait ka umphniang sharak ha kata ka kharai.
Kine ki khniang kn ym lah ban ryngkang ia kata ka kharai.
Lada ki khniang ki la kiew ha u jyntang kba, lah ban pynkhih ia ki da ki thynrum dieng bad pynhap ia ki ha ka um ha kaba la theh katto-katne ka umphniang sharak.
Shillong:U bah Vincent H Pala, u MP na ka party Congress, u la ong ba lada ki bor ba halor ki jied ia no iano ruh ban long u President jong ka MPCC, u long u ba kloi ban pdiang ia kata ka jingbynshet ia ki kamram ha ki.
Haba ia kren bad ki lad pathai khubor, na ka liang u bah Pala, u la ong ba ha ka por ba u Incharge jong ka Meghlaya Congress, u la wan ha ka shillong u la ia kren ia u halor kane ka bynta bad mynta kan long ha kti jong u Incharge ba un shim ia kane ka rai ban jied ia u nong ialam ka MPCC.U la ong ruh “Ngam tip ba kin shim ia kaei ka rai ha ka ba iadei bad u nongialam ka MPCC, hynrei baroh ki don la ka jong ka jong ka rai ha ka ba ki la dep pynsngew ia u Incharge bad karai ba khaduh kan shong ha u Incharge.
"“Ngan ym lah ban len ia ka jingshisha ba don na ki nongialam kiba la wan buh ka kyrpad ba ngan long kum u nongialam jong ka MPCC, hynrei ha nga sngew ba u nongialam ha ka jylla u dei ban long u briew u ba jan bad u ba don beit ha ka jylla bad nga marwei hi nga sngew ba u bah Charles Pyngrope u dei u briew u ba biang tam ban bat ia ka kam kum u nongialam ka MPCC bad ka shong ruh ha u Incharge ban jied ngi baroh ngin ia mynjur" u la bynrap.
U la iathuh ruh ba ha ka por u bah Lapang, ha ba u dang long kum u President ki la ong ba un bat ia ka kam kum u nongialam jong ka MPCC, hynrei ha katei ka sien ruh, um shem la treh, namar ba kum u MP u ba hap ban don ha Delhi un bat ia ka kam ha Jylla kan long ka ba eh bad donkam hi ia u briew u ba don hi, ha Shillong ba un peit.
“Ngam lah ban ong ba ngan pdiang ne em lada ki jied ia nga kum u nongialam jong ka MPCC , hynrei lada ki bor ba halor lada ki jied iano iano ruh ngi long kiba kloi ban pdiang ia kata ka jingbynshet ia ki kamram ha ngi"u la ong.
Shillong:Ka NEHUTA, ka pynpaw ia ka jing sngew diaw kaba khraw, haba U Vice-Chancellor ka NEHU, u leit sha u faculty member ban pynwit ia u bad ia kiba ha iing jongu, ha ka por bym dei satia ban leit ia kynduh bad katei ka la jia, ha ka 30tarik Lber 2021.
Ka NEHUTA, ka shim, ba katei ka dei ka jingleh kaba beain bad kaba leit ban mushlia ia ka jinglong shimet jong u briew bad katei kam pat ju jia satia ha ka histori jong ka NEHU, ong ka kyrwoh.
La iathuh ba kiba la leit lang, ha katei ka jingleit, ki long U Pro VC, nangta u nong pahara jongu bad ka jingthmu ka long ban pynbor, ba un kohnguh ia ka hukum jong U Vice Chancellor bad la ong ba ka jingleit ynda la miet, ka dei ka bym iahap satia, katba kum ki kyndon jong ka University.
Ka jing ia kynduh jong ka NEHUTA, ha ka 13tarik Iaiong 2021, ka kren pyrshah jur halor ka jing iai bteng jong U Prof.S.K.Srivastava, ha katei ka university bad ka la rai ban ujor sha ki bor ba halor bad ban leh tyngeh ia ka jing pyndonkam bakla jongu, ia la ka jong ka bor, ong ka kyrwoh na U Prof.X.P.Mao President bad na U Dr.M.M.Khymdeit, General Secretary, NEHUTA.Shillong:U bah Vincent H Pala, u MP na ka party Congress, u la pynpaw ia ka jing kyrmen ka ba khraw ba ka party Congress, kan sa ioh ban thaw sorkar ha jylla Assam, da kaba ong ruh ba ki briew ha ka jylla Assam ki la ngiah ia ka sorkar barim ba la ialam khmat da ka party BJP.Haba ia kren bad ki lad pathai khubor, u bah Pala u la ong ba ha kaba ia dei bad ka election ha Assam, ka dei ka jing iakhun kaba iakhaid bha ha kaba ka Congress ka don ka jingkyrmen ba mynta ka kynti kan sa wan ha ka bor.
U la ong ruh ba ha kaba nyngkong baroh ki la khmih lynti ba ka party BJP kan sa wan ha ka bor, hynrei hadien ba la dep ka election, la sngewthuh ba ki briew ha Assam ki dang don ka jingshaniah ka ba skhem ia ka party Congress.
U Ma Pala, ula ong ruh ba ka jingtlot jong ka party BJP ha ka jylla Assam ka dei na ka daw ba ki jingkular thok jong ki ha kaba ia dei bad ki rit paid bad kane ka jingkular kaba khlem poi shaei shaei ruh ki rit paid ki la shaniah skhem ha ka party BJP, hynrei hadien ki shem ba ka dei tang ka jingkular thok bad ka jing shah shet kylla bad kane ka dei ka daw ba ka BJP ka la duh ia ka jingshaniah ha Assam.
“Ha kaba ia dei bad ki nongkhaii, ki la kdang ia ka sorkar Assam kaba la lam khmat da ka BJP, ha kaba ka kam ba ki trei ruh ki la shem jingeh ban trei ha katei ka jylla haba nga la leit na kawei ka District sha kawei ka district ki briew ki ju pynpaw ba ka Congress ka biang ban ia ka BJP" u la bynrap.
“Hynrei bun ki wei ki pat ki party kiba la thaw ban ia khun ia kane ka election ha Assam bad kaba ka lah ban don ka jingeh khyndiat hynrei ngi kyrmen ba ka Congress kan sa wan ha ka bor ha ka jylla Assam bad kane kan shong ha ka jingstad jong ki nongtep vote".
Ha ka ba ia dei bad ka election MDC ha Garo Hills u la ong “Nga khlem ioh ban ia shim bynta ha ki jingialap election na ka bynta ka election MDC ha Garo Hill, namar ba ia nga la pynkhamti ban peit ia ka election ha Assam, hynrei man ka sngi nga ju ia kren bad ki nongkit kam ka seng bad nga sngewthuh ba ngi la leh bha ha Garo Hills bad ngin ap ia ka result.
"U la ong ruh “Ha ka jingsngew jong nga marwei ngam tharai ba ka District Council election, kan long ka rai, na ka bynta ka lawei jong ka party Congress, namar ba ka MDC election ki kyrtong ki iapher wat la u dei na ka juh ka party ruh.
Nga la dep ban iohi ha Jaintia hill bad ha East Khasi Hill bad ka party Congress haba ka trei kan trei na ka bynta ka jingmyntoi jong u paidbah ha ka jylla bad ka congress ka kyrmen ba kan sa ioh ban wan ha ka bor ha GHADC".
Shillong:Ka Friends Sporting Utd ka long ka lah duh jong ka PFR Veteran Cup 2020-21, hadien ba ka la lah ban pynliem noh ia ka Mawkyrwat Veteran, da ka tie breaker ha ka jing ia khun phainal kaba la long myn ha ka sngi saitjain kaba la dep ha madan Malki.
Ka jingialehkai phainal hapdeng kine artylli ki kynhun ka la long kaba itynnad bad kaba shong shit bha.
Baroh artylli ki kynhun kila ia khun tyngeh ban ioh pynkhih jar, hynrei ka jingialehkai kala kut hapdeng ka jing ia khaid da 0-0.
Hadien ba baroh artylli ki kynhun ki khlem ioh ban pynkhih jar wat haduh ka extra time, ban rai iaki nongjop jong kane ka lympung la hap ban pyniakhun noh daka tie breaker.
Ha ka tie breaker ka Friends Sporting Utd kala lah ban pynliem noh iaka Mawkyrwat Veteran da 7-6 kol.
Ia ka nam Player of the Tournament, la ioh da u Bah Kyrshan Lyngdoh naka Friends Sporting Utd.
Ha kane ka sngi la don ryngkat u MDC jong ka Malki Laitumkhrah Constituency u Bah Fantin J.Lakadong kum u kongsan.
Nongpoh:Namar ba la jyllei palat ki kam leh Benami da ki Khasi kiba sah ha kiba bun ki shnong kiba don ha Ri Bhoi Sepngi, kiba la leh ia kiba bun ki kam kamai ha katei ka thain, na ka liang ka HYC Ri Bhoi Sepngi, ki la buh ia ka jing maham kaba jur ia kiba kum kitei ki briew bad ha kajuh ruh ka por, ki la kyntu ia ki bor ba deipeit, kata naduh ia ki bor sorkar bad Syiem ka Hima Nongspung bad Hima Jirang ba kin peit bha halor katei ka mat.
U Bah Alfred Lyngdoh, President ka HYC Ri Bhoi Sepngi, u la ong ba ka seng ka la lap ba ki don shibun ki kam Benami ha katei ka thain, ha kaba baroh ki kam naduh ki kam tih khyndew, maw bad kumjuh ruh ha ki kam kiba iadei bad ki karkhana otdieng.
Utei u nongialam ka HYC ha Ri Bhoi Sepngi, u la pynpaw ruh ia ka jingsngewkhia ban iohi halor ka jingjyllei palat ki kam leh Bemani ha katei ka thian, namar nalor ba ki la leh ia ki kam beain, hynrei ki la leh pat ia kawei ka kam kaba long pyrshah ia ka Ain bad kate ka long ba ki leh Benami, kata ka long ba la pyntrei da ki bar jylla ha ka kyrteng ki Khasi.
Namarkata, haba iadei bad katei ka mat ba la jyllei palat ki kam Benami ha katei ka thain, ka seng ka kyntu ia ki briew kiba don ka bor ba kin leh ia kaba donkam, hynrei lada kim lah ban leh, ka seng ka banse ban shim ia ka sienjam kaba kham tyngeh, na ka bynta ban pynduhjait ia ki kam leh Benami ha katei ka thain hi baroh kawei, u la bynrap.
U Joe Biden, President ka United States, ula iakren hynnin ka sngi bad U  Vladimir Putin, President ka Russia, ha kaba ula bthah ia ka Russia, ba ka dei mih noh na khappud ka Ukraine.
Katei ka jing iakren, ka dei hadien ba ka Russia, ka la bthah ia ka US, ba kan mih noh na katei ka jaka ia kynad, na bynta ka jingbha jongka hi.
Ha ka jing iakren kaba ar sien, naduh ba u shimti kum U President ka America, U Biden, ula maham ia ka Russia, ba ka dei ban pynjem noh, ia ka jing ia kynad ha ha ki bynta ba sha mihngi jong ka Europe.
U Biden, u kren shai ruh ba u kyrshan tyngeh ia ka jing synshar jong ka Ukraine bad ia u pud u sam jong katei ka Ri bad u ai jingmut ia U Putin, ba un pynbeit ia ka jing ia kynduh bad iakren halor katei ka mat lem bad kiwei kiba don jing iadei hapdeng ka Russia bad ka United States.
New Delhi: Ka jaka lehniam ha Haridwar jong ka Uttarakhand, ka la kylla long ka thymmei bah jong ka khlam corona virus bad hynnin ka sngi, ki don  594 ngut kiba ioh ia katei ka jingpang bad haduh mynta, kiba ioh ia ka khlam corona, ki la poi sha ka  2,812 ngut.
Ha ka Sngi nyngkong, ki don 408 ngut kiba ioh pang bad ka Uttarakhand, ka don 1,925 ngut baroh kiba ioh pang, kynthup ia 13 ngut kiba iap ha ki 24 kynta ba ladep.
Ki don mynta kum shi million ngut, kiba leit ban ia sum lang ha ka Wah Ganga, kum shi bynta jong ka jingrakhe ia ka Kumbh Mela ha Haridwar.
Ha ka sngi nyngkong, kaba dei ka sngi rakhe ia ka Shahi Snan, lane ka jingsum ban ioh jingkhuid, ki don da ki lak ngut kiba leit ban ia sum ha ka Wah Ganga.
Shi million dei 10 lakh.
Shillong: Na ka daw jong ka jing nang kiew ka jingpang khlam ha ka jylla bad ka jingmih sa kiwei pat ki jait jingpang kiba pher jong u covid,kumta ka sorkar jylla, mynta ka sngi, ka pynmih ia ka jing pyntip, ba yn shah ia kito kiba leit sha ki iingmane, ba kin leit tang mar shiteng lane 50 percent, na ka jingdon ki jaka shong ha ki jaka mane Blei.
Katei ka hukum, ka dei kaba la pynbeit, ia kaba kham mynshwa, kaba  No.POL.75/2020/Pt1/84, 02-02-2021.
La bthah ruh ba kiwei pat jaka jing ialang, kin long hi tang mar shiteng bad nangta ki jaka ialehkai bad ki iing cinema ruh, kin pdiang tang mar shiteng, na ka jingdon jaka shong bad la bthah ruh ia baroh ki dukan, ba kin khang ha shwa ka por 9baje mynmiet.
Shillong: U Member jong ka Parliament na ka jylla u bah Vincent H.Pala, u la ong ba lada ka tnad bording kan lait na ka kti jong ka party NPP bad leit sha ka party UDP, kane ka tnad kan sa ka troin shuh shuh ban ia kaba ka long mynta.
Haba ia kren bad ki lad pathai khubor, u bah Pala u la ong, ba ha kine ki khyndiat sngi, u la iohi  ba ka UDP ka la kynthoh ia ka party NPP halor ka jingeh jong ka  MeECL ha ka ba ki la dawa ban weng noh ia u myntri ka tnad bording u James P K Sangma u ba dei na ka party NPP.U la pynpaw ba ha ka por ba u James P K Sangma na ka party NPP u dang bat ia ka tnad kam pohing la don ka jingdawa ba dei ban weng noh ia u na kane ka tnad bad kumta la weng bad la ai ia kane ka tnad ha kti jong u myntri na ka party UDP.“Hynrei kum u briew u ba don bynta ha ka kam khaii dewiong bad u briew u ba dei na ka thain Jaintia Hills nga lah ban ong ba ha ka por ba u myntri ka NPP, u dang ka bat ia ka tnad kam pohing ki nongkhaii dewiong kin hap ban siew  T.50,000  kawei ka trok, hynrei mynta haba kane ka tnad ka la hap hapoh ka jingpeit jong u myntri ka  UDP ki nongkhaii mynta kin hap ban siew T.1,00,000 kawei ka truck kaba mut arshah kin hap ban siew" u la ong.
U la ong shuh “Nga ioh i ba u bah Jemino Mawthoh u la thoh ia ka shithi sha u Myntri Rangbah ka jylla u Conrad K Sangma ban dawa ban weng noh ia u myntri ka tnad bording na ka ne ka tnad, hooid nga ithuh bha ia u bah Jemino u dei u briew u ba khuid, hynrei nga kwah ba u bah Jemino un jubab ba ka UDP, ka mut ia lade ba ki long kum ka wah Ganga.
"U la ong shuh “Ha ka por ba ka tnad kam pohing ka lait na ka kti jong ka party NPP bad leit sha ka kti jong ka  UDP, baroh ki la kylla lut bad ngam donkam ban ong eiei kumno bad katno ka kylla, hynrei ki briew  ki ba ju im ha surok  ki tip ia ka jingshisha bad ka  jingthmu jong ki ban weng ia ka NPP, na ka tnad bording  bad ai sha ka UDP ngam tharai ba kan wanrah jingbha ia kane ka tnad kan sa pyntroin shuh shuh ia kane ka tnad".
“Ngam tharai ba ki MLA na  ka party UDP kin lah ban bat ia ki tnad ba heh baheh ha kane ka sorkar   ha ka ba ianujor ia ki por ba ka NPP ka bat ia ka tnad kampohing bad ha ka por ba la ioh bat da ka UDP" u la ong.
U la ong ruh ba haba mynta U President ka UDP um ju lah ban rai eiei, ki nongialam ka UDP  kim ju lah ban ong eiei, kumno kin lah ban pyniaid ia ka tnad bording namar ka tnad bording ka dei ka tnad kaba eh ha ba ia nujor ia ka tnad kam pohing ka ba ki khlem  lah ban pyniaid bha mynta.
“Haba iohi ba u bah Jemino u ong weng ia u Myntri tnad bording, katba kum la shai u bah Rymbui u ong em u Myntri ka tnad bording,  u trei bha ia ka kam kane ka pynpaw ia ka jingbym ia sngewthuh jingmut hapdeng ki nongkitkam bad ki MLA ka UDP bad ngam tharai ba ka UDP kan lah ban weng ia ki jingeh jong ki paidbah" u la ong.
La ong shuh U Ma Pala, ba ka Sorkar MDA ka la phail ha ka baroh ki liang ha ba shim ha ka jingteh lakam ia ka shong suk shong shngain, ha ka ba ia dei bad ka jingeh hapoh ka tnad bording bad ha baroh ki liang, ki la dei ban trei bha na ka bynta u paidbah ha ba u paidbah u la ailad ia ki, hynrei mynta ki bunkam tang ka ban lute na ki paidbah ka sorkar kan ym lah shakri hok ia u paidbah, u la ong.
Nongpoh: Ka Jingkieng Nar kaba don ha Dwarksuid, kaba baroh ki la ong ba ka la kdiah, hynrei ha ka jingshisha katei ka jingkieng kam shym la kdiah satia, hynrei ka la shu don jingthut ha ki bynta ba khyndiat katei ka Jingkieng, kata ha ki bynta ban kiew sha ki bynta ba shaneng (Jowai).
Haba thmu ban kylli na shipai kiba don ha katei ka jingkieng, kim shym la kwah ban kren sha ki lad Pathaikhubor, hynrei haba pyrshang ban kylli kum ki riew paidbah, ki la ong ba katei ka jingthut hapoh katei ka Jingkieng, ka dei tang kaba rit eh bad kam shimpor satia ban shna bad kiba la ong ba kan shimpor tang kumba katto katne kynta eiei bad haduh ba la thoh ia kane ka khubor, la iohi ba katei ka Jingkieng ka la jan dep artad.
Lah ruh ban kdew hangne, ba ia katei ka Jingkieng Nar ha Dwarksuid, la plie paidbah myn ha ka 25 tarik u Lber bad kumba ka long mynta shibnai ruh ym pat dap, katei ka Jingkieng ka la don jingthut.
Ki la don ruh ki kynhun Sengbhalang na Ri Bhoi, kiba kynthup ia ka CoRP bad HPF, ki la leit ban jurip ia katei ka Jingkieng bad hadien katei ka jingjurip, ki la kyntu ia ka sorkar ba ka dei ban peitbha halor ka Jingkieng, khnang ba kan nym buh jingma ia ki kali kiba ba ieng na katei ka Jingkieng, ha kajuh ruh ka por ki la kyntu ia ka sorkar ba kam dei ban ailad ia kito ki kali kiba kit jan poi spah Ton, khang ba katei ka Jingkieng kan long kaba neh bad ka ban ai jingmyntoi ia ki paidbah.
Ka Thma u Rangli Juki ka pynrem jur ia ka kut shipai jong ka Gorkha Training Centre kaba don hajan Mawshbuit bad ia ki shipai kiba don kti ha ka jingthombor bad jingpyndik ia ka iaid ka ieng ki nongshong shnong ha katei ka dong ka thain.
Kane kam dei ka sien kaba nyngkong ba ki nongshong shnong ka dong Mawshabuit bad ki shnong ba marjan kin shah thombor bad shah pyndik kumne.
Naduh ba ioh ia ka Jylla ha ka snem 1972 ym shym la don kawei ruh ka Sorkar kaba la shim khia ia ki kam kiba iadei bad ki jaka ka tnat iada ri ka Sorkar India kiba don ha Shillong.
Ka Nongbah Shillong ka dei ka Nongbah kaba bun tam ki len shipai kiba ka jingheh ki len shipai bad jaka ka tnat iada ri ki la long da ki spah ne hajar akar lada khein kyllum lang ia ki naduh kito ki jaka ba la don lypa naduh ka Sorkar Bilat bad kiwei kiba ka tnat iada ri ka dang shu shim thymmai.
Ha shuwa ban ioh ia ka Jylla kam shym don kino kino ki dak kiba pynpaw ba ki bor District Council bad ki kynhun jong ki Hima kin shim khia ban iakren iapynbeit bad ka Sorkar India.
Kynmaw ba ia ka Sor Shillong la tawiar bad ker sawdong da ki len shipai bad barabor ki shipai ki ju pyndik ia ka iaid ka ieng bad ka trei ka ktah.
Kum ka nuksa ki shipai ki la khang dam ia ka lynti iaid kjat na Civil Hospital sha Khyndailad ka lynti kaba iaid na syndah ka Lady Kean College kaba ki khot ka “pine walk" kaba long ruh ka lynti iaid kjat kaba pyngngad bad kaba suk bad jan tam sha iew Khyndailad.
Nangta ki nongrep ka thain Laitkor Pomlakrai bad Lawsohtun kiba mad ia ki jingeh na ka por sha ka por.
Kumjuh ruh ha Upper Shillong bad kaba sngewsih kthang eh ka long ba ki shipai ki la knieh ia ka Madan Kirkit ha Laban.
Ka TUR ka dawa na ka Sorkar India kumne harum:.
Shillong: Mynta ka sngi, ki don 87 ngut kiba ioh pang khlam corona ha ka jylla bad kitei ki kynthup ia iwei ha East Jaintia Hills bad i dei iba wan phai na shabar jylla.
Ka East Khasi hills, ka don 78ngut bad kiba wan phai na shabar jylla, ki long 48 ngut, ki shipai 7ngut, ki high risk contact 7ngut,  ha Lapalang 5ngut, ha Mawlai Nongkwar 3 ngut, kiba pang ILI 5 ngut, kiba leh screening 2ngut, iwei i nongtrei ka koit ka khiah.
Ha Ribhoi District 4 ngut, ha kaba 2ngut ki dei ki shipai, uwei uba wan phai na shabar jylla bad iwei iba leh screening.
Ha West Jaintia Hills, ki don 3ngut, ha kaba 2ngut, kiba wan phai na shabar jylla bad iwei iba leh screening bad nangta sa iwei iba wan phai na shabar jylla, ha West Khasi hills.
Kiba jem na ka jingpang, ki long 10ngut mynta ka sngi.
Ka thma, ka la don ha tmier eh,  hapdeng ka Russia bad ka Ukraine bad katei ka paw shai, na ka jing nang kyntur ka Russia ia ki tup ki man bad ki shipai ki swar jongka sha khappud jong ka Ukraine.
Ka telebishon jong ka Russia, ka kren shai ba ka Moscow, ka don mynta, sa tang shi ksai, na ka jing ialeh thma pyrshah ia ka Ukraine.
Ka Russia, ka don 40  hajar ngut ki shipai jong ka, sha ka liang mih jong ka Ukraine bad nangta sa 40 hajar ngut ki shipai ha Crimea.
Ki shipai jong ka United States, ryngkat bad ka jhad iapom ka USS Donald Cook lem bad ka  USS Roosevelt, ki la leit kyrkieh mynta sha Black Sea, na ka bynta ban iarap ia ka Ukraine, lada kan khie ka thma pyrshah ia ka Russia.
Ki ri sepngi, ki ai ia ka jing kyrshan kaba khlain bha ia ka Ukraine bad dawa ia ka Russia, ba ka dei ban kynran dien, na ka jingbuh shipai ha khappud bad ka Ukraine.
Nongpoh: U Dr.D.D Lapang, Nongaibuit ka sorkar jylla, hynnin ka sngi u la leit ban plie paidbah ia kawei ka surok iaid kali, kaba la pyndonkam da lai tylli ki shnong kiba kynthup ia ka shnong Mawryngkang, Umsehkhlieng bad Umtumur.
Lah ruh ban kdew hangne, ba ia katei la pyntrei lyngba ka SPF ha ka jingpynmang tyngka haduh T.2.72 Klur, kaba la pynmang naduh ka por ba dang long MLA da u Dr.D.D Lapang bad kaba la urlong dei tad haduh ba la shimkhia da u Bah Mayraldborn Syiem, MLA ba mynta ka Nongpoh.
Ka jingioh ban plie paidbah ia katei ka surok, ka la long shisha ka jingkmen kaba khraw kaba khraw eh ia ki paidbah jong lai tylli ki shnong kiba don ha katei ka thain, namar ha ki snem kiba la leit noh baroh, ki paidbah na kitei ki thain ki la hap ban iaid lyngba ka surok kaba sniew tasam bad kaba dap da ka ktieh bad kaba khohruh khohram.
Ha katei hi kajuh ka sngi, u Dr.D.D Lapang, u la plie paidbah noh ia ka madan phutbol hapoh ka shnong Mawryngkang, kaba la ioh madan na ka jingtrei shitom u MLA Nongpoh.
Kiba la sakhi ha kaba plie ia katei ka surok, ki kynthup ia u Bah Mayraldborn Syiem, MLA Nongpoh, u Bah Balajied Rani, MDC lem bad shibun ki riew rangbah jong katei ka thain hi baroh kawei.
Namarkata, haba bad katei ka jingioh ban plie paidbah ia katei ka surok, ki nongialam shnong kumjuh ruh na ki riew paidbah, ki la ai ka jingiaroh kaba khraw eh ia u Dr.D.D Lapang, uba la shimkhia ban pynurlong ia katei ka surok bad kumjuh ruh ia u Bah Mayraldborn Syiem, uba la iai buddien, haduh ba katei ka surok ba kan da urlong bad kaba la pynmyntoi eh ia ki paidbah.
Shillong: Ka Kur Khonglam Ri Khasi Jaintia ka la pynlong ia ka Durbar Kur ha 10tarik Iaiong 2021 ha Wahlyngkhat ka ba dei ruh ka shnong ba la wan shong shnong nyngkong eh da ka Kur Khonglam.
Ha kane ka Durbar Kur, la ioh ia ka jingkren pdiang na Ka Pynursla Unit bad ka jingrwai pdiang.
La pynher ia ka Lama jong ka Kur da u President.
La pynlait ia ka Jingrwai Theme song jong ka Kur bad la ia ka kot lyngkdop ka ba ia thuh ia ka jingiaid lynti ka Kur Khonglam (Brouchere.
La pyllait ruh ia ka kot ba la thoh da i Adlyne Mary Khonglam.
Ki don ruh kiwei pat ki Programme ba la ai da ki 5 tylli ki Unit ka Kur Khonglam kata ka jingrwai tynrai na ka Pynursa Unit, ka jingialehkai Skit na ka Sohryngkham unit, Ka Jingshad Pliang na ka Lumkseh Unit, Ka Jingshad Khalai Miaw na ka Sohra Unit bad ka jingrwai na ka Shillong Unit.
Ki Rangbah bad samla ka kur ki la pynpaw ia la ki sap ha ki kam rwai.
Ka la don ruh Ka Jingpynithuh ia ki Nongkitkam jong Ki Unit, Ka jingai Report ia ka Jingtreikam jong ka Kur Khonglam, ka Report Jingkhein jingdiah bad Audit Reoprt.
La Jied ruh ia ki Nongkitkam ba thymmai Ka Kur Khonglam Ka Jingjied ia ki Nongkitkam ba Thymmai Snem 2021-2022, President- Begood Khonglam, Vice-President – Adamson Khonglam, General Secretary – P.Extender Khonglam, Assistant General Secretary- Aplaimon Khonglam, Publicity Secretary – Darleen M Khonglam , Assistant Publicity secretary – Evandalene khonglam, Organising secretary – Mary Adlyne Khonglam, Assistant Organising secretary – P.Kynphamlang Khonglam, Treasurer – Dr.Aidrolin Khonglam, Auditors – Smt.
Beryl Dona Khonglam & Venetia Khonglam, Advisers Edmund Khonglam, Seprin Khonglam, Surmavaley Khonglam, Transing Khonglam, Estherdora Khonglam , Irismary Khonglam lem bad ki 16 ngut ki Executive Members na ki unit bapher bapher.
La don ruh ka jingpynialeh ia ka 1st Dr.Flinder Anderson Khonglam Penalty Goal Kick ia ki Rangbah Kur Shynrang, Ka Jingiatan tyllai Tug of War ia ki Longkmie ka Kur Khonglam bad General Quiz ia ki samla.
Ha kane ka sngi la Pynlong ka Jingpynkup Burom Educational Award ia ki 4 ngut ki samla pule ka Kur Khonglam ki ba la ioh 80% Percent shaneng Total Marks ha Ki Boards / University Examination snem 2019 bad 2020 kita ki long Miss.
Lydia Khonglam ba la ioh Gold Medal ha ka MSc ( Statistic) NEHU Examination 2019 , Miss.
Karrisa Berti Khonglam ba la ioh 96.80 % ka Total Mark ha ka Class XII (Science) CBSE Examination 2020, Miss.
Iasamlang T Khonglam ba la ioh 89.50% ha ka SSLC MBOSE Examination 2020 bad Battikordor Khonglam ba la ioh 84.66 % bad la pynlong ruh ia ka Jingpynkup burom ia ki 20 ngut Riewtymmen ka Kur na kylleng ka Ri Khasi Jaintia ba la Palat 80 snem ka Kyrta da U President.
La ioh ruh ia Ka Sneng ka Kraw Lyngkot bad la Pynhap ia ka lama da u Vice President bad ba la aiti sha ka Kur Khonglam Sohra Unit ban sa pynlong ia ka Durbar Kur ha u snem 2022, ong ka  khubor na ka kong Darlene Khonglam, Publicity Secretary, Kur Khonglam ri Khasi Jaintia.
Ki pulit jong ka Makum ki la ioh ban bat ia ka trok kaba kit ia ki artylli ki hati ha Upper Assam Tinsukia District ha ka sngi u Blei.
Kane ka trok kaba la thmu ban leit sha Odisha na Arunachal Pradesh.
Katkum ki tyllong khubor ba la ioh lum, ki tnad ba dei peit ia ka Forest, ki la iathuh ba kane ka trok ka la lait phet na ka check post jong ki pulit kaba don ha Kakopathar.
Ki pulit ki la ioh ban bat noh ia kane ka trok bad ki la ai noh ia ki hati sha ka tnad forest na ka bynta ban ioh ia ka jingpynshisha.
Ki tyllong khubor ki iathuh ruh ba ka jingkhaii tuh ia ki hati na ki thaiñ Upper Assam kam dei shuh kaei kaei kaba thymmai.
Dang shen, shibun ki hati ki la shah khaii tuh na kitei ki thaiñ sha kiwei kiwei ki jylla.
Shillong: Ka jingthep vote na ka bynta ka elekshon Garo Hills Autonomous District Council(GHADC) ha ka jylla Meghalaya ka la kut noh ha ka jingiaid iaid beit iaid ryntih ha ka sngi nyngkong kaba kot kumba 69.42 percent ki nongthep vote kiba la wan ban thep vote.
Ki la don kumba 953 tylli ki jaka thep vote (polling booth) ha ki 29 tylli ki konstitwensi jong ka GHADC.“Ka jingkheiñ kaba kot kumba 69.42 percent jong ki nongthep kiba don kumba 7,43,717 ngut kiba la pyndonkam ia ka hok ka jong ki,"la ong u dkhot u ba dei peit ia ka elekshon hadien ka jingthep vote ha ka sngi nyngkong.
Shuh shuh une u dkhot u ba dei peit ia ka election u la ong ba ka jingiathep vote ka la long kaba iaid beit da ka jingjai jai bad ym shym la don kano kano ka jingleh buittuh ha kaba pyniaid ia kitei ki kor mashin thep vote(EVM) ha ki kynta ka jingiathep vote.
Ka jingiathep vote na ka bynta ka elekshon GHADC ka la sdang naduh ka por 7 baje mynstep jong ka sngi nyngkong hapdeng ka jingpahara kaba jur bha khamtam ha ki jaka thep vote kiba ju mih ki jingjia bad ki jingklumar.
Watla ki nongthep vote ki duna bha ha ki ar kynta ba la sdang ia ka jingiathep vote kaba kot tang kumba 14.63 percent haduh ka por 9 baje mynstep hynrei ka la nang kiew pat hadien katba nang iaid ka por.
U Myntri Rangbah jong ka Jylla, u Conrad K Sangma u la ieng laiñ ban thep ia ka vote ka jong u ha ka jaka thep vote ha Walbakgre LP School kaba don ha Tura.
Ka jingthep vote ka la iaid beit shakhmat watla ka la don ka jingiakhih da kiba bun ki sengbhalang ha Garo Hills ban pyrshah ia ka jingailad ban iashim bynta da ki bar jylla kum ki nongthep vote bad kum ki kyrtong.
Ki seng kiba bat ia u lakam synshar kata ka National People’s Party(NPP), ka Bharatiya Janata Party(BJP) bad ka seng Congress kaba don sha ka liang pyrshah ki la pynieng ia ki kyrtong ki jong ki kiba dei ki bar jylla ha ki katto katne ki konstitwensi khamtam ha ki jaka them jong ka Garo Hills kaba don ka jingiakhleh jaitbynriew.
Kumba 182 ngut ki kyrtong kiba kynthup 8 ngut ki kyrtong kynthei kiba la iashim bynta ha kane ka elekshon GHADC bad kiba la don ha ki kor thep vote(EVM).
Ia ka result yn pynbna ha ka 15tarik u Iaiong 2021.
Shillong: Ha ka step jong ka sngi nyngkong kata ka 12 tarik u Iaiong 2021 kaba long ruh ka sngi elekshon MDC ban thep vote ia ki kyrtong sha ka iingdorbar thawaiñ jong ka Garo Hills Autonomous District Council (GHADC), ki runar ki bym tip satia ki dei kiei ki la wiang ding ia ka jingkieng Soksan kaba hap ha Mendipathar Police Station kaba hap hapoh ka North Garo Hills.
Kat kum ki tyllong khubor ba la ioh lum la iathuh ba u Superintendent of Police(SP), u Abraham T Sangma u la iathuh ba na ka daw jong ka jingiaid pahara jong ki pulit sharum shaneng, ka la pynpulom noh ia ka jingthmu jong kine ki runar ba kin pynjulor ia katei ka jingkieng, ha kaba kitei ki runar ki la thang ia ka taiar ha katei ka jingkieng dieng bad ka jingtohkit ban lap ia ki briew kiba donkti ha kane ka kam ka dang iaid shakhmat.
Shillong: U Symbud myntri rangbah ka jylla u bah Prestone Tynsong, u iathuh ba ka sorkar kam shem la don kano kano ka jingthmu ban kyndang naphang ia ki briew ba sah ha Them motor, hynrei ka sorkar ka don jingthmu ban pynkynriah ia ki sha ka jaka ba kham bha.
Haba jubab halor ka jingkylli ia ka jingkynnoh jong ka Harijan Panchayat Commitee ba ka sorkar ka thmu ban kyndang ia ki na Themmotor, u bah Tynsong u la ong “Ngi khlem ong ban kyndang ia ki briew ba sah ha Them metor, hynrei ka sorkar ka don jingthmu ban pynkynriah ia ki sha ka jaka ba khambha".
Ula ong ruh ba dei na kane ka daw ba ka sorkar ka la bthah ia ki tnad bapher bapher ki ba thungkam ia ki, ba ki dei ban lum jingkhein ia ki khnang ba ka sorkar kan ioh ban pynkynriah ia ki sha ka jaka ba bha.
Halor ka hukum jong ka High Court, ba ka sorkar bad ka Harijan Panchayat Commitee, ka dei ban burom ia ka Status Quo, halor ka mat Themmotor u bah Tynsong, u la ong ba namar ba um pat ioh ban peit ia ka hukum jong ka Court, kumta un nym pat lah ban kren eiei halor kane ka bynta.
U bah Prestone u la ong “Nga dang shu wan phai na Garo Hill bad ynda nga la leit bteng ia ka kam ha ophis ngan sa peit bniah ia ka hukum jong ka High Court".
Shillong: Mynta ka janmiet, ka la don ka jingia pynibor hapdeng ki paidbah bad ki shipai jong ka 56 Gorkha Traning Center, hadien ba kine ki shipai ki la khang ia ka surok bad khang ia ki paidbah ban kin iaid  ban leit sha shnong Mawshabuit.
Kumban shu pynkynmaw kum kane ka jingjia ka la jia ha u snem 2016 haba ki shipai GTC ki la pyrkhing ia ki paidbah kiba ju iaid lyngba na kane ka jaka shipai.
Ki nongshong shnong ka shnong Mawshabuit, ki iathuh ba  mynta ka janmiet kumba 5 baje eiei ki shipai ki la khang kynsan ia kane ka lynti  bad kane ka la wanrah ia ka jingdheng ki kali; hynrei haba ki la leit ban ia kren la kynnoh ba ki shipai ki la kren tohmet bad mih ka jingklumar.
Na ka liang jong ki bor ba dei peit ia ka District, mar sien tip ia kane ka jingjia, ki la leit mardor sha katei ka jaka ban tem ia kane ka jingiakynad hapdeng ki shipai bad ki paidbah nongshong shnong ka thain Mawshabuit.
Hadien ba na ka liang ka District Administration ki la leit ban kynduh ia ki heh shipai ban iakren halor kane ka bynta, ki shipai ki la mynjur ban plie noh ia kane ka khyrdop bad shah ia ki paidbah ba kin iaid lyngba na kane ka surok.
Na ka liang jong ka KSU ka pynrem jur ia ka jingleh donbor ki shipai ha kaba ki la khang ia ka khyrdop ban rung shapoh shnong Mawshbuit.
Kane kam dei ka sien kaba nyngkong ha kaba ki shipai ki ju khang ia ka lynti ha katei ka shnong.
Katkum ki jingtip ba la iohlum, lyngba ki dkhot ka Mawshbuit Unit bad ka Nongthymmai Circle, u President ka KSU Mawshbuit Unit u la don ha Civil Hospital bad bun ruh kiwei ki paid nongshong ki la mynsaw ha ka jingshah ktah kti ha ki shipai haba ki leit ban dawa ban plie ia katei ka khyrdop.
Ka KSU ka dawa na ka sorkar ba ka la dei ban shim ia baroh ki jaka ba klun jubor na ki shipai, khnang ban ioh shong shngain bad suk ka leit ka wan u paidbah bad kumjuh ruh ban pynduna ia ka jingkhapngiah ka sor Shillong.
Balei ki nongmihkhmat jong ngi kim lah mo ban pynkut noh ïa kane ka jingkhang lynti ki shipai ïa ki nongshong shnong ka Mawshabuit na kawei ka por sha kawei pat? La dei ban don ka jingkut da kaba buh ka lynti kaba dei thik na ka bynta ki paidbah bad ym dei ban don ka thut ha ka leit ka wan.
Nongpoh: Ha ka sngi kaba u Dr.D.D Lapang, Nongaibuit ka sorkar jylla, u la kren sha ki paidbah ha shnong Mawryngkang, u la iaroh shikatdei eh ia u Bah Mayraldborn Syiem, MLA ka Nongpoh, uba la mih bujli hadien ba la shongthait jong u Dr.D.D Lapang ban iakhun ha ka ilekshon 2018.
U Bah Lapang, u la ong ba watla ma u um dei shuh u briew ka Party Congress, hynrei um banse ban iaroh ia u Bah Mayraldborn Syiem, namar ba u la iohi ba udei shisha u briew uba biang ban long Nongialam, ha kaba u la dei uwei na ki Nongmihkhmat uba iasaid bha ha Iing Dorbar Thawain bad nalorkata u lah ruh ban iarap ia kito kiba don jingiarap.
U da iaroh ruh, da kaba ong ba u Bah Mayraldborn Syiem, u dei uwei na ki Nongmihkhmat ba tbit eh na Ri Bhoi bad ia kata la iohi ia kaei kaba u la kren ha Iing Dorbar Thawain, ha kaba u la kren shisha ia ki mat kiba iadei eh bad ka jingmyntoi eh ia ki paidbah ym tang ha ka Distrik, hynrei ha ka jylla hi baroh kawei.
U Bah Lapang u la ai ka jingkhublei kitbok kitrwiang ia u Bah Mayraldborn Syiem, khnang ba un nangkiew ha ki kam kiba u trei, khamtam eh na ka bynta ban kyntiew ia ki shnong kiba hap ha Nongpoh Constituency bad hapoh ka Distrik hi baroh kawei.
Shillong: Ka Shad Suk Mynsiem lane ka Shad Ainguh jong ka Sengkhasi Seng kmie, kaba la long ha kine ki lai sngi lynter ha ryngkat ka jing iphuh i phieng da ka jingdap jong ki nongshad na kylleng ka ri u Hynniewtrep, mynta ka sngi ka la poi sha ka ba kut.
Ha ryngkat ka jingbud pyrkhing ia ki kyndon kiba la buh da ka sorkar, mynta ka sngi kut ki don haduh 597 ngut ki nongshad, kynthup ia ki 284 ki kynthei bad 313 ki shynrang.
Ha ka sngi sdang  ki la don haduh 150 ngut ki nongshad bad hynnin ka sngi kata ha ka sngi u Blei ki don haduh 266  ngut ki ba la wan ban shim bynta ia ka Shad Suk Mynsiem.
Haba ia kren bad u bah Pyntngen Dondor Nongrum, General Secretary, ka Seng Khasi Seng Kmie, u la pynpaw ba ka Shad Suk Mynsiem lane ka Shad Ainguh jong u Khasi kaba la long ha ki 3 sngi lynter naduh ka 10 tarik mynta u bnai haduh  mynta ka sngi ka ba dei ka sngi Shad khadduh ka dei ka sngi  kaba kmen.
U la iathuh ruh ba ha ka sngi ba sdang ia ka Shad Suk Mynsiem kaba la tip kum ka Nohkjat bad shuwa ba ki nongshad kin noh ban shad ha ka por mynstep, ki la  pynlong da ka jingduwai jing phirat ban ainguh ia u Blei nongbuh nongthaw ban pan ka jingkyrkhu.
“Kane ka jingshad ka dei na ka bynta ban ainguh ia u Blei Nongthaw u ba la kyrkhu kyrdoh ia ka jaitbynriew ha ki snem ki ba la dep khamtam ha kum kane ka snem ba don ka khlam Covid -19 " u la ong.
Ka Sengkmie ka la pynpaw ruh ia ka pan map ia ki nongwan peit ia kane ka shad suk mynsiem ba ki khlem shah ia ki mynta u snem bad kane ka dei namar ka jingdon ka khlam Covid -19 bad kane ka long kat kum ka jingpynmih ka jingbthah da ka District Administration.
U la ong ruh “Ha u snem ba la dep ngi khlem ioh ban pynong ia kane ka Shad Suk mynsiem na ka daw ka khlam Covid -19, hynrei mynta u snem ngi da sngewnguh eh ba ka sorkar ka la ai jingbit ban pynlong ia kane ka shad ainguh.
"  U la ai ka jingkhublei ia ki kur ki kha na ka bynta ka Shad suk Mynsiem ka ba suk bad ka ba kmen bad da kaba ong “Hapdeng ka jingdon kane ka khlam Covid-19  ngi dei ban ia snoh kti lang ban ialeh pyrshah ia kane ka khlam Covid-19.
’.
Ha kaba nyngkong eh nga sngew ban ai khublei ia phi ki lok ki jor ki hymmen ki para, ki kur ki kha bad khamtam ia phi u paid jong ka jaidbynriew baroh kiba lah lane ki bym lah ruh ban pule ia kane ka kyrwoh na ka bynta jong ngi u paid nongshong shnong ka jylla.
Naduh na ki kam kiba kham hapoh haduh ki kam kiba hajrong bha ruh, ngi iohi ba bun ki kam ki iaid hi tangba haba ngi peit lane ngi wad bniah bha ka don hi kaei kaei kaba duna kaba ktah ia ngi u paitbah lane u duk u suk u rangli u juki.
Naduh ki shnong ki thaw, ki district, ki jylla haduh ha u pud u sam ka ri ruh kine ki kam ki paw.
Katno ka long kaba sngew diaw haba pyrkhat bad iohi ba ki don ki briew kiba haba lah jur ka jingkhwan ialade ka wanrah ka jingkhuslai ba hap mad lang baroh.
Sngewsih khamtam haba kum kine ki jyrsieh ki don bad suhthied bha ha jylla jong ngi ruh, nalor ba ngi la hiar lypa ha baroh ki liang haba ianujor bad kiwei ki jylla, kata ruh ngi dang kwah ban pyntroin ia ka dur jong ka jylla jong ngi.
Ka jingkylli ka long Balei ba ngim don kata ka mynsiem isynei, sngewlem, sngewsynei ia kiwei lane ban don kata ka mynsiem kyntiew lem iwei ia iwei? Balei ngim hun kaei ba ngi ioh? Balei ngi leit ai mynsiem ia kawei ka kyntien ba ong mano re mano “katba nang ioh katta nang kwah".
Haba peit ha ki kot khubor ha kylleng ka pyrthei, jan man la ki por ngi I ba hangno hangno ngi iohi beit kum kine ki jait khlam (bamsap) ki shlei bha.
Kane ka long kaei kaei kaba ima ban peit bad sngewshyrkhei ban pyrkhat haba kan bam duh ym tang ia iwei hynrei haduh kliar shaduh trai.
“Tieng ban peit haba ka kti shisien kaba lieh kan kylla rong ktieh".
To ngin pyrkhat bha shaei ka jaitbynriew lane ka jylla jong ngi kan poi lada ngi ailad kum kane ka rong lieh kan kylla rong ktieh.
Kaei kaban jia lada ngi shong sah ha ka hok?Mano ban wan rong ia ki umsyep jong ngi kiba ngi la pynmih? Sepei haba phai ba ngi dap ngi biang ha ka long rynieng man rynieng jong ngi haba ngim don ka mynsiem ban pyrkhat lang ia kiwei.
Sepei ka jingkhmih lynti jong ki longdien mandien jong ngi haba ngi duna ha ita iwei I liang iba donkam.
To kynmaw bha ko para ri ia ka kyntien ka "hok te ka hok", lada ngi leh kaei kaei da ka hok kan ym don ka jingsuh jingthar hano hano tangba lada tiak ngin shu ktah ia ka bih jong ka jingbymhok ngin jin da “phet ha bym don ba beh ia ngi".
Namar kata ka hok kan paw katkum ka jingtrei jong ngi.
Phikir bha kum ka jaidbynriew ioh ba ngi kwah ban ngam lane ban nang ailad ia kum kine ki jait jyrsieh ban pur ha ka jylla jong ngi kaba long ka ri tipbriew tipblei ne ioh ngi shu buh tang ha ki jabieng jong ngi ia kine ki kyntien khlem da i ka kam.
Ko ki para Ri to ngin ieit ia la ka kam jong ngi bad ia kiwei ruh khlem da niew mano mano, bad ruh ngin hun kaei ba ngi don ban ym khwan myntoi ia kiei kiei ki bym lah ban ai ka jingkmen shi yrta.
Shuh shuh kumjuh ruh ban pynneh ia kyrteng sin ka ri jong ngi ka RI TIPBRIEW TIPBLEI.Shillong: U bah Prestone Tynsong, symbud myntri rangbah ka jylla u la ong ba ha kaba iadei bad ka election, ym tang ha ka jylla Meghalaya, hynrei ha ka Ri hi baroh kawei, ka long kaba eh ban pyrkhing ia ka jingwan shim bynta ki briew.
Haba ia kren bad ki lad pathai khubor, ka jingpyrkhing ia ki protocol, ka dei tang haba don ka lehniam katba ha ka por ba don ka jingialap election kam don jingpyrkhing.
U bah Tynsong u la ong ba ka jingialap election ka dei ka ba la sdang la lai taiew bad ki dei ki prokram ki ba la pynbeit lupa.
U la ong ruh ba ha ka por ba ia lap election ka dei ka jingialang paidbah kaba katno ngut kin wan ban shim bynta ruh yn ym lah ban tip, kumta ban bud ia ki protocol ba la pynmih da ka tnad ka koit ka khiah, kam long kaba suk.
U la ong ruh ba khlem da tip ia ka jingshisha ban shu ia kynthoh kam long kaba bha.
U bah Tynsong, u la pynshai ruh ba ha ka ba iadei bad ki jinglehniam ki dei ki program kiba la tip lupa katno ngut ki briew kin wan ban shimbynta bad dei na kane ka daw ba ka sorkar ka bthah ba kin pyrkhing ia ka jingwan shim bynta ki briew.
“Hynrei haba iadei bad ka jingialap election ym tang ha ka jylla Meghalaya, hynrei ha ka ri hi baroh kawei ban pyrkhing ia ka jingwan ki briew ngim lah" u la ong.
U bah Prestone Tynsong u ba long u Symbud myntri rang bah ka jylla bad u MLA na ka party NPP, u la pynpaw ka jingkyrmen ba ka party NPP da kumno kumno ruh 18 seat kan jop ha kane ka election GHADC.Haba iakren bad ki lad pathai khubor u bah Prestone u la ong “Ngi kyrmen ba ka Party NPP da kumno kumno ruh kan lah ban jop 18 seat ha kane ka MDC election ha GHADC."Mynta ka sngi la dep ban pyndep ia ka jingiathep vote ban jied ia ki 29 ngut ki MDC na ka bynta ka Garo Hills Autonomous District Council (GHADC).
Kum ban shu pynkynmaw ba ki seng sain pyrthei kiba la pynieng kyrtong ha kane ka MDC elekshon sha ka iing dorbar jong ka GHADC, ki long ka party Congress 29 ngut, ka NPP 29 ngut, BJP 21, NCP, ka UDP 18 ngut bad ki kyrtong shimet.
Ko tongsong ka don jingiapher aiu ha ing mane bad haba ialap election, hato uta u Corona u wan tang haba don ka jingiaseng, katba ha phi te tang ba iohnong ia lade biang beit.
Shillong: Kiba ioh pang corona mynta ka sngi, ki long 26 ngut bad ka East Khasi Hills District, ka don 7ngut bad kitei ki dei kiba wan phai na shabar jylla.
Ka West Jaintia Hills, ka don 19ngut, ha kaba ha Darrang, ki don 13 ngut ha Nartiang, ki don 5 ngut bad i high risk i don iwei.
Kiba jem na ka jingpang mynta ka sngi, ki long 23 ngut.
Shillong:Ka Deputy Commissioner, East Khasi Hills, mynta ka sngi, ka la pyntip paidbah, ba ki don ki hotel, na ka bynta kito ki nongpang, kiba dang dei ban ioh ia ka result jongki, haba ki phah test ia ka jingpang khlam covid 19, tangba kitei ki dei ki hotel, kiba hap ban siew da ka dor.
La iathuh ba ka hotel Assembly, ka don 9 tylli ki kamra, kiba long ban ia thiah ar ngut, ha ka dor kaba T.1,800 shi miet bad nangta, ki don saw tylli ki kamra, kiba dei ban thiah marwei, ha ka dor kaba T.600 shi miet, nangta ka don shuh kaba lah ban ia thiah ar ngut bad ki don 12 tylli ki kamra, ha kaba ka dor marwei ka long T.700 shi miet bad lada arngut, hap siew T.800 shi miet.
Ka hotel Barbareek, ha Iewduh, ka don ka kamra deluxe, kaba dei ban ia thiah arngut bad ka don shiphew tylli ki kamra.
Uwei u briew, u hap siew T.800 shi miet bad arngut, ki hap siew T.1,000.
Nangta ka don sa ki super deluxe, hynniew kamra bad ka bai sah ka long T.1,000 shi khlieh briew bad lada sah lang arngut, ka dor ka long T.1,400 shi miet.
Kiba thiah lai ngut, ki long 3 tylli ki kamra bad uwei u hap siew T.1,000, arngut ki hap siew T.1,200 bad bad lada lai ngut hap siew T.1,500.
Ki don ruh ki kamra ha hotel embassy, na ka bynta kiba kwah ban sah bad siew da ka dor.
Kitei ki kamra, kim kynthup satia ia ka bai GST bad nangta sa ka bai bam ruh.
Kito kiba wan na shabar, kin hap test ha ki jaka rung, da ka RTPCR bad kin sah ha kitei ki jaka sah miet, ha kaba ia ki test, yn ioh jingtip, hapoh 48 kynta.
La bthah ruh ia kito kiba don ha ka jingshong kyrpang, ba kim dei ban iaid ban ieng, haduh, ba kin da ioh ia ka result bad ki dei ruh ban bud ia ki kyndon jong ka koit ka khiah.
Kiba ioh ia ka khlam covid mynta ka sngi ha India, ki long 1,68,912 ngut bad kiba iap, ki long 904 ngut ha ki 24 kynta ba ladep, ong ka khubor na ka tnat ka koit ka khiah ka sorkar India.
Baroh kiba ioh corona haduh mynta ha India, ki la poi sha ka  1,35,27,717 bad kiba dang don ha ka jingpang, haduh mynta, ki long 12,01,009 ngut bad kiba la jem na ka jingpang, ki long  1,21,56,529 ngut, katba kiba iap baroh, ki long  1,70,179.
Kiba la dep injek haduh mynta, ki long 10,45,28,565.
Ki jylla kiba ka jur bha katei ka jingpang, ki long ka  Maharashtra, Punjab, bad ka Chhattisgarh bad kitei ki jylla, ki don bun eh kiba iap na katei ka khlam ha kine ki sngi.
Ha Maharashtra, ki don bun eh kiba thiah pang ha ki 3 tylli ki District ka jylla bad ha kiwei pat ki lai tylli ki district, ki la duna shibun eh ki oxygen bad nangta sa ki jingbym biang ki tiar ai oxygen.
Ka Maharashtra, ka don 63,294ngut kiba ioh pang thymmai, hynnin ka sngi.
Ka jingpang khlam, ka la trei tyngeh mynta ka sngi ha Supreme Court, kaba dei ka kashari ba heh duh jong ka Ri.
La iathuh ba mar shiteng, na ki nongtrei ka kashari, ki la ioh ia katei ka jingpang iabit corona.
Tang ha ka sngi saitain, ki don 44ngut kiba ioh ia katei ka jingpang, ong ka khubor.
Ka jingleh niam Kumbh Mela, ka la iaid shakhmat ha kine ki sngi bad ki pulit jong ka  Uttarakhand Police, ki pyndonkam da ki camera ba kyrpang, ban lap ia kito kiba leit sha katei ka jing lehniam, khlem da deng mask.
Haduh mynta, la pyndonkam ia ki 350 tylli ki CCTV camera ha katei ka jaka lehniam Kumbh, ha Haridwar.
Ha ka 2tarik mynta u bnai, tang hapoh 4 kynta, la ioh ban bat ia 1,500ngut ki briew, ki bym deng mask bad ia kitei la ai mask, da kawei ba kin deng bad la dain kuna ruh, ia ka jing pynkhein ain jongki.
Mynta ki don lai lak ngut antad, kiba don ha ki jaka bapher ha Haridwar, ban shim bynta ha ka lehniam Kumbh bad kitei kin nang kiew, ha ka 12, 14 bad 27tarik Iaiong 2021, namar ba ki dei ki sngi jong ka lehniam shani snans.
Ki don mynta 32lak ngut ki riew ngeit niam kiba don ha Haridwar, kiba don bynta ha katei ka jinglehniam jong ka  Mahashivaratri, kaba la sdang naduh ka 11tarik Lber 2021.
Mynta ka sngi, ki don  2.8 million ngut lane 27 lak ngut tam, ki riew ngeit niam, kiba la leit sum ha ka wah Ganga, na ka bynta ka jing rakhe ia ka jinglehniam ‘Shahi Snan’ kaba dei shi bynta na ka jinglehniam jong ka  Haridwar Kumbh.
Haduh ka saw baje mynta ka janmiet, ki don 27.79lak ngut, kiba la leit ban sum ialade ha katei ka wah ha Haridwar.
La iathuh ba kitei ki riew niam lane ki sadhu ha ryngkat bad 13ngut ki akhara, ki ia sum mar kylliang ha ka wah Ganga, ha katei ka sngi, kaba la tip, ba ka dei ka sngi kaba khraw ha ka jingngeit niam hindu.
Ha shwa jong kata, ki don sa ki riew paidbah, kiba leit ban sum ialade ha kawei pat ka jaka, ka  Har-Ki-Pauri jong ka wah Ganga.
Shillong: Ka jing sahkut u niut, ha ki phyllaw iing la jong, ka la pynlong ia ki nongshong shnong ka Shnong Tympang Iawmusiang, ba kin leit bret syndon ia ki niut ha tyngkong ophis jong U Deputy Commissioner, ka West Jaintia hills, ha Jowai.
Mynta ka sngi, ki nongshong shnong, ki la ia mih bad ia iaid paidbah lyngba ka Iaw Musiang, lem bad ki jingthoh pynrem, halor ka jing bym lerkam ka sorkar jylla, ban weng ia katei ka jingeh jong ka sor Jowai.
Ki paidbah bad ki nongialam ka Dorbar Shnong ka Tympang Club ki la pyrta surok surok ban pynrem ia ka sorkar halor ka jingbymlah ka jong ka ban weng noh ia ki niut kiba la sma iwtung na Iawmusiang kumjuh na ki kyntoit jong ki dorbar shnong bapher bapher kiba don hapoh ka shnong Jowai.
Ki paidbah ki la pynrem jur ruh ia ka jingbymlarkam jong ki nongmihkhmat na West Jaintia khamtam eh ia u Local MLA naba ka Iawmusiang hi kadei ka jaka iew kaba heh tam jong ka ri Jaintia bad na kylleng ki la wan ban die ia ki mar ki mata jong ki.
Lah ban pyn kynmaw, ba ha ka 10tarik mynta u bnai, ki Waheh Shnong ka Sor Jowai, ki la ia mih paidbah, ban pynpaw ia ka jingsngew pyrshah jongki, halor ka jing bym lerkam ka Jowai Municipal Board, ban weng ia ki niut na katei ka nongbah, kaba la shu sah satah ha ki iing jong ki nongshong shnong.
Shillong: Kiba ioh pang covid mynta ka sngi, ki don 429ngut bad kiba jem na ka jingpang, ki don 381 ngut.
Kiba iap, ki don 5ngut, ha kaba ki bym pat injek, ki don 4ngut.
Kiba dang don ha ka jingpang, ki long 4,539ngut bad kiba iap baroh, ki la poi sha ka 1,200ngut.
Ha East Khasi hills, ki don 153ngut kiba ioh pang, ha West Khasi hills 80ngut.
Shillong: Ka Hynniewtrep National Youth Front (HNYF), ka pynmih ia ka kyrwoh jongka,  halor ki nongrim jong ka jingkren u Myntri kam poh ing, jong ka sorkar Meghalaya U bah Lakmen Rymbui, kaba la mih ha u kot khubor Peitngor ha ka 12/08/2021, kaba u ong ba ka sorkar India kam pdiang ia ka Instrument of Accession (IOA) ba la ia soi ki hima khasi bad ka ri India ha ki snem 1947, shakhmat ryngkat bad ki kyndon jong ka Annexed Agreements (AA) ia kaba ka sorkar India ka la pynkhein ruh ia ka Standstill Agreement kaba mut ka lah iaid lait lut ia kitei ki soskular kata ka IOA bad ka AA.Kumta na ka liang ka seng Hynniewtrep National Youth Front ka kwah ban pynpaw ba ka jingkren jong u myntri,  ka long ba um don jingtip ba ka Sorkar India haduh kine ki sngi ka dang tieng bad burom ia ki kyndon ba don ha ka IOA bad AA.Ki kot ki sla ban pynshisha ia kane ki long ba ka National Commission for Schedule Tribes (NCST) ha ka 26tarik Iaiong 2012 ka la rai pynksan ia ka Instrument of Accession & Annexed Agreement jong ki khasi States bad la bud sa ka shithi na u heh duh ka NCST sha u Union Home Minister ka Ri India ban pynrung ia ki kyndon iateh soskular ki hima khasi bad ka ri India.
Kat kum ki kot kiba paw shai na ka white paper on Indian States ba la buh da u Sardar Vallabhai Patel, hapoh parliament ha u snem 1949-50 ha kaba iadei bad ka FKS bad ki arphewsan Khasi States ki kyntien ha ka clause 1 jong ka AA ki ong kumne " ba ka Federation of Khasi States ia kaba yn ithuh noh kum “Ka Federation" ki mynjur ba baroh ki jing pynbeit ha ki rukom shynshar Khadar kiba lah don lupa, kin iai bteng ban trei kam tad haduh ba kan don da kawei pat ka jingpynbeit thymmai ne jingpynkylla da kumwei pat, kata hapdeng ki lai party, kaba mut ka sorkar India, ka sorkar Assam bad ki hima khasi".
Hynrei haduh kine ki sngi ym shym la don kano kano ka jingpynbeit thymmai ha pdeng ki lai party ne khlem shym la pynwai noh ia ka dulir IOA bad AA ka sorkar India bad Meghalaya ki lah shu leh donbor halor ka jaitbynriew.
Ban shu kyntait war ia ka hok jong ka jaitbynriew, khlem da sngewthuh ne iathir ia tai, katkum ka IOA bad AA kumba kren u Home Minister jong ka Meghalaya ka long ka bym shongnia, ia kaba un nym lah hi ban pyni ia ki kot ki sla ba ka sorkar India ka la kyntait ia kine ki dulir jong ka jaitbynriew.
Hap iaroh ia mynsiem ba shynrang ka MLA kynthei, ka kong Ampreen Lyngdoh ia kaba ka la nud ban wanrah ia ka phang iatai halor ka IOA hapoh Assembly, hynrei ka sorkar MDA ka kyntait ban iakren namar ka dei ka sur na ka liang pyrshah.
Kum ka seng ka kwah ban sngewthuh ia ki nongrim jong ki seng riewlum bad kiwei ki seng sain pyrthei, ba kaei ka nongrim jongki ha ba iadei bad ka IOA bad AA, ha kaba katei ka seng ka ong “Ngim lah ban kren ieid jaitbynriew khlem da phai sha ka thymmei".
“Haduh mynta iakren ia ki ba bun ki ain iada jaitbynriew ym i poi shano shano ruh, namar ngi kum ka jaitbynriew ngi lah klet laka thymmei ngi iasoh bad ka ri India da ka jingehrngiew lyngba ka IOA bad AA , ngim pat merge politically bad ka Indian union , hynrei mynta ka sorkar India lyngba ka jingpynkhein ia ka IOA bad AA bad Standstill Agreement ka lah tuklar lut naduh ki mar poh khyndew, ki khlaw ki btap, wat ka ILP ruh lah long kumba hap leit kyrpad sngew rit ha khmat ki bor sorkar ia kaba lyngba ki kyndon ka IOA bad AA kum kane ka ain ka la dei lypa ka hok jong ka jaitbynriew.
Haba phai sha u pud u sam ruh shah leh trai khlieh ha ka Assam ka daw ka long ba lah iuhroit ia kata ka Three party agreement hapdeng ka sorkar Assam, India bad ki khasi States.
Kum ka seng ngi dawa ba dei ban pyntreikam shuwa ia ka IOA bad AA shuwa ban pynbeit ia u pud u sam" ong U Bah Sadon K Blah,  President,HNYF.New Delhi: Ki 13,000 tylli ki skul, kiba pyniaid da ki kynhun niam kristan bapher ha India, ki ioh kamai haduh T.2,500 shisnem shisnem, na ka daw, ba kim ju ai jingiarap satia ia kito ki nongshong shnong, ba don jing duna ka ioh ka kot jongki, kumba la buh kyndon, ha ka  Right to Education Act, ong ka seng, kaba peit ia ka bha ka miat jong ki khynnah.
Ka National Commission for Protection of Child Rights (NCPCR), ka kwah ba kine ki skul niam kristan, ki dei ban pyntrei kam pura ia katei ka ain, hakaba kito ki khynnah baduk, ki dei ban ioh lad ban leit pule, ha ki kyrdan Primary.
Ka  NCPCR, ka iathuh ba na ka jingkhein jong ka NCPCR, halor ka jinglong jingman jong ka pule puthi ha India, ha u snem 2017-18, ka jinglut ia uwei u khynnah rit ha ki skul praibed, ka long T.18,267 ha ka shisnem bad haba khein ia ki  12,904 tylli ki skul kristan, kiba don ha kylleng ka India, ki don 54,86,884 ngut lane kaba long ba ki ioh kamai T.10,022.89 klur na kitei ki khynnah skul.
Kumta, namar ba kine ki skul, kim shym ailad ia kito kiba duna ka ioh ka kot, kaba dei ka bhah ia ki 25 percent kiba kum kitei ki khynnah, kumta ka pisa kaba ki shu ioh pynlang ei da kaba suk, ka long  T.2,505.72 klur ha ka shisnem, ong ka kaiphod.
“Ngi sngew dei ban pyn kylla ia katei ka ain, ba ki samla kiba shem jynjar, kin iohlad ban leit sha ki jaka pule, ha kitei ki skul jong ki rit paid, ha kaba mynta, ki leit tang sha ki skul jong ki bym dei kiba la pyniaid da ki balang Khristan, ong ka Priyank Kanoongo, Chairman ka  NCPCR.Ka kaiphod, ka iathuh ba ki skul ba pyniaid ki kynhun kristan ki don haduh 74.01% ki khynnah skul bad kitei ki dei ki bym dei satia ki kristan bad ki don ruh ki jylla, ha kaba ka kiew haduh ka  80%.
La ong shuh shuh ba ha ki jylla, kum ha  Tamil Nadu, Maharashtra bad Meghalaya, ki skul kristan, ki ailad ia ki 30 percent, ki rit paid, ba kin ioh jaka pule.
Karachi: U nongniah kawei ka van, kaba kit pisa haduh  200 million, ula jah rngai na  “Wall Street" jong ka Karachi.
Ka ejahar, ba la ai sha ki pulit, ka iathuh ba U  Hussain Shah, uba dei u nongniah jong katei ka van, ula leit rung shapoh jong ka State Bank of Pakistan.
Katei ka jingjia, ka jia ha ka por mynsngi jong ka 9tarik Nailar 2021 bad la iathuh ba ka jingjia, ka dei ka bym shym la mutdur satia bad la iathuh ba katei ka dei ka pisa, kaba dei ban leit kit sha ka central Bank bad katba uwei na ki security guard, u dang pynbeit ia ki kot ki sla, hynrei, ynda ula mih napoh Bank, u lap ba ka kali bad u nongniah um don shuh.
Mar kumta, ula phone ia u nongniah, ha kaba ula jubab ba un sa wan phai noh mar mar, hynrei, un da la phone biang, ula pynlip noh ia ka phone jongu ruh.
Kham hadien, ha ka jing ia wad, la lap ia katei ka kali, katba ka pisa bad u nongniah u la phet rieh ialade, ong ka khubor.
Ki ehrang Taliban, kat sha ka jylla, ba ki poi ki la wad shwa ia ki kynthei samla bad ki rung na kawei ka iing sha kawei pat, ban sei jubor ia ki na iing, ba kin ioh ban shong tnga ia kitei ki kynthei samla, ha kaba ki don na ki, kiba dang 12 snem ka rta ruh.
Ki ehrang Taliban, ki pan ia ki kyrteng jong kitei ki kynthei samla, na ki imam, kiba naduh 12 haduh 45 snem ka rta, ban ai ia ki ehrang ba kin ia shong tnga bad ki bad katei ka long kum ka dak jong ka jingjop thma jongki.
La iathuh ba kawei na ki nongthoh khubor, kaba don ha Afghanistan, ka don mynta ha ka jingshong syier jong ka jingim jongka, namar ba ki Taliban, ki iai thwet tyngeh ia ka bad ka iathuh, ba lada jia ba ki lap ia ka, kumta kin sa bat tnga jubor bad kin sa pyniap syndon ruh.
Katei ka dei ka nongthoh khubor, kaba 22 snem ka rta, kaba ioh ban phet tuh, da ka jingtap ia ka burba bad mynta, ka la ioh ban leit phet rieh sha kawei pat ka shnong.
Ki ehrang Taliban, ki la ioh kurup ia ki 9 tylli ki nongbah, jong ki jylla; na ki 34 tylli ki nongbah jong ki jylla kiba don ha Afghanistan.
Ngan kit ia ki pop jong ki, ki pop jong no? jong ki Israel kein.
U Jisu u kren shai ha ka shithi u paul sha ki Nongrom halor kane ka bynta.
Ngi tip ba ki Israel ne ki Jiw ki long kata ka jaid bynriew kaba eh ryndang bad ka bym ngeit ha kata ka kyrteng Jisu.
Naduh ka Testament kaba Rim ka ktien u Blei lyngba ka kitab u Isaiah bad kiwei, ladep iathuh ladep pynbna ha Israel shaphang ka khubor u Immanuel (Jisu) da u Isaiah Nongiathuhlypa kaba ong – “Namar kata, u Trai hi un ai ka DAK ha phi: hakhmih ka theisotti (Mary) kan punkhun, kan kha ruh ia u khun, yn khot iaka kyrteng jong u U Immanuel, Isaiah 7:14.
Lyngngai ki ioh sngew hynrei kyllut.
Ki khlem kylli ruh uei uta u Immanuel? Hynrei ki pyllut por tang ha ki niam ki rukom jong ki katba kum ki ain ki hokum u Moses.
Bun bun snem ka jingiathuhlypa u Prophet Isaiah kala urlong.
Ki Angel ki la wan pynbna ba ka por ka ladei ba un wan u ta u Immanuel.
U angel u Trai u Iathuh – kan (Mary theisotti) kha ruh ia u khun.
Men khot ruh ia ka kyrteng jong u, U Jisu:  Naba un pynim ia la ki briew na ki pop jong ki.
Mathaios 1:2.
Lyngngai ki Israel ki iohthiah kim patiaw, kim bna bad kim ngeit hi ruh ia kine kiei kiei.
La kha ia u Jisu sha kane ka pyrthei, u la long haka pyrthei, ka pyrthei ka la long da u, pynban ka pyrthei KAM SHYM LA ITHUH IA U.Ioanis 1:10.
“U la wan sha laki jong (ha Israel), kita ki dei la ki jong kim pdiang ia u".
Ioanis 1:12.
Ngi iohi b aka pyrthei Israel ka pyrthei Jiw ka kyntait thiaw ia u Jisu haduh ka sngi bala sahnarphna ia u Jisu.
Ym tang hangta, hynrei haduh mynta mynne ki Jiw ne Israel kim pat pdiang ba uta u Jisu u dei u Messiah jong ki.
Ki kyntait ia u.
Wat lada ialap katno katno ruh ha Israel shaphang ka kyrteng Jisu, kin ymlah ban pdiang bad ki long shisha kiba eh ryndang bad kiba saitlah bad bun nia.
Ki Jiw ki kylli – ym dei une uta u Jisu u khun u Joseph, ia u kpa bad ka kmie jong u ngi ithuh? hato kumne te ba u ong une nga lawan hiar na bneng? Ki Jiw ki ong shuh shuh- Ia une ngi la ithuh nangno u long, hynrei ynda wan uta u Khrist, ymdon batip nangno u long.
Ioanis 6: 42/ Ioanis 7:27.
Kane ka jingbymngeit ka dang trei haduh mynta hapdeng ki Jiw.
Ki tip ki sngew hynrei kim leh bad kim pdiang.
Te dei na kane ka daw ba u Jisu u la ong lypa – “ba phin ympat lah dep (ban ialap) iaki shnong ki Israel tad ynda u wan u khun u briew.
" Mathaios 10:23.
Hangne ngi sngewthuh ba ymdon lad da leilei ban ialap iaka kyrteng Jisu ha Israel.
Dei na kata ka daw ba kaba khadduh, u Jisu u hap ban kit iaka pop jong ki Israel daka jingaiei (only by grace).
Katkum ka ktien u Blei ngi shem b aka por kam slem shuh ia kine kiei kiei ban jia long.
Namar ka jingdap ki Jentil kaba wan hapoh bad ka jingpynim ia ki Israel kala jan, ka jingpynim ei kein.
Yn pynim iaki tad ynda u Jisu un wan hiar pat na bneng –ha Jerusalem ha u lum Seion.
“ U nongpynim u nongpyllait un wan mih noh na Seion , un pynphai noh iaka jingbymriew blei na u Jakob ( naki Israel kein).
" Rome 11: 26.
Dei hangne kein yn pyndep ia ka ktien kaba ong-“Ynda ngan kit noh ia ki pop jong ki.
" Rome 11:27.
Namar kata ka jingaiei bad kata ka jing khot u Blei ki long ba KHLEM JING KYLLA BAMUT.Rome 11:29.
Ka mut ba yn pynim ei ia ki Israel.
“Ba da kata ka jingpynim ei ba shaphi (Jentil) ynioh leh isynei kein iaki ruh (Ia ki Israel).
" Rome11:31-32.
“KATA KA IA KA LA JAN." Jingpynpaw 1: 3.
“Ngan kit noh iaki pop jong ki", Rome 11:27.
Shillong:Kumba ngi tip baroh ka Ri Khasi ka jong ngi ka dei ka Ri kaba ki paidbah ki smat bha ban bam kwai bad ka dei ruh ka dustur jong ngi ban bam kwai man ba ngi dep bam dep dih.
Haba iakren bad ki katto katne ngut ki longkmie kiba im jakpoh da ka kam die kwai dong ha Iew ki la iathuh ba ha kine ki sngi kiba mynta kim ju ioh tikna shuh ka kamai namar ba kiewdor eh u kwai ban ia u tympew.
Kitei ki nongshong die waidong ki la ong ba u kwai u la rem palat bad lada thied da u ba tad ruh ki ioh da u ba sniew suda bad da thied da u bha ruh u rem palat bad lada phiah da kiba rit ruh ki nongwan thied ki ud ki nam bad ki thnum bad ym banse hap ban phiah kumba ki ju phiah namar ioh ki nongwan thied ruh ki leh thut noh bad kim wan shuh bad kata kan long kaei kaei ka jingduhnong kaba khraw bha ia kine ki nongdie hi.
Ki la ong ba kim tip satia na kaei ka daw kaba la pynlong ia u kwai ba un kiewdor bha namar ma ki ruh ki dei tang ki nongdie.
Ki la pynpaw ruh ba kim ju don shuh kata ka jingmih hynrei la shu biang ba u kham tad u tympew.
Ki la ong ruh ba haduh mynta ki dang die kwai beit 10 tyngka saw kyntien hi hynrei ki la ong ruh ba kan sa poi ka por pat ba la hap ban die kwai noh 10 tyngka shikyntien namar ba ki mad palat ka jingduhnong kaba khraw bha.
Ki la pynpaw ruh ba ha ka por ba dang bha ka Iew, ki ju lah ban pynmih ne pynlut da kiba bun spah tylli ki kwai hynrei mynta pat tang 50 tylli shisngi ruh ka long kaba jynjar bah ban pynlut ruh.
Shillong:Ka Meghalaya Editors’ and Publishers’ Association (MEPA) kaba dei ka kynhun jong baroh ki lad pathai khubor ha Meghalaya, ha ka jingiakynduh kaba kyrkieh kaba la long mynta ka sngi ka 11 tarik Nailar, 2021 ka pynpaw ïa ka jingsngew kyndit ka bakhraw halor ka jingpynmih khubor jong ka seng Hynniewtrep National Liberation Council (HNLC) kaba la byrngem ia ki lad pathai khubor halor ka jingbymlah jong ki ban pynmih khubor ïa ki jingkhot pakhang shnong jong ka HNLC na ka por sha ka por.
Shuh shuh kaba kham sngewkhia ka long ba ka HNLC ka la rai ban kheiñ ïa ki lad pathai khubor kum ki nongshun jongka tang na kane ka daw.
Ka MEPA kam ju mutdur ba kaba kum kane ka kyrwoh kan mih na ka HNLC.Halor jong kane ka kam, ka MEPA ha kane ka jingiakynduh mynta ka sngi ka la rai ban kyntu ïa ka HNLC ba kan sngewthuh lem ba ki lad pathai khubor kim lah shuh ban pynmih ïa kino kino ki jingkhot pakhang shnong jong kino kino ki kynhun katkum ka hukum jong ka Meghalaya High Court No.WP (C) No.127/2015 Dated 27.05.2015.
Katkum kane ka hukum, ka High Court ka la kren shai ba kan pynngat ha ki kyndon jingpynkhein hukum (Contempt of Court) ïa kino kino ki lad pathai khubor kiba pynmih khubor ïa ki jingkhot pakhang shnong bad ruh ka la hukum ia ka sorkar ban pynngat ha ki kyndon aiñ kiba tyngeh (criminal case) ïa ki lad pathai khubor kiba pynkheiñ ïa katei hukum jong ka High Court.
Na ka liang ka MEPA ka la leit shaduh sha Supreme Court ban iakhun mukotduma khnang ban pyndam ïa katei ka hukum jong ka High Court.
Hynrei ka Supreme Court hadien ka jingshong bishar ia kane ka mukotduma ka la pynksan ïa ka rai jong ka High Court.
Ki lad pathai khubor jong ka Meghalaya haduh mynta ki ïeng halor ka nongrim jong ka jinglong pdeng bad jingbym shah liang shano shano bad ruh halor ka nongrim jong ka jingpathai khubor kaba laitluid bad ka bym shah khñiot hano hano.
Ka MEPA ka pynpaw ruh hangne ba ki lad pathai khubor ki ïeng ban shakri ïa ki paidbah salonsar bad ki long ka sur jong u paidbah ha ka ri synshar paidbah.
Halor kane, na ka liang ka MEPA ka kyntu ïa ka HNLC ba kan sngewthuh ïa ki jingshisha baroh kumba la pynpaw haneng khamtam ba ki lad pathai khubor ki hap ban bud ryntih ïa ki kyndon ka aiñ katkum katei ka hukum jong ka ïing kashari, ong ka kyrwoh na U Bah R Monarch Shabong, President, MEPA bad U bah John W.Thabah, General Secretary, MEPA.Shillong:Hadien ba ka kyrwoh ba la pynmih da u General Secretary ka seng Hynniewtrep National Liberation Council(HNLC), u Bah Saiñkupar Nongtraw ha kaba katei ka seng ka la byrngem ia ki lad pathai khubor ka jylla ba kim ju pynmih satia ia ki kyrwoh jong ka seng ha kaba iadei bad ka jingkhot pakhang shnong jong ka.
Ha kaba iadei bad kane ka jingshah byrngem jong ki lad pathai khubor, kumta ha ka 11 tarik u bnai Nailar 2021, na ka liang jong u Myntri ki kam pohïing ka Jylla, u Bah Lahkmen Rymbui, u la ong ba kane ka jingbyrngem jong ka seng HNLC, ka pynpaw shai ba kane ka seng kam burom shuh ia ka kam jong ki briew khamtam eh ia ki lad pathai khubor kiba dei ki paia ba saw ha ka riti synshar ka Ri India.
U la ong ruh ba ym don ba lah ban khang ia ka kam kaba ki nongthoh khubor ki leh, namar ki don la ka bor bad ka dei ka hok bad ka kamram jong ki lad pathai khubor ban pyni ia ka jingtam ne ka jingduna bad ban pyntip sha u paidbah ia kaba jingshisha bad kaba donkam.
U myntri, ula ong ba ki lad pathai ki dei kiwei na ki nongtrei kiba shakri ia ki paidbah bad u la ong ba lada ka HNLC kam don ka jingshaniah ha ki lad pathai khubor, ym lah batai shuh kidei kiba kumno.
U la ong ruh ba kadei ka kamram jong ka Sorkar ban ai ka jingshngaiñ bad ban pyndon ka jingshongsuk ia baroh ki nongshong shnong ha ka jylla bad u la ong ba lada don ki nongthoh khubor kiba iakynduh jingeh ha ka por ba ki dang trei ia ka kam ki lah ban pyntip sha ki SP bad ki OC jong ki jaka ba ki don.
U Bah Lahkmen Rymbui u la pynrem jur ruh ia kane ka jingbyrngem jong ka HNLC ia ki lad pathai khubor.
Shillong:U Bah Sanbor Shullai, myntri ka sorkar jylla, ha ryngkat bad ki dkhot jong ka Shillong Cantonment Lease Holders Association lem bad U Rangbah Shnong ka Jhalupara Village Council, ki la ia kynduh ia U Satyapal Malik, u lat ka jylla, ha kaba ki iakren halor ki jingeh ki nongshim wai jaka kiba hap ha Shillong Cantonment.
Ha ka jing ia kynduh ia U Lat, U bah Sanbor Shullai, ula pynsngew ba ka khajna, ha kine ki sngi, ka la poi sha ka 2.5% na ka dor ong ka jaka bad U Bah Shullai, ula iakren ia U Lat, ba un iakren lem bad ka tnat iada ri jong ka sorkar India, ba kan pynhiar sha ka 0.25percent na ka dor jong ka jaka sha ki nong shim wai.
U bah Sanbor Shullai, ula pynsngew ruh halor ki jing ia kynduh jingeh ki nongshong shnong ka Shillong Cantonment, lyngba ka jing pyntrei kami a ka Cantonment land administration rule 2021.
Shillong:U MLA ka Amlarem Constituency u ba long ruh u myntri ka tnad pule puthi jong ka sorkar jylla u bah Lahkmen Rymbui u la ong ba ka jingpyrshah kaba la pynpaw da ki Hynriew shong ban pyrshah ia ka jingwan bret niut ha ka shnong Mynkjai, ka dei namar ba ka sorkar ka dei ban wad da ka lad ki lynti ban neh shirta, ym ban shu hun tang ba shu buh shiteng por ia ka jaka bret niut.
“Ka jingpynlong ia ka jaka theh niut kaba shiteng por kan ym lah ban weng ia kano kano ka jingeh ka la dei ka por ba na ka liang jong ka sorkar kan shim ia ki lad ki lynti ban shim khia ia kane ka mat bad ban pyntrei kam ia ka Solid Management rule 2015 ha baroh kawei ka jylla"u la ong.
U bah Rymbui ha ba pynshai ia kane ka bynta, u la ong ba kane ka mat ka dei kaba sah slem bha ha ka ba naduh u snem 1990 ia ki niut la bret ha jan ka wah Myntdu ha Riatsiatsim hadien kane ha u snem 1994 la rah ia ka ne sha Mynkjai, naduh kato ka por ki paidbah ki la ju pynpaw ia ka jingpyrshah namar ka rukom bret niut ha ka ne ka jaka ka wanrah ia ka jingma ha ka ba ia dei bad ka koit ka khiah jong ki nongshong shnong.
U la ong ruh ba ka jaka bret niut ha Mynkjai, ka dei kaba hap hapdeng jong ki ba bun tylli ki shnong kiba kynthup ia ka Mawpud, Mawstem Pynthor, Somanong, Madan tyrpaid Umsohlang dei na kane ka daw ba naduh kane ka por hi ki nongshong shnong ki la ju pynpaw ia ka jingpyrshah bad ki dawa ba ym dei ban buh ia kane ka jaka bret niut ha ka ne ka jaka.
“Ha u snem 2017 la rai biang ban theh niut ha ka jaka ka ba jngai tang 250 meter na ka ne ka jaka, ha kaba na ka liang ki nongshong shnong ki la pyrshah namar ba kane ka jaka ruh ka dei ka ba jngai tang 150 mitar na ka surok bah" u la ong.
Hadien ka jingpyrshah kaba jur ha u bnai lber, mynta u snem ki bor District, ki la rai ban sangeh noh ka ka theh niut ha kane ka jaka bad ka Jowai Municipal bad ka JHADC ki la pyrshang ban wad ia ka jaka ban theh niut ka ba thymmai, hynrei na ki daw ym pat lah ban shem ia ka jaka ba thymmai, u niut ha Jowai u la shu sah kumto.
Ha ka 8 tarik mynta u bnai u Deputy Commissioner, Jowai, namar ba ym pat ioh ia ka jaka bret niut ba thymmai u la shim ia ka rai ban bret niut biang ha jaka ka ba don ha Mynkjai kumta la mih ka jingpyrshah ka ba jur ha kaba na ka liang u SDO ban khang na kano kano ka jingkulamar u la pynjari ia ka 144cr ha kane ka jaka.
Ha ka 9 tarik mynta u bnai na ka liang u SDO u la pynlong ia ka jingialang ha Amlarem, ban pynbeit ia ka ne ka mat, hynrei kane ka jingialang ka khlem poi shaei sha ei ruh namar ka jingiakhih jong ki paidbah ba dawa ban weng shisyndon ia ka hukum ban bret niut ha ka ne ka jaka.
“Mynta ka sngi u Commissioner ka Division u ba long u Commissioner Secretary ka Urban Affair, u la pynlong ia ka jingialang ha kaba yn ym pat tip kaei ba mih na ka ne ka jingialang namar ba ngam pat ioh ia ka kaiphot ba pura ha lor kane ka jingialang" u la ong.
Na ka liang ka JMB ban ialeh ban pynioh ia ka jaka bathymmai ka la pynmih ia ka EOI, na ka bynta ki briew ki ba don ia ka jaka khnang ba ka sorkar kan lah ban shim ia kine ki jaka ban pynlong jaka ban bret niut.
U bah Rymbui u la ong ba kane ka jingiakhih jong ki paidbah kam dei halor ka jingbret ia u niut, hynrei kadei ban pynbiang ia ka rukom ban bret ia ki jaboh kat kum ka kyndon jong ka Solid Waste Management Rule 2015, kaba la kren shai ba kaei kaba ki dei ban bret bad kiei ki bym long ban bret bad kumno ym pyniaid ia ka jaka bret niut, hynrei ha jaka bret niut ha Mynkjai ka dei tang ka jaka ka ba shu leit ban bret ia u niut khlem da bud ia ki kyndon jong ka SWMR.U la ong ruh ba na ka liang ka NGT ruh ha u snem 2018, ka la kren shai ba ia ka ei ba ki dei ban leh bad ia kaei ka ba kim dei ban leh ha kaba ia dei bad ka jingbret ia u niut u bah Rymbui u la ong ruh “Haba nga dang bat kum u myntri ka tnad Environment ngi la ju pynlong ia ka jingialang bad ka tnad Pollution Control board ka Environment, tnad forest ban peit kumno ba pynbiang ia ki jaka bret niut ha ka jylla baroh".
U la ong ruh ba ka jingai Quit Notice jong ki Synjuk Ki Waheh Chnong Jowai pyrshah ia ki hynriew shnong, ka long ka bym lah ban pdiang, namar ba lada da tang da ki taiew kim lah ban bret ia u niut ruh ki sngewthuh ia ka jingeh, namar ba ka la shah ktah ia ka koit ka khiah kumno ki pyrkhat ia kito ki briew kiba hap ban shah ia kane da ki 20 snem mynta bad kumta, ula ong ia ki SWC ki dei ban ban iasnoh kti lang ban weng ia kane ka jingeh.
“Ka la dei ka por ban ia snohkti lang ban ialeh ban weng ia ka ne ka jingeh ha ka ba ka sorkar ka dei ban shim khia ban pyntrei kam ia ka Waste Management ha baroh kawei ka jylla bad ngi kyrmen ruh ba ka sorkar bad ka District Council kan ioh ban wad noh ia ki jaka ban bret niut".
U la ong ruh ba ka jingdonlang ka Municipal Board, U DC bad ka Dorbar shnong ki dei ban wan lang hajuh, ban weng ia kane ka jingeh namar ba naduh 1990 ki la shu rah shi rah ia ka jaka bret niut bad kumta kane kan ym lah ban iarap, kumta ngin hap ban wad ia ka jaka ka ban long ka ban neh shirta".
Shillong:Ka HYC , Agriculture & Farmers Welfare Cell ha kine ki bnai ba la ïoh ka la ïoh ïa ki jingujor na ki nongrep halor ka jingthied tat dor palat ki mahajon ïa ki mar rep jong ki.
Ha kaba ïadei bad kane na ka liang jong ka Seng ka dap da ka jing sngewsih halor kane bad haba kylli balei ka Sorkar kam ïarap ïa ki Nongrep.
Hato ka Sorkar kam don mo ka bor ban ïarap ïa ka dor ka mur ki mar rep, buh jingkylli ka seng.
Ka seng ka ong na kiwei ki jylla la ju don kita ki Minimum Support Price ban ïarap buh dor ïa ki marrep bad kumjuh ruh kita ki jaka die ïa ki marrep.
Hynrei ha ka Jylla Meghalaya ym ïohi ban don kum kita bad ki nongrep baplie ki hap ban shu die kat ba thied ei ki Mahajon.
Ka Seng ka la ïa kynduh teng ïa u myntri ka rep ka riang ban kren ïa kine bad haduh mynta ym shym la ïohi ba ka sorkar kan leh eiei.
Kumta ka HYC ka buh por 2 taïew ïa ka sorkar Meghalaya khamtam eh ïa ka Department of Agriculture and Farmers Welfare ban buh noh ïa ka Minimum Support Price (MSP) ïa baroh ki Mar rep.
Ym tang katta, wat ïa ki jingthung kum u Synsar bad ïa u Slatyrpad.
Ïa u Synsar bad u slatyrpad lei la pynlait noh ïa ki khana bad ym shym la kheiñ shuh kum ki mar khlaw (Forest produce) hynrei haduh mynta ngim ïohi ba ka sorkar kan ïarap ïa ka dor ka mur jong kine ki jingthung.
Hato ka jingpynlait noh ïa ki khana na u slatyrpad bad u Synsar ka dei ban ïarap ïa ki mahajon dkhar ban lait na ka siew khajna ym pat ban iarap ia ki Nongrep.
Ka HYC ka dawa ruh na ka sorkar ba ka dei ban buh noh ïa ki Regulated market ha man C&RD Block bad ha ki ïew ba paw ha kylleng ka Bri u Hynniewtrep.
Ka seng ka dawa ba ka sorkar kan shna ïa ki Cold Storage ha man ki Regulated Market bad ki ïew ba paw ka Jylla bad la dawa ba dei ban don ki jaka ïarap ïa ki nongrep ha ka ban die ïa ki mar rep ha man ki jaka (Grassroot Marketing Facilation Centre) khang ba ki nongrep kin nym shah thombor ha ka dor ka mur, ong ka kyrwoh na u Bah Joplang Kharnaior, Chairman HYC, Agriculture & Farmers Welfare Cell.
Jowai:Ka Synjuk ki Rangbah shnong Ri Jaintia, myn hynnin ka sngi ka la khot jingialang na ka bynta ban iakren halor ka jingeh kiba mih na ka daw ka jingbym ioh jaka shuh ka Jowai Municipal Board ban leit bret ia ki niut na ka nongbah Jowai hadien ka jingpyrshah na ka KSU bad ki 6 shnong ban bteng ia ka jingbret ia ki niut na Jowai sha Mynkjai.
U Adviser ka Synjuk ki Rangbah Shnong ka ri Jaintia, u ma S Langi u la ong ba hadien ba ki la iohi ia ki kynrum kynram ba la mih na ka jingbymioh jaka shnong ban bret ia ki niut na ka nongbah Jowai kaba dei ka nongbah ka rilum West Jaintia HIlls, ki la shong ia ka jingialang ba kyrkieh myn hynnin ka sngi.
Ha kane ka jingialang na ka liang ka Synjuk ki Rangbah Shnong Ri Jaintia ka la dawa jur na ka Sorkar ba kadei ban pynioh jaka kaba biang na ka bynta ban bret niut bad kumjuh ruh ka la kyntu ia ki 6 shnong ba long kiba iaishah.
“Ki Niut ki Nier bad ki jaboh jabain ki long kiba ktah ia ka koit ka khiah ki paidbah bad ka lah ban long kaba kham bha ban ia ka Covid -19, kumta ngi dei ban wad ia ki lad ki lynti ban wanrah ka khuid ka suba da ka lynti jong ka jingiatreilang bad ym ban wanrah ia ka jingiasngewpher hapdeng kawei ka shnong bad kawei pat lane hapdeng kawei ka thain bad kawei pat" la ong u ma S Langi.
U President ka Synjuk ki Rangbah Shnong Ri Jaintia, u Armyius Lypon u la ong ba kum ka Synjuk jong ki Rangbah Shnong, ngim kwah ban iohi ia ka jingsnewpher namar kito ki shnong kiba la pyrshah ia ka jingwan bret ia ki niut ki don la ka hok bad ki paidbah ka sor Jowai ruh ki don la ka hok ban pyrshah, hynrei dei ka kamram jong ka sorkar bad ka bor District ban weng ia kine ki jingeh da kaba wad ia ka jaka kaba biang eh ban ia kaba don ha Mynkjai.
“Ka Shnong Jowai ka la shah ieh bein, ka dei ka it khmih ka ri lum Jaintia, hynrei ka la shah iehbein ha bun ki liang", la ong utei u nongialam ka Synjuk.
“Baroh ar liang ki shah ktah na ki Niut bad ngi kum ka Synjuk ki Rangbah Shnong Ri Jaintia ngi ban jur ia ka sorkar ban weng noh kloi kloi ia kane ka jingeh na ka bynta ka khuid ka suba bad ka koit ka khiah jong ki paidbah", u la bynrap.
Shillong:Ka HYC Jaiñtia Hill District ka dap da ka jingsngew khia ban ïohi ba ka la don ka jingbym ïa sngewthuh jingmut hapdeng ki 6 shnong bad ka Synjuk waheh Chong Jowai halor ka jingleit theh Ñiut ka Jowai Municipal Board sha Mynkjai.
Na ka liang ka Seng ka pynpaw ba ïa kum kine ki kam dei ban don ka jingïa phyliew jingmut bad ka jingïakren ba sani ban lait na kino kino ki kynrum kynram bad ïoh kan poi ruh sha ka jingsngewsih.
Ka Seng HYC ka kyntu bad kyrpad ïa ki artylli ki synjuk Waheh Chong ba kin sngewbha ban ïa kynduh bad ba kin ïakren sahi bha halor kane ka kam.
“Phi la long ki riew Rangbah kiba la Shem phang bad ngi ngeit ba phin lah ban ia pynbeit ia kane ka kam.
Na ka Liang ka seng ka kyntu ruh ïa u DC ka West Jaiñtia Hill District bad kumjuh ruh ïa u CEM ka JHADC ba phin sngewbha ban long ki ksiang ban khot ban wer ïa kine ki ar kynhun ba kin ïa kren sngewthuh jingmut bad ban ïa pynbeit noh ïa kane ka kam, ong u Bah Roamingstar Lamare, General secretary, HYC, Jaiñtia hills district unit bad u President Mewathi Suchiang HYC Jaiñtia hills district unit.
Kabul:Ki ehrang Taliban, ki la ioh kurup biang ia lai tylli ki jylla ka Afghanistan bad nangta ki la ioh kurup ruh ia ki ktem shipai, ha kitei ki jylla bapher bad la iathuh ba ki ehrang Taliban, ki la ioh kurup ia ar, na ka lai bynta jong ki jylla jong ka Afghanistan, hadien ba ka US bad ka NATO, ki la nang mih noh ialade na katei ka ri.
Ka jing khyl lem jong ka Badakhshan bad ka jylla Baghlan, kaba don shatei lam mihngi bad nangta sa ka Farah sha sepngi, ka la pynlong ia ka sorkar ha katei ka ri, ba kan thaw ia ki lad ialeh ba thymmai, khamtam, hadien, ka la duh ia ka Kunduz, kaba dei ka jylla kaba heh.
Ha ki khyndiat sngi ba ladep, ka jylla Nimroz, ruh, ka la shah kurup ha kitei ki ehrang.
U President ka Afghanistan, U Ashraf Ghani, ula leit sha ka jylla Balkh, ban leit peit dalade, kaba dei ka jylla, kaba la ker kut ha kiwei pat ki jylla, ba la synshar da ki ehrang Taliban.
Ka nongbah Kabul, haduh mynta, kam pat don ia ka jingma kaba jur na ki ehrang Taliban, hynrei ki jing ialeh, kiba na bun ki liang, ki la buh jingeh ia ki shipai jong ka sorkar, namar ba mynta ki don bun ki riew paidbah, kiba la phet rieh sha ka nongbah Kabul, na ka bynta ban lait, na ka jingshah thombor ha ki ehrang Taliban.
Kiwei ki jylla, ba la ioh kurup da ki ehrang Taliban, ki kynthup ia ka Badakhshan, ha kaba ki la ioh kuru pia ka nongbah jongka, ka Faizabad, nangta sa ka jylla Baghlan, ha kaba ka nongbah Poli-Khumri, ka la khyllem ha ki Taliban.
Shillong: Halor ka jing bthei bom IED, ha Laitumkhrah, hynnin ka sngi, ki pulit, ki la kem ia uwei u briew, uba la suba, ba u don kti, ha kaba pynbthei bom ha katei ka jaka bad utei ula shah kem ha ki pulit ka East Khasi hills District.
Ki pulit jong ka Laitumkhrah, ki la shimti ia ka jingtohkit, ha kaba mynta la aiti sha ka  Crime Branch Police Station, East Khasi Hills, Shillong (CBPS) bad ka jing tohkit, ka dang iaid shakhmat.
Ha ri Khasi-Jaintia u pai talu (paunda or Noble or tropical cane) u long u jaid pai uba kham ioh ia kane ka jingpang.
Hynrei kito ki jaid pai kiba kham rit met kum kito kiba ki ioh mynta na Coimbatore, ka ‘sugar cane Breeding station’ jong kane ka ri India.
Ki long kiba kham lah ban ialeh pyrshah ia kane ka jingpang.
La kumta ruh don uwei u jaid pai na Coimbatore uba ki la ai kyrteng Co213 uba shait ioh eh ia kane ka jingpang.
Ia une dei ban kiar.
Ha ka jylla Assam imat ki niew ia u pai Co361 ba u long uba kham lah ban ialeh pyrshah ia ki jingpang bad wat ia ki khniang ruh.
Lada kane ka jingpang ka la paw ha kano-kano ka lyngkha kaba bha eh ka long ban ym shah ia u pai ha kata ka lyngkha ba un sah haduh kawei pat ka snem.
Nalor kitei ki nongshun, ki mrad khlaw, kum ki myrsiang, ki sniang khlaw, ki khnai bad kiwei kiwei ki long ruh kiba pynjulor ia u pai.
Ia kine baroh ngi dei ban ialeh ban pyniap.
Ka Jingot Pai bad ka Jingpyndonkam ia U.U pai u shim por kumba shi snem ban ih.
La kumta ruh ka shong ha u jaid pai bad ha ka jingshit jingkhriat jong ka jaka.
Ynda ki sla ki la sdang ban iap sti, kata ka la dei ka por ban ot ia u.
Ha ki bun ki bynta jong ka ri India, ki ju ot ia u pai da ka rashi (sickle), hynrei ha ri Khasi-Jaintia ki pyndonkam da ka wait.
Haba khein lang ia ka ri India baroh kawei, ia u pai ki kham pyndonkam eh na ka bynta ban shna gur.
Ha ka jylla Assam ruh kumjuh: kumba 98 mon ha man la ka 100 mon u pai ha Assam ki shna gur.
Kan long namarkata kaei-kaei kaba bha bad kaba myntoi shibun ia u Khasi-Pnar lada un nang kumno ban shna gur.
Ka gur ka long ka mithai eh kaba ki khot ha ka ktien phareng ‘raw sugar’.
La khot ia kane kumne namar ka long hi ka shini tangba ka don katto-katne ka mithai lali (molasses) kaba ai kata ka rong saw bthuh, kaba pynlong ia ka ka bym da sngewtynnad eh ban pyndonkam ha kaba dihsha.
Hynrei ha ri dkhar ki pyndonkam bha ia kane ka gur ha kaba khleh bad ki kynja jingbam baroh bad ha kaba shet mithai (sweets) ruh, lane ha kaba shu bam kumto.
Ka ri India baroh kawei ka pynmih kumba 3,500,000 ton ka gur shi snem shi snem.
Ia ka gur ngi shem ha iew ha hat ba ka don lai rukom: kaba tylli kum ki maw kiba lam pyllun lane kaba kum u pawdar (Powder) kata kaba phret bad kaba lam long um (semi-liquid).
Ia kane ka gur (raw sugar or jaggery) ki shait shna ha kylleng ki nongrit jong ka India kumne kumba la batai harum:-Nyngkong eh ki tylliat ia u pai bad ki pynmih ia ka um pai.
Ia u pai ki tylliat ha ki ‘roller’ kiba lah ban shna da ka dieng lane da u nar kiba kham bun eh ki roller mynta ha ri India ki long kiba shna da ka nar.
Ka dor jong kine ki roller ka lah ban long kumba Rs 80/- haduh Rs 150/- ne kawei: bad lah ban ioh ia ki na ki kompani kiba die ia ki kum ka kompani u R.N Panerjee & Sons, Howrah; ne ka kompani kaba khot Nahan Foundry, Nahan State; ne ka kompani u Kirloskar Brothers, Satara (Bombay Presidency).
Ki roller kiba lah ban ioh na kitei ki kompani ki lah ban tylliat kumba lai ne sawmon u pai ha ka shi kynta; bad ki pyniaid ia ki da ki masi dab.
Na ka shi spah mon u pai ki lah ban pynmih haduh kumba 65 mon lane 70 mon ka um pai.
Ia kane ka um pai pat ki sa shet ha ki khiew nar (iron pans) kiba heh ha ka ding kaba la shna khnang na ka bynta kane.
Kane ka ding ka long bunsien tang da ka pajwa (furnace) kaba ki tih hapoh khyndew bad kaba don u kynja atoskhana ha kawei pat ka dong bad ka thliew ban sei ia u dpei na kawei pat ka dong.
ki bun ki jaka kim ju pyndonkam dieng iap ei-ei lait tang da u shba pai (bagasse) uba sah na u pai ynda la khnoit noh ia ka um pai.
Ki khiew nar pat kiba ki ju pyndonkam ki long kiba heh bad kiba lah ban shet kumba lai mon ei-ei.
Hynrei kine ki khiew ki iapher la ki jaka jaka; don ki khiew kiba lah ban shet tang kumba shi mon shiteng ka um bad don pat kiba lah ban shet haduh 25 mon ka um pai.
Ha ki katto katne ki jaka pat ki buh ia kine ki khiew kumba san hynriew tylli shi sien shet ha ka pajwa kaba jrong lynter.
Shuwa ban shet ia ka um pai ki ju da jiar ia ka namar ba kan kham khuid ka gur.
Nalor kaba leh kumne ki ju pyndonkam katto-katne pat ki jingpynkhuid kum ka um kaba mih na ka snep jong u bhindi (lady’s fingers) lane ka shun, lane ka kynja dawai kaba ki khot ‘sodium hydrosulphite’, lane u rnga jong u skop kba lane da ka julab (castor oil) bad kiwei kiwei.
Ia kine ki ju buh ha ka um pai katba ka nang thnam ha ding.
Da kaba leh kumne ka jakhlia bad ka sboh ka sbiar ka kiew hajrong bad ki sa khat noh ia ka da ka siang kaba pei thliew (perf rataed ladle), kumta ba ka um pat kan ym lehnohei.
Ha ki katto katne ki jaka kim ju pyndonkam jingpynkhuid (clarifier) ei ei; hynrei ka gur kaba ki ioh na kaba khlem pynkhuid ka don ka rong kaba jngut bad ka bym da stem itynnad.
Kaba donkam eh ban nang ha kaba shet ia kane ka um pai ka long ban ithuh ha kano ka por ne ka kyrdan (stage) dei ban rah noh ia ka nar na ding lane ban tong noh ia ka um pai ban pynkhriat ba kan lang.
Kane ka long kaba donkam ban ithuh.
Lada ym ithuh ia kane, ka gur ka lah ban ym long.
Lada rah noh kham shuwa ia ka por kaba dei kata ka lah ban shu long um na kaba ki ju shna shini.
Ia kane ka syrup ki khot ha ka ktien Hindustani ‘rab’ bad ha ka ktien phareng ‘massecuite’.
Hynrei lada rah kham hadien ia kane haba ka temperature ka long kumba 110 bad 112 C, ka pynlong ka gur kaba kham jem, lada rah pat kham hadien khyndiat ia kane ki ioh ka gur kaba kham eh.
Lada shet kham palat pat ia kane ka pynlong ka gur kaba long pawdar (powder), syriem ia ka shini tangba ka saw bthuh.
Na ka shi spah mon u pai lah ban ioh kumba 10 mon ka gur.
Kiba kwah ban ioh jingtip shuh shuh shaphang kaba shna gur lane shaphang kaba shna shini na u pai ki lah ban tohkit kham bha na ka Indian Institute of ‘ Sugar Technology, Cawnpore, United Province.
Shillong: Kiba ioh pang covid mynta ka sngi, ki don 463ngut bad kiba jem na ka jingpang, ki don 384ngut.
Kiba iap, ki don 10ngut, ha kaba ki bym pat dep injek, ki don 9ngut.
Kiba dang don ha ka jingpang, haduh mynta, ki don 4,496ngut bad kiba iap, ki long1,195ngut.
Ha East Khasi hills, ki don 255ngut bad ha West Khasi hills, ki don 67ngut.
U Elon Musk, ula pynbna ban pynmih paidbah noh ia ka Tesla Cybertruck.
Katei ka trok, la iathuh ba ka dei ban mih iew ha u snem 2021, hynrei mynta la pyn thikna, ba kan mih ha u snem 2022.
La iathuh ba kiba kwah thied, ki lah ban siew boina, kaba long  $100 bad katei ka pisa, kaba yn sa pynphai pat sha u nongthied.
Katei ka dei ka kali kaba la tip, kum ka  truck bad ka SUV  bad la ia nujor ia ka, kum ka  Ford F250.
Katei ka kali, ka don 3 tylli ki model, ha kaba ka dor, ka sdang naduh $39,900.
Nangta, ki nongthied ki hap siew tam, $10,000, kaba dei, na ka bynta ba ka kali, kan iaid khlem nongniah.
Katei ka kali, kan iaid hapdeng ka 250 haduh 500mer bad kan sdang na ka 0 sha ka 62mer ha ka shi kynta, tang hapdeng ka 2.9 sekhon.
Ka Tesla, kaba pynmih ia kitei ki kali kiba pyniaid da ka bor jong ka ding ilektrik, ka don jingthmu ban buh ruh sa ka ding sngi, ha kaba yn lah ban iaid tang sa 15 mer man ka sngi, tang na ka ding jong ka sngi.
U Lionel Messi, ula long u nong ialehkai ba pura jong ka club Paris Saint-Germain.
U Messi, ula poi ha ka nongbah jong ka France ha Paris, ha ka jing pdiang burom, da ki spah ngut ki nong kyrshan jong ka PSF.U Messi, 34, ula pyn iasoh ialade bad ka PSG, ha kaba ula ia kynduh ban ialehkai lang bad U Neymar, uba dei uwei na ki paralok, ba ki ju ialehkai lang mynshwa ha Barcelona.
U Messi, un don ar snem, ha ka PSF, ha kaba un ioh kamai kaba £92.6 million ha kitei ki ar snem.
U Messi, uba la ioh hynriew sien ia ka khusnam, Ballon d’Or, un ioh  £25million ka bai pyn iasoh jongu bad nangta, un ioh sa ka bai nong kaba long  £650,000 shi taiew.
U Messi, uba don 34 snem ka rta, u ong “Ngam sngew lah ap shuh, ban sdang ia ka jingim ba thymmai jongnga ha Paris".
“Nga kut jingmut ban tei bad ban wan rah burom ia ka club bad ia kito kiba ieid ia ka" ula ong shuh shuh.
Nongpoh:Ki paidbah nongshong shnong na Pillingkata, ki la pynpaw ia ka jingpyrshah kaba jur eh halor ka jingthmu wan klun jaka jubor, kaba hynnin ka sngi da ki bor sorkar na Assam ha ryngkat u MLA na Dispur, kiba la leit sha katei ka shnong, da kaba kam jubor ba bun ki bynta jong katei ka shnong, ki la hap ha Assam.
Ki nongialam shnong na Pillingkata, ki kynnoh ba ha katei ka jingwan jurip da kitei ki briew sorkar na Assam, ki la don shibun ki jaka kiba dang hap ha Meghalaya, hynrei ki la kam ba kitei ki jaka, ki la hap sha Assam bad kaba la pynbitar eh ia ki nongialam shnong, ki paidbah na ka shnong Pillingkata bad kumjuh ruh ia ki sengbhalang.
Kitei ki briew na Pillingkata, ki la iathuh ba hynnin ka sngi, kitei ki briew sorkar na Assam, ki la wan kam lut ia ki jaka ha katei ka shnong, khlem da kheinn wat ia ki jaka ba la don ki jingtei ka Meghalaya ne wat ia ka Pillingkata Higher Secondary School, hynrei ki la ong ha ki paidbah jong katei ka shnong, ba kitei ki jaka ki la hap ha Meghalaya.
Nongpoh:Shisngi hadien ba ki bor sorkar na Assam ha ryngkat u Atul Bora, MLA Dispur, ki la wan ban jurip da kaba thmu ban klun ne ban pynhap sha Assam ia ka shnong Pillingkata bad Barapathar, myn hynnin ka sngi ki dkhot ka HANM, ki la hiar ban jurip ia kitei ki shnong, kiba dang hap Meghalaya, na ka bynta ban wad ia ka jingshisha halor katei ka jingwan mushlia ki Assam ha kitei ki shnong.
Ha katei ka sngi, la iohi ba ki la don shibun ngut ki dkhot ka HANM kaba la ialam da u Bah Pateng Marsing, President ha Ri Bhoi, ha ryngkat ki dkhot ka MPSO, ki la hiar sha katei ka shnong, na ka bynta ban iakren bad ki briew ha kitei ki shnong bad ruh ban pynrem ia ka sorkar Assam, namar kitei ki kam beain kaba la leh bad kiba la wan ban klun jaka, wat hapdeng ba dang don kata ka jingiakren pynbeit pud hapdeng ki Myntri Rangbah ka Meghalaya bad Assam.
Haba kren sha ki lad pathai khubor, ki nongialam ka HANM bad MPSO, ki la pynrem jur jur ia katei ka jingjia kaba la jia hynnin ka sngi bad kiba la pynpaw ruh da kaba ong ba ki bor sorkar ka jylla Assam, ki ju mlien ban kren da kumwei hynrei ka kam pat ki leh da kumwei.
Ki la pynpaw ruh ia ka jingsnewkhia ban iohi ba dang ha kine ki khyndiat sngi, la don ka jingiakren hapdeng ki Myntri Rangbah na bynta ban pynbeit ia pud u sam hapdeng ka Meghalaya bad Assam, hynrei kaei kaba la jia halor ha Pillingkata bad ha Barapathar, ka pynpaw ba ki bor sorkar Assam, kim khein kor ia ka jingiakren pynbeit pud hapdeng ki Myntri Rangbah.
Kitei ki nongialam jong ka HANM bad MPSO, ki la kyntu ia ka sorkar Meghalaya, ba ka dei ban tuklar bad ba ki dei ban iakren bad ki heh ka sorkar Assam, ba kin kren sha kim dei ban wan mushlia ne wan pynkulmar jingmut ia kito ki shnong kiba don ha khappud, namar kan ktah ia ka jingsngew ki paidbah kiba sah ha khappud bad khamtam eh ha kaba kum kane ka por, ba dang don kata ka jingia pynbeit pud hapdeng ka Meghalaya bad Assam.
Ngim lah ban len iaka jingshisha ba ka Sor rit Jowai ka long ka iitkhmih jong ka Ri Lum Jaintia baieit jong ngi, ka long ka Head Quarter jong kane ka Rilum hakaba ki Office Sorkar, ki Iew, ki Skul, ki College, ki Bank, Hospital, Doctor Clinics, khamtam ka District Council JHADC, bad bun kiwei de ki treikam hangne naka bynta jong u paid Pnar naduh mynshwa haduh mynta bad ngi im dakaba shaniah iaki kam ki jam ha Jowai!Ki nongkyndong bad ki para marjan shnong na kylleng kane ka Ri Lum ki phah shong skul iala ki khun ha Jowai, ki nongtrei office, ki nongkhaïi, ki nongbylla, ki nongshongïew bad kumta ter ter ki wan shongwai, buhai shnong bad wan donkam hakane ka sor rit.
Kawei kaba kongsan eh ka long ba ngim lah ban im khlem da bret ia kiei kiei kiba ngim donkam shuh.
Nakata ka daw ki sa mih ki ñiut, ki jaboh bad ka jingpynjakhlia iaka mariang.
Kane ka khlem jia tang ha ka shnong Jowai hynrei ha baroh ki sor bad ki nongbah haka pyrthei.
Bad haba ka long kumne ka sa mih ka jingkylli, hangno yn bret iakine ki jaboh (waste)? Mano ban kitkhlieh bad hangno yn bret iaki?Bad haka jaka ba ju bret jakhlia ym long shuh! Balei ki para marjan shnong lane ki seng Bhalang ki pyrshah? Baroh ngi tip shai ba ki pyrshah namar maki ruh kim kwah ba ka jakhlia bad ka bih jongka kin wan lynshop iaka thaiñ jong ki.
Lane ban shu lum thup iakine ki jakhlia hapoh ka sor Jowai te kan ialam sha ei? Ka jingiakhih ki Waheh Shnong Jowai ka long kaba dei eh!Halor kane, nga sngewdei ban kyntu ya baroh lang ki Paid Pnar kiba don tang shitroh hakhmat ka Ri India ba ngin ia sngewthuh jingmutlang.
Baroh ngi siew iaka khajna sha ka Sorkar, bad ngi don ka hok ban dawa halor kane, nalorkata ka Sorkar (lane ki Sorkar) ka don ka bor katkum ka aiń ban shim iakano kano ka jaka kaba ka sngewbit naka bynta ban pyndonkam naka bynta ka jingmyntoi bad jingbha u paidbah ym naka bynta ka jingpynshitom lane pynjot mariang.
Ka Jowai Municipal Board kala pan thied jaka bret niut! Lada don uba die, kumno pat ka NOC nakato ka Shnong! Hato ki Shnong lane ki Pressure Groups kim pyrshah? Ban shu kynnoh iaki nongmihkhmat kala ju long ka dustur jong ngi naduh myn hyndai! To ngin ym sngewphylla.
Nga pynkut iakane ka article tang daka jingkyrpad rit iaka Ri Lum baroh kawei ban poi sha ka jingiapynbeit lang bad kumjuh iaki Nongialam kiba iadei kam ba phin khot daka DORBAR ki nongialam ban pynbeit.
Kynmaw iaka por U Woh Kiang Nangbah hakaba ka Ri Lum ba ieit jong ngi ka ieng tylli ka wei!.
Shillong: Ki nongialam shnong na ka shnong Mawrashe bad Mawñianglah ki la pynpaw ka jingsngew skhem mynsiem hadien ka khubor na u MLA ka Mylliem Constituency, Bah Hamletson Dohling uba dei ruh u Myntri ba dei peit ia ka tnad Community and Rural Development (C&RD) ka Sorkar Jylla, ba la pynsangeh ia ka jingthmu klun jaka ka Eastern Air Command (EAC) ia ki jaka ka tnad Forest kiba don ha katei ka shnong.
Ha ka step 10 tarik u Nailar, 2021, u Bah Hamletson Dohling u la hiar sha ka shnong Mawrashe ban plie paidbah ia ka surok kaba la dep shna na ka mang tyngka ba 3 lak 30 hajar tyngka jong ka skhim SRWP.Ha ka jingialang u la ong ba na ka liang jong u kum u nongmihkhmat u la khot ia ka Deputy Commissioner ban iakren bad la ong ba la pynsangeh ia ka jingthmu.
Na ka kiang u Bah Pynshai Kurkalang, Secretary ka shnong Mawrashe, u la ong ba ka long ka jingshngaiñ ba u MLA u shim khia kane ka bynta.
“U la ong ba yn nym ailad ia ka jingthmu ban klun jaka ka EAC wat tang shi inshi ruh.
Imat don kiba pyrshang ban khyllie syrtap ia kane ka kam", la ong u Bah Pynshai ha ki nongthoh khubor.
Haba kylli, u la ong, “Ka don haduh 18 acre ka jaka ka tnad Forest kaba ka EAC ka thmu ban kurup jaka bad lada ki dang thombor ngin ym ailad satia.
Ngi sngewkmen ba u MLA jong ngi u shim khia ia kane ka kam ban pynthikna ba ka Sorkar Jylla kam dei ban ailad ia ka EAC ban klun jaka namar lada shah klun kan long ka jingsngewkhia bad jingsngewsih ia ki nongshong shnong baroh".
Na ka liang u Bah Turon Kharbhih, nongkitkam shnong barim ka Mawñianglah u la ong ba kum ka shnong hi ka iai pyrshah ia kane ka jingthmu bad kumba pyrshah ka shnong Mawrashe.
“Ka don tang khyndiat ka jaka kaba ka EAC ka thmu ban klun hynrei ngim ailad.
Donbok ruh ba u MLA u shim khia ban pynthikna ba kan ym don ka jingwan klun jaka", u la ong.
Jowai: Ka synjuk ki Waheh Chnong, ka Nongbah Jowai, mynta ka sngi ki la shim ia ka rai ban sangeh ia ka jngiatreilang bad ka bor District hadien ba ka bor District kam shym la lah ban kit ia ki niut kiba don ha kylleng ki shnong kiba hap ha katei ka nongbah ka West Jaintia HIlls naduh ba ki paidbah ki 6 shnong ka thain War Jaintia (Amlarem Civil Sub-Division) ki la khang bad ieng pyrshah ia ka jingwan bret ia ki niut kiba la kit na Jowai da ka Jowai Municipal Board sha ka jaka ba ju bret ka ba la tip kum ka Mynkjai.
Ka Synjuk ki Waheh Chnong ki la ong ba ka jingangeh ban iatreilang bad ka bor District kan long ha baroh ki jait la ka dei ha ka shong suk shong sain ne ha ka kam pynroi bad kiwei kiwei.
“Kane ka rai kan long tad haduh ba ka bor District kan lah ban weng ia katei ka jingeh jong u paidbah nongshong Shnong", la ong u ma Alan Niangti uba dei u President ka Synjuk ki Waheh Chnong, Jowai haba kren sha ki lad pathai khubor hadien ka jingiamih paidbah ban rah placard bad banner kum ka dak jong ka jingbymlah ka bor District bad bor sorkar ban weng ia katei ka jingeh kaba la mih na ka daw ka jingbym kit shuh ia ki niut na ki shnong bapher bapher bad khamtam na Iawmusiang bad Iaw-thymme ha kaba ki nuit ki la sma iwtung.
“Ha baroh ki kam jong ka bor District ha baroh ki kam kiba iadei bad ka jingiakhun pyrshah ia u khniang jingpang Covid – 19 hynrei naduh mynta ka sngi ngin nym iatrei lang shuh wat haduh ka sngi rakhe Laitluid ka ri", la bynrap u ma Niangti.
Ka Synjuk ki Rangbah Shnong ki la shim ruh ia ka rai ban pynlong da ka public rally ha ka 17 tarik une u bnai, lada ka sorkar kam shym la lah satia ban weng ia ki niut na Jowai.
Shillong: Ka tnat peit mariang jong ka sorkar India, ka iathuh, ba kan don ka jinghap slap, kaba jur ha kine ki saw sngi, ki ban wan bad katei kan long naduh mynta ka 10tarik haduh ka 14tarik Nailar 2021.
Ha kine ki saw sngi, ban sa wan, kan don ka jinghap slap, kaba jur bad kan don roh ka jinghap slap, kaba jur bha, ha ki bynta jong ka jylla, ong shuh ka khubor.
Jowai: Ka Synjuk ki Waheh Chnong ka nongbah Jowai, ki la shim ia ka rai ban nym shah shuh ia ki paidbah na ki 6 shnong, ia ka KSU War Jaintia bad ia ka Synjuk Waheh Shnong War Jaintia ban wan rung sha ka Nongbah Jowai.
Ia kane ka rai la shim mynta ka sngi, haba rah placard ban pyrshah ia ka jingbymler kam ka bor District bad bor Sorkar ban lum ia ki nuit na ka nongbah Jowai kumjuh halor ka jingbym sngewthuh ki paidbah jong ka hynriew tylli ki shnong kiba kynthup ia ka Moopyut, ka KSU War Jaintia bad ka Synjuk ki Rangbah Shnong War Jaintia ia ka jingeh ki paidbah ka Nongbah Jowai.
“Ki paidbah ka 6 shnong, ka KSU War Jaintia bad ka Synjuk ki Rangbah Shnong War Jaintia kim bit shuh ban rung sha Jowai namar kim sngewthuh ia ka jingeh ki paidbah ka shnong Jowai, wat hadien ka jingkyrpad na ka bor District halor ka jaka theh niut ha Mynkjai", la ong ki nongialam ka Synjuk ki Waheh Chnong ka Nongbah Jowai.
“Ym tang ia ki briew, hynrei wat ia ki kali ruh, yn ym shah ia ki ban wan bad ia ka jaka pynieng kali ha Stand War ruh la khang ia ki ban pynieng ia ki kali kiba wan na kitei ki 6 shnong", la ong shuh shuh ki nongialam ka SWCJ, haba kren sha ki lad pathai khubor.
Shillong: Kiba ioh pang covid mynta ka sngi, ki don 411ngut bad kiba jem, ki don 707ngut.
Kiba iap, ki don 11ngut, ha kaba na kitei ki kynthup ia 6ngut ki bym pat dep injek satia.
Kiba dang don ha ka jingpang, ki long 4,427ngut bad kiba iap, ki long 1,185ngut.
Ka East Khasi hills, ka don 216ngut kiba ioh pang bad ka West Garo hills, ka don 66ngut kiba ioh pang.
Bym pat ai tika 6 ngut ba lah ai tika 5 ngut.
da khein kat kum ka jingdon briew ha Meghalaya kamut iap bun ki ba lah dep ai tika.
Shillong: Mynta ka sngi, ha ka por  1:30 nohsngi, ka la don  ka jingbthei bom ha Laitumkhrah, ha iew Laitumkhrah, hajan ka dukan sha, kaba don hajan ka jaka ieng kali.
Ki pulit kiba peit ia ki kam pynbthei bom, lem bad kiba don ia ki ksew syntiat, ki la leit sha katei ka jaka, ban peit bniah ia ka jingjia, ong ka khubor ba la pyllait da U Superintendent of Police, East Khasi hills.
La iathuh ba ka jingbthei, ka dei na ka daw jong u bom IED.Ha kane ka jingjia, ki don 2ngut ki briew, kiba mynsaw bad la iathuh ba ka kynroh jong ka dukan sha, ki iit bad kawei ka iing, kaba don hajan, ka la julor.
Ki pulit ka Laitumkhrah, ki la shimti ban tohkit halor katei ka jingjia.
La bthah ia kito kiba iohi ia ki tiar kiba i suba, ba ki dei ban pyntip mar mar sha ki pulit lane sha Police Controll Room, ha ki number 0364 2222214 bad 0364 2222215.
Shillong: Ka HNLC ka shim iaka jingkitkhlieh halor ka jingpynbthei IED ha iew Laitumkhrah.
Ka Seng ka shim ia kane ka rai ban leh ha kane ka jaka paidbah ka dei tang namar ba ki briew ha kane ka thaiń n aka por sha ka por kim ju kheinsnep ia ka jingkhot pakhang shnong jong ka HNLC bad kaba kham pynsniew shuh shuh ka long ba ka High court ka kloi ban kheiń beain ia ki jingiakhih paidbah lyngba ki pakhang shnong ba khot pynlong daka HNLC bad kiwei ki kynhun sengbhalang.
Ka HNLC ka kyntu ia ka HC ba kan weng shisyndon ia kane ka jingkheiń beain lym kumta kaba khamsniew ka lah ban jia haki jaka paidbah nangne shakhmat bad ba ka seng, kan nym shim jingkitkhlieh shuh.
Ka Seng ka kyntu khamtam iaki lad pathai khubor ba ki dei ban pynmih ia ki kyrwoh pakhang shnong ka Seng, lada naka liang jong ki kim patiaw ka Seng kan hap ban shim da kiwei pat ki sienjam.
Ka bynta ki lad pathai khubor ka dei ban nym shahliang, hynrei lada ki dang kohnguh iaka hukum ka HC ne ka Sorkar ka mut kim dei shuh kiba laitluid bad yn shim ruh ia ki kum ki nongshun.
“Ngi long kiba lah kloi ban pynbthei ha kino kino ki jaka kiba ngi lah pynkhreh bad ka tnad pulit kan nym lah ban pynsangeh laka dei mynsngi ne shiteng synńia.
Ha ka por ba ngi pynbthei iaka police reserve, u SP kato ka district u ong ba ka dei ka kam khawpud ba ngi shimkabu iaka jingjur slap bad kynjah ka miet ban pynbthei hangto ha jaka sah ki pulit,haba ngi lah ban leh pat mynta mynsngi ka mut ka lah dei ka kamshlur lypa….
wat pynshit iangi! Baroh shi katta ngi pyrshang ban leh mynmiet ynda lah kynjah khnang ba kan nym don jingktah iaka leit ka wan ki briew hynrei mynta ngim banse ban pyni ba ngi don ha ka bor wat ban leh mynsngi mynshai.
Kino kino ki heh pulit kiba kren laplah kin hap ban shim iaka jingkitkhlieh lada ki pyni bor biang sa shisien iaka seng".
Ka Seng ka phah ruh ka jingsngewlem sha kito ki briew kiba mynsaw bad la ong ruh ba u bom u dang dei u barit, ha kaba la buh khnang ha ka jaka ban nym don ba mynsaw hynrei sniewbok ba u lei dei ia ki.
Kane kan long ka jingmaham ia kino kino ki paidbah kiba iashim bynta haka jingrakhe sngi laitluid ka India,lada ka sorkar ka pynbor ia ki paidbah, ym banse ban buh syndon da u bom u baheh ha ki jaka paidbah khamtam ha ki jaka ba bun ki bar jylla, ong ka kyrwoh na U bah Saińkupar Nongtraw, General secretary cum Publicity secretary,HNLC.Ki la ia shong lang, la ar phew snem kynthih, hynrei U Akshay Kumar, u dang iai kwah hi ban pynshoh biej ia ki khmat ka tnga jongu, ka Twinkle Khanna; haba ka kwah ban iohi, ia ka jingtbit jongu, ha ki kam ak phlim.
Khyndiat bnai, mynshwa ha ka por ba ak ia ka phlim BellBottom, U Akshay, u dei ban ak ia ka bynta jong ka phlim, ha ka jaka kaba ha lawbah bad ha katei ka jingleit ak ha katei ka jaka, ka lok jongu, ruh, ka kwah ban leit peit kai, ia katei ka bynta.
“Ka lok jongnga, ka kwah ban iohi ia katei ka bynta jong ka jingak ha khlaw bad kumta, nga  hap ban pyni, ia baroh ka buit ka sap jongnga, ban pyn shohbiej ia ka, namar ba wat la ngi la ia shong la ar phew snem, hynrei, ngam pat lah satia ban pynshoh biej pura ia ka.
Nga hap ban leh ia kaba bit tam, namar ba ki don kiwei ki khynnah ruh, kiba ia don bynta lang bad kumta, nga hap ban leh ia kaba bha tam, na kitei kiwei pat.
Donbok, ba ka lok jongnga, ka iohi lut ia ki bynta ba nga ak bad ngam sngew leh nohei shuh satia".
Halor katei ka jingthoh jong U Akshay ha ka instagram jongu, ka Twinkle, ka jubab “Nga sngewhun shibun ia kaba nga la iohi.
Hynrei, lano phin sangeh noh ia kito ki jing ialehkai (stunts)?" ka la woh nia biang.
Ka Twinkle, ka ong shuh “Nga te nga rit mynsiem shi katdei, haba nga iohi, ba u kynthih na tnum iing, na ka liengsuin, namar ba ka jing shisha, ka long ba nga kham shoh ia ka bynta jong ka jingim jongu, ban ia ki jing ialehkai jongu (stunt).
Stay safe Mr K #Bellbottom Repost@akshaykumar Lights, camera, #BellBottom in ACTION" thoh shuh ka tnga jong U Akshay.
Jowai:Ki Rangbah shnong hapoh ka nongbah Jowai kiba don haduh 25 tylli ki shnong ki la rai ban mih sha surok mynta ka sngi ba-ar, kum ka dak ka jingpyrshah halor ka jingbym shim khia ka bor District bad ka sorkar ban kit ia ki niut kiba la shu pyllang ha man la ki shnong hapoh ka nongbah.
Ki rangbah shnong hapoh ka lama jong ka Synjuk Waheh Chnong, Jowai ki la dawa na ka sorkar, ba dei ban lum ban lang ia ki niut kiba la sma iwtung kiba don mynta ha man la ki dong ki kyntoit jong ki shnong.
Kane ka jingeh ka long hadien ba ki bor shnong na ka thain Mupyut, kiba don 9 shnong ha ryngkat ka KSU ki la khang ia ka Jowai Municipal ban bret niut ha ka jaka kaba ju bret kaba don ha Mynkjai.
U Secretary ka SWCJ u la pyntip ba katei ka jingaiaid paidbah bad shnong kyllain myngor kan long ha phyllaw ka ophis treikam u DC ka West Jaintia HIlls District ha ryngkat ki placard.
Kan sdang naduh a por 11:00 am haduh 4:00pm.
Shillong: U Director ka tnad ka koit ka khiah u Dr Aman War, myn hynnin ka sngi u la iathuh ba ka jingbym pat lah jong ka sorkar ban thied ia ki Advanced Life Support Ambulance, na ka bynta ka jylla ka dei namar ba kane ka pisa ka dei kaba hap ban ia bei lang hapdeng ka sorkar jylla bad ka sorkar pdeng.
Haba ia kren bad ki lad pathai khubor, na ka liang u Dr War u la ong “Ka ingleh shitom ban pynioh ia ki 11 tylli ki ALS Ambulance ha ka jylla ka dang iaid sha khmat, hynrei ia kane kan dang shim por namar ba ka jingthied ia kane ka ambulance kan dei ka jingiabei pisa lang hapdeng ka sorkar jylla bad ka sorkar pdeng, kumta ka ne kan hap ban iaid lang bad tang shu la lah ban pyniabiang lang yn sa lah ban thied ia ki ALS Ambulance na ka bynta ka jylla".
U Dr War, u la iathuh ba ha ka jylla mynta ki dang don tang 4 tylli ki ALS Ambulance, kawei ha Step down hospital ha Umsawli, kawei ha Shalang, kawei ha Laitkynsew kaba la ioh na SPDS bad kawei ka don ha NEIGRIHMS hospital.
Na ka liang u myntri ka tnad ka koit ka khiah jong ka sorkar jylla u bah Prestone Tynsong u la ong “Ka jingkynnoh jong ki liang pyrshah ngam kwah ban ong eiei, hynrei na ka liang jong ngi, ngi don hangne ban peit ia ka bha ka miat bad ka shong suk shong shngain jong ki nongshong shnong ha ka jylla bad kane ka dei ka thong kaba hakhmat tam jong ka sorkar".
U la bynrap shuh shuh “Ngam ju sngap la ki kynnoh ne ki pyrshah lane ki ia bein bad ngi pdiang sngewbha ia kita baroh, hynrei kawei ka long ba ki team jong ka tnad ka koit ka khaih haduh mynta ki duh thiah duh dem bad uno uno u ba kynnoh ia kane u dei ban sngewthuh ba kim dei ban pynduh jingkyrmen ia u DHS , yn nai pynduh jingkyrmen ia ki Doctor kiba trei haduh ki PHC level, yn nai pynduh jingkyrmen ia ki nurse kiba trei haduh ki sub center level,yn nai pynduh jingkyrmen ia ki ASHA ki Aganwadi kiba la trei shitom khlem ioh thiah haduh mynta ban the lakam ia kane ka jingpang “.
U la kyrpad ia ki liang pyrshah ne ia kino kino ki sengsain pyrthei ban ym shu kynnoh ia ka jingtrei shitom jong baroh ki nongtrei ka tnad ka koit ka khiah, hynrei ka sorkar ka don sngap ia baroh ki jingai jingmut ki ban long na ka bynta ka jingbha jong ki paidbah ha ka jylla.
Shi bnai tam ei ei mynshwa,ki khubor kiba heh ba heh ki saphriang bha shaid ba u Chief Minister ka Sorkar Meghalaya u la pynbna ban ai bad kyntiew kyrdan noh ia ka Mairang Civil Sub Division sha ka District pa pura(full fledged District).
Don kiba la tyrwa ruh ia ka ban ai kyrteng da ka North West Khasi Hills District.
Ka don ka jingshong shit hapdeng ki paidbah ba kin ioh District noh shwa ka Independence ‘Day(15th August) jong mynta u snem 2021.
Hynrei ka kular ai District thymmai ia ka Mairang ka la pynmih pynban bun ki jingdawa District bad Civil Sub Division ha ki thain bapher bapher.
Ka thain Sohra ka kwah District thymmai lem,ka Mawsynram bad Mawlai pat ki kwah noh da ka Civil Sub Division,ka Patharkhmah kaba iajan bad ka Mairang ka dawa lem la ka jong ka hok jongka.
Sa sha Garo Hills ruh don kiba dawa ban kyntiew Civil Sub Division lang khnang ban kham suk bad iajan ka rukom synshar khadar ia u paidbah.
Dei na kane ka daw ba ka la pynktha khlieh ia ki nongialam ka sorkar MDA hapoh ka jingialam jong ka party NPP.Lada ai ia kawei,hap kyntiew kyrdan lem ia bun ki thain sha ka kyrdan Civil Sub Division.
Kane ka la pynshaiong ngain ia ka sorkar MDA kaba la dep kular paidbah(public announcement) ban kyntiew kyrdan bad ai District noh ia ka Mairang shwa ka Independay’Day jong mynta u snem.
Sa tang 3/4 sngi ei ei ka Independence’ Day ka la poi artad hynrei khlem pat iohi satia ia ki dak ki shin ha ki lad pathai khubor ia ka tarik ban plie ia ka District thymmai ha Mairang.
Ka jingpynkhreh pynkhrum ruh ym pat iohi dak satia ba ka sorkar kan plie District thymmai noh mynta ka taiew.
Hato ka jingkular jong u nongialam ka sorkar MDA kan long kamkai pynban?Hato,ka sorkar MDA ka ialam bakla da kaba shu pynbiej kai ia ki paidbah ba pli?Kumno u President Rangbah ka UDP uba long u MLA jong ka thain un sngew khamtam ba u bat ia ka kam speaker ha ing Dorbar Thaw ain?Hato ka sorkar MDA kam burom ia u?Hato,kane ka sorkar ka dei ka bym ju bat ia ka kular bad juban lak ba la dep khlei sha ki lad pathai khubor?Kino kino ki bym ju bat ia la ka ktien bad ka juban lak ba la khlei kum kita ki briew kim dei satia ki briew kiba shisha bad kiba skhem jingmut jingpyrkhat.
Lada kim skhem jingmut,kan long kam kai lut ki kam shisha baroh.
Don bun bah ki jingkylli u paidbah lada shu pynbiej shi pynbiej kumne shi kumne.
Kane ka sorkar ka dep kular kai ruh ban pyndep ia ka kam Them Mator(Harijan colony)ha Iew Mawlong ban pyndep tang hapoh shi bnai hynrei san snem ruh imat kam poi shano shano shano ruh.
Ka jing pass ka Assembly ban ithuh noh ia ka ktien Khasi bad Garo ha ka Eight Schedule bad ka jingmynjur ka Assembly ban pynioh ILP ha Meghalaya kumba angnud ki seng bhalang bad ki paidbah ruh imat kan long kamkai pynban.
Ka kam iakhun Covid-19 ne jingpang Carona ruh ka bym ithuh ithaw bad ki paidbah kim don jingshaniah ia kane ka sorkar.
Ki kam MeCEL,ki kam tih bad khaii beain ia u dewiong ka bym sngewthuh sngewthaw shuh kano kaba dei bad kano pat kaba lait.
Mynta sa ki kam khappud(border issues) tip kan poi shaei ym pat lah batai satia.
Lada ka ktien bad ki kam jong kane ka sorkar MDA ki iapher bad iaid la ka jong ka jong,kane ka sorkar kam ioh shuh ka jingshaniah u paidbah bad hadien ka MLA Election 2023,ka sorkar MDA kan jah noh bad sa kawei pat ka kynhun synshar(political forum/coalition) kan mih ban synshar ia kane ka state jingngi.
Jowai:Ka Khasi Students’ Union ha ryngkat ki paidbah na ki 9 tylli ki shnong ha West Jaintia Hills kynthup na ka shnong Moopyut, Moosakhia, Umsalang, Madantyrpait, Skhenpyrsit, Muphlang, Pynthorlangtein, Samanong bad Mustem ki la mih paidbah sha Mynkjai na ka bynta ban ieng pyrshah ban bret niut da ka Jowai Municipal kaba don baroh shi katta ha katei ka jaka.
Da ki spah ngut ki paidbah ki la mih ha ryngkat ka Placard bad ki banner ban pynpaw ia ka jingpyrshah jur jong ki namar ka jingbret niut ha katei ka jaka ka wanrah ka jingsma jingtung bad kaba pynjaboh ruh ia ka mariang.
Na ka liang ka bor District bad bor Sub-Division ka la pyrshang ban pynsngewthuh ia ki paidbah ba kin iai shah hapoh 6 bnai la lah dep ban pynbiang ia ka jaka hynrei na ka liang ki rangbah shnong bad ka KSU ki la pyneh hi triang ban ieng pyrshah beit ia kane ka jingbret niut ha katei ka jaka.
Katei ka kynhun kaba pyrshah ia ka bor District ka la dawa ruh ba dei ban weng noh shisyndon ia ka jingpynjari da ka section 144 CrPC ha katei ka jaka.
Ka hukum kaba la pynmih da u SDO Amlarem Civil Sub-Division hynnin ka sngi ka long ban khang lad ia katei ka jingthmu ban iakhih pyrshah, hynrei katei ka kyndon kam shym la lah satia ban pyntreikam na ka daw ka jingtur jong u paidbah nongshong shnong.
Shillong: U nongseng bad u nongialam barim jong ka seng People Democratic Front (PDF) u bah P.N Syiem u la pynpaw ia ka jingsngew jong u, ba lada kiwei ki party ki kloi ban ia bujli myntri, kan bha shibun lada ki MLA ka PDF ruh kin bujli myntri bad ban ai lad sa ia ki ar ngut ki MLA ia u bah Jason Sawkmie Mawlong u MLA ka Umsning Constituency bad u bah Gavin Miguel Mylliem MLA ka Sohra Constituency, ba kin ioh rung hapoh ka sorkar Meghalaya Democratic Alliance.
Na ka liang  U bah PN Syiem u la ong “Hadien ba ka party HSPDP bad ka party BJP  ki la ia bujli ia ki Myntri, na ka liang jong nga, kum u wei na ki nongseng bad u nongialam barim jong ka  PDF, da kaba ieng pdeng ryngkat ka nongrim, nga ai ka jingiaroh ia ki 4ngut ki MLA bad ki nongialam ka PDF, kiba la iaid shakhmat ia ka jingiakren ban iabujli myntri".
U la ong ruh kane ka pyni shai ia ka jingiar jingmut bad jinglong rangbah jong ki 4ngut ki MLA bad kumjuh ruh ki nongialam jong ka Party bad nga kitbok ia ki baroh ba kin nang kiew bad iaid shaphrang ha ka jingshakri ia ki Constituency jong ki bad ia ka jylla hi baroh kawei".
Shillong: U Myntri ka tnad ka koit ka khiah jong ka sorkar jylla u bah Prestone Tynsong, u la ong ba ka thong jong ka sorkar jylla ka long ban pyndep ia ka jing ai Tikka (Vaccination) 100% ia ki nongshong shnong ha ka jylla.
“Lada ngi la lah ban ai Tika 100% ia ki nongshong shnong ha ka jylla baroh kawei, ka mut ka jylla ka la long ka ba laitluid bad yn ym don shuh kano kano jingkhang dam bad yn weng noh ia baroh ki jingteh kyndon"la ong u myntri ka tnad ka koit ka khiah ia ki lad pathai khubor.
U bah Tynsong u la pynpaw ba haduh mynta ki nongshong shnong ki dang don ki ba dang artatien bad ka jingtieng ban ai Tikka ym tang ha ki thain nongkyndong hynrei wat ha ki jaka sor ruh hynrei na ka liang ki nongtrei ka tnad ka koit ka khiah ki trei shitom ban weng ia kine ki jingsheptieng jong ki nongshong shnong.
U bah Prestone u la iathuh ruh ba haduh mynta ha ka jylla hi baroh kawei tang kumba 46 % ki briew ki ba la wan ban ai Tikka ia la de hynrei ka sorkar jylla ka buh ia ka thong ba shuwa ban kut u bnai Nailur mynta u snem yn lah ban pyndep kumba 70 % ka jingai Tikka.
“Haduh mynta 46 % ki briew ki la wan shakhmat ban ai ia ka Tikka bad ki ba sah mynta ki long sa 54% na ka liang ki ophiser ba pher bapher ki trei shitom ban pynsngewthuh ia ki briew ha ka ba ka sorkar kan sa pan ka jingiarap na ki CCMT ruh namar ba ka long ka ba donkam ban ia trei lang bad ki bor shnong" u la bynrap.
U Symbud myntri rangbah ka jylla, u la iathuh ruh ba mynta ka sngi la dep ban pan ia ka kaiphot na ka tnad pule puthi jong ka sorkar jylla khnang ba kin lah ban bishar bniah bad ban shim ia ka rai halor ban plie noh ia ki skul bad ia baroh ki jaka pule ha ka jylla.
U la iathuh ruh ba ka sorkar ka dang bishar bniah bha halor ki jingpynlait shuh shuh ia ki kam ki jam bad ka kyrpat ia ki nongshongshnong ba ki dei ban iaid shah shitom bad ka sorkar, ha ka ba ka la ju don sa shibun ki jingiakren, hynrei ia ka rai kan long kat kum ka jingjia jong ki case.
“Na ka liang jong ka sorkar jylla ngin pyrshang kat ba lah ban wanrah biang ia ka jinglong jingman ba kan long kum ba ka ju long hynrei na ka liang ka sorkar ka buh ka jingkyrpad ba ki dei ban sumar ia lade bad ka ba donkam ka long ban ai ia ka Tikka" u la ong.
Nongpoh: Kawei ka Kudam khaw kaba don ha Baridua bad kaba kaba la tip kum ka Jain Trading, ka la shah khang tala ha ki HNYF na Ri Bhoi, kata ka long hadien ba ki la ioh jingtip ba katei ka Kudam khaw, ka la shalan sha kiwei ki dukan, ia u khaw uba la khleh lang bad u khaw Plastik.
Ka dawbah kaba la pynlong ia ki nongialam ka HNYF, Northern Region, ba kin leit khang tala ia katei ka Kudam khaw, ka dei hadien ba ki la ioh jingujor na ki paidbah, kiba la pynpaw ba ki la ioh ia u Khaw uba la khleh bad u Khaw Plastik na kawei ka dukan die khaw kaba la tip kum ka NP Store, kaba don ba Pahamsyiem Nongpoh.
Haba kitei ki HNYF, ki la leit ban kylli na ki briew kiba pyniaid ia katei ka dukan die khaw ha Pahamsyiem, haba kaba ki trai jong katei ka dukan, ki la iathuh ba ia utei u khaw la shim na kawei ka Kudam khaw, kaba ka tip kum ka Jain Trading bad kaba don ha Baridua, Khanapara.
Katei ka Kudam khaw, kaba la leit ban khang tala da ki HNYF, halor ka jingshah kynnoh ba ki la shalan ia u khaw ba khlem khaw Plastik, ka dei kaba shalan ia u Khaw ba la thep ha Byrni Plastik, ia kaba la pynmih da ka Arihant Industries, ka kompeni na Nongbah Dimapur jong ka jylla Nagaland.
Haba kren sha ki lad pathai khubor, u Bah Marcus Marten u la ong ba kum ka seng ka dap da ka jingsngewkhia ba ki kudam khaw ba heh jong ki Marwari, ki ju leh khlieh shrieh ban khleh lang bad u khaw plastic kaba long ka jingma kaba khraw ia ka koit ka khiah ki paidbah.
Ha kajuh ruh ka por, u la ong ba ka seng kan sa leit ruh ban ujor sha ki bor district, khnang ba kin ioh ban leh ia kaba donkam ne wat ban leit talasi ia ki dukan khaw, na ka bynta ka jingshngain ki paidbah.
Nongpoh: Ka KSU na Ri Bhoi, ka la ujor sha ka Deputy Commissioner, Ri Bhoi District, halor ka jingeh kaba la kynduh da ki samla pule bad kiba la iai shah pyndik ha surok, kata ha ka por ba ki thmu ban leit na kawei sha kawei ka jaka bad khamtam eh, na bynta kito ki samla pule, kiba thmu ban leit shim phom ne ban thep klas ha ki jaka bapher bapher kiba don ha Nongbah Shillong.
Ha ka shithi jingujor kaba ki la phah sha ka DC Ri Bhoi bad kaba la soi da ki nongialam ka KSU, kiba kynthup ia u Samla Ferdynald K Kharkami, President ka KSU ha Ri Bhoi, nangta u Samla Banjop Maring, Secretary Education Cell ka KSU bad u Samla Johnpaul Sohpdang, ki la pynpaw ba ki samla pule, ki la kynduh jingeh namar ka jingpyrkhing ka sorkar ha ka leit ka wan.
Ka KSU, namarkata ka kyntu ia ka DC ba ka dei ban tuklar lem halor katei ka jingeh kaba la kynduh da ki samla pule bad kata ka long ba dei bad ailad beit ia ki, kat sha ka jaka kaba ki thmu ban leit donkam bad khamtam eh haba iadei bad ka jingthmu jong ki ban leit wad jaka pule.
Kitei ki nongialam ka KSU ha Ri Bhoi, ki la pyntip sha baroh baroh ki samla pule bad lada ki kynduh ia kano kano ka jingshah pynwit ha lynti ha ka por bad ki thmu ban leit thep klas, kin shu pyntip sha ki nongialam ka KSU, da kaba phun ha ki number 9856549333/8638771593/ 9612941051.
Shillong: U symbud myntri rangbah u ba long ruh u myntri ba dei peit ia ka tnad ka koit ka khiah ha ka sorkar jylla, u bah Prestone Tynsong, u la iathuh ba naduh ka 16 tarik mynta u bnai, yn shah noh ban plie ia baroh ki jaka mane Blei, kiba don ha ka jylla.
Haba ia kren bad ki lad pathai khubor na ka liang u bah Tynsong, u la iathuh ba ha ka jingialang khmih bniah kaba la long mynta ka sngi la shim ia ka rai ban shah noh ban plie ia ki jaka mane Blei naduh ka 16 tarik mynta u bnai.
“Hadien ba la ioh ia ka kaiphot na baroh ki Deputy Commissioner,bad kum juh hadien ka jingpynsngew ia ka jingkyrpad na ki sengniam bapher bapher ka sorkar ka la shim ia ka rai ban shah noh ban plie ia ki jaka mane Blei naduh ka 16 tarik u Nailur 2021, hynrei ka jingwan jong ki para bangeit kam dei ban palat ia ka 1/3″u la ong.
Kawei pat ka rai ka ba ka sorkar ka la shim ka long ba la shah ban iathoh shongkurim ha ki jaka mane Blei jong ki balang bad ki niam bapher bapher ha ka jylla naduh ka 16 tarik mynta u bnai.
U bah Tynsong, u la iathuh ba ha ka ba ia dei bad ka jinglehniam ka ba ia dei bad ka jingiathoh shongkurim ka sorkar ka la shah ban pynlong ha ki jaka mane blei hynrei ka sorkar ka dang khang ia baroh ki jingkhawai.
Ha kaba ia dei bad ki jingbthah bad ki SOP ki ba ia dei bad kane ka bynta u Chief Secretary jong ka sorkar Jylla yn sa pynmih ia ka ha kine ki khyndiat sngi bad ha ryngkat ki protocol bad u la kyrpad ruh ia baroh ki paid riewngeit ba ki dei ban bud pyrkhing ia kine ki jingbthah baroh.
Mairang: U Sub-Divisional Magistrate ka Mairang Civil Sub-Division, Mairang ha ka hukum ba la pynmih mynta ka sngi u la pyntip ba hadien ba lah dep test lut ia baroh ki High Risk Contact bad hadien ba la lah pyndep ia ka ‘Vaccination Drive’ ha ka Dong Umwiehsup bad ka Dong Langstiehrim jong ka Shnong Pyndengumiong la weng noh ia ka hukum khangdam na ka bynta kitei ki ar tylli ki dong naduh mynta ka sngi ka 9 tarik u Nailur, 2021.
Katkum kane ka hukum, ki dukan ha baroh kawei ka shnong Pyndengumiong kin sdang plie biang kumba ju long naduh ka por 7 baje mynstep lashai ka sngi ka 10 tarik u Nailur 2021 bad ki paidbah ki dei ban iai bud pyrkhing ia baroh ki jingbthah jong ka sorkar ha kaba iadei bad ki lad iada na u khniang jingpang COVID-19.
Ha ki khun ki ksiew, ki pyrsa ki paralok bad ki bahaiing baroh jong i Dr Kong Plosimai Mawkhiew, Laitdiengsai, ngi dap da ka jingsngewsih ban ioh jingtip halor ka jingkhlad i Kong (Dr) Plosimai Mawkhiew, ha ka rta kaba 90snem.
