Katei ka ain The Citizenship (Amendment) Bill, 2016, kan pyn kylla ia ka ain  Citizenship Act of 1955 bad katei kan ailad ia ki  Hindu, Parsi, Sikh, Jain bad ki Khristan kiba na  Afghanistan, Pakistan bad Bangladesh, ba kin wan buhai shnong sha India.
Shillong,6 Iaiong:U Bijoy Bhusan Dey u la ujor sha ki pulit ka Shillong Sadar PS, ba ha ka 3 tarik mynta u bnai uwei u briew uba la tip kyrteng kum u  Asif Swer u la rahbor ia ka khun jong u kaba dang 17 snem karta hawei ka kali jong u, u la rahbor na  BC House, kaba donhajan  Main Secretariat Building,Shillong  sha  Bivar Road, utei u nongrah bor u la khap ia u shniuh katei ka samla, la iathuh ruh ba u byrngem byrsit ia ka.
NewDelhi,12Jylliew:Ki la mih bun ki jingiapait jingiapra ym tang ha ki party ba ka BJP ka la ju ia teh lok, kine ki juh ki jingiapait ia pra ki la mih ruh wat hapoh ka party lajong ha kaba bun na ki nongialam jong ka party bad kiwei pat ki party iatehlok kim sngewtynnad ia ka jingshah jied u  Narendra Modi kum u khlieh jong ka BJP ha kane ka elekshon MP Lok Sabha ka bansa longshen ha u 2014.
Ka JD(U) ka la ia don ryngkat bad ka BJP la 17 snem snem kynthih hynrei kyndit kyndit tang hadien ka jingshah jied jong u Modi ban long khlieh ha ka BJP katei ka seng Sain pyrthei ka la don ha ka jingpyrkhat da kumwei pat ban jngai noh na ka party ba ka la ju ia shonglang ha ka juh ka liang ha ki por ba la dep.
Kaei kaba la jia ha Patna ka nongbah jong ka bihar ka long ba ki nongialam jong ka JD(U) ki la byrngem ba shen ka jngiateh bad ka jingiadei jong ki bad ka BJP kan sa dkut noh “Kaba sah mynta ka dei sa tang ban pyndep rukom ban pynbna paidbah ia ka jingpyndkut jong ngi bad ka BJP" ong u Nitish Kumar, nongialam katei ka seng ha Bihar.
Ha ka jingiashong jingialang jong ki nongialam ka JD(U) kiba kynthup ia bun ngut ki nongialam ba hakhmat eh bad kumjuh ruh ki Myntri kaba la long hynnin ka miet ki la rai ba kin pynbna noh ia ka jingialait paralok jong ki bad ka BJP tang hapoh ki ar-lai sngi.
Kiwei pat ki nongialam ki la ong ba lashai ne lashisngi u President ka JD(U) u Sharad Pawar un sa wan shen sha Patna ban ia kynduh ia ki shuwa ba kin pynbna paidbah  ia ka rai jong ki.
Uwei u myntri ka Bihar  uba dei ruh u nongialam ka JD(U) haba kren sha ki lad pathai khubor u la ong ba ka party ka dang iatai sani bha ha kaba ia dei bad ka roi ka par ha Goa bad hadien pat ha Delhi kiba kine ki ar party ki iatreilang.
Uwei u Myntri jong ka tnad kamrep ka Bihar u Narendra Singh u la ong ba u Modi u dei u bym lah ban pdiang ha ka party kum u kandidet Myntri Rangbah duh jong ka NDA, ngin ieng pyrshah kum kiba la ia don bynta ha ka NDA hapoh ka jingialam jong u, ong u Singh.
Ka  JD(U), kaba donkam ia ka jingkyrshan jong ki 122 ngut ki nongmihkhmat ha ka Ing Dorbar kaba 243 ngut ban ioh ia ka bor ha Bihar mynta ka don 119 ngut ki nongthaw-ain.
Jan baroh ki 6 ngut ki Nongshikhmat na ka seng shimet ki ia kyrshan ia ka seng na ka bynta ban ioh biang ia ka bor ban thaw Sorkar ha Bihar.
U Shongknor ka JD(U) u Sanjay Singh u la kam baa r ngut ki Nongmihkhmat shimet u – Pawan Jaiswal bad  Vinay Bihari – ki la don lypan ha ka liang ka party ban ai ia ka jingkyrshan jong ki.
kane ka jingiasyllok ka JD(U) ka la pur sha jan manla ki jylla ka Ri ha kaba ki la ia syllok ruh bad kiwei pat ki seng sain pyrthei na ka bynta ka jingiatreilang ban ioh ia ka jingsynshar ha ka Ri, da kaba ki ialap ruh ia ka jingpyrshah jong ki ia ka jingshah jied u Modi kum u khlieh ka BJP.Shillong, 14 Naitung:Ki pulit ki la pynlong ia ka jingkhynra ban pynlait im ia u nongniah ka kali shimet uba shah rah bor ha ki lehnoh kieng atiar ha ka lynti sha Dalu na Tura ha West Garo Hills.
U Deputy Commissioner ka West Garo Hills u Pravin Bakshi  u la ong ba ka jingkhynra ka la iaid shaphrang tangba ia myn ta ym pat lah ban ong mano ba donkti.
La rahbor ia utei u nongniah kali da ki riew kiengatiar haba u dang leit phai na Tura sha Dalu ha ka thain Baromile bad Kherapara hajan Dalu,  kaba don ha khappud ka India-Bangladesh ha West Garo Hills.
Ia une u nongniah la tip kyrteng kum u Ansar Ali, 35 snem na Bidyapara ha Dhubri  bad ki nongrahbor ki wan da ka kali Alto Car bad ka bike.
Jowai:U MDC ka War East u ma Gillroy Tariang u la noh synniang haduh 300 byrni sha ki shnong bapher bapher na ka bynta ban sam sha kiba duk kiba don hapoh ka War East MDC Constituency.
Ia utei u khaw la aiti sha ki rangbah shnong ha ka jingiadonlang u Dolloi ka Satpator Elaka, u Daman Lakashiang.
Ha kajuh ka por u ma Wailadmiki Shylla uba dei u MLA ka Jowai ha kane ka sngi Palei u la pyllait ia u khaw sha ki 10 tylli ki shnong kiba hapoh ka Constituency jong u.
Ha kane ka kynti na la pyllait tang na ka bynta kito kiba don sha ki thain Nongkyndong katba ha sor pat ngan sa pynpoi ha kine ki khyndiat sngi, la ong utei u MLA ka Jowai.
Ia u Khaw la aiti ha ki Rangbah Shnong na ka bynta ba kin sam sha kito ki longing kiba duk bad kiba la shah ktah jur na ka jingkhang shnong ban iada ia ka jingsaphriang u khniang jingpang Corona.
Ha katei ka sngi ki shnong kiba la ioh ia u khaw MLA Scheme na u ma Wailad ki long Mukhla, Phlongingkhaw, Mihmyntdu, Khliehtyrshi, Sabahmuswang, Ialong, Madur, Niriang, Loomkhudung bad Sohmynting.
Shuh shuh ka Dorbar Shnong Tympang, Iawmusiang Jowai ka la ai jingiarap da ki marbam mardih sha ki 41 ki longing baduk kiba don hapoh u pud u sam ka shnong.
U Rangbah shnong u ma Edyson Shylla u la ong ba kitei ki dei ki longing kiba im kamai ja kpoh da kaba bylla sngi.
Shuh shuh ka longkmie kaba na Wapungskur, ka Chiarmon Dkhar ka la noh synniang da ki mar bam naduh u Khaw, Phan bad kiwei kiwei sha ki 320 tylli ki longing kiba don ha ki dong bapher bapher jong ka shnong Wapungskur.
Shillong,14 Naitung:Ka kynhun ki seng bhalang ka thain Ri Bhoi sepngi hapoh ka lama ka Western Ri Bhoi Joint Action Committee WRB-JAC) ka ai por shitaiew ia ki kompani mobai kyn thup ka Reliance, Aircel bad cellone ban pynbiang ia ki network ha ki tower ha shnong Umrit, Pahthar khmah, Warmawsaw bad Jirang.
U chairman katei ka kynhun u Bah Najim Khar malki, u la ong lada kitei ki kompani kim lah ban pynbiang ia ka network hapoh shitaiew ka JAC kan sa leh da kaba tyngeh ban rat syndon ia kitei ki tower, namar kitei ki kompani kim sngap satia ia ka jingud jingnam jong ki paidbah kumta ka bha ba kitei ki kompani kin weng hi noh ia ki tower shwa ba kin shah pynkhyllem ha ki paidbah.
U Bah Najim ula ong ba la thait ban iakren ia ka jingduh network ki tower mobai kaba la buh ia ki paidbah ha ka jingeh ban pyndep ia ki kam ki jam, khamtam eh haba don ba pang ne shitom kim ioh lad satia ban phah khubor ne pan jingiarap na bynta ki kali kit nongpang bad wat ban phah khubor ia kiba haiing hasem ne khun ha shillong ruh ki shem  jynjar namar ba kitei ki tower kim don network satia la bun bun bnai.
Shuh shuh ula ong, ha kaba iadei bad kiwei kiwei ki mat ka JAC kan sa leit ban ai da ka dorkhas sha ki tnad treikam ka sorkar jylla ban pynpaw ia ka jingeh ki ki paidbah bad kan nangiai bud dien ruh ia kiwei ki kam pynroi ha ka thain na bynta ka bha ka miat uba bun ba lang.
Shillong, 1 Nohprah:U Symbud Myn tri Rangbah ka jylla peit ia ka tnad pule puthi u Prof Roytre C Laloo u la ong ba ka pule puthi ha ka jylla ka la nang kiew shibun bah ha kine ki snem la ha ka liang ka jingtbit ne ka jingbun ruh.
Haba kren ha ka 31st General Conference jong ka Meghalaya College Teachers’ Association ba long ha ka 29 tarik Naiwieng, 2014 ha Lady Keane College, u Prof Laloo u la ong ba namar kane ka daw, ka jingpule ha kane ka jylla ka la long kaba jur bha ka jingiakop bad kane ka dei ka jingkiew jong ka jingnang jingstad.
U la ong ba kum u myntri ka jylla u kut jingmut ban pynlong ia ka jingpule puthi kaba bha tam ha ka jylla.
Katba u Dr.L.Cajee uba dei u registrar ka NEHU, u la ong ba kyntu ia ki nonghikai ba kin pynleit jingmut bha ha kane ka kam na ka bynta ban kyntiew ia ka pule puthi ha ka jylla.
U la kubur ba ka jingdon jong ki samla pule kiba wan pule ha NEHU ka la nangkiew na ka snem sha ka snem bad kane ka burom ka leit sha ki nonghikai.
Katba ka Dr.(Ms) B.H.Buam ka President  ka la pynpaw ia ka jingbynniaw ba ka nongbah Shillong ka la nang duh ia ka burom kum ka jaka pule kaba pawnam ha ka thain namar ka jingduna ki kolej sorkar, bad ki  skul hikai kam kaba la pynlong ia ki samla da ki hajar ban leit shabar.
Ka la ban jur ban wanrah ia ka jingiadei ban pyndap ia ka jaka ba thylli jong ka jingiapher hapdeng ki skul nongkyndong bad ki jaka sor.
Ha kane ka jingialang la thaw ia ka Executive Committee ba thymmai ha kaba ka Dr.(Ms.) B.H.Buam {College Teacher Education (PGT)} la jied kum ka President, Dr.(Mrs.) E.Kharkongor (Shillong College) bad Dr.Jiten Chandra Dang (Donbosco College, Tura) ki Vice-Presidents, Bah Batskhem Myrboh (Synod College) kum u General Secretary, u Bah David.
A.Kharchandy (Synod College), Sanggra A.Sangma (Donbosco College, Tura), Dr.C.Marsharing (Shillong College), Dr.Prashant Sarkhel (St.Edmund’s College), u Shiv Pradhan (St.Anthony’s College), Dr.Maryvelle Jyrwa (Lady Keane College) kum ki Joint Secretaries, u Amit Mazumdar (St.Edmund’s College) kum u Treasurer bad 14 ngut ki Executive Member.
Ha kane ka sngi la don lang ruh  ki heh sorkar kynthup u Bah D.P.Wahlang, IAS, Bah E.P.Kharbhih, IAS bad kiwei ki heh sorkar.
Ka khlam corona, kaba la syngngeit jur ia ka jylla Maharashtra, ha ki bun bnai ba ladep; mynta ka kynti, ka la rung syndon hapoh Bank thaw pisa bad kata ka long ha ka Currency Note Press (CNP) kaba don ha Nashik jong ka Jylla Maharashtra.
Katei ka jaka shon pisa, kan khang na ka bynta san sngi kynthih bad ka daw, ka long namar ba ki don 40 ngut ki nongtrei jongka, kiba ioh pang corona virus.
Katei ka Bank, kan khang haduh ka Sngi Palei, hadien ba 2 percent na ki nongtrei jongka, ki la ioh ia katei ka khlam corona.
Kitei ki nongtrei ki kynthup ruh ia ki katto katne ngut ki ophisar bad sa ki nongtrei kiba peit ia ki kam mashin.
Ka Currency Note Press, Nashik (‘CNP Nashik’), ka shon ia ki kot tyngka kiba  bha tam ha India bad kumba 40 percent na ki kot tyngka jong ka India, la shon ha katei ka press ha Nashik bad sa ka shnat jongka, ha  Bank Note Press, Dewas.
Ka CNP, ka shon haduh 4,872 million tylli ki kot tyngka, na ka bynta u snem 2016-17.
Ka NASA, ka kulmar jingmut ha kine ki sngi bad ka daw ka long namar ba uwei u met bneng asteroid, uba don ia ka jingheh kaba ar shah ia u  Great Pyramid of Giza bad utei u asteroid, un her shajan ka pyrthei, ha ka jingstet kaba  31,400mer ha ka shi kynta.
Utei u asteroid, u dei uba la tip da ka kyrteng  465824 (2010 FR),  u don ia ka jingheh kaba  270metre ka pyngkiang bad un wan shajan jong ka pyrthei, ha ka 6tarik Nailur 2020.
La iathuh ba utei u met bneng, u dei uba la tip  Near-Earth Object, da ka  US National Aeronautics and Space Administration (NASA).
Hynrei la iathuh ba utei u met bneng, um don jingma satia ia ki jingim briew, katba kum ka jingwad bniah jong ki saiantis jong ka   Center for Near-Earth Object Studies (CNEOS).
Ki stad jong ka NASA, ki pynleit jingmut bha ha kine ki sngi, ban peit ia ka jingwan hap jong kine ki met bneng sha ka pyrthei bad dang khyndiat taiew mynshwa, kim shym la lap satia ia uwei u met bneng, uba wan her sha ka pyrthei, uba don ia ka jingheh jong ka kali rit uba la iathuh, ba ula wan tur bha hajan jong ka pyrthei, ha ka jingjngai kaba  kumba 1,830 mer (2,950km)  na ka pyrthei ba ngi shong.
Ha kata ka por ki kynthei jong ngi, kin ym ioh laitlan shuh kumba ki long mynta; namar kin hap tap jaiñ iong (burqa) lut bad tang shu kum kren bakla, kin ngat ha ka apot jong ka Taslima Nasreen, ka kynthei Muslim na Bangladesh kaba phet rieh kylleng ka pyrthei ban lait na ki tyrsim ka jingiap.
Katei ka ‘thei Muslim na Bangladesh ka dei ka doctor briew kaba sumar ia ki kynthei,’Gynaecologist.
’ Ka la shah byrngem pyniap ha ki shit niam Muslim namar ka la thoh pyrshah ia ka jingshah lehbeiñ ki kynthei Muslim ha Bangladesh bad mynta ka phet rieh kylleng ka pyrthei, namarba ki shit niam Muslim ki wad ban pyniap ia ka.
Ki kynthei Khasi jong ngi pat sha ei kin phet?Dang don ki lad ban iada ia ka jaidbynriew na ka jingduh jait.
(1) Dei ban ai noh ka iktiar ha u khun shynrang (Authority).
(2) Dei ban ai bhah lem ia u (Property); ka jingkitkhlieh bad ka kamram (responsibility & duty) u la don lypa.
(3) Ha dukan sha, dei ban phah shong noh da ki khun shynrang.
(4) Ka kynthei ba ioh tnga khyllahjait kan duh lut ia ka hok khasi bad ka dei ban leit bud noh ia u tnga jong ka.
(5) Ka KHADC ka dei ban pynkylla noh (amend) ia ka aiñ ‘Khasi Social Custom of Lineage Act,’ ka aiñ shoh dab ia ki khun shynrang khasi, khamtam ka aiñ ‘Rapiieng’, kaba pynlongmraw ia ki khun shynrang ha la iieng-la shnong lajong.
Ko phi ki khun dap shynrang u Hynñiew Trep, ngi donkam ia kitei ki aiñ haneng, lada phi kwah ban pynim ia ka jaidbynriew.
Lym kumta ka jingiakhih ban iada ia ka jaidbynriew na ka jingwanrung kyrthep u mynder, da ki lynti bapher bapher, ne da kaba shoh dkhar, beh dkhar, kan ym poi shano shano; hynrei kan sa long kumba ong ki Pnar, ‘KI CHYNRANG YNÑIAW TREP, BEH DKHAR KI NA LAIT CHA IUNG; KI WAN CHAH BEH KI YEIDE, NA IUNG CHA LAIT.’ (Ki shynrang Hynñiew Trep ki beh dkhar na bar sha iieng, ialade ki shah beh na iieng sha bar).
LYNNONG-VIIKI KHUBOR SHAH ÏUHROIT KI TRAI SHNONGKine harum ki dei ki jynthoh ba la sot na ki kot khubor bapher bapher halor ka jingshah iuhroit ka jaidbynriew jong ngi:.
Shillong:  U Commissioner bad Secretary ka sorkar Meghalaya, General Administration (A) Department, u pyntip ba baroh ki ophis sorkar, kin khang ha ka 31tarik Nohprah 2019, hynrei na bynta jong katei ka sngi, baroh ki ophis kin trei kam lut ha ka 28tarik Lber 2020.
Ka Iran ka iathuh hynnin ka sngi, ba kiba iap na ka jingpang Corona ha katei ka Ri, ki la poi sha ka 26ngut bad katei ka dei ka jingiap kaba bun briew eh shabar jong ka China bad nangta sa kiba ioh pang, ki poi sha ka 245ngut, kiba kynthup ia shibun ki heh sorkar jong katei ka Ri.
La iathuh ba ka jing jubor katei ka jingpang, ka la pynlong ia katei ka Ri, ba kan pynsangeh noh ia ka jing ia seng sngi thohdieng, ha kiba bun ki bynta jong katei ka Ri, ba kynthup ia kaba ha ha Tehran.
La iathuh shuh ba ka Teheran, ka la khang ia baroh ki nong China, ba kin leit rung sha katei ka Ri.
Kito kiba ioh pang Corona,  haduh mynta ka sngi, ki long ka   Masoumeh Ebtekar, vice president for women and family affairs bad sa U Deputy Health Minister Iraj Harirchi.
La iathuh ba ka jingpang kam da jur satia ia ka Ebtekar bad kam shym la leit sah ialade ha hospital.
“Ha ki 24 kynta ba ladep, ki don 106 ngut kiba dang shu ioh pang shen bad ka jingiap, ka la poi sha ka 26ngut" ong u nongkren jong ka tnat ka koit ka khiah, U  Kianush Jahanpur.
Shillong:  U MDC ka Nong krem u bah Lambor Malngiang u la ong ba um shym la tip eiei ia ka jingkhot jingialang u CEM ka KHADC u bah Latiplang Kharkongor mynta ka sngi ban iakren pyrshah ia ka CAA bad kiwei.
Katkum ka shithi ba la ioh, u Secretary ka KHADC kaba la soi ha ka 17 tarik mynta u bnai, lyngba ka jingbthah u CEM, u la khot ia ka jingialang ha  ka 21 tarik Nohprah 2019 por 11 baje ia baroh ki khlieh nongsynshar ha phyllaw ka KHADC, ban iakren ban kyrshan ia ka jingdawa ban pyrshah ia ka Citizenship Amendment Act 2019, ban kyrshan ban dawa pyntreikam da ka ILP ha ka jylla  bad ban pynkhlain ia ki kyndon ka Sixth Schedule.
Ia kane ka jingialang la shu phah pyntip ruh sha baroh ki MDC, u chairman, deputy chairman ka KHADC.“Em, ngam ioh jingtip eiei ia kata ka jingialang", la ong u bah Lambor mynta ka sngi.
Kumba ka long mynta, ka KHADC ka la don hapdeng ka kynrum kynram hadien ba u CEM u bah Latiplang Kharkongor um shym la lah ban thaw ia ka Executive Committee (EC) namar ka jingiapyni bor hapdeng ka Council bad ka sorkar.
Ka kynhun ba ialam u bah Latiplang ka la kylla rit biang mynta hadien ba ar ngut ki MDC kata u bah Batskhem Ryntathiang u MDC ka Congress na Mairang bad ka kong Grace Mary Kharpuri ka MDC shimet na Nongshken kila weng na ka kynhun ba ialam u bah Latiplang ka United Democratic Forum (UDF) bad kila iasoh sha ka kynhun United Democratic Alliance (UDA) ba ialam da u bah Teinwel Dkhar.
Haduh mynta, ka UDA ka don 16 ngut ki MDC katba ka UDF ka don tang 13 ngut ki MDC ha ka iing kaba don 29 ngut ki MDC.Ki shipai Border Guard Bangladesh(BGB), ki la siat iap hynnin ka sngi, ia uwei u shipai BSF bad ki la pyn mynsaw sa ia uwei pat bad ka daw, ka long hadien ba ki shipai BGB, ki la ioh kem ia uwei u nongtong dohkha.
Katei ka jingjia, ka la jia ha West Bengal.
La iathuh ba ki don lai ngut, kiba la ioh kem bad la pyllait noh ia ar ngut.
Hadien kata, ka la don ka jingiakren hapdeng ki shipai BSF bad ki BGB bad ha ka jingiakren ki BGB, kim shym la pyllait ia utei u nongtong dohkha, hynrei ki la ker kut ia ki BSF.“Hadien ba ki iohi ia ki dak jingma, ki shipai BSF, ki phai dien noh na katei ka jaka bad ha katei ka por, ki BGB, ki siat ia kitei ki shipai BSF, ong ka khubor.
Shillong:   U Executive Member (EM) ka KHADC ba peit ia ka iew bah u Bah Jambor War ula ong mynta ka sngi ba lada u Syiem Mylliem um lah ban pynbeit ia kane ka kam bad ki nongot doh ka Council kam banse ban tuklar ban pynbeit noh da kaba khot lang ia baroh ar liang mamla.
Ka Khasi Jaintia Butcher’s Welfare Association (KJBWA) ka la sangeh otdoh masi la jan dap artad shi bnai bad ka la ktah ia ki paidbah nongbam doh masi ha ka nongbah bad kiwei ki jaka.
U Bah Jambor ula bthah ia u Syiem Mylliem ban iakren pynbeit noh ban pynkut ia ka kynrum kynram hapdeng ka seng ki nongai doh masi bad ka Iew masi ha Khanapara.
“Ki nongot doh masi ki khang iew hi, khlem wan iathuh ia ka district council ne u Syiem ban khang dukan, nga shu iohi ha ki kot khubor ba ki khang dukan, namar ba jur ka jingkhaii masi sha bar jylla", u la ong u EM.Na ka liang ka Council ka la btah ia u syiem Mylliem ban iakren pynbiet bad ki nongot doh hynrei ngam tip haduh katno ka kam ka la iaid la kitei ki nongotdoh ki la kynduh ne em ia u syiem.
“Naduh 17 tarik ba nga shong jingialang bad u Syiem, nga khlem ioh jingtip shuh halor kane kam", u la ong.
Halor ka jingkhaii tuh ia ki masi sha Bangladesh, ula ong katei ka kam kam dei shuh jong ka Council, ka dei  ka sorkar jylla bad  ka sorkar jylla ka dei ban tuklar lem ban khanglad ia ka jingkhaii tuh masi na jylla sha Bangladesh.
U Bah Jambor ula ong, ha ka jingshisha ia ki masi la kit na iew Khanapara ban die hapoh ka jylla hynrei ym lah ban tip kaei ba don ha lyndet jong kane ba ki masi na ka jylla ki poi pynban sha Bangladesh.
Shillong: U Deputy Account General jong ka Meghalaya, ula pynpaw ia ka jing bym sngew iahap halor ka jingpynlut pisa khohreh, ha ki sngi kiba kut jong U Lber jong u snem 2018.
Katei ka dei ka kaiphod jong ka Finance Accounts and Appropriation Accounts ia u snem 2017-18, kaba la leit rah ha iing dorbar Jylla, ha ka 14tarik Lber 2019.
Ka kaiphod, kaba la lap da U DAG, ka pyni ba ka jinglut jingsep, kaba la pynlut hapdeng U Kyllalyngkot haduh U Lber 2018, ka long T.2.459klur, katba ka jinglut pisa kaba tang ha U Lber 2018, ka long T.1.535klur bad nangta la iathuh shuh shuh ba ka jingpynlut ha ki lai sngi shwa ban kut U Lber 2018, ka long T.896klur bad ka jinglut kaba la pynlut baroh shisnem, ka poi sha ka T.9,528klur, ong ka kaiphod bad ka jing pynlut ia ka pisa kaba poi sha ka 16 percent, tang ha U Lber shibnai, ka pyni ba ka don ka jingdkoh ha ka rukom pyniaid pisa jong ka sorkar Jylla, ong ka kaiphod jong U DAG.Kyiv: Ki dak ki shin, ki kdew, kumba ka Mariupol, kan hap noh ha ka kti jong ki shipai Russia bad katei ka dei hadien ba ki 1,000 ngut ki shipai Ukraine, ki la pyndem noh ialade ha ki shipai jong ka Russia, hynnin ka sngi balang.
La pyni ha ka telebishon jong ka Russia, ba kitei ki shipai Ukraine, ki mih na ka krem, kaba ki rieh tngen ialade bad ki da rah ia la ki kti shajrong, kum ka dak ba ki la pyndem ialade, ha katei ka thma, kaba la sdang naduh ka 24tarik Rymphang 2022.
Kitei ki shipai, ki rieh tngen ialade ha kawei ka krem, kaba trei karkhana nar.
Na ka liang ka Russia, ka kam, ba kitei ki dei ki 1,026 ngut ki shipai jong ka Ukraine, kiba la pyndem ialade ha  Ilyich, ha kaba na kitei ki kynthup ruh ia 162ngut ki ophisar jongki; hynrei ia katei ka khubor jong ka Russia, ka Kyiv, ka kyntait.
U Mayor ka Mariupol, u kam ba ki don 21hajar ngut ki riew paidbah, kiba la shah pyniap ha katei ka thma ha katei ka nongbah.
Ha katei ka nongbah, ki don sa tang ki shynrang suda, kiba ieng skhem ban ialeh bad kitei ki iakhun pyrshah ia ki shipai jong ka Russia, kum ka jingiada ia ki shilak ngut ki riew paidbah, kiba don ha katei ka nongbah, kaba dei ruh ka kad khaii jong ka Ukraine.
Ka UKRAINE, ka la sdang ban lum ia ki met iap, kiba la shu bret ha ki thliew, da ki shipai jong ka Russia bad la iathuh ba ki don 400ngut ki riew paidbah kiba la shah siat iap bad ba la tep ha ki thliew ha Bucha.
La tih ia kitei ki thliew jingtep, da ka JCB, ban sei ia kitei ki met iap; ha kaba ka Ukraine lem bad ki ri Europe, ki kam ba katei ka dei ka kam pyniap bein jongka Russia, ia ki riew paidbah; kaba kynthup ia ka jing pynshitom bein, ka jingbat bor ia ki kynthei.
La iathuh ba ki don 25ngut ki kynthei, ba kynthup ia ka khynnah kynthei, kaba dang 14 snem, kaba la shah bat bor ha ki shipai Russia.
U Karim Khan, uba dei u heh duh jong ka International Criminal Court, u kam ba ka Ukraine, ka dei ka jaka jong ka jing pyniap bein, ha kaba wat U Joe Biden, President ka United States, u mynjur, ba katei ka dei ka jing pyniap bein jong ka Russia ha Ukraine.
Ka khubor na Ukraine, ka kam ba ki don 700ngut ki riew paidbah, kiba la shah pyniap ha sawdong jong ka nongbah Kyiv bad ki don sa 200ngut kiba dang jah rngai haduh ha kine ki sngi.
Ha Gethsemane U duwai,Mynsiem ka pisa ka khuslai,Ba ka por jong U ka la jan,Jingshitom bad jingiap kan wan.
‘Ah ko Pa’ U duwai hangta,Ai khuri kthang kan lait na nga,Hynrei ym kum ka mon jong nga,Ai kan long ka mon jong Me Pa.
Ki synran ki iohthiah lyngngai,Kim lah ia ap lem bad U Trai,Ynda ki la kyndit ki shem,Nongshun i’U Trai ki wan ban kem.
La ialam ia U ban bishar,Marwei U ieng ha khmat dorbar,Sakhi sabut i’U Trai kim shem,Hynrei ia U la rai pynrem.
Ia ka met Jong U la pynmong,Pansngiat shiah ha khlieh la pynphong,Ha met U bah diengphna ba khia,I’U Trai jong ngi la sahnarphna.
Jingiap shyrkhei halor diengphna,U shah namar jong phi jong nga,Ba ngin lait na ka jingiap triem,Um shym tyngkai ia la jingim.
Haba kynmaw ia ka diengphna,Ki ummat kthang ki jaw na nga,La dei ia nga keiñ ban shah iap,Namar pop bad jingleh palat.
Ko lok baieit to tip mynta,Phim shem shuh kum jingieit i Pa,Ia l’U khun U phah sha pyrthei,Nongpop kum ngi ban pynim ei.
Jingim jong ngi sha U ngin ai,To ngin long jingthaw ba thymmai,Kumba ma U U iap iapli,Kyrteng jong U ngin long sakhi.
Nang kiew shaphrang Bah2 Snaitang.
Shillong: Mynta ka sngi, ka Supreme Court of India, ka la pynmih ia ka hukum, pyrshah ia ka sorkar Assam, halor ka jing kurup jongka tuh jongka, ha u pud jong ka Meghalaya, ha kaba ka sorkar Assam, ka la tuh ia ka jaka jong ka kong Newyearly Thangkhiew, kaba na Nongkseh, kaba dei ka trai jong ka jaka kaba ha Them Marwet, Umling Community & Development Block (village code no.277460 at serial number 212 of the list of villages of Ri Bhoi District, Meghalaya), Khanapara, Raid Marwet, Mylliem Syiemship, Ri Bhoi District, Meghalaya.
Katei ka dei ka mukotduma kaba la buh hapdeng ka kong Newyearly Thangkhiew Nongkseh v.
Union of India & Ors was registered as WP(C) 672/2021, and was listed on 16.7.2021, ha kaba ka jingshong bishar, ka dei ha ka bench jong U Justice Nazeer bad U Justice Murari.
Ka Supreme Court, ka la sngap ia ka jing ujor na U Pragyan Pradip Sharma bad U Junior Luwang bad ka Gurnoor Kaur, ha kaba ka la rai ban ai jingthoh halor katei ka mukotduma.
Katei ka dei ka mukotduma, kaba la ia said da U Pragyan Pradip Sharma, ha kaba ula pyni halor ka jing ia kynad kam pud hapdeng ka Assam bad ka Meghalaya bad nangta halor ka jing iadei bad ka 6th Schedule jong ka riti synshar Ri.
Ka kong Thangkhiew, ka la ujor ia ka mukotduma, ha ka article 32 jong ka riti synshar ri, ha kaba la pyni ia ka jing ia kynad kam pud hapdeng ka Assam bad ka Meghalaya bad katei ka jing ia kynad, ka la buh jingeh ia katei ka nong ujor bad ia ka kamai jong ka iing ka sem jongka.
La ujor shuh shuh ruh, halor ka jingtei jong ka Assam State Transport Corporation, ia ka jaka jong ka kong Thangkhiew, ha ka jaka, kaba ka long trai ma ka bad ka ujor ba katei ka dei ka jaka jongka laen kaba la tip kum ka tribal land bad lada ailad ia ia ka Assam, kumta katei ka jaka, kan kylla long ka non-tribal land.
Ka Assam State Transport Corporation, ka la kurup ha u snem 2020, ia ka jaka kaba 30,000 square feet, ban tei iing ha katei ka jaka.
La iakren ruh ha katei ka mukotduma ia ka jingeh kaba mih ia ki 100 tylli ki long iing, kiba shong ha u pud u sam jong ka Meghalaya, kiba la shah ktah na kane ka jing ia kajia kam pud hapdeng ki ar jylla.
Hat off kong thangkhiew.
Shillong:U MLA ka North Shillong u bah Adelbert Nongrum ula ujor hapoh ka ing dorbar ia ka jingkiew dor ka bai skul, nalor ki jingsiew ba bun jait kiba la buh ki bor skul, kaba la ktah ia ki kmie ki kpa kiba duna ka ioh ka kot, kaba pynrem ia ka mynsiem ka Right To Education (RTE).
U la ong ba ka tnad pule puthi ka la pynmih ia ka jingpynbna ia ka por long skul bad ki sngi long skul bad plie skul dang shen, hynrei kane ka jingleh ka long kumba leh shiliang namar ia kawei ka bynta kaba iadei bad ka jingsiew ia ka bai rung skul, nalor ki jingoh dor ia ki kam bapher bapher.
Haba iaroh ia kane ka sienjam ka sorkar, u bah Adelbert, ula thalain pat, ba ka sorkar ka la leh matlah ia ka jingeh jong ki kmie ki kpa ban tehlakam ia ka jingheh palat ka bai skul, ki dor jong ki kot pule.
U la ong ba kane ka jingheh ka bai skul ka la ktah jur ia ki kmie ki kpa bad bun ki skul shimet kila shim ka dor kaba heh watla ki la ioh jingiarap na ka sorkar.
Ula kynnoh ba ka tnad pule puthi ka la khaprip khmat halor kane bad ka la pynrem ia ka mynsiem ka RTE Act.
Ula dawa ba ka sorkar ka dei ban treikam mardor ban tehlakam ia kane ka shim kabu ki jaka pule bad u la ai jingmut ba ki dei ban iasyllok ia ki kmie ki kpa shwa ym ban shu shim dor kaba heh.
Halor kane, u myntri ka tnad pule puthi ka jylla u Rakkam A Sangma u la pyntip ba ka sorkar ka la pynmih ia ka jingpynbna halor ka por plie skul, bad ka jingkhang ia ki skul, ka long ban wanrah ia ka jinglong ryntih ia ki skul, namar ba don ki skul kiba shu khang bad plie katba mon kaba long pyrshah ia ka Right to Education (RTE) Act.
Haba pyntip mynta hapoh ka iing dorkar, u Rakkam u la ong ba ka sorkar ka la kwah ban pyntreikam ia ka RTE khnang ba kan ym don ka jingpynkhia ia ki khynnah.
Ha kajuh ka por, u la ong ba ka jingheh ka jingsiew ha ki skul, kane ka dei ka mat kaba ktah bha ha kaa la don ki kmie ki kpa kiba la wan iakynduh ia u halor kane.
Halor kane, ka sorkar ka la thaw ia ka State Education Commission ba kan bishar bad ai jingmut sha ka sorkar halor kane ka bynta nalor kiwei pat.
U la ong ba ka sorkar kan eksamin lyngba ka Committee ban sa thaw, halor kane ka jingujor u MLA khamtam ha kaba iade bad ka jingsiew ha ki skul khamtam ha ki skul sorkar bad kiba ioh jingiarap na ka sorkar.
Shillong: Kiba ioh pang thymmai, ki don 441 ngut ha ka jylla, kiba jem na ka jingpang, ki long 264ngut bad kiba iap, ki don 5ngut.
Kiba dang don ha ka jingpang, ki long 4,166ngut bad kiba iap, baroh ki la poi sha ka 931ngut.
Ha East Khasi hills, ki don 152ngut kiba ioh pang thymmai bad ha West Garo hills, ki don 126ngut.
Shillong:Ka Khasi Students’ Union (KSU) Narpuh Circle, ha ka 30tarik Nohprah, ka la hiar kyrkieh sha Malidor namar ka jingioh jingtip na ki trai shnong ba ki nong Assam da ki phew ngut ki la wan khlong maw beaiñ biang na kane ka wah Malidor kaba dang hap hapoh u pud u sam ka jylla Meghalaya.
Ka seng, tang shu dep leit buh syntiew ha u Motdur u Kiang Nangbah ha Khliehriat namar ka dei ka lyngkhuh sngi iap ba 158 snem u khlawait ka jaid bynriew u Woh Kiang Nangbah, ka seng hapoh ka jingialam u Bah KS Suchiang President, bah S.Bamon General Secretary lem bad ki dkhot ki la leit hiar mardor sha katei ka wah Malidor ba don ha khappud bad ka jylla Assam.
Ka seng ka la lap shisha da ki phew ngut ki khar Assam ki khlong maw beaiñ na katei ka wah bad ki la thep ha ki kali jong ki.
Ka seng mardor ka la bthah ia kitei ki khar Assam ban pynhiar kloi ia kitei ki maw bad beh krad syndon ia ki bad maham ba kim bit shuh ban wan mushlia ne leh baheh shapoh u pud u sam ka jylla Meghalaya.
Lah ban pynkynmaw ba dang ha kine ki khyndiat bnai ba la dep, mynha ka 8 tarik September, ka seng ka la dep beh krad ia ki khar Assam ba wan khlong maw na katei ka juh ka jaka bad ka seng ka la ia kynduh ia u DC Bah FM Dopth ha ka 10/08/2020 ha kato ka por, hynrei ka long pat kaba lyngngoh ba kumno kitei ki khar Assam ki nud biang ban khlong maw beaiñ na katei ka wah, imat ki bor synshar district ki khlem leh eiei ne kim nud saham ha khmat ka sorkar Assam.
Ka seng ka kynnoh ruh ia ka jingtlot treikam ka tnat forest kaba don ha Umkiang, Apha Range kaba dei peit ia kito ki area.
Kumno katei ka tnat kam iohi mo, ne ioh don eiei sha lyndet.
Ka jingnud ki nong Assam ban khlong maw na katei ka jaka, ka dei namar ka i poh ia ka sorkar jylla Meghalaya bad ka dei ruh ka jingthmu sop sop ban ioh kyntur pud bad ban ioh knieh ia ki jaka.
Ka seng kum shi bynta ban iada ia ki jaka puta, u pud u sam ka khyndew ka shyiap, ka seng kan leit ia kynduh biang ia ki bor synshar district (District Administration) ia u DC ba thymmai bah E.Kharmalki ban buh ka jingdawa ban leh da kaba tyngeh pyrshah ia ka sorkar Assam namar ka jingbym burom kylliang ia u pud u sam bad ka jingpynkheiñ ruh ruh ia ki kyndon iada mariang, ne ka Environment Protection Act 1986, namar ki doh um kim don shuh ki la duh jait.
Shillong:Ka kong Hamida Kharmawlong na Mairang Civil Sub Division, ka ioh ia ka nam kum ka nongshna iing, kaba itynnad tam, na baroh ki jylla bad ki jylla rit, kiba ioh ia ka skhim na ka Pradhan Mantri Awas Yojana (PMAY) Urban jong u snem 2019.
La ai ia ka khusnam, da U Durga Shanker Mishra, Secretary ka tnat Urban and Housing Affairs, Government of India, ha ka jing ialang, kaba la leh da ka video conference, da ka Ministry of Housing and Urban Affairs, Government of India, ha ka 1tarik Kyllalyngkot 2021.
New Delhi:Ka jingiakren ha ka sien ba hynniew hapdeng ki nongrep bad lai ngut ki myntri ka sorkar India, ka la kut noh myn hynnin ka sngi, khlem ia poi shano shano ruh bad ka daw, ka long namar ba ka sorkar, kam shym la kular ban weng noh ia ki lai tylli ki ain nongrep, kumba la dawa da ki seng nongrep.
U Narendra Singh Tomar, myntri kam rep ka sorkar India, u kyrmen, ba kawei pat ka jingialang, ka ban long ha ka 8tarik Kylla lyngkot, kan long kaba seisoh bad u khmih lynti ba kan don ka jing iahap jingmut na baroh ar liang, ba kan poi sha ka phang kaba iahap jingmut lang.
Na ka liang ki nong rep, ki ieng skhem halor ka jing dawa ban weng ia kitei ki lai tylli ki ain bad kumjuh ban thaw da ka ain, ban pynneh ia ka dor kyrshan ka sorkar, lada ka minimum support price, na bynta ki mar rep.
Hadien ka jing iakren kaba shi kynta, ka la don ka jing ia shongthait shwa bad ki nongrep, ha katei ka por shongthait, ki bam, da la ki jong ki jingbam ba ki shet hi kumba ki la leh ha ki sien ba ladep bad ki myntri sorkar ruh kim shym la bang lang ia kitei ki jingbam jong ki nongrep.
U Tomar, u iathuh, sha ki kotkhubor, hadien ba la wai ka jingialang, ba ka jing iakren, kan long biang ha ka 8tarik Kyllalyngkot 2021.
U Yudhvir Singh, u nongialam ka Bhartiya Kisan Union, u kren shai ba ki nongrep, ki dawa ba dei ban weng noh ia kitei ki lai tylli ki ain nongrep ba la thaw da ka sorkar, katba U Tomar, u iathuh ba ki kwah ba dei ban pynkylla ia ki bynta bynta, kiba ki nongrep, ki sngew pyrshah halor ki ain nongrep.
Kiba don bynta ha ka jingiakren myn hynnin ka sngi, ki long U Narendra Singh Tomar, myntri ka tnat rep, U Piyush Goyal myntri Railways, Commerce and Food Minister bad U Som Parkash, myntri khynnah ka tnat Commerce Som Parkash, uba dei ruh U MP na Punjab, katba ki nongrep, ki wan ha ryngkat bad 41 ngut ki nongialam na ki kynhun bapher bapher.
Ka iingmane ka la khapngiah smam da ki kynhun u shynrang bad ki briew kiba imain bad ikhain suda naduh kynthei haduh ki shynrang.
kine lai ngut ki la shong ha ka ben kaba hapdeng.
La dyndep ia ka service da u Pastor uba la rangbah jong kata ka Balang.
La ai jingiasyllok da uwei pat u Pastor uba iajan rta.
Ka jingiasyllok bad ka jingsneng ka long kaba sammut hynrei kaba kit jingmut.
Don lang ruh katto katne ngut ki Pastor samla.
Lawai ka service bad ka don ka jingiashondur kumba ju leh ha baranda bad phyllaw iingmane.
Haden kumba shiteng kynta ei ei la mih na iingmane ban leit sha iing ka kynthei.
U paidbah lymbung u bym duna ia ka 900 ngut ki la dap smam ha phyllaw ha ka jaka ba la pynkhreh.
Haba la dep ot cake la sam sha ki paidbah syndon.
Ka jingiphuh iphieng te ki ia phuh lang hynrei bun kiba kynjik kynjak ha ka sha bad ka ja kim da bang la hapdeng ka jingbun ki jnit ki jnat ki jingpynkhreh.
Haba la poi ha iing kine ki shikmie shikhun ki la law noh la ki jain ban phong noh da ka jain iing“Balei ka blem blem kumto ka jingpynkhreh bam la ha ka sha ne ka ja" ong u Peter bad u da tur khamjan ka heater“Tip seh khun ioh dei bym da tbit ki nongshet nongtiew" ong ka kmie“Kat ka catering te phi ym tbit eh" la kren khein-troin u Peter“Ka biang hi kam da katta than" ong ka para jong u“Tiewsha seh Hep ba ngin dih syaid" la bthah u hynmen.
“To bah" ong ka paraHaba ki la leit thiah noh sha la ka jong ka jingthiah shipor arpor ym lah hi khlem da kynmaw ia kata ka sngi baroh shi sngi kumno ka iaid bad ka kut.
Ha u Peter te ym don ei ei hynrei ka para jong u ka shu kynmaw sah ia ka jingpeit shin jong ar lai ngut ki samla briew kiba idon burom.
Ka shu pdiang ha la ka dohnud ba dang samla te shait long kumta hi.
Ka miet ka la nang iaid bad jar ki la iohthiah noh ha ka jingkynoi jong ka miet.
La mih ka jingiakren hangne hangtai para dong ia kata ka jingiathoh jong ka para marjan.
Kine ki jait khana ki ju mih bha na ki kynthei ne ki longkmie namar ki kham mlien ban iatai ne ia kren ia ki jnit ki jnat.
Kata kajuh ka khana ka la poi ruh ha ki tyndong shkor ka kmie u Peter.
“Nga iohi phi wan iathoh ha kato ka sngi" la ong kawei ka para marjan kaba ju iajan bha bad ka“Hooid, nga wan" ong ka kmie u Peter“Tangba kane ka jait kam kam ju duh ka jingiakren ne shah kren" ong ka kmie u Peter“Kata ruh ka dei" mynjur ka para marjan“Don kiba shah kren ha ka riam ka beit, ka dur ka dar, ka jingshongshit bad ka jingslam slam, ka jingiathoh, ka bam ka dih bad kumta ter ter" ong ka kmie u Peter.
“Ha ki nongbishar te lah lait ka jingshah kynthoh bad shah kren" mynjur ka para marjanHaba ki la shongkai katto katne por ka para marjan ka la leit noh sha la iing.
Ka la dei sa ka por shet por tiew.
Kumta ka Banisha bad la ka kmie ki la kynrup noh ban trei shaid shaid la ka kam.
Ka syrwa ka dang ha ding la lap ba wan u Peter.
Tang shu ih baroh ki la iabam lang noh.
katba dang bam ka kmie ka la pur khana ia ka jingwan shongkai ka para marjan bad ka khana kaba ki iakren“Ito i kong i long lorni bha mo mei?" la ong ka Banisha“Ito iba mlien bha ban lorni kumto hi ia ki kam ki lat jong ki briew.
Ka dei ka jait briew hynrei kaba sngewtynnad pat" ong ka kmie“Ia ka jinglong tynrai te ym lah pynduh hi" ong ka Banisha“Ka dei kein khun" mynjur ka kmie“Kat ka rta ito i kong toi ym da dei eh ban lorni namar ki la don la ki khun ki kti bad ki khunksiew.
Shadien dang don la ki pateng yn lah tip shano" ong u Peter“Jinglong briew bym lah biang teng teng lah kum iathuh khana hi khamtam ma ngi ki kynthei.
Teng teng ka iarap hi ba ngi ruh ngin nang pynbeit ialade" ong ka kmie bad ka bam pynlut noh ia ka ja“Ka dei mei" mynjur ka Banisha“Nga sngew u dei u ophisar du uto u shynrng?" kylli u Peter.
“Hooid, bah nga sngew ba ki iathuhkhana ha kato ka sngi ba ngi treikam" ong ka para“Donbok kein mo ba ioh kat u ophisar ka tulop te lah sha bneng sha khyndew" ong ka kmie“Kam da kongsan eh kata phi mei hynrei ka shong ha u briew kampher la u dei uba rit ba ria ruh ne ki kynja riewniam" ong u Peter bad u leit thet syndon“Ka dei bah kata" mynjur ka Banisha“Sa tang uba najrong hi kane ka jait kam" ong ka kmie.
Shillong:Ka iing dorbar mynhynnin ka sngi ka la pynpaw ia ka jingsngew khia halor ka jingshah klun noh ki jaka ki puta jong ki trai shnong ha ki karkhana, ha ki shlem bapher bapher lyngba ka jingpynkdor ia ki kyndon ka Meghalaya Land Transfer Act 1972, ha kaba kumba 76 percent ki trai shnong ha ka jylla, kim don ki jaka puta.
Ia kane ka mat la wanrah u MLA ka Nongstoin, u bah Gabriel Wahlang, uba la pynpaw ia ka jingsngew khia jur halor ka jingshah klun ki jaka ha ki briew kiba nabar lyngba ka kyndon ka ain ban wan seng karkhana, seng jaka pule, jaka mane blei bad ki kam pynroi kiban ai jingmyntoi ia ki trai muluk.
U la ong ba bun ki bar jylla ki ioh bsuh khlieh ban klun ia ki jaka lyngba ka jingshim wai ban seng karkhana, ban tih marpoh khyndew ruh, bad kane ka la ktah kylla ia ki trai jaka.
Ki dkhot kiba iashim bynta ha kane ka mat, kynthup ia u Dr.Celestine Lyngdoh u MLA ka Umsning, ula pynpaw ba katkum ka jingtip, ki don 76 percent ki nongshong shnong ha kane ka jylla ki bym don jaka wat tang shi inshi ruh ne kiba khlem don jaka eiei hynrei ki shu shong bad sah bynda.
Katba u MLA ka Nongkrem u bah Ardent M Basaiawmoit u la ong ba ki riew lum khlem ka khyndew ka long kumba la iap hi.
U la ong ba ka jingpynrung ia ka kyndon 4 (e), (f) ka Meghalaya Land Transfer Act ka la pyntlot ia ka ain bad ka jingshah klun ki jaka ka jia man ka sngi ha ki kyrteng ka niam, power of attorney, ha kyrteng ki kam pynroi bad kiwei kiwei ki buit poh.
Kumjuh u nongialam liangpyrshah u bah Ronnie V Lyngdoh u la ong ba ki kam pynroi ban duh noh ia ki jaka ka pynrem noh ia ka kam pynroi.
U la ai jingmut ruh ba lada ai wai ban tih mawpoh khyndew, ka kompeni ka dei ban pynthikna ban tei thymmai ia ki jaka ba la pynjot na ka jingtih ia ki marpoh khyndew.
Haba jubab halor kane, u myntri ka tnad Revenue, u bah Kyrmen Shylla ula ong ba ka sorkar kan eksamin ia ki jingai jingmut jong ki dkhot ka iing dorbar.
Shillong:Ka jingialeh ha Shillong hynnin ka sngi jong ka second leg MSL, ka Khliehmawlieh ka bym shym la kamai ei ei ha ka first leg da 1-0, ha ka second leg ka la lah ban kamai 3-1 pyrshah ia ka Mawlai SC ba lah ialeh ha SSA Stadium.
Ka Rang dajied pat kaba lah buddien da 3-0 ia ka Shillong Lajong FC ha ka first leg, hynnin ka sngi ka la ioh jop da 3-0 kaba la pynlong ia ka Rangdajied bad ka Lajong ban iadraw ha ka jingiaioh poin da 3-3.
Kumta ban pynkut ia ka jingiakhun hapdeng jong ki, la pynialeh noh da ka penalty ha kaba ka Rang dajied ka la jop da 4-3.
Ka jingiakhun hynnin ka sngi ka la long shisha kaba pynlyngngoh bad kaba pynitynnad shikatdei ia kiba bun ia kaba kane ka MSL ka la pynmih mynta u snem.
Ka Khliehmawlieh bad ka Rangdajied kin ioh ban shongthait katto katne sngi ha shuwa ba kin iakynduh ha ka jingiakhun ia ka final ha SSA Stadium ha kane ka sngi saitjain ba mynta.
Ha Shillong, ka Mawlai ka la ioh ban lam khmat ia ka jinglehkai hadien ba u Donlad Dieng doh u la ioh ban pynrung ia ka bol shapoh ka jar da kaba pyntyngkhuh khlieh pyrshah ia u nongap ka Khliehmawlieh u Handbill Savio Syiemlieh da ka jingioh bol na u Nikelson Bina.
Da ka jingioh ban thep ia katei ka kol, ka Mawlai ka la ioh ban lam khmat ia ka Khliehmaw lieh da 2-0.
Ha kaba sdang jong ka jinglehkai watla, ki la don katto katne ki jingpyr shang jong ka Khlieh mawlieh kiba ikob ban pynkylla ia ka jing lehkai hynrei da ka jingap bha u kol ka Mawlai u Neitho vilie Chalieu bun ki jingpyrshang jong kane ka kynhun ki la shu duh lehnohei.
Ha shuwa ban kut ka kylla step la iohi ba ka Mawlai ka la iada duriap ialade na ka jingwan tur ka liang pyrshah bad da kum ne ka Mawlai kam shym la lah shuh ban phikir ia ka jingwan suh ka bol jong ka liang pyrshah haba u Maining star Marngar u la ioh ban pyneh daw ia ka Khlieh mawlieh ha ka minit kaba khatduh jong ka kylla step kata ha ka 45+1 minit.
Ka kol kaba ar jong ka Khliehmawlieh ka la long haba u Livingstone Nongrang u la ioh ban rah ia ka bol na ka phang ka mon bad ha ka jingpyrshang jong u ban pas ia ka bol, ka la suh beit beit shapoh ka jar kaba la long shisha ka kol ka bym shym la poi pyrkhat.
Haba ka por ka la jan kut, la iohi ba katba ka Mawlai ka la ialeh ban rah ia ka bol shaneng, hynrei da ka jingbym khmih bha ia u nongialeh ka liang pyrshah uba la wan swait na ka phang ka mon bad da ka jingioh kyrshan sa uwei u nongialeh na ka phang ka diang, ki nongialeh ka Khliehmaw lieh ki la ioh ban ia tawiar ia u nongialeh ka Mawlai bad da kumne u Nongrang da ka buit sianti jong u u la lah ban khring sha khmat ia u nongap ka Mawlai u Chalieu bad tang kumne u Kyntiew Myrthong u la ioh ban pynrung ia ka kol kaba lai jong ka Khlieh mawlieh ha ka minit kaba 90.
Haba phai sha Mawkyrwat, ka jingjop jong ka Rangdajied ka la pynpeitmat ia ka Shillong Lajong hadien ka jingioh kiew kyrdan jong ka ha ka I-league.
Ha kaba kut jong katei ka jingialeh la iohi ba baroh lai tylli ki kol ki dei kiba lah thep da ki nongialeh kiba rim jong ka SLFC kata u Tremiki Lamurong ha ka minit kaba 32 bad 73 bad ia ka kol kaba lai lah ioh ban thep da uba la mih pli u Batskhem Thangkhiew ha ka minit kaba 56.
Da ka jngiadraw hadien ba la khein ia ka jingioh poin hapdeng kine ki ar kynhun, la hap ban pynkut ia ka jinglehkai da kaba buh noh da ka penalty, bad kum ban shu kynmaw ba ka Lajong ka la pynliem ia ka Rang dajied ha ka samoi ialeh jong ka MSL u snem 2019 da ka penalty, hynrei ha kane ka kynti ka Rang dajied ka la lah ban pyntam ia ka jingioh poin ha kane pat ka jingialeh da 4-3.
Nongpoh: Ha ki kynta ba ther kynsan u lapbah ha Nongpoh, wei u rangbah ba la 40 snem rta eiei, u la khlad noh hadien ba u la shah rong noh ha ka umsaw hadien ka jingjur slap kaba la jia hynnin ka janmiet ha Nongpoh.
Haba ïadei bad katei ka jingjia ba khlad utei u rangbah, la ong ba katei ka jingjia ka la jia ha ka por 10 baje eiei mynmie, ha kaba la ong ba utei u rangbah u la hap ha katei ka wah ba ka umsaw ka la rong noh ïa u haduh ba u la duh noh ïa la ka jingim.
La ong ruh ba une u rangbah u la don ha ka rta kaba 40 snem bad u dei u nongshong shnong ka shnong Umlyngkdait ha ka thaiñ Nongpoh.
Shuh shuh, la ïathuh ruh ba utei u rangbah katba u dang rieh slap ha kawei ka dukan kaba don mar jan bad katei ka wah, u la btuid ki kjat katba u dang ïaleh ban rieh slap bad u la hap ha katei ka wah bad namar jingjur jong u slap ka la pynlong ïa katei ka wah rit ba kan khlaiñ bad rong ïa utei u rangbah haduh ba ym lap shuh.
La ong ruh dei hadien katto katne kynta ba la ïa wad da ki briew shnong ha kapor 12 baje shiteng synñia la lap noh ïa ka met jong utei u rangbah ha kaba la rah noh sha Civil Hospital Nongpoh ban pyndep ïa ka Postmortem Examination.
Shillong: Ka Prachi Ghosh, kaba 17 snem ka rta, kaba sah ha Upper Mawprem, ka la jah naduh ka 2tarik Jylliew 2023, na St Margareth School, Laitumkhrah.
Ki pulit, ki la iai buddien ia katei ka thei samla bad mar ia ioh ksai, la aiti ia ka jingtohkit, ha U Sub Inspector, Md Kayum, uba la leit sha West Bengal, ban wad ia katei ka samla bad ha ka jingleit wad, ki la lap ia ka, na ka nongbah Malda, ha West Bengal, ha ka 12tarik Jylliew 2023.
Shillong:Ka Awakening India Movement (AIM) Meghalaya, ka la phah ia ka shithi sha ka President jong ka ri, ka Dropadi Murmu, kumjuh ruh sha u Myntri Rangbahduh jong ka ri u Narendra Modi bad sha u Myntri Rangbah jong ka jylla Meghalaya haba iadei bad ka jingkyrpad ban ym pynlong ia ka jylla Meghalaya kum ka jaka sah jong kito ki briew, kiba la sakma na ka jingia umsnam ha jylla Manipur.
Kane ka seng ka la kdew ba ki briew kiba shong ba sah ha jylla Manipur ki dei ki Manipuri bad ki Meitei, katba ha bynta lum jong ka jylla Manipur pat la shong la sah da ki jaitbynriew riewlum ba kynthup ia ki Kuki bad ki Zo, hynrei ka thma hapdeng kine ki ar kynhun kaba la sdang naduh ka 3 tarik Jymmang,2023 ha jylla Manipur, kaba la shim ruh ia palat 70 ngut ki mynsiem briew bad mynsaw da ki spah ngut katkum ki jingiohi ha ki lad pathai khubor.
Ka jylla Meghalaya ka la ai jaka rieh ia kiba bun ki briew kiba la phet noh na ki jylla ki jong ki, katkum ki jingiohlum jingtip bun na ki paidbah nong shong shnong na jylla Manipur, ki la pan ia ki kot jingpynithuh na ki shnong ki thaw, ha kitei ki jaka ba ki don, ba kin ioh long pura noh kum ki nong shong shnong jong ka jylla Meghalaya.
Ki kynhun riewlum na jylla Manipur kham ha shwa ki la poi ha jylla Meghalaya khyndiat phew snem mynshwa bad mynta ki la long ki nong shong shnong ba pura jong ka jylla bad kane ka pynsngewsih ia ki jaitbynriew kum ki Khasi bad Garo, kiba dei ki kynhun jaitbynriew ba don ha jylla Meghalaya.
Ka jylla Meghalaya ka dei ka jylla kaba rit kaba la don ki jaitbynriew Khasi, Jaiñtia bad Garo, kiba dei ruh ki ki ritpaid ha ka ri india ba laitluid, hynrei na kawei ka sngi sha kawei pat la iohi ia ka jing jyllei ki kynhun jaitbynriew bapher ba bapher kiba wan phet na kylleng ki ri jong ka pyrthei.
Ka jingpyrshang jong ki briew na Manipur ban wan shong wan sah ha jylla Meghalaya, namar ka jingkhie jong ka thma hapdeng jong ki ka buh ia ka jingsngew syier ha kaba ka thma hapdeng jong ki ka dang bteng haduh mynta mynne.
“Wat la ngi don ka jing sngewlem ia ki paidbah nong shong shnong jong ka jylla Manipur, kum ha kane ka thma ba ki mad, ngim lah pat ban pdiang ba ka jylla Meghalaya kan dei ka jaka jong ki poiwir namar kan ktah ia ka jylla, kumta ban iada ia ka jingpoi jong ki poiwir ka ban ktah ia ki jaitbynriew ba la don ha ka jylla ngi la phah ia kane ka shithi sha ka President jong ka ri" ong ka kyrwoh na katei ka seng.
phi leh ia kaba dei eh.
ngi donkam kum kita ki nongialam kiba don ka jingkut khlieh bad kiba iohi jngai na ka bynta ka jylla bad khamtam ia la ki jong ki briew.
shisien lah don ka shongsuk shongsain kum ki jaidbynriew ba ieid iala ka Ri lajong ki dei ban liet phai biang.
Ka jylla ba iajan bha bad ki ka Mizoram ka dei ban pdiang.
Hapoh Ri khasi te kan long kaba eh nanar tang bad u garo ruh ngi lah phet te sa bad kine kan eh.
kum ki christan ngin iarap ban sah Pura te kam iahap.
Ka jingduna ban don ki nutrients haka met ka dei kaba la nangkiew ha kine ki sngi bad kane kaba lah ban ktah ban ia kaei kaba ngi pyrkhat.
Ymtang baka lah ban long ka daw halor ka jingngat haki ba bunjait ki jingpang bad jingshitom hapdeng ba jur ka jingduna ban don ki nutrients.
Ki nutrients kum ka protein ka dei kaba donkam bha naka bynta ka koit ka khiah jong ka met kiba phi dei ban kynthup haka jingbam kaba phi bam man la ka sngi.
Ka protein ka dei kaba lah ban pynjanai halor ka rukom treikam hapoh ka met ban bret iaki ba ym lerkam bad ka iarap ruh halor ka jingtei ka bormet.
Ka dei ka jingtei ha man la ki bynta jong ka met halor ka jingheh jingsan bad ka jingpynbiang naka bynta ki tissue.
Ki jingbam ba ngi ioh lyngba ki mrad ki dei kiba riewspah ban don ka protein.
Kito kiba ju kiar ban bam doh ki kham sakhi ka jingduna ban don ka protein haka met.
Hynrei phim dei ban khuslai ki don ruh ki jhur kiba biang halor ka jingdon ka protein.
Naka bynta ban pynthikna halor ka jinglah ban pynduna ka jingkhia bad ka jingpynnneh iaka koit ka khiah,ki don ki lynti ban pynbiang halor ka jingpynrung iaka protein.
HARUM KI DON KATTTO KATNE KI JINGBAM KIBA LAH BAN KYNTHUP NAPDENG KI JINGBAM BA PHI BAM MAN LAKA SNGI.(1)KA JINGBAM BA IOH LYNGBA KA DUD-: Ka jing bam ba ioh lyngba ka dud kidei ki jingbam ba kynsai halor ka jinglah ban shalan iaka protein haka met bad donkam ban pynthikna ban kynthup kine ki jingbam napdeng ki jingbam ba phi bam bad khamtam naka bynta ki khynnah namar ki dei kiba don ka calcium bad ka phosphorus kaba kongsan na ka bynta ka jingheh jing san jong ki khynnah.
Hynrei bunsien kito ki briew kiba jied ban bam tang iaki jingbam kiba lah ban ioh naki jingthung kim lah satia ban kynthup ka jingdih ne bam ki jingbam ba ioh lyngba ka dud.
Ka long kaba donkam ban tip ba phi lah ban dih bad bam daki jingbam ba ioh lyngba ka dud bala sainnaki jhur kum ka dud, u soh khyllam ,ki jhur motor napdeng ki wei de bad ka tofu kiba paw ba jur ka jingdon ka protein.
(2)KI DAI:-Ki jait dai bapher bapher ki dei kiba dap daka jingdon ka protein, haka jingshisha ki long ki thymmei kiba ha khmat halor ka jingdon kane ka nutrient.
Ka long kaba donkam ban kynthup ban bam man la ka por hapdeng kito kiba jied ban bam tang daki jhur ban pynthikna halor ka jingrung ka protein.
Ki dei ruh kiba kynsai hapdeng baki pyrshang ban pynhiar ka jing khia ki don ka protein, ki wei de ki nutrient bad duna ka calorie.
Ka jingkynthup kumba shi bolw kine ki dai ka lah ban pyndap ka jingdon kam ka protein haka met.
Khublei.
Shillong:Ka seng Hynniewtrep Achik National Movement Ri War Mihngi Circle, ha ka sngi nyngkong, ka 22 tarik u Nailar 2022 ki la hiar ha kylleng ka Iew bah Pynursla, ban khynra ia ki Labour License bad ki la lap, ba haduh 5 ngut ki bar jylla ki bym dei khasi kiba shong bylla dukan khapshniuh ha ki dukan jong u Khasi.
Kane ka jing khynra License ia ki bar jylla, kaba la ialam da u president ka HANM ka Ri War Mihngi, u Bah Shaibor Nongrum ba haduh 5 tylli ki dukan khap shniuh ha Pynursla, ba ki trei da ki khyllah jait.
Ha ka jing iakren bad ki trai dukan, ki iathuh ba ka jingwanrah briew, ia kiba nabar, ka dei ba ym shem la don ki paradoh para snam kiba treh ne shong dukan bad lada ki don makna ruh kim shem la neh ne shong slem.
Ha ka jingiakren, ka seng HANM, ka la pynsngewthuh ia kitei ki trei dukan bad ka la bthah ba hapoh 2 bnai, dei ban weng noh mardor ia kitei ki bar jylla bad dei ban ai kam ia u khasi.
La ong ruh, ba lada jia, ba ym ioh ia u khasi, ba shong dukan khapshniuh ka seng kan kit khlieh bad trei shitom ban pyn wad ia ki samla khasi ban wanrah ban ai bylla ha ki tei ki trai dukan.
Shuh shuh U President ka seng, ula pyni ka nuksa ban pasiaw ia kitei ki trai dukan, kiba dei ki khasi ba ka jingwan rung ne shong shngain ki bar jylla hapoh ka khyndew ka shyiap jong u Khasi, ka long kaba ma, namar ba nyngkong ki wan tang 3 ne 4 ngut, hynrei suki suki, ynda ki la sngew longtrai ki ialam ban buhai shong ne wat ban ioh lok iong tnga da ka khasi bad ha katei ka por, wat u trai khyndew kim nud shuh wat ban nguid umbiah, ha jaka lajong bad u da pyni nuksa ia kiwei ki jaka, kiba la shlei mam da k ibar jylla, kum ha ki thain Jhalupara, Them Iew Mawlong, Dawki ne Ladrymbai kaba la shu dap smam tang da u khyllah jait.
Ka seng kala pynpaw ka jingsngew khia ba ka jingwan rung jem rung suk ki bar jylla hapoh ki iew Khasi, ka dei namar ka jingleh sting ka sorkar MDA ban ai noh ia ka Inner Line Permit, kaba bun ki sengbhalang, ki la dawa laslem.
ka seng ka la maham ba nangne shakhmat, ki bor shnong, ki dei ban sangeh mardor ban ai ka NOC ïa ki bar jylla.
u khasi jong ngi um treh bn khapshnuih.
leit khynra dukan mahajon ha shillong da ….
Shillong:Tang shi sngi hadien ba ki ar ngut ki Myntri rangbah jong ki ar jylla, ki la pyntip ba ki ar sorkar, kin sdang noh ban pynbeit ia u pud u sam sa ia ki 6 tylli ki jaka ki ba don ka jingiakajia pud, mynta ka sngi ki sengbhalang ka Rilum Garo ha ryngkat ki sengbhalang ka Ri Khasi Jaintia ki la pyn long da ka jingiakhih shong kyllain myngngor hajan u Mot Kiang Nongbah, Shillong.
Ia kane ka jingiakhih la pynlong da ka Achik Democracy for Empowerment (ADE), ka Achik Youth Welfare Organisation (AYO), ka Federation of Khasi Jaintia and Garo People (FKJGP) bad ka Federation of Achik Freedon (FAF) ha ryngkat ka jing synran lang ka Garo Student Union, ka West Khasi Student Union (WKSU) bad ki sengbhalang kiba don hapoh ka shatri jong ka Joint Action Committee on Border Of Meghalaya.
Kane ka jingiakhih la pynlong ban pynpaw ia ka jingpyrshah ia ka MOU, kaba la soi halor ka jingpynbeit ia u pud u sam hapdeng ka Assam bad Meghalaya bad ha kane ka jingiakhih la wan shim bynta ruh da nongialam shnong bad ki nongshong shnong kiba sah ha kine ki jaka ba don ka jing ia kajia.
Haba kren ha kane ka sngi, na ka liang u bah Erwin Sutnga u Chairman ka JACBOM, u la ong ba ka jingpynbeit ia u pud u sam ha ka wat ba nyngkong, ka dei kaba la leh khlem ka jingshim kat kum ka khyrnit hynriew.
Haba kylli, u la ong ba ka jingbym pdiang ki nongshong shnong ia ka MOU, ba la pynkhreh da ka sorkar MDA, ka long namar ba kiwei ki sorkar ruh ki la shim khia ban ialeh ban pynbeit ia kane ka mat, hynrei kim lah, namar ba ki kwah ban pynbeit ia kane ka mat kat kum ka Constitutional Boundary jong ka para 20 jong ka khyrnit ba 6, hynrei ka jingpynbeit ka sorkar MDA, ia kane ka mat ka long kat kum ka jingiabiang politik.
“Kumba ka long mynta hi ka long ba ngi dawa ia ka jaka lajong katba ka Assam pat kat dang mih ka sngi, ka la shu kurup lut ia ki jaka jong ka jylla Meghalaya kiba ki kot ki sla ki ba biang ki don lut ha ka District Council bad ka jingbym treh ban kynthup ia ka Ditrict Council, ki syiem ki nongshynshar shnong ha ka jingpynbeit u pud u sam ka dei tang ban pynkmen ia u myntri rangbah ka jylla Assam kumba u la dep pynpaw hi"u la bynrap.
“Bad ka jingsoi ia ka MOU ka dei kaba u la leh pyrshah ia ka khyrnit ba hynniew jong ka Riti shynshar, pyrshah ia ka hok ki jaitbynriew ha ka jylla hi baroh"u la ong.
Halor ka jingsdang ka sorkar ban iaid sha khmat ban pynbeit noh ia ka wat ba ar jong ka jingpynbeit ia u pud u sam hapdeng ka Assam bad Meghalaya u la ong “Tang ka wat ba nyngkong ruh ym pat lah ban pynbiang lut hynrei ki la sdang sa ban ktah ia ka wat ba ar, tang ban ia pynbun ia ka jing pynkieng khlieh, kane kan shong ha ki".
Na ka liang ka JACBOM ka la iaid shakhmat ban pynkhreh ia ban ujor sa shisien ia kane ka mat ha poh ing bishar bad ngin sa peit, ynda ngi la dep ujor hapoh ka ingbishar.
“Ha ka sien kaba nyngkong na ka liang ki syiem ki ba kynthup ia ki syiem jong ki saw hima, ki la dep ban ujor hapoh ka ingbishar, hynrei ki la shah kyntait ia ka jingujor jong ki bad mynta ngin iai shah ban ioh ban ujor biang sa shisien"u la ong.
U la ong ruh “Ka jingleh kyrkieh jong ka sorkar MDA hi ka long tang ka jingkwah nam bad mynta ruh ki ju kam ba dei tang ma ki, kiba lah, hynrei ha ka jingshisha, ym dei tang ma ki kiba la ktah ia kane ka mat, hynrei namar ba ki nongialam mynshuwa ki dei kiba stad kumta ki la rai ban ieh shwa ia kane ban ia kaba duh da ki hajar square feet, ki jaka bad mynta na ka liang jong ngi, ngi la dep ban pynbiang lut ki kot ki sla ha ka ba ia dei bad kine ki jaka".
Shillong: Mynhynnin ka sngi, na ka liang ka tnat pynroi sor, ka la pynlong ia ka jingialang ban ia kren halor ka jingwad ia ki jaka ban pynkynriah ia ki briew kiba sah ha Themiew Mawlong (Harijan Colony).
Haba ia kren bad ki lad pathai khubor na ka liang u Myntri u ba dei peit ia ka tnad Urban Affair u bah Sngiawbhalang Dhar u la ong ba ka jingpynlong ia ka jingialang, ka long ban wad ia ki jaka na ka bynta ban pynkynriah ia kine ki briew na Them iew mawlong.
“Ka jingwad ia ki jaka ka dang iaid shakhmat bad  ngam pat lah ban ong mynta ha kano ka jaka ban gin lah ban pynkynriah noh ia ki bad mynta ka sngi ngi la pynlong ia ka jingialang ban ia kren halor kane ka bynta".
U Bah Dhar u la kdew ruh ba ka jingbym treh  bad ka jingkyntait jong ki briew ban ai jaka ia kine ki briew ba sah ha them iew mawlong ka wanrah jingeh ia ka sorkar ba kan pynurlong ia kane ka mat.
U la iathuh na ka liang ka tnad Uraban Affair, ka la dep ban jied ia ki lai lane saw  tylli ki jaka ki ban lah ban pynkynriah ia ki briew basah ha Them iewmalong.
Bengaluru:U heh Congress ha Karnataka, U Siddaramaiah, ula shah kynnoh, ba ula pynjem rngiew ia ki riewngeit hindu, da kaba u leit rung ha ka temple, ynda haba ula dep bam doh masi.
Ia katei la kynnoh, da U Nalinkumar Kateel, u heh duh jong ka seng BJP ha Karnataka.
U nongialam jong ka liang pyrshah, ha ka iing dorbar ha Karnataka, ula shah kynthah jur, ha U Kateel bad ka daw, ka long namar ba u bam da ka jyntah doh masi, ha shwa, ba un leit rung ha ka temple.
Halor katei ka mat, U Siddaramaiah, ula jubab, da kaba ong “Haei ka don ka jingwit, lada nga bam doh ha ka por mynsngi bad sa leit rung sha ka temple, ha ka por janmiet?"Na ka liang jong ka seng BJP, ka la ther tyngeh ia utei u heh Congress, da kaba ong “Sa shisien biang U (Siddaramaiah), ula leh niewbein ia ki riewngeit Hindu".
“Ki paidbah, kin sa ai da ka jubab kaba biang bha, ia kito ki bym sngewthuh ia ka jingsngew jong ki hindu, ha kaba iadei bad ka temple.
Balei ban leh drama, da kaba leit rung sha temple, tang ynda, haba ka elekshon ka la nang hajan", kylli U Nalinkumar Kateel.
“Nga la dep bam ja, ha Sudarshan guest house, ha ka por 2:30 nohsngi bad ynda janmiet, nga leit sha ka temple ban leh puja.
Hato u blei, u ju batai ia ki jingem, kiba dei ban bam ha shwa ban leit rung sha temple? Ki briew, ki ju bamdoh ha ka por mynmiet bad leit sha temple ha ka step kaba bud.
Balei ba ngam dei ban bam doh, ha ka por mynsngi bad sa leit sha temple, ha ka por janmiet?" kylli U Siddaramaiah.
Shillong:Ki paidbah jong ka Shnong Mynrieng kaba hap hapoh Pynursla Block East Khasi Hills District, ki la mad ka jingeh kaba khraw ha ka leit ka wan ka kit ka bah bad ha ka pang ka shitom na ka daw ka jingsniew ka surok kaba la dkut noh mar shiteng, shwa ban poi shapoh shnong.
Katei ka jingdkut katei ka surok ka la pynsyrtok ïa ki paidbah khamtam kiba bun ki dei ki nongrep ban kit ban bah ïa ki mar rep ban pynpoi sha shnong bad sha ki ïew ki hat.
Halor katei ka jingeh ba ki paidbah nongshong shnong, ki nongïalam shnong hapoh ka jingïalam u Bah Passon Khongtani uba dei u Rangbah Shnong, ki la ju ud ju nam sha ki bor ba dei peit ba kin ïarap ban maramot ban shna pynbha noh khnang ba kan pynsuk ïa ki paidbah, hynrei haduh mynta mynne ruh ki khlem pat leh eiei.
Ha ka sngi Nyngkong, na ka liang ka Hynñiewtrep Achik National Movement (HANM) Riwar Mihngi Circle, hadien ba ki la ïoh ka jingujor na ki nong shong shong, ka la leit ban jurip ïa katei ka surok ha ryngkat lang bad u Rangbah Shnong bad ki nongïalam shnong bad ka seng ka la lap bad ïohi da la ki jong ki khhmat ïa ka jingjot jingpra jong katei ka surok kaba jngai kumba 6 kilometer na Laitmynrieng.
Haba ïakren bad ki nongthoh khubor ,hadien ba la dep jurip na ka liang u Bah Passon Khongtani, u la ïathuh ba ka jingdkut katei ka surok bad ki jingtwa jong ki kynroh ka dei naduh u Jylliew 2022, ha ka por ba jur bha u slap bad na ka liang ka shnong ka la leit ban pyntip sha ki ophisar bad kyntu ban maramot noh, hynrei haduh mynta mynne ki khlem pat ïohi dak eiei bad ieh sah kumto kaba la pynlong ïa ki paidbah ban mad jingeh.
“Ngi lah leit ban pynsngew sha ki ophisar ba dei peit bad ngi la pyni ruh da ki dur ka jingtwa jong ka surok hynrei ngi dap da ka jingsngew diaw ba haduh mynta ki khlem pat leh eiei.
Ngi kyrpad sa shisien ïa kiba dei peit ba kin maramot noh khnang ba kan pynsuk ïa ki paidbah nongshong shnong," ong u Bah Passon.
U la ïathuh ruh ba ka jingeh kaba khraw ba ki paidbah ki ïakynduh kadei ha ka pang ka shitom, ka kit ka bah ha kaba mynta ki la hap ban mad biang ïa ka juk ba mynshwa ban hap kit da ki briew la ka long ïa kiba pang ba shitom bad ki mar rep.
“Ka jingtwa bad dkut ka surok, ka la pynlong ïa ki paidbah ban hap mad biang ïa ka juk kaba mynshwa ban hap kit da ki briew la ka long ïa kiba pang ba shitom bad ïa ki mar rep.
Ngi dap da ka jingsngewkmen ba ngi la ïoh ïa ka surok, hynrei mynta ngi la hap ban mad biang ïa kajuh ka jingeh," la krem diaw u Bah Passon.
Haba bynrap lang, halor kane, uwei na ki nongïalam shong u la ong ba la shna ïa katei ka surok tang ban myntoi da ki katto katne bad u la pynpaw ruh ba ka jingker ïa ki kynroh la shu buh da ki maw kiba rit.
“Ka jingdkut jong kane ka surok ka la pynlong ïa ki paidbah khamtam bun ngi dei ki nongrep ban kynduh jingeh bad ka jingshna bad siang ïa ka surok la shu leh tang dep tang ban myntoi ki katto katne.
"Na ka liang u Bah Shaibor Nongrum President ka HANM Riwar Mihngi Circle, u la khyrwit tyngeh ïa ka sorkar kaba la ieh beiñ ïa ki paidbah jong katei ka shnong bad ong ruh ba kadei ka jingñiew beiñ tang namar ba ki dei ki nongkyndong.
U la ong ruh ba ka jingleh jong ka sorkar ka pyni shai ba ka dei ka jingtrei torti, la ka long ha kino kino ki jingtei kiba la pynpaw shynna, lyngba ki jingtwa jong ki jingkieng, ka jingpra u Dome ka Assembly bad kiwei kiwei.
U la ong ruh ba ka seng kam lah ban pdiang, ba kat ïa ka skhim PMGSY, kaba dei ka skhim jong ka sorkar pdeng ba ïa ka surok la shu siang tang dep.
U la pynpaw ruh da kaba ai nuksa ba ka jingshna ne ki jingtei jong ka sorkar ka long thik kum ki mar China ba tang katto katne por ki la jot la sniew noh.
Ka seng ka dawa ïa ka sorkar lyngba ki bor ba dei khmih ba kan leh eiei noh bad maramot noh ïa katei ka surok hapoh ar bnai bad lada ka dang ïai long sah kumjuh bad ula ong ruh, ba ka seng kan sa leh, ïa la ka jong ka bynta.
Shillong:Ka HYC ka kwah ban pynpaw ba ka Seng ka pdiang kylluid mynsiem bad ka pynpaw ba ka seng ka dap da ka jing sngew kmen, ba ki artylli ki Sorkar kata ka sorkar Meghalaya bad ka Sorkar Assam ki la mut ban ia kren pynbeit biang ia u pud ha ka sien kaba ar.
Ka Jylla Meghalaya ka lah dap 50 snem bad ka por ka lah ieh bha ban pynbeit noh syn don ia u pud ka Megha laya bad ka Assam.
Ha kane ka jingiapynbeit pud kaba ar ka Seng ka kyntu na ki ar sorkar ba ki dei ban kynthup noh syndon ia baroh ki 6 tylli ki sector ba dang sah kum ka Nongmynsaw (Langpih), Block 1, Block 2, Psiar & Khanduli, Deshdomria (Raid Khadar Bongthai), Baridua & Nongwah Mawtamur, ym dei shuh ban dang pynsah teng ia kano kano ka sector.
Katei ka seng, ka ong ba ha ka phase 1, la iohi ba ka jing ia pynbeit pud ym shem la bud tikna ia baroh ki san tylli ki mat ba lah ia mynjur, kiba kynthup ia ka Historical Facts, Ethnicity, Geographical contiguity, Administative convenience & Williness of the people.
La ong shuh shuh, ba ha ka phase 1 la iohi ba la pynshong nongrim than eh tang ia ka mon ki paidbah, kynthup ia ka mon ki nongshong wai bad ki nongshong thap, hynrei ia ki trai jaka ym slem la sngap shuh.
Ia ki historical fact bad ia ki kot ki sla lei ym shem la pyndonkam ha ka jingpynbeit pud kaba nyngkong.
Katei ka seng, ka ong, ba kaba kham ithamula eh ka long ha ka phase 1, ia ka jinglap bad ia ka jingai jingmut ki Regional Committee na Meghalaya ym shem la pdiang.
Nalor kata kaba sngewsih eh ka long ba ha shwa ban soi ia ka MoU ka sorkar Meghalaya ka khem pyntip ne pan jing kyrshan na ki Dorbar hima, Dorbar Raid, Dorbar shnong bad na ki artylli ki District Council.
Kane ka jingleh ka sorkar Meghalaya ha ka phase 1 ka la pynsngewsih ia kiba bun bad ka Meghalaya ka la duh noh kumba 18 sq km tam eiei ka khyndew bad da ki phew tylli ki shnong bad ki jaka ki hima khasi ki la poi noh sha Assam ha kane ka phase 1 bad ka la pynbor ia ki hima khasi ba ki hap leit shaduh ingkashari.
Ka HYC, ka ong, ba wat la ka pdiang ia ka jingthmu ka sorkar ban ia pynbeit pud, hynrei, ka dawa ba ka sorkar Meghalaya kam dei shuh ban dang bakla ha kane ka pali kaba 2.
“Ngi kwah ban kren shai ba ka sokar ka dei ban da pan jingmut bad sngap ia ki Shnong, ki Raid bad ki hima khasi.
Ki ar tylli ki District Council kata ka KHADC bad JHADC ki dei ban don bynta naduh ba sdang haduh kaba kut ka jingpynbeit pud bad ka sorkar ka dei ban da ia pynshong nongrim bha ia ki san tylli ki mat ia pynbeit ym ban shu sngap beit tang ia kaei kaba ka sorkar Assam ka kren ne pynbor.
Ka jingiakren pynbeit pud ka dei ban long ha ka jingiaburom mar kylliang hapdeng ki ar sorkar ym ban long Jeep ka Assam bad trailer ka Meghalaya.
Ka HYC ka kwah ban iohi ba ki shnong bad ki jaka ki hima/elaka Khasi Pnar ki dei beit ban hap ha Meghalaya, khnang ba kata ka jingiapynbeit pud ka long kaba shongkun bad kaba pynkmen ia ki paidbah ka Bri u Hynniewtrep" ong ka kyrwoh na U Bah Robertjune Kharjahrin, President, HYC.Nongpoh: Ki arngut ki Myntri Rangbah jong ka sorkar Meghalaya bad Assam, ki la pyn long jingialang ha Guwahati, kata na ka bynta ban iakren halor ka jingthmu ban sdang noh ia ka jing pynbeit pud ia kito ki jaka ba dangsah, ka jingia kajia pud hapdeng ki shnong kiba don ha Meghalaya bad Assam.
Katei ka jingiakynduh hapdeng u Conrad K.Sangma bad u Himan ta Biswa Sarma, la iohi ba ki Chief Secretary na ka jylla Meghalaya bad Assam, ki la donlang lem bad kiwei ki heh ophisar sorkar na kitei ki jylla.
Katei ka jingialang ka la neh kumba 1 kynta tam bad katei ka jing ialang ka la long kaba kyrpang eh, namar ym shym la shah iano iano ban rung hapoh katei ka kamra, lait noh ia kito ki heh ophisar sorkar.
Ki Myntri Rangbah, ki la pynpaw kane ka kylla ba-ar jong ka jingpynbeit pud kan kham pher bad ba khan kham eh ban haba nujor bad kato kaba dang shu dep shen, hynrei watla katta ki kyrmen ba kane ka kylla ba-ar ruh yn lah ban pynbeit ha kata ka rukom bad kaba hun lang da ki paidbah na ka jylla Meghalaya bad Assam.
Shillong:Ka seng People’s Democratic Front (PDF), ha ka 20 tarik nailar 2022, ki la pynlong ka jingialang ban pynskhem ia ki nong kitkam jong ka party ha une u snem ba mynta.
Ha kaba kum ka party ka ju leh ia kane man ka lai snem ban pynthymmai ia ki nongkitkam jong ka party bad kane ka jing pynthymmai mynta ka sngi, ka dei na ka bynta ka por jong u snem 2022-2025.
U bah Galvin Miguel Mylliemngap, ula shah jied kum u president ba thymmai jong ka party ha kaba la ioh ban pynskhem mynta ka sngi, ha kaba u bah Banteidor Lyngdoh ba dei u working president jong ka party ha u snem ba la dep, bad u ba dei u MLA jong ka Maw kynrew konstitwensi.
U president jong ka party, bah Galvin Miguel Mylliem ngap, MLA na Sohra, ula ong, ba haduh mynta kim pat nang ban batai ba katno ngut ki kandidet ki ban mih iakhun ha ka elekshon, ka ban wan, hynrei ki komiti, ki la pynpaw da ka myn siem ba ki kwah ban iashim bynta ha u ne u snem 2023.
Na ka liang jong ka party, ki la ong ba ka jingbym wan jong ki ar ngut ki MLA kim shym lah ban tip, namar ki la ai da ka shithi ba kan don ka jingialang, kumta na ka liang jong ka party PDF kam shym la don kano kano ka jingkynthoh ei ei, namar kane ka dei ka rai jongki.
U bah Banteidor u la ong ruh, ba kin sa shong da ka komiti, ban pyrkhat halor jong kine ki ar ngut ba balei kim shym la wan ha kane ka jingialang kaba la pynlong mynta ka sngi.
Aizawl:U Zoramthanga, myntri rangbah ka Mizoram, ula pan map na ki paidbah jong ka jylla, hadien ba ka khun kynthei jongu, ka leit ban shoh ia u doctor, ha kawei ka jaka ai dawai jongu bad katei ka dur, ka la saphriang kylleng kylleng.
U Zoramtha nga, ula ong, ba um pdiang satia ia kaba kum katei ka jingleh.
“Ngim don eiei ban iada ia kaei kaba ka khun jongngi, ka leh ia u doctor.
Ngi pan map na u doctor bad na ki paidbah" ong u myntri rangbah ha ka Istagram jongu.
Ka dei ha ka 17tarik Nailar, ba ka Milari Chhangte, ka khun u myntri rangbah ka Mizoram, ka la thab ia uwei u doctor ha kawei ka jaka sumar pang jongu.
La iathuh ba ka Milari, ka la khie bitar jur, haba u doctor, ula kyntait ban peit shwa ia ka, naba ka khlem da ia kut por lypa.
Katei ka jingjia, ka la pynmih ia ka jingsngew pyrshah jong ki doctor ha ka jylla.
Ki dkhot jong ka Indian Medical Association (IMA) ha Mizoram, ki la deng lama iong, ha ki jaka trei jongki, ha ka sngi Saitjain.
U Zoramthanga, u ai khublei ruh ia ka IMA, namar ba kam shym la leh da kaba tyngeh, ban pynsaja ia ka khun jongu, ka Chhangte.
Nang iai pynmih shuh shuh ki khubor jong kiwei ki jylla ngi kwah bha bna tip laka lobg kumnoNha sngew tynnad ban pule bad nga dei ruh u best fan iaka rupang bad kynjat shai kumta nga kyrpad iaphi sir/ miss lada lah nang iai update beit man ka por iaki khubor jylla bad kumjuh ki khubor jong kylleng ka pyrtheiioh lehse ba i shitom jur…hap ban peit shwa.
ka la dei bn lt sha hospital da la shitom jur.
Shillong: U Conrad K Sangma, myntri rangbah ka jylla, u thoh ha ka twitter jongu, ban pyntip, ba ka jingiakren na bynta ka pali kaba ar jong ka kam khappud, ka la iaid shakhmat, hapdeng ka Assam bad ka Meghalaya bad katei ka long, na ka bynta ban pynbeit ia ka jing ia kajia, ha  Khanduli & Psiar, Block 1 & Block 2, Borduar, Langpih, Nongwah- Mawtamur & Desh Doomreah.
La iathuh da u myntri rangbah, ba ia ki  Regional Committee, yn thaw noh hapoh 15 sngi, ha kaba ki sorkar jylla, kin thaw ia kitei ki komiti bad ki myntri Cabinet, kin dei ki lamphang jong ki komitei.
Nangta ki dkhot jong ka  Karbi Anglong District Council, kin don lang ha kitei ki Regional Committee.
La ong shuh shuh, ba ynda la dep thaw ia kitei ki Regional Committee, kumta kan sdang ka jingpeit ia ki jaka puta, kan sdang ka jing ia syllok bad ki riew paidbah bad la ong ruh ba ki arngut ki myntri rangbah, kin leit jngoh ia kitei ki jaka, ban ioh ia ka jingsngew shaniah jong ki paidbah ha kitei ki shnong khappud.
Ka wah Euphrates(Iupratis) kala rngad kumba ka long mynta naki khubor pyrthei na sawdong.
Ka ei kane ka wah Euphrates? Kane ka wah Euphrates ne Iupratis ka long ka wah kaba heh tam ha ka pyrthei, bad ka la don naduh nyngkong hi mynba u Blei ula thaw ia kane ka pyrthei bad ka ktien u Blei ka iathuh ia kata bad bad ka tynrai jong ka kalong na kper Eden.
Ka wah Euphrates ka don ka jingiadei bad ki sngi kiba khadduh kiba long mynta kein.
Bad ia kane ka wah Euphrates ka ktien u Blei kala kren shaphang jong ka naduh ka kitab Genesis haduh kitab Jingpynpaw.
Na ka Bible la iathuh lypa shibun iaka wah Euphrates bad kaei ka ban jia ha kine ki sngi kiba khadduh.
To ngin ia peit: ka wah Euphrates ka la mih na Eden ban ai um iaka kper Eden, nangta kala khlad saw tnat.
Ka kyrteng ka wah ba nyngkong ka dei ka Pison ka tuid sha ri Habilah haka ba don ka ksiar hangta.
Ka ksiar ka long kaba bha, don ruh u mawlynnai Onyxs.
Ka kyrteng ka wah kaba ar dei ka GIHON ka tuid sawdong ka ri Kush.
Ka kyrteng kaba lai ka HIDEKEL ka tuid sha ri Assyria.
K aba saw ka dei ka wah Euphrates.
Genesis2:8-14.
Ka wah Euphrates ka long ka wah kaba heh tam kaba pawnam haka pyrthei,                Mynta ngin peit jia aiu? Kala rngad noh kein, bad ka ktien u Blei kala dep iathuh lypa ia kata, hynrei ki riewstad saian ka pyrthei kila lyngngoh da kaba ong kiei kiei ki la kylla ne kata ka climate change.
Hynrei kimtip pat ba kane ka jia ba ynioh pyndep iaki jingiathuh lypa kaba ka ktien u Blei ka ong- “Bad uta u Angel uba hynriew ula theh noh iaka pliang jong u halor kata ka wah ba khraw, ka wah Euphrates: te ka um jong ka KA LA RNGAD NOH.Balei?Ba ynioh khreh iaka lynti bad iaki syiem(ki nongsynshar) kiba na mihngi.
The sixth Angel poured out his flash upon the great river Euphrates ,and it dried up,so that kings from the EAST could march their armies WESTWARD without hindrance".
JIngpynpaw16:12.
Mynta ngi sngewthuh pleng ka por kala jan ba ki syiem na mihngi kum ki Russia,China,India Japan, North Korea bad kiwei kiwei kynthup iaki ri Arab kin sa hiar thma noh iaka ri Israel ha ki sngi ban sawan.
Lada pule naka kitab Genesis yn kham sngewthuh kiei kine ki ri ki ban sahiar thma iaka Jerusalem ne Israel.
Mynta, haba kawah bah Euphrates kala rngad ngi tip ba kata ka ia(age) ka long hajan.
Ha shwa ia kata ka thma, ka Israel kan ioh ban pynieng ia kata ka temple kaba lai.
Ka ktien u Blei ka ong shuh shuh kumne: “To pyllait noh ia kata ki saw angel ia kiba la khum hajan kata kawah ba khraw ka Euphrates".
Jingpynpaw9:14.
Haba ka Euphrates ka la rngad ka pyni ba u Blei ula ai bor bala pyllait kein ia kita ki saw angel ia kiba la khum hajan ka wah Euphrates mynta la pyndep iakane ka jingiathuhlypa.
La pynkhreh ruh ia kata ka thma kaba khraw bala khot ARMAGEDDON.jingpynpaw16:16.
Kane hi ka pyni mynta baka pyrthei kala jan poi haka ba kut kitduh jong ka, the end of the climax is near.
U Blei u kren, yn iai pyndep.
“Nga la kren, te ngan pyndep ruh iaka, Nga la thmu ,ngan leh ruh iaka,Nga long u Blei,uba iathuh ia kaba kut naduh kaba sdang , bad ia kiei kiei ki bympat leh naduh mynbarim.
Isaiah46:8-11.
To tip ba ngi im haki sngi bakhadduh tam, namar kata, “suk uta uba pule bad kiba ioh sngew iaki ktien jong kane ka jingiathuhlypa,kiba sumar ia kiei kei kiba lathoh haka-ka ia ka la jan".
jingpynpaw1:3.
Kane ka pateng bynriew kan ym leit noh tad ynda la yndep noh ia kine kiei kiei baroh.
Mathaios 24:34.
Ka mut b aka pateng bynriew ki Israel bad ka pyrthei hi baroh kawei kin ymjah noh na sla pyrthei tad ynda pyndep iaki jingiathuhlypa baroh naka ktien u Blei.
Kiei kiei kiba ka ktien u Blei kala kren ki la jia, dang iajia bad kin sa nang jia.
Ka bneng ka khyndew kin leit noh, hynrei ki ktien jong nga kin ymleit noh satia.
Mathaios24:35.
Amen.
Ka long kaei kaei kaba lyngngoh ha u briew ba kat ka wahbah Euphrates (Iupratis) kan rngad.
Lada nga kylli, phin ngeit ne em ko pyrthei? Ka jubab kan long lada rngad ka Iupratis, kaba mut ba kine lei ki um ba ngi ia dih ia bam ki la tyrkhong lut.
Hynrei kumba la thoh ba kane ka dei ka bor jong u Blei ia kaba yn sa pynpaw noh Shen kumba la jia ia kiwei kiwei.
Khublei AIS ia kane ka article ba lyngkot bad iar ki jingmut kaba ngi dei ban pyrkhat.
Shillong:U nongialam ka All India Trinamool Congress u Dr Mukul Sangma, ha ka sngi Saitjaiñ ka 20 tarik u Nailar 2022, u la kynthah tyngeh ïa ka sorkar MDA kaba la lamkhmat da ka National People Party (NPP), da kaba ula ong ba dei ka sorkar MDA kaba tuh ïa ka hok ki khynnah skul, ki longkmie kit khunrei, ki samla wad kam wad jam, ki nongseng kam lajong.
U Dr Mukul u la ong ruh ba ka sorkar kaba la pynkylla khongpong lut ïa ki policy kiba ka sorkar MUA ka la pruid dak.
Haba kren ha ka jingpynskhem ïa ka Pynthorumkhrah Block Committee bad ïa ki nongkitkam jong ka, u Dr Mukul u la khot la wer ïa ki paidbah nongshong shnong ka jylla, ba kin wan shakhmat ban trei tyngeh kum ki nongtrei bad nongkyrshan ka AITC khnang ban lah ban weng ïa ka sorkar BJP bad ki sorkar ba synrop lang bad ka, na ka bor.
U Dr Mukul u la ong ba ka sorkar ka la tuh ïa ka lawei ki khynnah pule ha kaba ka sorkar barim ka la shim bun ki sienjam ban kyrshan ïa ki kum ka uniform, ka tablet bad kiwei kiwei ki rukom ai jingïarap.
U la ong ruh ba ka sorkar ka la tuh ruh ïa ka hok ki long kmie kit khunrei ha kaba ka ka la pyndam ïa ka skhim kaba ka sorkar ka ju ai jingkyrshan ïa ki bad ruh u la kynnoh ba wat ki nongseng kam lajong ruh ki shah tuh ka hok jong ki.
Haba ïadei bad ka jingkyrduh kam, u Dr Mukul u la ong ba ka sorkar kam kwah satia ba ki khun samla ka jylla, kin ïohkam ïohjam, namar wat ïa ki kam kiba lait ruh kam shym la pyndap satia, kum ha ka tnad pulit.
“Ha ka por jong ngi ngi pyrshang ban pynlong ka jingpynrungkam kaba thikna ha ka tnad pulit ,hynrei ka sorkar ba mynta, wat ka kam kaba la pynbna ba ka lait naduh u snem 2019 kat haduh mynta ym pat shym la pyndap satia" ong u Dr Mukul.
“Ka sorkar ïa ki nonghikai contract, ka beh kam bad ha ka jaka jong ki pat kam pat shym la thung satia, da kita kiba pass MTET bad kito ki khun samla kiba kwah ban long nonghikai kam ailad satia" u la bynrapShuh shuh u Dr Mukul, u la ong ruh ba kum ka AITC kin ïeng na bynta ki paidbah bad ka hok jong ki ym kum ka sorkar kaba lilam pynban ïa ki jaka puta kiba ki nongshong shnong ka jylla ki la ïoh pateng na ki kmie ki kpa tymmen.
U la ong ruh ba ka sorkar kaba la pynkylla khongpong lut ïa ki policy kiba ka sorkar MUA ka la pruid dak kum ka MGHIS bad ki Mission kiba bun.
Haba kren halor ki jaka pule u Dr Mukul, u la ong ba ka sorkar kam kit khia eiei ban pyndep ïa ki jaka pule u la ong ba wat ka jaka pule engineer bad ki jaka pule doktor kiba la dei ban pyndep ka sorkar MDA kam shym la pyndep satia.
U Dr Mukul u la ïathuh ba ka sorkar pdeng ha ka jingshisha na bynta ki medical College ka sorkar pdeng ka la pyllait 172 klur hynrei kat haduh mynta ka sorkar ka pynlut tang 60 klur.
U Bah Samborlang Diengdoh u President ka AITC, Pynthorumkhrah uba long ruh u kyrtong haba ai jingkren u la ong ba dei ki mat kiba ka AITC ka ïeng bad ka jingtbit u Dr Mukul kum u nongïalam kaba pynïapbiej ban leit sha ka AITC.U Bah Samborlang u la ther ruh ïa ka jingkiew dor ki mar ki mata kaba ki paidbah ki la mad jingeh bad ka jinghiran kaba shyrkhei ki paidbah.
“Ka sorkar ka ai daw beit ban siew tulop ïa ki nongtrei ba kam don pisa kumno pat ka NPP ka pahuh pisa ban leit seng ïa ka party ha ki bynta bapher bapher ka ri bad ban ïakhun ilekshon" buh jingkylli u Bah Samborlang.
U la ong ruh ba kum u kyrtong ka Pynthorumkhrah, u buh hakhmat eh na bynta ki baduk bad ki nongbylla bad ruh ki khynnah skul bad ban seng ruh ka kolej khnang ban lah ban ai ka jingshakri ïa ki khynnah pule kiba wan na ka iing ka sem ba duna ka ïoh ka kot.
Ïa kane ka jingpynskhem ïa ka Pynthorumkhrah Block Committee la wan sakhi lang da u State President ka AITC u Bah Charles Pyngrope, u Vice-President u Bah George B Lyngdoh bad kiwei kiwei ki nongkitkam ka party.
Shillong:Ka MIECC ka pynpaw ia ka jing sngewnguh ia u myn tri rangbah, ia u symbud myntri rang bah lem bad ia u myntri ka tnat khlaw bad ia u chairman ka SEIIA ryngkat bad u CS bad ki ophisar, baroh kiba la ia trei shitom ban pyllait ia ka jingia khaii ia u maw shun na Meghalaya sha Bangladesh da ka ba pyllait ruh ia ki challan de.
Ka MIECC kan ai ka jingkyrshan ba pura bad ia trei lang bad ka sorkar ha baroh ki kam ban pynbha shuh shuh ia ka khaii bar ri hapoh, jylla lem bad kiwei kiwei de, kiba long ka ja kpoh jong kiba bun khamtam ki rit ki ria hapoh jylla, ong ka kong Dolly khonglah, Secretary MIECC Tamabil Daw ki.
Shillong:U Symbud myntri rangbah ka jylla, u bah Prestone Tynsong, u la iathuh, ba ki Myntri rangbah jong ki ar jylla kin sa ia kynduh ha ka sngi u Blei, na ka bynta ban iakren halor ka mat ban sdang noh ia ka wat ba ar jong ka jingiapynbeit u pud u sam, hapdeng ka jylla Assam bad Meghalaya.
“Ha ka 21 tarik mynta u bnai u myntri rangbah, ka jylla Meghalaya u Conrad K Sangma bad u Myntri rangbah ka jylla Assam u Himanta Biswa Sarma, kin sa ia kynduh bad sdang ban ia kren noh ia ka jing iapynbeit ia u pud u sam ha ka wat ba ar, na ka bynta ki 6 tylli ki jaka kiba hap ha poh ka jing ia kajia pud ha kine ki ar jylla" la ong u bah Tynsong, ha ki lad pathai khu bor.
“Ha ka sngi ba u Myntri rangbah ka jylla, un wan phai sha Shillong un kynduh shwa ia u myntri rangbah ka jylla Assam ban ia khreh, halor kane ka bynta ban leit bad ynda ki la wan phai sha la ka jong ka jylla, kin sa thaw biang ia ka Regional Committee, na ka bynta ban pynkhreh noh, halor ka jingiakren pynbeit ia u pud u sam ha ka wat ba ar" u la bynrap.
Shillong: Ki pulit jong ka West Khasi Hills, ki la kem ia u trai jong ka par dewiong, kaba don ha Goreng, kaba hap ha ka thain Urak ha Riangdim, kaba la twa ha ka sngi thohdieng, ha kaba uwei u briew,  ula iap bad sa uwei pat ula mynsaw.
La iathuh da ki lad khubor, ba u trai jong katei ka par dewiong, u dei U  Hubath R Sangma na Songsak Gurakalam, Shallang.
La iathuh ruh, ba na katei ka jaka, la ioh sei ia 7 haduh 8 ton u dewiong, 2 tylli ki thela, lane ki kali tan dewiong, la ioh kurup na katei ka krem bad sa ki mohkhiew bad kiwei de ki tiar.
Katei ka jaka, ka don ha ka lawbah lawsan, ha Riangdim bad lah ban poi sha katei ka jaka, da kaba iaid kjat haduh 2 kynta, kaba jngai kumba 25 kilometre.
Kitei ki arngut ki nong bylla, ki la leit sha katei ka par dewiong, ha ka step jong ka sngi thohdieng, hynrei ynda haba ki la rung shapoh, ka la twa katei ka par dewiong, ha kaba U  Lependro Sangma,  ula iap noh bad U Hendit Momin,  ula mynsaw jur.
La kit ia ka met iap sha ka Shallang PHC, na ka bynta ban eksamin, katba ia uba mynsaw, la phah sumar ha  Shallang PHC.Nga sngewlyngngoh wat la ka kam tih dewiong ka la iaid beit khlem jingpynwit ka sorkar MDA pat ka nud ban pyntip sha parliament ba kam don jingtih dewiong shuh la 4snem mynta.
Kum kaei ngan pynsyriem ia kane Ka Sorkar u Conrad.
Shillong:Mynhynnin ka sngi, ka NPP Jaiaw circle Unit ha ka 17- North Shillong constituency, ka la ioh ban pynskhem ia ki nongkitkam jong ka, ha ka jingialang kaba la pynlong, ha ka Community jong ka Jaiaw pyllun.
Kum shibynta ban pyntip paidbah ia ka jingpynskhem ia ka NPP Jaiaw circle Unit ha ka 17- North Shillong constituency, na ka liang u bah Prestone Tynsong, u Symbud Myntrirang bha ka jylla ha ryngkat u kyrtong ka NPP na kane ka constituency, u bah Ranson Sutnga mynhynnin ka sngi ki la iaid da ka kjat naduh Mawkhar Comunity Hall shaduh ka Jaiaw Pyllun Community Hall.
Haba kren ha kane ka sngi, na ka liang u bah Prestone Tynsong, u la ong ba ka jingwan jong u ban shim bynta ha kane ka jingialang ka long ban ban pynthikna ia ka jingjop ba donburom ia u bah Ransom Sutnga.
“Kum ki nongialam, ym dei ban ieid jaitbynriew tang da ka jingsngew hynrei dei ban leh da ka kam, namar ba bun kiba pyndonkam khleh biej ia ka kyntien ieid jaitbynriew khlem da trei eiei ka ba wanrah ia ka jinghiar arsut ka jaitbynriew bad lada ngi ieid ia ka jaitbynriew ngi dei ban ai ka jingshakri ka ba pura"u la ong.
U la bynrap “Wat leh emotional lada kwah ban iohi ia ka jaitbynriew ba kan kiew dei ban trei da ka kam".
U bah Tynsong u la ong ruh ba ka jingjied jong ka party NPP ban ai tiket ia u bah Ransom, ka dei, namar ba u la ithuh slem ia u bad u nud ban shaniah ha une u rangbah".
U bah Tynsong u la kynthoh ruh “Ka jingbakla ki nongmihkhmat jong ngi ka long ka jingsarong namar ba tang shu shah jied kum ki MLA, ngi shait sngew kumba ia ka bneng ruh la pyniaid ma ngi, kane ka wan namar ba ngi ju pyndonkam ia ka kyntien ma nga ym mangi".
U bah Tynsong u la ong ba lada ki nongshong shnong kane ka constituency kin jied ia u bah Ransomka jingkyrkhu kan long ha ka dur jong ka roi ka par, kaba ka sorkar kan hap pyntuid ha kane ka constituency".
U la ong ruh “Bun ki briew ki ba kren beiñ ia ka party NPP bad kane ka long ba ki bishni, namar ba dei tang ka NPP party kaba la ithuh kum ka National party kaba u President u dei na ka jylla Meghalaya".
Na ka liang u bah Ransom Sutnga u kyrtong ka NPP na 17 North Shillong, u la pynpaw ia ka jingkmen hadien ba la ioh ban pynskhem ia ki 19 tylli ki unit ha Jaiaw Pyllun.
U la ong “4 tylli ki don ki dorbar hapoh Jaiaw haba nga peit ki dang bun kiei kiei, kiba ngi dei ban leh bad ka thong jong nga ka long ban wanrah ia ka roi ka par ban iarap ia ki samla ha kane ka constituency".
U la bynrap “Ki samla kiba la nang la stad, ki bun, hynrei kim ioh ia ka kam ka jam bad haba ngi don ha kano kano ka party ngi dei ban shim khia ia kane bad naduh u snem 2013 ym don shuh ki khynnah, ki ban lah ban pass IAS bad kane hap ban buh jingkylli uba heh balei ngim lah shuh ban pynmih IAS na ki khasi jong ngi, ka dei jingkitkhlieh jong ngi ba ngi donkam ban thaw ka lad ka lynti ban iarap ban pynmih ia ki IAS na kane ka constituency".
“Ha 17 North Shillong, hi dang bun ki jingduna ha kane ka constituency bad nga kyrmen ba lada u ioh ia ka jingjop un sa shimkhia ban weng ia kine ki jingeh.
Ngi la dep pruid dak ban wan rah ia ka roi ka par ha ki shnong jong kane ka Constituency baroh kawei"u la ong.
Shillong:U Myntri ka tnad bording jong ka sorkar jylla, u bah Prestone Tynsong, u la ong ba kat kum ka jinglap jong ka sorkar ia ka kaiphot, ba la aiti da ka Inquiry Committee kam don kano kano ka jingpyndon kam bakla ha ka bor lane ka pisa ha ka tnad bording.
U bah Tynsong u la jubab ia ka jing kynthoh u nongialam ka liang pyrshah u Dr Mukul Sangma, uba la phah da ka shithi sha u Myntri rangbah duh ka Ri hynnin ka sngi, ban dawa ban thung da ka kynhun tohkit halor ka jingpyntreihok ia ki ba bun ki project da ka tnad bording ha ka jylla lyngba ka MeECL.“Ngi la dep ban thung da ka inquiry Committee bad u nongbishar uba la shong thait uba long u chairman kane ka Committee u la dep pyndep ia la ka kamram" la ong u bah Tynsong.
“Ia ka kaiphot ruh ngi la ioh ha kaba ngi dang bishar bniah bad kam don jingthut eiei, ha kata ka kaiphot, hynrei ngim lah ban ong eiei ia ka jingkwah u Dr Mukul Sangma, ban leit phah ka shithi shano shano ruh, hynrei ka tnad bording hi ka la long kaba kloi ban jubab"u la bynrap.
U bah Tynsong u la ong “Kumba u la kynnoh u Dr Mukul kam don eiei kum kata bad ia ka kaiphot ngin sa sei hakhmat u paidbah, hadien ba ngi la dep ban bishar bniah khnang ba ki paidbah ruh kin tip haei ka duna namar ba ngim donkam ban wanrah shwa hakhmat ka ingdorbar".
“Dang shen ka HYC ruh ki la dep leh RTI halor ka Smart meter Project bad ngi la dep ruh ban pynshai bad ngi la sei ia ki kot ki sla ban pynshia ia ki"u la bynrap.
“Na ka liang jong ngi, ngim don eiei ban ong da kumwei pat kan don hi ki jingduna, hynrei ngam pat kwah ban ong eiei mynta, namar ba ki ophisar ki dang bishar bniah thik pa thik ia kane ka kaiphot",u la ong.
“Hynrei kat kaba ngi la dep bishar bniah kam shym la don kano kano, kaba la pynpaw ia ka jingpyndonkam bakla ia ka bor lane ka pisa ha ka kaiphot kaba la ioh ha ka Inquiry Committee “u la bynrap.
Nongpoh: Hynnin ka sngi u Father Joe Pareira, nongseng ia ka Kripa Foundation, u la leit ban plie paidbah ia ka Victoria Senior Citizen Home, ka jaka ri bad sumar ei ia ki riew tymmen kiba la noh bad kiba ym don kiba peit ba sumar.
Ha kaba plie ia katei ka jaka ri ia ki riew tymmen, la sakhi da ka jingdon ka Kong RM Kurbah, Secretary ka tnad Health & Family Welfare Department, nangta ka Kong Emy Kharshandi, District Social Welfare Officer, Ri-Bhoi, u Bah David Laitphlang, President ka Shillong Press Club lem bad kiwei.
Ia katei ka Victoria Senior Citizen Home, la peit la khmieh da ka Kong Victoria Wahlang, ha kaba katkum ka jingiathuh da katei ka longkmie, la ong ba ka jingthmu jong katei ka longkmie ban plie ia katei ka jaka ban ri ia ki riew tymmen, ka long ban ri bad sumar ei khlem kano kano ka jingsiew bad ka jingiarap kan dei beit tang ia kito kiba donkam shisha ban ioh ia ka jingiarap.
La ong ba kino kino ki riew tymmen, kiba kwah ban leit sah ha katei ka jaka sumar kaba biang, kin sa shah peit shah khmih shwa, namar ka jingthmu jong katei ka jaka ri ia ki riew tymmen, kan dei beit tang na bynta kito ki briew kiba kutlad bad kiba ym don shisha ia kita ki nongpeit nongkhmih ha kiba haiing hasem.
missionary babha.
To ngi ki paitbah ngin contribute katba lah.
Nongpoh: Haba kren sha ki lad pathaikhubor, mynhynnin ka sngi ha Nongpoh, u Bah Marcus Marten, President ka HNYF, Northern Region, u la ong ba ka seng ka pyrshah jur halor ka jingthmu ka sorkar ban wanrah ia ka Casino ne ka jaka ‘Khalai’ ia kaba kin sa buh ha ki katto katne ki shnong ha Ri Bhoi.
Utei u nongialam ka HNYF ha Ri Bhoi, u la ong ba da lei lei ka seng kam pdiang ia katei ka jingthmu ka sorkar ban wanrah ia katei ka jaka Khalai ha Ri Bhoi, ia kaba kin sa buh ha ki katto katne ki shnong.
‘Kumba kiwei ki kynhun sengbhalang bad ki nongialam ka Synjuk ki Rangbah shnong ha Ri Bhoi, ki la pyrshah ia katei ka jingthmu ka sorkar, kumta ka seng ruh ka kyrshan ia ki ban pyrshah ia katei ka jaka ‘Khalai’ bad lada ka sorkar ka leh donbor, kaba mut ba ka seng kan sa iaid da kiwei pat ki lynti ban pyni ia ki kam pynibor ia ka sorkar" ong u Bah Marcus Marten.
Namarkata, ka seng ka kyntu ia ka sorkar ba ka dei ban pynkut noh ia katei ka jingthmu ban wanrah ia ka jaka ‘Khalai’ ha Bhoi, namar lada ka sorkar ban plie jubor, ka seng ruh kan sa leit khang jubor bad kam ailad da lei lei ba katei ka jaka ‘Khalai’ ba yn ioh pyniaid ha Ri Bhoi, u la bynrap.
Shillong: Uwei u nongbylla tih dewiong, u la duh ei ia la ka jingim bad uwei u la mynsaw jur ha kawei ka krem dewiong kaba don ha ka shnong Shallang,West Khasi Hills, ha ka miet jong ka sngi palei.
Kat kum ka jingpyntip na u Cherak Monin u MDC ka Kharkutta constituency, u la iathuh ba u ba la khlad ha kane ka jingjia u dei u ba tip kyrteng  kum u Lependro Sangma 34 snem ka rta, katba u Hendid Momin 33 snem ka rta u la mynsaw jur bad kine baroh ar ngut ki dei na ka shnong  Uguri, kaba hap hapoh ka  Kharkutta constituency.
U  Cherak Momin u la pyntip halor kane ka jingjia  sha ki pulit jong ka   Shallang police station ha ka por kumba   7.15 baje mynstep ha ka sngi thohdieng; halor ka jingsah kut kine ki nongbylla ha kane ka kren dewiong.
U Momin u ka pyntip ba lai ngut ki briew na ka Constituency jong u, ki la jah ha krem dewiong ha Shallang.
U la pyntip ruh ba na kine lai ngut, u Lependro u la khlad noh katba u Hendid, u la mynsaw kat ba uwei pat u la lait im ha kane ka jingjia.
U Cherak, u la pynrem jur ia ka sorkar MDA kaba khlem lah ban shimkhia ban tehlakam ia ki kam tihdewiong beain ha ka jylla, wat la na ka liang pyrshah ka ju kdew ia kane man ka por.
“Ka sorkar ka ju iai kyntait ia ki jingdon ka jingtih dewiong beain ha ka jylla"u la kynnoh.
Na ka liang u Superintendent of Police ka West Khasi Hills, u Herbert Lyngdoh u la iathuh “Ki pulit officer ki la leit hiar sha kane ka jaka, ban leh ia ka jingtohkit halor kane ka jingjia".
Shillong:Namar ka jing bym sngewhun ia ka jingpyntrei ia ka Smart meter Project ha ka jylla Meghalaya, u nongialam ka liangpyrshah hapoh ka ingdor bar thawain jong ka jylla u Dr.Mukul Sangma, un thoh da ka shithi sha u Myntri rangbah duh ka Ri u Narendra Modi ban dawa ban thung da ka jingtohkit kaba lait luid.
Haba ia kren bad ki lad pathai khubor na ka liang u Dr Mukul u la ong ba ka don ka jingbym biang ka jing pyntrei ia ka Smart meter project ha ka jylla da ka MeECL jong ka tnad bording jong ka sorkar jylla.
“Namar ba ka jingkular u Myntri rangbah duh ka Ri ka long ban ym ailad ban don ka jingbam sap, kumta nga la rai ban thoh da ka shithi bad ban kyrpad ruh na u ban thung da ki kynhun tohkit halor ka jingkynnoh bamsap hapoh ka tnad bording jong ka sorkar jylla"u la bynrap.
U la ong ruh “Ka dei ban don ka jingshimkhia kaba pura ha ka jylla na ka bynta ka jingbteng ki jingbym pyntrei hok ia kano kano ka kam pynroi ka ba la ktah ia ka ioh ka kot ha ka jylla.
Hapoh ka jingsynshar jong ka sorkar MDA, ka pisa jong u paidbah la shu pynlut khlem jingkhein" U Dr Sangma u la ruh ba ha ka jylla hi, ym tang ki party ki ba don ha ka liang pyrshah ki ju kdew ia kine ki jingbym pyntreihok ia ka pisa u paidbah, hynrei wat ki party ki ba don ha ka bor ruh kum ka UDP bad ka BJP ka ju kdew man ka por ba donkam ban thoh da ka kynhun tohkit “.
“Kat kum ka jingtohkit (Commission) ka kaiphot kaba dei halor ka dor u meter, kumba la kdew da ka sorkar bad ka dor ba ioh na ki jaka ba thied ia u, ia ka kaiphot ka ba la dep ban aiti na ka liang ka sorkar haduh mynta kam pat lah ban sei madan".
“Ka jingkynnoh ia ka jingbym pyntreihok ia ka Saubhagya Scheme bad kumjuh ka Smart Meters project ka jah na ka notification jong ka jingtohkit (Commission).
Kumta nga khot ia kane ka jingthung ia ka jingtohkit kum ka jingpynthame bad ka jingpynbiej ia u paidbah".
“Ha kaba ia dei bad ka jingpyntreikam ia u Smart Meter, ka sorkar MDA ka la leh mynleh kum ki nongshah thombor, ym kum ki nongshim khia ban pynshitom ia kiba donkti ban pyntreikam bakla ia kane ka project ha ka jylla".
U Sangma u la ong ruh “Katkum ka jingmih khubor ha ki social media, ha ka por ba u myntri ka tnad bording dang peit da u James Sangma, ka kdew kumba u kmen eh ban pyntreikam noh ia kine ki meter".
“Ka don ka jingiapher bha halor ka dor kaba la buh hapoh iew bad hapdeng ka dor kaba na ka ling ka sorkar ka la buh bad ia kane la lap na ka website jong kine ki company"u la bynrap.
La ong u Sangma “Ha ka shithi jong nga sha u Myntri rangbah duh ka Ri, ka long ban dawa ban thung da ka kynhun tohkit ba laitluid halor ka jingpyntreikam ia ka Smart Meter project ha ka jylla la ka dei ka kynhun tohkit ki SIT lane ka CBI".
U Nongialam ka TMC ha ka jylla u la ong “Lada don kano kano ka mat ka ban ktah ia ka jingmyntoi u paidbah ha ka jylla ka Meghalaya, ka TMC kan mih shakhmat ban pyrshah bad kane kam dei tang namar ba ngi dei ki liang pyrshah hynrei ka dei ka kamram jong ngi".
Shillong: Ka sorkar jylla kan sa pyllait biang ia ki shalan na ka bynta ban khaii ia u mawshun u ba hap hapoh u mar ba heh bad ba rit (major and minor) ban shalan shabar ka jylla, ia kane la iathuh, da u Symbud Myntri rangbah ka jylla u bah Prestone Tynsong.
“U mawshun haba shalan sha kawei ka Ri, u don arjait; uwei ki khot u major bad uwei u minor bad kat kum ka jingbthah jong ka High court, ha ka 23 tarik u jylliew 2022, ka long ban ym shah shalan ia u mawshun uba hap hapoh u mar rit lane minor" u la ong.
U la bynrap “Ka jingbthah ka long ba lada iaid ha ka kyrteng u major ki lah ban shalan, hynrei ia kyrteng minor kim lah ban shalan bad ha kaba ia dei bad kane ka bynta, ka sorkar ka la shimkhia ban ia kren bad ka Coal ministry bad Commerce ministry".
U la iathuh “Kat kum ka jingbishar, hadien ba la ioh ia ka affidavit na u Director general jong ka Foreign trade ka High Court jong ka jylla, ka la ai ka jingbthah ba kan ym khang shuh ban shalan ia u mawshun la u dei u major lane minor".
U bah Tynsong, u la iathuh ba naduh u bnai jylliew, ka sorkar ka khlem pyllait shuh ia ki shalan hadien ba la ioh ia ka jingbthah na ka High court, hynrei mynta, hadien ba ka High court ka la weng ia kane, ka sorkar jylla kan pyllait noh ia ki shallan ban khaii ia u ne u mar pohkhyndew sha kiwei ki Ri.
Shillong:"Ka Bor Jong Ka Kyiad" kane ka dei ka phlim jong ka Ringdur Entertainment ka ban sa pyni shen hapoh Bijou Cinema Hall, Shillong.
Ha kane ka phlim, u tynshop lamkhmat u dei u samla Batistuta Tynsong na ka shnong Nongmadan Shadsngi, hajan Pynursla bad ka puron lamkhmat ka dei ka Samla Shisha Dkhar kaba na ka shn ong Mawshun kaba don sharum Pynursla, bad don ruh kiwei kiwei pat ki tynshop ki puron kiba don bynta lang ha kane ka phlim.
Ia kane ka phlim la pynmih (Produce) bad direct da u Bah Shemphang Tynsong uba na pynursla bad ryngkat bad ka kynhun jong u ka “Ringdur Entertainment".
Ha kane ka phlim ka don ka khana kaba la ring pynwandur shaphang kawei ka longiing ha kawei ka shnong, kaba iakynduh jingeh bha ha ki liang baroh tang na ka daw ka jingdon uwei u dkhot jong ka long iing uba la ngop palat ha ka jingdih kyiad, kumta haduh ba kata ka long iing kam lah khie khlieh shuh ha ka imlang sahlang.
Ha kane ka phlim ka don ka jingiashoh kaba kham itynnad bad kaba i hun ban peit bad ka ban pynsngewtynnat namar ki don ki bynta ki ban pynsamrkhie ia ki nongpeit kai, la pyni ruh haduh katno ka jingkyrni palat ha ka kyiad, ka pynsniew ym tang ia u nongdih, hynrei wat ia ka iing ka sem jong u bad ka ktah ruh ia ki para marjan marpa kumjuh.
Shillong:Namar ka jinghiar palat ka jing pynmih ia ki mar rep ha ka jylla, na ka liang ka sorkar jylla mynta ka sngi ka la shim ia ka rai ban weng noh ia ka jingkhang ban pyndonkam da ka dawai sboh, ha ka rep ka riang ha ka jylla.
Haba iakren bad ki lad pathai khubor na ka liang u Symbud myntri rang bah ka jylla u bah Prestone Tynsong, u la iathuh ba mynta ka sngi ka la don ka jing iakynduh bad ki seng nongrep na East Khasi Hills district bad ha kane ka jingia kynduh, ki la pynsngew halor ka jingmad jingeh jong ki ha ka rep ka riang namar ka jingkhang ka sorkar ia ka dawai sboh.
“Naduh u snem 2014 ka sorkar ka la ai ka lad lyngba ka ministry of Fertilizer ban ai ki urea bad ki sboh dawai na ka bynta ban thung ia ki jhur ki jhep jong ki, hynrei hadien na ka liang ka sorkar kaba la ialam da u Dr Mukul Sangma, ka la phah sangeh ia kane ha ka kyrteng jong ka Organic mission, ka rep ka riang ha ka jylla ka la hiar palat"u la bynrap.
U bah Tynsong u la ong “Ka Organic Mission kam dei ka mission ka ba bakla, namar ba kane ka pynshlur ia ki nongrep ban pyndonkam da ka sboh organic khnang ban shait ban khlain bad ha ka jingshisha kane ka sienjam jong ka sorkar barim ka long kaba biang, hynrei ka jingeh hangne ka long ba naduh bym ioh ban pyndonkam ia kine ki dawai sboh ka jingpynmih ia ki mar rep ka hiar haduh 45 %".
U bah Tynsong, u la iathuh ba mynta ka sngi, ki seng ki nongrep ki la buh ruh ka jingkyrpad na ka sorkar ba lada ka ai kane ka jingbit ban pyndonkam da ka dawai sboh, ka sorkar ka iarap ban pynbiang ia kine ki dawai sboh ha ka dor ba tad kum ba ju leh ha ki por mynshuwa.
“Na ka liang ka sorkar ka la shim ia ka rai ban shah biang ia ki dawai sboh bad kane ka long ban pynkiew ia ka jingpynmih ki mar rep ha ka jylla"u la ong.
U la bynrap shuh shuh “Ka sorkar jylla ha ka 9tarik u Nailar mynta u snem, ka la pynmih ia ka jingbthah ba ka la weng ia ka jingkhang ban pyndonkam ia ki dawai sboh ha ka rep ka riang bad kin leit sha Delhi ban iakren na ka ban pynpoi biang ia kine ki dawai sboh sha ki nongrep ka jylla".
Halor ka dor jong ka dawai sboh, ka sorkar kan iarap ruh ia ki nongrep ban pynsiew shiteng dor na ka dor ka ba la buh da ka Ministry of Fertilizer.
“Ki nongrep kin hap ban siew shiteng dor na ka bynta ka dawai sboh ha kaba ka sorkar kan sa siew shiteng na ka dor kaba la buh na ka ministry"u la ong.
Na ka liang u Symbud myntri rangbah ka jylla, u la buh ruh ka jingkyntu ia ki nongrep ba wat la ka sorkar kan weng noh ia ka jingkhang ban pyndonkam ia ki dawai sboh, ha ki marrep jong ki, hynrei ki dei ban wad lad ruh ban pyndonkam da ka sboh organic kiba lah bn pynmih, na ka jylla.
wat pynbieit  iaki paidbah  namar ngim dei ba bieit.
Shillong:U symbud Myntri rangbah ka jylla, u la kyntu ia ki nong ialam ka TMC, ba ki dei ban da leh Homework bha shwa ba kin kynnoh pyrshah ia ka sorkar, ioh ka kyrtoh kylla.
“Haba don kaei kaei ka TMC ka dei ban wad shwa ia ka jingshisha ym ju dei ban ai khlem nongrim, ki dei ban kylli bad wad jingtip bha na ki nongtrei nangtei bad ioh ia ki kot ki sla ba biang, ym ban shu kynnoh kulmar" la ong u bah Tynsong.
Lah ban kdew hangne ba ka party TMC, ka la kynnoh halor ka jingpyntrei ia ka Shillong Smart City Limited ba ka sorkar ka la ioh ia ka pisa ka ba long T 1005 klur, bad ka sorkar ka khlem file ia ka Financial Statement katkum ka ain.
Na ka liang u bah Tynsong u la pynshai “Ka pisa kaba ngi la ioh ka long tang T 251 klur bad na kane ka bhah na ka sorkar jylla, ka long T.55 klur bad kaba ioh na ka sorkar india ka long T.196 klur bad kata kaba ngi ioh ym kumba ki la kynnoh ba ngi ioh T.1005 klur bad kane ka kyrwoh kaba bakla".
Halor ka jingbym pat lah jong ka sorkar ban file ia ka Financial statement u la pynshai “Ka dei kaba shisha ba ka sorkar kam pat file ia ka Financial Statement, halor ka SSCL kane ka long namar ba hap bud kat kum ka kyndon jong ka ROC, kaba la ong shai ba ka jingfile ia kane ka Financial Statement ka long hadien ba la ioh ia ka audit report bad hadien ba la pdiang da ka CAG".
“Na ka liang ka SSCL, kin hap ban pynlong shwa ia ka annual meeting ban ia kren halor kane ka bynta bad hadien ba ki la pdiang ia kane, ka sorkar kan sa lah ban file ia ka Financial Statement"u la ong.
Shillong:Ka Cantonment Beat House Police lem bad ka Special Party, ha ka janmiet jong ka 17 tarik u Nailar 2022, ka la ïoh bat bad kem ïa arngut ki runar kiba don kti ha ki kam khaïi ne dih drok bad ïoh kurup ruh haduh 50 gram u drok Heroin na kitei ki briew, kiba don hapoh ka Harijan Colony, Thewïewmawlong, Shillong.
Katkum ka kyrwoh, na ka East Khasi Hills Police, la ong ba ha ka miet jong ka sngi balang, ka Cantonment Beat House police ha ryngkat bad ka Special Party, ki la ïoh kem ïa kine ki runar katba ki dang leit ban ïaid pahara ha katei ka jaka.
Ki pulit ki la ïohi ïa ka rukom leh sopsop bad leh buit tuh jong kine ki briew kumta mar mar khlem la pynslem ki la pynlong ïa ka jingtohkit kaba bniah, tat haduh ban da lap ïa ka sabut ka satar.
Ha ka jingtalasi, ki Pulit da ka jingiarap lang jong ka kynhun Anti Narcotics Task Force (ANTF), ki la ioh kurup ia saw tylli ki synduk sabon ba thep ia u droks heroin ba khia haduh 50.37 gram.
Nalor u drok, ki pulit ki la ioh tan ruh ia ka pisa kaba kot T.28,050, bad artylli ki mobile phone bad kawei ka Scooty Aprilla kaba tymmai ba don u Nombor ML05X- 5083.
Ki pulit ki la register case ia kine ki arngut hapoh ka kyndon NDPS Act bad ka jingtohkit mynta ka la iaid shakhmat.
Shillong: U bah Dapkupar Nongrum, General Secretary, ka NYC Meghalaya State Unit, ula iehnoh ia katei ka kam bad kumjuh ruh, ula iehnoh syndon na ka jinglong dkhot na ka Nationalist Congress Party (NCP).
U bah Dapkupar, ula phah ia katei ka shithi iehnoh kam bad ka shithi phet seng jongu, sha U Saleng Sangma, President jong ka seng NCP, ha ka jylla.
ncp ladei bn khylliap lama noh.
Shillong:Ka North East Student’s Organisation, ha ka jingialam jong ka seng KSU, mynhynnin ka sngi, ki la pynlong ka jingialang ban shong kyllaiñ myngngor, ha u mot jong u Kiang Nangbah kynthup ia ka seng KSU, HITO, FKJGP, HANF, JSU, RBYF, kiba la iawan ban ia shim bynta ha kane ka sngi ban pynsngew ia ka sorkar ha kaba iadei bad ki mat jong ka jingdawa, ha kaba ki rit pait ki donkam khnang ban iada ia la ka jong ka jylla bad ka dong ka thaiñ ka lam mihngi hi baroh kawei.
Kane ka jing ialang ka dei ba kum ki seng bad ki nong ialam kiba pher ba pher kiba la iawan ha kane ka sngi, ki la dawa bad ther tyngeh ia ka sorkar halor ka jingdawa ban pyntrei kam noh ia ka inner line permit (ILP)na ka sorkar india hapoh ka jylla lem bad 11 tylli ki mat jingdawa.
U President ba rangbah jong ka seng KSU, u bah Lambokstarwell Marngar, u la ong ba ka elekshon ban jied ia ki nongmihkhmat, ka la jan bad kumta ki la dei ban leit ban kren hapoh Nongbah Delhi, ym tang ban shu hun tang ban shu mynjur ia ka resolution ha ka jylla.
Ula ong ruh ba ka sorkar India ka mut ban tih jubor ia u urañium ha ka jylla,hynrei ka seng ka la maham ba kan ym shah da lei lei ruh ba kin tih jubor ia u urañium bad lada ki bor jong ka sorkar kin leh jubor, kan sa poi ka jingialeh ym da ka ktien, hynrei da ka kam, u la ong.
U la ong shuh shuh ruh ba kaba pynlong ia ka NESO ban pynlong biang ia kane ka jingiakhih, ha ka jingiaid lynti jong ka synshar paitbah, namar ba na Delhi kim shym la ñiew ia ka jingdawa jong ki trai Ri trai muluk ha kaba ki ju pynsngew iaki mat jingdawa na ka por sha ka por.
Ka seng ka la dawa ruh ban ai ia ka Inner Line permit(ILP) ha ka jylla, hynrei ka sorkar da khongpong ka la ai pynban da ka CAA ban kdup ban kup burom ban kheiñ khun khadduh ia kita ki poi wir poi hap ki ba la sdang ban wan knieh ia ka hok jong ki trai Ri trai muluk bad khamtam na shatei jong ka thaiñ lam Mihngi hi baroh kawei.
Shillong:U bah Renikton L Tongkhar u MLA ka Mawkyrwat Constituency, u la ong ba lada ki sengsain pyrthei national, ki lah ban wan bsut bad ban synshar ia ka jylla Meghalaya, kan ym don kano kano ka khyrdop ka ban lah ban khang ia ki seng sain pyrthei riew lum ba kin poi shaduh Delhi lada ki wan ha ka bor.
Ha kane ka jingiakren bad u Myntri ka tnad PHE, u bah Tongkhar, u la ong ba ka jingiatai halor ban pynkhlain ia ka sengsain pyrthei riewlum ha ka jylla kan long kaba bha palat ban iohi, hynrei kane ka jingiatai ka don ka jingiapher jing mut ba kawei ka kyn hun kan ong ba kan bha ban pyn khlain ia baroh ki seng sain pyrthei riewlum, bad kawei pat ka kynhun ka jied ban pynkhlain noh tang kawei ka seng sainpyrthei".
“Hynrei haba twad ia kane ka mat, kan ym lah long namar ba yn ym don ki nongialam ki ban ong ba ngin pynduh pyndam noh ia ka sengsainpyrthei lajong, kumta kan bha ba ngin ieh ha u paidbah ba kano ka seng sainpyrthei kaba ki imon ban pynkhlain ha ka jylla"u la bynrap.
U la ong ruh “Lada ki paidbah ki stad bad iohi ia ka jingdonkam ban pynkhlain noh tang ia kawei ka seng riewlum te kin pynjop election noh tang kawei bad ka por kan batai ia kata, hynrei ha ka jylla hi ngi donkam ia ki sengsainpyrthei ki ba khlain bad kane ka sengsainpyrthei ka dei ban long ka ba lah ban pdiang ha ka jylla baroh kawei".
U la bynrap “Ka jingthmu ban seng ia ka RDA ruh ka long ba ki don ia ka jingthrang ban iohi ba ki seng sain pyrthei riewlum kin khlain".
Haba kylli u la ong “Ki sengsainpyrthei riewlum ki barit, ngam lah ban ong kaei kan jia ia ki, hynrei lada ki paidbah ki jied tang ia kawei ka sengsainpyrthei riewlum ba kan khlain, kine ki sengsainpyrthei riewlum kiba rit ki lah ban ym jop bun ha kane ka election ban wan".
U la bynrap “Wat la katta ruh ha ka jylla hi ngi tip ba ki nongialam kiba ju jop ia ka election kim ju jop ia ka election ha ka kyrteng jong ka seng sainpyrthei, hynrei ki jop kat kum ka jingmon ki paidbah ia u kyrtong".
Haba kylli halor ka jingkynnoh u la ong “Kane ka jingong ban kynnoh ba ki sengsainpyrthei riewlum kin kut tang ha Khanapara ngim dei ban shim khia ia kane, namar ba lada ki national party ki lah ban wan bsut haduh ka jylla, kan ym don khyrdop ban lah ban khang ia ka party riewlum ban poi sha duh Delhi".
Da lade hi bah Renik phi pynpaw iaka jingleh bymshaniah tang 2tem 5tylli ki party phi leit ryngkoh te hano kein kandon kata ka jing iatylli.
hadien u 23 lei wattang ka sem ruh phim lapshuh sa ha kano kein ka party phin leit ia tylliKi paitbah nong kyrshan jongphi phi la ieh lud shadien.
Shillong:Ka Samla Iri kmen Shabong, kaba dei shnong trai na Madan Bidaw kaba ha Sohiong Constituency, kan sa leit ban shibynta ha ka lym pung International Arm Wrestling Championship, ka ban sa long ka nongbah Turkey ha u bnai Risaw mynta u snem.
Ka kmie jong kane ka samla, ka kong Sherita Shabong haba kren sha ki lad pathai khubor ha ka sngi Ba ar ha shillong Press Club, ka la buh ka jingkyrpad ïa ki paidbah nongshong shong jong ka jylla khamtam eh ïa ki nongïalam seng bhalang bad ki nongialam jong ka sorkar bad ïa kito ki riew kylluid mynsiem ba kin ïarap lem kum ka jingiarap pisa khnang ba ka Samla Irikmen Shabong, kan ioh ban shim bynta ha katei ka lympung khnang ban wanrah ïa ka nam ka burom jong ka jylla bad Ri hi baroh kawei, lada ki paitbah ki nongsyñiang da kaba kylluid mynsiem namar katei ka samla ka dei ka khun ka duk ban ïa shim bynta ha kine ka Lympung.
Ka kmie ka kong Sherita, ka la ïathuh ba ka jinglut jingsep na bynta ka khun Samla Irikmen ban leit sha ri Turkey kan poi kumba 3.22 lak bad ka la ong ba kane ka jinglut kaba kum ka ïing ka sem kim kot bor shuh ban pynmih na ïing.
Ka Kong Sherita ka la phla ruh, ba na ka liang jong ka, ka la phah shithi ban pan jingïarap na ka sorkar bad kumjuh na kiwei pat ki tnad treikam bapher bapher bad ki corporation, hynrei tat haduh mynta ba ka phah shithi kam pat shym la ïoh jubab eiei.
Da ki kyntien myllung bad sngew synei ka kmie, ka la kren ba dei ka jingkut lad kum ka kmie da i bor ba rit kan ïaï trei shitom, hynrei kum ka kynthei kam lah pynmih da ki phew lak, ban pyndap kaba pynlong ïa ka kmie kum ka ban kyrpad da ka jingsngew rit ïa baroh kiba don lad ba kin synïang lem namar ka kmie kum ka kmie kam kot bor shuh bad lada kam ïoh jingïarap kim don da kiwei pat ki lad satang ban pynpep noh ïa ka khun jong ka ban leit shim bynta sha katei ka jingïakop ka ban long naduh ka 14 tarik Risaw bad kan neh kumba ar taïew eiei ong ka Kong Sherita.
Ka la ong bad pynsngew sha ki paitbah bad ka sorkar ba ka pisa ki donkam ban ïoh ha shuwa ka 20 tarik mynta hi u bnai, namar 20 tarik kin hap thep ïa kane ka pisa, ka la ong.
Ka Kong Sherita Shabong, ka la ïathuh ba kane ka jingïoh leit shim bynta ha katei ka Lympung International Arm Wrestling Championship ka Khun jong ka, ka Samla Irikmen ka dei hadien ba ka la ïoh khur ïa ka takma rnong kaba long ha Hyderabad ha une u bnai ba ladep.
Shillong:Ka MGSPHS VA ka seng ki nong diemadan ryngkat bad kawei na ki shah khot sngewbha, ka kong Angela Rangad, ki la ujor ejahar ha Laitum khrah police station pyrshah ia ka jingpyn saphriang ia ki video ha social media kiba pynbudnam ia ka seng bad ia ki dkhot jong ka, khamtam ia ka kyrteng jong ka kong Angela.
Ha kine ki video la iohi ruh ba ki katto katne ngut ki briew ki la ringdur jubor bad pynbor ia ki katto katne ki nong diemadan ban pyn tieng bad tah mationg ia ka Seng bad ki dkhot.
Ha ka 12tarik Nailar, la iohi pyllein pyllein lyngba ki video ba la pynsaphriang lyngba ki WhatsApp ba ki don ki riewshim kabu ki bym lah ban ithuh kiba pyndik bad pyntieng ia ki nong diemadan bad dawa ba ki dei ban pyni ia ki ID bad la pynbor ruh ia ki ban kren ne jubab ia ki jingkylli.
La ringdur ruh ha ka por ba kylli jingkylli.
Lah iohi shai kdar ba ki nongdiemadan ki la sheptieng shi katdei bad la pynbor ia ki ban jubab katkum ka jingkwah ki nongbyrngem.
Kane ka jingleh ki riew shim kabu ka long ban pynthohbria ia ka Seng bad ia ka dkhot jong ka, ka kong Angela Rangad.
“Ngi dei ban tip shai ba ka kam die jingdie ha madan ka long katkum ka ain bad ka don ka Ain jong ka Sorkar India kaba iadei na ka bynta ki nongdiemadan kaba la mynjur naduh ka snem 2014, pynban ka Sorkar Jylla kam pat shym la pyntreikam ia ka" ong ka kyrwoh.
Ka seng ki nongdiemadan ka la iakhun bad dawa tyngeh ban pyntreikam ia ka ain bad la iakhun ruh ha iing shari, Meghalaya High Court.
Bad dang shen ha u bnai Jymmang u muktiar ka Sorkar Jylla u la ai da ka affidavit ba ka Sorkar kan sa pyntreikam noh shen ia ka Ain.
Niuma, katba ym pat treikam ka Ain, ka rai lane ka Status quo order jong ka Meghalaya High Court halor ki nongdie madan ka ieng bad iada ia ki nongdiemadan.
Ha ka 8 tarik mynta u bnai ka Seng ki nongdiemadan ka la ia don bynta ha ka jingialang ba la khot da ka DC ka East Khasi Hills bad la iakren kyrpang ruh ia ki jjngeh jong ki nongdiemadan ha Laitumkhrah bad la iamynjur lang ruh ba baroh ki bor naduh ki shnong, municipal, bor District bad pulit ryngkat bad ka Seng ki nongdiemadan kin iashim bynta lang ban weng bad pynbeit ia ki jingeh khlem da ktah ia ka kamai jakpoh bad ka iaid ka ieng ha lynter ka lynti.
Ki riewshim kabu ki dei kiba khawpud kim nud ban pyni dur khmat lymne pynpaw ia ki kyrteng bad ki knieh noh ia ki dur ba la ring da ki nongiaid lynti.
Shuh shuh kine ki riew shim kabu ki la pynjulor ia ki mar ki mata jong ki nongdiemadan kiba shong ha syndah ka madan iewrynghep.
Kine ki riewshim kabu ki la shim ia ka ain ha ka kti bad ki leh ki kam be ain bad ka seng ka dawa ban kem bad pynsaja katkum ka ain, ba ka tnat pulit kan shim ia ki cctv kiba don hajan khnang ban iohi ne tip ki dei kiei, ban pynshitom katkum ki kyndon ain, kum ka jingpyrshang ban pynthoh bria ia ka long rynieng jong ki briew, ba pyndik bad pynsuh sat ia ka iaid ka ieng jong ki nongshong shnong kiba la batai shai ha ka Criminal law amendment Act, pynkut ka kyrwoh na ka kong Shane Thabah, General Secretary.
Shillong:Hynnin ka sngi ka seng ABVP (Akhil Bharatiya Vidyarthi Parishad), Meghalaya jong ka Pynursla unit, ka la leh kmen ia ka jingdap 75 snem jong ka Ri India, da kaba pynlong da ka Tiranga Rally, ha kaba ki la rah da ka lama ka ri kaba don ka jing jrong kumba 100metre.
La sdang ia kane ka program na duh SDO office pynursla bad pynkut ha duh ka riwar college.
Ia kane ka leh kmen la sakhi da ka Nibiang sumer kaba long ka state secretary jong ka abvp meghala ya bad ka kong Darilin Tang, kaba dei ka CWC (Central working Commi ttee) member jong ka ABVP baroh kawei ka Ri India bad kumjuh ruh bad nonghikai jong ki school bad college bapher bapher.
Haduh 350 tam ki don ki khynnah school higher sec bad ki college kiba wan sakhi ia kane ka rally.
La pynkut ia kane ka lehkmen, da ka jing kren jong kine ki ar ngut, ka Niniang Sumer, kaba kren shaphang ka seng ABVP bad ka kong Darilin, kaba kren shaphang ka jinglait luid jong ka ri India baroh kawei, da kaba kynmaw burom eh ia U Tirot Sing, U kiang Nongbah, Pa togan Sangma bad ka Phan Nonglait.
Ka khubor, kaba pynsngewsih ia ki riew ieid phutbol ka India, ba ka  FIFA, ka la sospon ia ka  All India Football Federation (AIFF), na ka daw ba ki don ki briew kiba mushlia, lane ba ka FIFA, ka ong ki third party.
Ka jing pyllait khubor jong ka  FIFA, ka kam, ba katei ka jingleh, ka dei ka jingpynkhein ain, kaba jubor, ia ki kyndon treikam jong ka  FIFA.La ong ruh ba yn sa weng ia katei ka jing sospon, ynda haba ia ka hukum, kaba ai bor ban shimti ia ki kam jong ka AIFF Executive Committee, yn weng noh bad ba ka AIFF, kan don ia la ka jong ka bor treikam, kaba pura bad kaba kan pyniaid dalade hi.
Ka AIFF, ka don ha ka jing ia tyngkhuh jingeh kaba jur, haba U Praful Patel, uba dei u heh duh barim jong ka, ula iai bteng ban bat ia ka kam jongu, wat haba ula kut por ruh bad ba ka Supreme Court ruh, ka kam, ba ka long kaba beain.
Ka Supreme Court, ka la aiti ia ka jing pyniaid ia ka  AIFF, ha ka  Committee of Administrators (CoA), kumba ka la jied ha U Jymmang 2022.
Ka hukum jong ka FIFA, ka long, hadien ba ka Supreme Court of India, ka la bthah ia ka  executive committee jong ka AIFF, ba kan pynlong noh mardor ia ka jingjied nongkitkam thymmai jong ka AIFF.Ka jing pynmih hukum jong ka Supreme Court, ka dei hadien ba ka la don ka jing ujor da ka  Committee of Administrators, ha kaba ki dawa ia ka jingtian bishar pyrshah ia U Praful Patel, uba dei u nongialam barim ka AIFF, namar ba ki lushia palat  ia ki kam jong ka seng.
Lyngba katei ka hukum, kumta ka FIFA, kan pynkynriah ia ka jingialehkai jong ki kynthei kiba hapoh 17 snem, kaba la tip, kum ka Under 17 Women’s World Cup, kaba dei ban long ha U Risaw, naduh ka 11 haduh ka 30tarik Risaw 2022.
Nga ngam buaid politics,Ngam dei ruh ba buaid spah;Hynrei ia jingmut ka ktik,Ngan shu pyni katba lah.
Peit ka jaitbynriew jong ngi,Ka don hapdeng ka jingma;Nga tieng ioh ka Ri Khasi,Kan sah tang ha ki khana.
Ban iada ia la ka Ri,Da lynti jingiaumsnam;Tang da bor met ban pyni,Sha jingjop ka eh ban jam.
Bor ka shong eh ha ki briew,Ba don hapoh Assembly;Kumta to jied ia u briew,Uba ieit ia la ka Ri.
Ngam mut ban pynbor ia phi,Ban kyrshan i’u ba nga mon;Kiba stad to long keiñ phi,Ioh Ri Khasi kan kyllon.
Sa shisien nga kwah ban ong,Jied i’u ba stad bad shemphang;Ngin long trai ha Ri lajong,Ngim dei ban long kum ki sniang.
Shillong:U Symbud Myntri rangbah ka jylla, u bah Prestone Tynsong, u la ong ka sorkar kan sngap bad burom ia ka jingsngew ki nong Mawlai bad kan ym phah ia ki pulit ban pahara ha ka sngi ba kynmaw burom ia ka lyngkhuh sngi iap u bah Cheristerfield Thangkhiew.
Haba ia kren bad ki lad pathai khubor, u bah Tyn song, u la ong “Lada ki nong Mawlai kim kwah ban don ka jingpahara ki pulit ha ka sngi ba pynlong ia ka jingialang ban kynmaw burom ia ka sngi iap u bah Cheristerfield Thangkhiew ,hynrei ka jingkyrpad, na ka liang ka sorkar ka long ba lada ki pynlong kano kano ka jingialang ruh ki dei ban pynneh ia ka shong suk shong sain ha ka jylla".
Haba kylli halor ka jingdawa jong ka sur ka bri u Hynniewtrep ban sei madan ia ka kaiphot jong ka jingtohkit judicial halor ka jingshah pyniap u bah Cheristerfield Thangkhiew ha ka 13 tarik u Nailar 2021, u bah Tynsong u la ong ba ki dei ban ap shwa, namar ba ia kane ka kaiphot yn rah hapoh ka ingdorbar.
“Ki la wan ban ia kynduh ia nga, nga la ong ia ki, ba ia ka kaiphot jong ka Judicial Inquiry, yn rah hapoh ka ingdorbar thawain ha u bnai Nailur, ha kaba ngi la ong ia ki, ba kin iai shah namar ba na ka liang ka sorkar kan hap ban bud ia ki rule jong ka act"u la ong.
U bah Tynsong u la ong ruh “Ngi la dep ban kyrpad ia ki, ba ki lah ban pynlong ia kano kano ruh ka jingialang, katba ki mon, kum shibynta ban kynmaw burom ia ka lyngkhuh sngi iap u bah Cheristerfield Thangkhiew, hynrei ki dei ban pynneh ia ka shong suk shnong shngain, namar ba ngim kwah shuh ban jia kum ha ki por ba la dep".
Haba kylli halor ka jingdawa ban pynlong da ka dorbar kyrpang, u bah Prestone u la kyntait ban pynlong da ka dorbar kyrpang na ka bynta ban wanrah ia ka kaiphot, hynrei u la kyntu ba kin iai shah shipor, namar ha ka sngi ba sdang ka dorbar yn wanrah noh ia ka kaiphot".
Shillong:Ka Hynniewtrep National Liberation Council (HNLC), ka la sieh lama myn hynnin ka sngi, ha jingkieng Wah Umkhrah, ha jing thang briew, Jaiaw.
U bah Sainkupar Nongtraw, General Secretary ka seng, haba pyntip paidbah, halor katei ka jingsieh lama mynta ka step, ula kynthoh ruh ha ka facebook peij jongu, da kaba ong “Ka lama ka seng, ka dei kaba pyni, ba ka jaitbynriew ka dang im".
Ka HNLC, mynta ka sngi, ka 14tarik Nailar 1987, ka rakhe ia ka jingdap ba 35 snem jongka.
Ha ka kyrwoh jongka, ha shwa ka jingrakhe 35 snem, ka seng, ka ong “Ka jingialeh jongngi, ka dei ka jingialeh ha ka kam sain pyrthei bad ngi donkam ban wan rah ia ka jing ia mynjur kaba long da ka bor jong ka sain pyrthei, ban weng ia ki jingeh, ba ki paidbah, ki ia kynduh na ka por sha ka por" ong ka kyrwoh.
Shillong:U bah Banteidor Lyngdoh u MLA ka PDF, u la kren shai ba un ym treh ban kynthih sha kawei pat ka party, na ka bynta ka election 2023, hynrei un dang mihkhmat hi na ka juh ka party.
Haba ia kren bad u bah Banteidor, u myntri ka tnad ka rep ka riang ha ka sorkar jylla u la ong “Nga la dep ban kren shai ba ha u snem 2023 ngan dang ia khun hi na ka party PDF namar ba ka dei ka party kaba nga kwah bad nga ieid".
Haba kylli halor kiwei pat ki MLA na kane ka juh ka party u la ong “ Kiwei ki MLA, ngam tip la kin dang ia khun ne em na ka juh ka party, hynrei u MLA ka Sohra Constituency u bah Gavin Mylliem bad ma nga, ngim dang ia khun na ka juh ka party kum ba la kren ha ka jingialang CEC ka ba dang shuh dep long".
U  President ka party PDF u bah Lyngdoh, u la ong ba ka party ka don ka jingthmu ban buh 20 ngut eiei ki kyrtong ki ban ia khun ia ka election 2023, khamtam na ka bynta ka khasi jaintia.
Ba eh ioh khylliap Lama noh.
Shillong:U Union Minister u ba dei ban peit ia ka tnad Jal Shakti bad ka Tribal Affairs, u Bishweswar Tudu, u la pynpaw ia ka jing bym sngewhun ia ka jing pyntrei kam ka sorkar jylla ia ki skim bapher bapher kiba wan na ka sorkar pdeng.
U Union minister, mynta ka sngi u la wan ban hiar sha nongbah Shillong, na ka bynta ar sngi ban ban peit bniah ia ka jingpyn treikam ki skim bapher bapher kiba wan na ka sorkar pdeng.
Haba ia kren bad ki lad pathai khu bor, u Tudu u la ong ba na ka liang ki ophisar ki la shu pyni da ka presentation khlem kino kino ki kot ki sla, ha kaba kane kam shem la pynhun ia u.
“Kane ka dei ka sien kaba nyngkong ba nga la wan hiar ha ka nongbah Shillong bad ka jingwan jong nga ka long ban bishar bniah ia ka jingpyntreikam ia ki skim bapher bapher ki ba wan na ka sorkar Pdeng, hynrei kumno ngan ai ka kaiphot sha ka sorkar pdeng lada ngam ioh kano kano ka kot ka sla ba thoh ia ka kaiphot"u la ong.
Hadien ka jingialang, u Tudu u la ong ruh “Ka jingpyntrei ia ki skim kiba wan na ka sorkar pdeng ha ka jylla Meghalaya kam dei kaba la biang bad halor kane ki dei ban pynbeit noh kham kloi bad ki dei ban bud kat kum ki kyndon ba la buh “.
U Tudu u la iathuh ba lashai ka sngi un hiar hi dalade ban leit jurip ia kine ki jingpyntrei ia kine ki skim.
Shillong:U Symbud Myntri rangbah ka jylla u bah Prestone Tynsong, u la kren shai, ba na ka liang ka sorkar Meghalaya Democratic Alliance (MDA), kan iaid beit shakhmat, ban pynbeit noh ia u pud u sam hapdeng ka jylla Assam bad Meghalaya.
Haba ia kren bad ki lad pathai khu bor, na ka liang u bah Tynsong, u la ong ka sorkar MDA kan iai bteng ia ka jingpyn beit ia u pud u sam hapdeng ka jylla Assam bad Meghalaya.
U la bynrap ruh “Lada phi sngap tang ia ki khyndiat kynhun ki briew kiba kwah ban pyrshah, kane kam long, namar ba u ba bun balang hi ha ka jylla, u la kwah ban iohi noh ia ka jingpynbeit noh ia kane ka mat, namar ba ka la buh jingeh la 50 snem mynta".
Lah ban kdew hangne, ba na ka liang u Myntri rangbah ka jylla u Conrad K Sangma, ha kine ki khyndiat sngi u la pyntip ba ka jingpynbeit ia u pud u sam ha ka wat ba ar, ka ban kynthup ia ki 6 tylli ki jaka kiba hap hapoh ka jingiakajia u pudu sam hapdeng ka jylla Assam bad Meghalaya kan sa long hadien ka jingrakhe ia ka sngi ba ioh jinglaitluid ka Ri, mynta u bnai.
NEW DELHI: U Comptroller and Auditor General (CAG) jong ka India, u kren sngewkhia jur, ha kine ki sngi, halor ka jingkiew ka ram jong ka sorkar India, haduh ha niuhmat, kaba la nang sniew nang sniew, naduh u snem 2015-16.
Ka kaiphod jong u CAG, kaba la leit rah ha Parliament, ka pyni, ba ka jingkiew ka ram jong ka sorkar India, ka long ka bym itynnad satia, haba ia nujor, ha ka jingbun ka ram bad ka jing ioh kamai lane ka  GDP ratio, kaba long ha ki snem 2015-16 haduh ki snem 2019-20.
Ka ram jong ka sorkar India, haba ia nujor bad ka GDP, ha u snem 2019-20, ka long 52.30 percent, kaba nang kiew shibun, na kaba long tang 50.5 percent ha u snem 2015-16.
Ka sorkar India, ka pynlut haduh  34% na ka jingioh lum pisa jongka, ha u snem 2019-20, tang ban siew ia ka ram, katba ha u snem 2015-16, ka long tang 32 percent.
La ong shuh shuh, ba ka jingsiew ia ka sut, ka nang hiar na ka  6.91% ha u snem 16 sha ka 6.61% ha u snem 20, hynrei ka jingsiew ia ka ram, ka kiew na ka T.4.57lak klur sha ka T.6.55klur ha u snem 20, namar ba ka ram, ka la nang bun nang bun.
U CAG, u kren sngewkhia ruh, ba ka jingkiew jong ka GDP, ka tlot shibun haba ia nujor ba ka jingsiew ram, kaba la poi sha ka jingduna pisa kaba jur ha u snem 2019-20 bad U CAG, u ong ba ka sorkar, ka la dei ban bud pyrkhing ia ki kyndon jong ka  FRBM act, ban pynneh ia ka jingsiew ram bad ka jing ioh kamai lane ka GDP ratio, kaba long 40 percent.
Ka kyrwoh, kaba la pynmih pat da ka tnat economic affairs jong ka tnat pla pisa ka sorkar India, ka pyni, ba ka jingkiew jong ka ram ka sorkar India, ka la kiew na ka  `8.05 lakh klur ha u snem FY22, na kaba long T.6.80 lakh klur ha u snem FY21 bad ka sorkar India, ka pynlut haduh 37 percent, na ka jingioh kamai jongka, na ka bynta ban siew ram ha u snem 2022 bad haba khein lang ia baroh ka ram, ka poi sha ka T.128lak klur, kaba long 54 percent na ka jingmih lane ka GDP jong u snem 2022 bad la ong ba kane ka jingnang kiew jong ka ram jong ka India, ka buh ia ka jingma kaba khraw.
Shillong: Ryngkat ka jingrakhe ia ka sngi jinglaitluid ka ri India, ka KJCLF kan pynlong ia ka Jingiaseng Duwai kaba kyrpang ha ka 15-tarik u Nailar 2022, bad kane kan long ha ka por 11-baje mynstep hapoh ka Iingmane English Service ba don ha Police Bazar, Shillong.
Kane ka long ba ka KJCLF ka don ka jingsngewkhia na ka bynta ka ri bad ki nongshong shnong baroh, bad ka khot ia ki nongialam Balang bapher ban iatreilang na ka bynta ban wanrah ia ka synshar khadar kaba bha, ka sain hima kaba khuid, bad ban ioh ia ki nongialam ka ri ki ba lait na ka jingbamsap.
Ka KJCLF ka wer bad khot sngewbha ia ki paid riewngeit bad ki nongialam Khristan sha kane ka Jingiaseng Duwai.
U nongkren ha kane ka jingiaseng dei u Rev.P.Dkhar, Secretary, Bible Society of India, Shillong Auxiliary, ong ka kyrwoh na U Rev EH Kharkongor, Secretary.
Shillong: Ka HNLC, ka pynmih mynta ka sngi, ia ka kyrwoh jongka, ha kaba ka pynkynmaw, ba la seng ia ka HNLC, ha ka 14tarik Nailar 1987 bad katei ka sngi, kan rakhe ia ka jingdap ba 35 snem jongka, ha ka 14tarik Nailar 2022.
Ha shwa ka lyngkhuh ba 35 snem jongka, ka HNLC, ka ai khublei ia baroh ki dkhot jongka, kiba don ha ka tnat shipai lane ka tnat sain pyrthei ruh bad nangta ia ki nongialam jongka, kiba don bynta ha ka jing iakren iasuk bad ka sorkar India, lane kaba katei ka seng, ka khot  Indo Hynniewtrep peace talk.
Ka HNLC ka ong shuh shuh, ba ka ai khublei ia ka iing jong baroh ki dkhot jongka bad khamtam ia kito kiba la khlad noh ha ka jing ialeh.
La ong ruh ba kito kiba iap ha ka jingialeh, kim iap satia, hynrei, ki neh ia ka mynsiem lenlade jongki.
Ka HNLC, ka ai khublei ia ki sengbhalang bad ki seng bapher jong U Hynniewtrei lane kiba la tip, kum ki   Khun ki hajar ka bri u HynniewtrepHynniewskum.
Ka HNLC, ka kren shai ruh, ba kan iai bteng ban trei bad iada ia ka jinglong kyrpang jong ka jaitbynriew, ha ka lad ka lynti, ba ka don.
Katei ka seng, ka kyrmen ruh, ba ka jingiakren iasuk jong ka India bad U Hynniewtrep, kan wan rah ia ka jingkylla ha ka synshar khadar bad sa ki jingmyntoi, na bynta ka  jaidbynriew Hynniewtrep.
“Ka jingialeh jongngi, ka dei ka jingialeh ha ka kam sain pyrthei bad ngi donkam ban wan rah ia ka jing ia mynjur kaba long da ka bor jong ka sain pyrthei, ban weng  ia ki jingeh, ba ki paidbah, ki ia kynduh na ka por sha ka por" ong ka kyrwoh.
Ka seng, ka kynmaw burom ruh ia ka jingkhlad noh jong U Bah Cheristerfield Thangkhiew, general secretary barim ka HNLC, uba la shah pyniap ha ki shipai ha u snem 2021.
“Uno uno uba iap na ka jingshah iuhroit ha ka Ri lajong, u dei u riew len lade" ong shuh ka kyrwoh.
Ka HNLC, ka ai burom ia utei u nongialam, uba la len ialade, na bynta ka jaitbynriew, ong ka khubor, na U Bah Saińkupar Nongtraw, General secretary cum Publicity secretary,HNLC.Shillong:Ki longkmie nongshet ja sngi ha ki skul bapher bapher, ia kiba la tip kum ka kynhun Meghalaya Mid Day Meal Workers Union, myn ha ka sngi Palei ka 11 tarik u Nailar 2022, ki la dawa na ka sorkar jylla, ban kyntiew bainong sngi noh sha ka 3000 kaba dei ban siew 12 bnai na kaba ju siew baroh shi katta 1000 tyngka, tang na bynta 10 bnai ha ka shi snem.
Katei ka kyn hun kaba la lam khmat da ka President ka kong Billin Kurbah, haba kren sha ki lad pathai khubor, ka la ong ba ka kynhun, kan ai por ia ka sorkar, tang ha une u bnai Nailar ba mynta ba lada kam shem la shimkhia ia ka mat jingdawa kaba la buh ha khmat ban kyntiew bai nong sha ka 3000 baroh 12 bnai, ki la byrngem ban ia khun pyrshah ia ka sorkar wat ban poi ha u pud ban mih surok ne ban thiah surok kim salia.
Ka kong Kurbah, ka pynpaw, ba ka jingrit ka bainong sngi kaba 1000 tang 10 ha ka shisnem kaba ju siew baroh shi katta bad ka pynpaw ia ka jingsngew sih kthang kaba jur ia ka jingleh bein jong ka sorkar MDA, kaba la ialam da u Myntri rangbah ka jylla u Conrad Sangma, namar la bun tylli ki snem, ki la iai khmih lynti ba lano ka sorkar kan kyntiew bainong, hynrei ki shah leh kai pynban bad kim shym la shim ia ka rai jong ki nongshet ja skul.
Ki nongshet ki dei ban ioh ia la ki jong ka hok.
Ngi isynei ia ki… Ka Sorkar Meghalaya ki dei ban pynkhiew ki tulop jong ki…Ki nongtrei sorkar ruh ki kiew DA tang 3 tyngka ar snem kata ha U 2020 bad 2021.
Naduh ba rem babu Witting,Nga sngew kumba la ngam ka lieng;Election ar hajar khatphra,Ka la pynduh mynsiem ia nga.
Nongmihkhmat hapoh Assembly,Kim ju kren ia jingbha ka Ri;Ki shu pynthame i’u paitbah,Ban ia ka Ri ki kham ieit spah.
Khyndew ka shyiap ki die lilam,Pynhap jubor hapoh Assam;Nga pang mynsiem haba pyrkhat,Para Ri ha lanot ki ngat.
Hapdeng ki jingduh jingkyrmen,Ummat ruh ki jaw ngam lah len;Hynrei kyndit wan ka jingshai,Ka la wan poi ka step phyrnai.
Bluit u wan mih u rang kynsai,Uba shemphang bad iohi jngai;Bahrit Metho na shnong Mawsaw,Sha ka pyrthei u la pynpaw.
Ia u briew ba la nang la stad,I hun jrut ban long nongmihkhmat;Ka jingkyrmen nga don ha i,Ia la ka Ri un prat lynti.
Sha ki paitbah u wan tyrwa,Ia ka jingshakri ba kham bha;Ban wanrah ia ki jingkylla,To ngin ailad ia u mynta.
Ka shap b’u jied ka dur u Sing,Ka party u Maieit Hoping;Ha u Sing ngin ia ñion baroh,Wat sngap ia jingkren beiñ kren khoh.
Shi kyntien shwa ban pynkut noh,Nga kwah ban ong ia phi baroh;To long barabor kiba stad,Haba jied ia u Nongmihkhmat.
Ka niangksem jyrngam (Rhynchocoris humeralis) kaba ki khot ha ka ktien phareng ‘citrusgreen bug’ ka long a khniang kaba kjit ia ka um jong u soh.
Kane ka khniang ka kynrei bha eh ha u bnai June bad u nai July ha ka por ba u sohniamtra u la heh kat u marbl (marble) hynrei ka long kaba kham eh ban iohi ia ka namar ba ka jyrngam.
Ynda kane ka khniang ka la kjit ia ka um na u soh.
Kata u sa kylla stem bad u sa hap.
Lah ban pyniap ia kane ka khniang da kaba synreit da ka dawai kaba ki shna kumne: pynum 4 shutak ka sabon ha kumba shi gallon ka um khluit, nangta sa theh kumba 2 gallon ka umphniang sharak.
Da khleh bha ia kine da kaba king wit shi wit.
Shuwa ban pyndonkam sa khleh kumba shi bynta kane ka dawai bad 10 bynta ka um.
Ka niang shun lane ka niang-phuleng (Pseudococcus citri) kaba ki khot ha ka ktien phareng ‘mealy bug’ ka long kawei pat ka khniang kaba pynjulor shibun ia u sohniamtra ha ri Khasi-Jaintia.
Kane ka khniang ka jrong tang kumba shiteng inshi, bad ka pyngkiang jong ka pat ka long tang kumba shi pawa inshi; bad ka met jong ka baroh kawei ka long kumba tap da ka shun lane da u pawdar (powder) lieh.
Kam don thapniang hynrei ka shu par da ki kjat bad ka kiew ia ki tnat jong ki dieng ha ki kynhun.
Ka pynjulor ia ki dieng da kaba kjit ia ka um na ka snep jong ki dieng soh.
Lah ban pynduna ia kane ruh da kaba kynshait da katei la dawai  ba la shna ka ka umphniang sharak bad ka sabon.
U niangbam sla (Phyllocuistis citrello) uba ki khot ha ka ktien phareng ‘citrus leaf miner’ u long u ‘niangniuh uba rit bad uba lieh ka rong, uba pong thliew ha ki sla jong u dieng sohniamtra, u dieng sohmyndong bad kiwei kiwei.
Ki sla kiba don une u khniang ki don ki krem kiba dor kum u bsein hapoh ka snep jong ka sla (epidermis) bad habadei-badei kine ki sla ki kli bad ki sa tlor, bad hadien kata ki sa hap.
Une u ‘niangniuh u long u khun (larva) jong ka thapbalong kaba rit kaba bythuh.
Imat ha ki katto-katne ki jaka ha ri Khasi ki khot ia une u khniang u ‘niang sdie’ lane u ‘niangstein’.
Namar ba u shong hapdeng ki artylli ki snep sla bad u don kumta hapoh ka sla, namarkata ym lah ban pyniap ia u da ki kynja dawai kiba shu synreit ia ka sla.
Don ruh kato katne ki niangniuh kiba bam ia ki sla jong u dieng sohniamtra ne sohmyndong; hynrei u niangniuh jong ka thapbalieh kaba ki khot ka thapbalieh sohmyndong u long uba kham pynjulor.
Ka thapbalieh sohmyndong (Papilio demoleus) ka long kaba heh kumba lai inshi naba kut kawei ka thapniang ha ba kut kawei pat, bad ka don ka rong kaba jyrngam lam rong lyoh bad ki jingthoh kiba stem, bad ar tylli ki jingthoh kiba kum ki khmat ha ki thapniang kiba shadien.
Kane ka thapbalieh ka kha pylleng kham bunsien ha ki diengsoh kiba danglung, bad na kine ki pylleng ki mih ki niangniuh hadien kumba saw san sngi, bad hapdeng ar ne  lai ne saw taiew ki la heh bha.
Hadien kata ki sa kylla nianglong, bad, ha ka por shit, hadien shi taiew u nianglong u la kylla thapbalieh.
Lah ban kham pynduna ia kine ki khniang da kaba tam ia ki niangniuh jong ki na ki sla, lane da kaba tam ia ki pylleng lada ithuh ia ki, lane da kaba kem ia ki thapbalieh ha ki tynsong, lane da kaba synreit ia ki sla da ka dawai kaba ki khot ‘lead arsenate’ lane kano kano ka bih jong ki khniang.
Ia kane ka dawai lah ban shna kumne: khleh 1/4 shutak (1/2 oz) ka lead arsenate bad 1/8 shutak (1/4 oz) ka potassium bichromate bad 4 gallon ka um, bad sa kynruh bha ia ka.
Ki sa pyndonkam ia ka da kaba synreit ia ki sla jong ki dieng da ka jingkynsahait (sprayer).
Ki dieng sohniamtra ki don ruh bun jaid ki jingpang, hynrei kiba ju kham shem ha kane ka ri ki long kie: (1) ka pang iap tnat (Coletotrichum gloeosporioides) (2) ka pang mih thit (Botrytis cineria) Ka pang iap tnat kaba ki khot ha ka ktien phareng ‘wither tip’ ka long ka jingpang kaba sdang na ki khmut jong ki tnat bad kaba par arsut-arsut sharum.
Ki sla ha kaba sdang kane ka jingpang ki shu tlor bad ki sa hap.
Ynda ka jingpang ka la jur ka lah ban trei wat ia ki tnat kiba la heh ruh.
Ka mangkariang kaba pynlong ia kane ka jingpang ka lah ruh ban pur sha ki soh, kumta ba ki thoh pyut.
Haba ki long kumne, ki phareng ki khot ia kane ka jingpang ‘anthracnose’.
Kajuh ka mangkariang ka lah ruh ban pynhap ia ki syntiew.
Lada kine ki syntiew kiba hap ki don ki jingthoh dak kiba saw ha ki, kata ngi lah ban ngeit ba dei kane kajuh ka jingpang kaba pynhap ia ki.
Haba ki syntiew ki hap kumne ki phareng ki khot ia kane ka jingpang ‘bloom blight’.
Kane kajuh ka mangkariang ka lah pat ruh ban pynpaw jingpang tang ha ki sla.
Ki sla kiba ioh ia kane ka jingpang ki thoh dak (spots) da kiba bythuh stem bad kiba pyllun.
Ynda kine ki jingthoh ki la kham slem, lah ban iohi ha ki ia ki kynja met (substance) kiba rit bin bin bad kiba iong kum ki dewiong.
Ia kane ka jingpang haba ka paw tang ha ka sla kumne ki khot ha ka ktien phareng ‘leafspot’.
Kane ka jingpang kam ju da kham trei tyngeh ha ki dieng kiba khlain bha.
Kata lada ki dieng ki ioh ka jingbam kaba biang na ka khyndew, kane ka jingpang kam lah ban da pynshitom eh.
Kumta ngi ngeit ba kaba ai da ka sboh masi, lane da ka shyieng, lane da kine baroh ar kan iarap ban pynduh ia kane ka jingpang.
Imat ha Assam ki la shem ruh ba kaba ai da ka iron sulphate ruh ka iarap ia ki diengsoh kiba ioh ia kane ka jingpang.
Ia kane ka dawai ki pyum ha ka um bad ki sa theh ia ka hajan ki thied jong kine ki dieng kiba pang.
Kaba synreit da ka Bordeaux mixture ha ki tnat ruh ka iarap ia ki shibun.
Ia kane la khlieh 3 bynta u tutia, lai bynta ka shun bad 50 bynta ka um.
Hynrei kaba kham bha eh ka long ban ot noh ia ki tnat kiba iap bad ban thang ia ki.
Ka seng Trinamool Congress TMC ka East Khasi Hills district unit ka pynpaw iaka jing lyngnoh iaka jing kren u Bah Lakmen Rymbui, uba bat iaka tnad kam pohiing jong ka Sorkar MDA ba u ym don jingtip ba lah jyllei ka jing khaii droks bad kiwei kiwei ki jingdih pynbuaid iaki samla ka  ka pyni ba kum uta u Myntri ym ym don ka jing bahkhlieh haka imlang-sahlang bad iaka Jylla.
Ba u Bah Lakmen Rymbui un pynpaw kita ki jing lyngoh halor ba ka tnat pulit kam tip eiei, ka pyni ba lah donkam ban pyn khlaiñ thikna bha iaka jing iaid pahara ki pulit ha ki jaka ba lah suba ban die kum kitei ki jait jingdih kiba pynma iaka jingim briew.
Ka TMC ka sngewkhia ba u Myntri ka tnad un kyndit ia ka jingbym lah tehlakam ka tnad pulit ia kaba ma u don haka bor synshar.
Ka jing kylli kaba long, shaei lah jah ki kali City Patrol kiba mynshwa ju iaid kylleng ka Sor Shillong hynrei sngewphylla ba shaei jah ka pisa ba lah mang ia kum kitei ki rukom pahara? Shano jah ka component lane ka bhah kaba lah don naka bynta ka “Urban Patrolling" jong ka tnat pulit kaba donkam ban pyn khlaiñ iaka bor pahara? Ka party ka pynpaw ka jing bynniaw ba ki jing sniew nang jyllei hynrei kane ka Sorkar MDA ka nang bunkam ka plie maw nongrim kylleng kylleng, haei ka Jylla kan poi lada dang iaid da kum kane ka synshar khadar ba laitlan khlem ka jing kitkhlieh bad ka jing bahkhlieh?Hato ka Sorkar MDA ka don kata ka jingmut ban tehlakam lane ka kwah ba ka Jylla kan nang jot shuh shuh.
Shillong:U samla Paiasesful Pachiang, uba don 23 snem ka rta, u dei na ka shnong Moolamylliang, ula oh shrong ia ka dur da ka dieng ia ka dur jong U Donald Trump, U President barim jong ka America.
U samla Paiasesful, u dro ia ka dur jong U Trump, da kaba oh shrong da ka dieng.
Utei u samla, u iathuh, ba u dei uwei na kiba sngew ieid bha ia U President barim ka America.
“Nga dei uwei na kiba ieid bha ia U Trump bad nga kwah ba ngan iakynduh ia u, shisien ka sngi" ong utei u samla.
U samla Pachiang, u iathuh ruh, ba u don ka jing angnud ban long u myntri rangbah jong ka India, ha ki por ki ban sa wan.
Ka shimpor haduh shiteng snem, ia utei u samla, ba un pyndep, ia katei ka jingdro, namar ba u sdang ha ka 3tarik Kyllalyngkot 2022 bad u pyndep, ha ka 2tarik Jylliew, 2022.
U samla Pachiang, u dei uba dang pule ia ka tnat ain ha Shillong Law College.
Nongpoh: Ki nongialam ka HYC Ri Bhoi, ha ryngkat ka jingiatreilang bad ki HYC Lai shnong kiba don ha ka thain Umden, ki la leit ban iarap ia kawei ka skul, da kaba ai sngewbha da ki tin sopiing.
Katei ka skul kaba la ioh jingiarap na ka HYC, ka dei kaba tip kum ka Hujon English School, kaba don ha shnong Umjari Mathan ha Ri Bhoi bad ka nongrim kaba la pynlong ia ki dkhot ka HYC ban leit iarap, ka dei hadien ba ki la iohi ba katei ka skul, ka la jot shaba palat eh.
U Bah Donbok Maiong, President ka HYC Lai Shnong, u la ong ba ka nongrim kaba la pynlong ia ka seng ba kan leit iarap ia katei ka skul, ka dei hadien ba ki la iohi ba katei ka skul ka la donkam shisha ia ki jingiarap, na ka bynta ban iada na ka jingjaw um ha ka por ba hap slap.
Ha katei ka sngi ba ka HYC ka la leit ban noh synniang ia katei ka skul, la sakhi da ka jingdon ki riew rangbah ka thain, ki longkmie lem bad shibun kiwei pat.
Nongpoh: Mynhynnin ka sngi ka la don ka jingialang paidbah jong ka Party Meghalaya Pradesh Trinamool Congress, ia kaba ki la pynlong ia katei jingialang ha Madan Byrnihat bad ha katei ka sngi, la iohi ba ki la don da ki hajar ngut ki riew paidbah na katei ka thain, kiba la wan ban iashimbynta ia katei ka jingialang bad ban sngap ia ka jingkren na ki heh ka TMC ha ka jylla.
Na ki heh ka TMC kiba la sakhi ha katei ka sngi, ki kynthup ia u Dr Mukul Sangma, President ka TMC ha ka jylla, u Bah George B Lyngdoh, Vice President, u Bah James Lyngdoh, u Dr Fabian Lyngdoh General Secretary, u Sunmoon Marak, kyrtong ka TMC na Jirang lem bad shibun kiwei ki riew rangbah.
Haba ai jingkren na katei ka sngi, kiba ia u Dr.Mukul Sangma, nangta u Bah George B.Lyngdoh lem bad kiwei, ki la pynshai sha ki paidbah halor ki nongrim ka party bad kiba la ong ba ka TMC ka dei ka party kaba biang eh ban synshar ia ka Meghalaya, namar ka dei ka Party kaba don ia kata ka jingthmu ban wanrah ia ka jingkylla bad ka roi ka par hapoh ka jylla hi baroh kawei.
Lada ki paidbah ki kwah ban iohi ia ki jingkylla hapoh ka jylla, ki la dei ban ai ka jingkyrshah kaba radbah ia ka TMC bad ba ki dei ban kyntait mardor ia kiwei ki party ha ka jylla, namar ki dei ki Party ki bym pyrkhat ia ka jingeh ki paidbah, hynrei ki dei tang kita ki Party kiba iarap ne kyntiew tang ia kito kiba da riewspah lypa.
Namarkata, kitei ki heh ka TMC, ki la kyntu ia ki paidbah ka Jirang, ba ha kane ka kynti kaba mynta ba ki dei ban ai ka jingkyrshan kaba pura ia ka TMC bad ban pynjop u Sunmmon Marak ha kane ka ilekshon 2023 na Jirang Constituency, khnang ba ka Jirang Constituency kan sa ioh ia shibun ki ka pynroi.
Nongstoin:U Myntri Rangbah jong ka sorkar Jylla, u Conrad K Sangma, u la pynshai paitbah mynhynnin ka sngi ha ka jingialang ban sam ia ki cheque sha ki Producer Group kiba hap hapoh Nongstoin constituency ba ka jingioh pisa lyngba ka FOCUS kam dei ka ram hynrei kane ka dei ka jingai jingiarap jong ka sorkar ia kaba ki paidbah nongrep kim donkam shuh ban siew bad u la khmih lynti ba kine ki dkhot jong kine ki group kin pyndonkam hok ia katei ka jingiarap.
Ha kajuh ka por u Myntri Rangbah, u la pynshai ruh ba ka pisa kaba la bei da ka World Bank na ka bynta ban shna iaki surok hapoh ka sor Nongstoin kaba kynthup haduh 11 tylli ki shnong kam dei satia ka ram hynrei kadei ka pisa lyngba ka Corporate Social Responsibility (CSR) kaba dei ka pisa kaba kano kano ka bank ne ka company kaba wan buh branch hapoh ka jylla ne ka ri India kadei ban ai jingiarap lyngba ka sorkar, kumta ki paitbah kimdei ban shah ialam bakla ha u bieit u them uba kwah ban batai stad khlem da tip eiei ruh em shaphang ki rukom treikam jong ka sorkar.
Ha katei ka sngi, na ka liang u Myntri Rangbah ryngkat u Bah Hamletson Dohling bad Bah Macmillan Byrsat ki la ioh ban sam ruh ia ki cheque sha ki nongrep tit kiba hap hapoh ka Meghalaya Mushroom Mission bad kumjuh sha ki Producer Group lyngba ka skhim FOCUS.U Myntri Rangbah haba kren ha katei ka sngi ban sam jingiarap sha ki nongrep lyngba ka skhim FOCUS u la iathuh ba ngi sngewthuh ba ki nongrep ki dei kiba kongsan tam bad ki nongrep ki dei ka bynta ba khraw ban kyntiew iaka ioh ka kot bad ki ba bun ki nongshong ha ka Jylla ki dei ki nongrep, hynrei ki nongrep baroh shikatta kim shym la ioh iaka jingkyrshan na ki sorkar bala dep, namarkata kane ka sorkar MDA ka don ia ka thong ban kyntiew ia ki nongrep da kaba wanrah ruh ia shibun ki prokram ha kaba iadei bad ka rep ka riang kum ka rep syieng, rep shynrai, ka Milk Mission, ka Piggery mission ha kaba palat shihajar klur ka sorkar ka la pynlut ban kyrshan ia ki nongrep ha kine ki saw snem shiteng bala dep" ong u Conrad sangma u ba la pynpaw ruh ba kane ka dei ka thong jong ka sorkar ban kyrshan ia ki nongrep ha ka jylla.
U la iathuh ruh ba nalor ka Focus prokram, kaba la dep ban iaid shisnem shiteng mynta ka sorkar ka la pyntreikam biang lyngba ka FOCUS Plus, kata nalor ba la dep ban pyllait pisa 5 hajar sha ka group yn ai pat sa 5 hajar sha ki personal account jong kito ki dkhot jong ka group na ka bynta ban kyrshan biang ia ki nongrep lyngba kane ka prokram.
U la ong ba ha kine ki shi snem shiteng, ki la lumlang palat 2 lak 50 hajar ngut ki nongrep lyngba ka Focus prokram bad palat 18 hajar ki group, la dep ban thaw ha kaba ka sorkar ka la dep ban mang tyngka ruh haduh palat spah klur na kabynta ban ai jingiarap direk sha kine ki group.
Haba kren ha katei ka sngi na ka liang jong u MLA ka Nongstoin, u Bah Macmillan Byrsat u la ai ka jingiaroh ia u Myntri Rangbah u ba la pyrkhat kyrpang iaka thain Nongstoin kumjuh iaka West Khasi Hills District namar ki paitbah ka thain Nongstoin khambun ki im na ka rep ka riang bad ka jingplie lad jong ka sorkar ban ai jingiarap iaki nongrep lyngba ka FOCUS bad ka FOCUS plus ka la nang kyrshan shuh shuh iaki nongrep jong ka thain Nongstoin.
U la kyntu ruh ia ki nongrep ba kim dei ban shah ialam bakla ha kum kine ki por, namar ki don bun kiba bishni iaka jinglah jong kane ka sorkar mynta da kaba ialam bakla noh bad ban pyntieng hynrei ki paitbah kidei ban kynmaw ba ka sorkar kam leh ia kano kano ka kam ban pynkhuslai jingmut lane buh iaki nongrep haka jingeh paitbah hynrei ka sorkar ka ialeh ban wanrah ki lad ki lynti kumno ba kin nang kiew ha ka rep ka riang.
La bun tang ki project sahkut suda.
U M.Byrsat u mla Tymmen ba Khyllew tam jong ka west.
Shillong:U myntri ka tnad korbar ri ka jylla, u bah Lahkmen Rymbui, u la iathuh ba um pat ioh jingtip eiei, halor ka jingdawa jong ka Sur ka bri u Hynniewtrep, ban ym buh pahara ia ki pulit ha ka shnong Mawlai.
Lah ban kdew hangne ba ka Sur ka Bri u Hynniewtrep, ka la buh ia ka jingdawa ha khmat ka tnad pulit, ba ym dei ban phah ia ki pulit ban pahara naduh ka 12 tarik haduh ka 15 tarik u Nailar hapoh ka shnong Mawlai.
Ka jingbuh ia ka jingdawa ka long ba kane ka sngi, kan dei ka sngi ka jingdap shisnem, ka jingshah pyniap u nongialam barim ka seng kieng atiar HNLC u bah Cheristerfield Thangkhiew ha kti ki pulit hapoh ingsah jong u.
Haba ia kren bad u Myntri ka tnad u bah Lahkmen Rymbui u la ong “Ngam pat don jingtip halor kata ka jingdawa, hynrei na ka liang ka District Administration bad ki tnad pulit kin shim ia ka sienjam ban pynneh ia ka shong suk shong shngain ha ka jylla baroh kawei".
“Ki pulit hi kin sa shim ia ki sienjam kiba dei ban pynneh pynsah ia ka shong suk shong shngain ha ka jylla, na ka liang u symbud myntri rangbah ka jylla ruh, u la dep ban pynshai ia ka sienjam kaba ka sorkar kan shim ha kaba ia dei bad ka kaiphot halor ka jingjia kaba la jia ha ka 13 tarik u Nailar 2021″u la bynrap.
U bah Rymbui u la ong ruh “Ngam iohi ba kane ka mat kan lah ban ktah biang ia ka shongsuk shongshngain ha ka jylla, hynrei na ka liang ki pulit ki la shim khia ban peitngor halor kane mat"u la ong.
Ha kaba ia dei bad ka jingpynneh ia ka shong suk shong shngain, na ka bynta ka sngi ban rakhe ia ka sngi laitluid ka Ri ka ban rakhe ha ka 15 tarik mynta u bnai u bah Rymbui u la ong “Ki pulit ki la shim khia bha halor ka shongsuk shong shngain, na ka bynta ka jingrakhe ia ka sngi jinglaitluid ha ka jylla".
Haba buh jingkylli halor ka jingshim khia ban peitngor ia ki lehnoh shitniam, u bah Lahkmen u la ong “Na ka liang ki pulit ka jylla ki la shim khia bha ban tehlakam ia ki kam pyntriem na ki kynhun lehnoh bad kumba la iohi ia ki khubor halor ka jingdon ki lehnoh Jihadi ha Assam ki pulit ka jylla ki la shim khia ban pynthikna ba kin ym ioh rung ha ka jylla Meghalaya".
“Ki shnat syntiat (Intelligent) ki long kiba peitngor bad kaba kham donkam ka long ka jingshim khia jong ki nongshong shnong ban long kiba peit ngor kan iarap shibun ban pynneh ia ka shong suk shong shngain ha ka jylla, bad lada don kano kano ka jingujor, na ka liang ki pulit ki la shimkhia"u la bynrap.
U la ong ruh “Halor ki lehnoh Jihadi ym tang ki tnad pulit na ka jylla, hynrei ia kane la shim khia hi da ki shnat syntiat na ka sorkar pdeng ruh namar ba kane ka dei ka mat kaba ktah ia ka Ri hi baroh kawei".
Shillong: Ka kong Pynshailang Syiemlieh na Laitjem, Mawphlang, Mawngap, ka la ujor ejahar ha ki pulit ka Laitumkhrah, halor ka jingjah ka khun kynthei jongka, ha ka 6tarik Nailar 2022 na phyllaw ka St Mary’s College.
Ka kyrteng katei kaba jah, ka dei ka Nizagiri Syiemlieh, kaba don 19 snem ka rta, ka don ka jingjrong kaba 5 phut bad ka phong ia ki jain kiba jyrngam bad kiba stem ki blouse bad ki patlun.
Kiba tip ne iohi, kin phone sha Police Controll ha u number 0364 2222214.
LA Jah NE LA IA phet bad u Baieid.
PATNA: U Nitish Kumar, nongialam ka Janata Dal (United), ula bam smai biang mynta ka sngi, kum u myntri rangbah ka Bihar, ha ka sien kaba phra.
La pynbam smai, ia U Kumar, da U Phagu Chauhan, U Lat ka Bihar, ha Raj Bhavan.
U Tejashwi Yadav, uba dei u nongialam ba rangbah ka RJD, ula pynskhem ia U Kumar, kum u nongialam jong katei ka kynhun bad ula shah pynbam smai ruh, kum u symbud myntri rangbah ka jylla, ha ka sien kaba ar.
“Ka seng JD(U), ka la dep rai ban mih noh na ka seng BJP bad lada ngan iai neh haduh u snem 2024, ki lah ban ong katba ki mon, tangba ngan nym long satia, kumba nga long ha u snem 2014" ong U Nitish Kumar, haba kren hadien ka jingshah pynbam smai biang, kum u myntri rangbah ka Jylla.
“Kito kiba wan ha ka bor ha u snem 2014, la kin dang wan biang ne em ha ka bor ha u snem 2024? Nga kwah ba baroh ki liang pyrshah, kin iatylli lang ha u snem 2024.
Ngam dei satia, uba kwah ia ka shuki myntri rangbahduh" ula ong shuh shuh.
Haba la kylli, ban ia nujor hapdeng U  Atal Bihari Vajpayee, myntri rangbahduh barim bad une uba mynta, U Nitish, ula ong  “Kaei ka jing ia nujor, ba phin ong? Ngi la ioh ia ka jingieid bad ka jingshaniah kaba khraw na U  Atal Ji, haba ngi iasoh bad ka NDA, ha ka jingialam jong U George Fernandes.
