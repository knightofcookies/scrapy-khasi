While the one with injuries is Lebarius Dkhar (19) from Mawkyrwat.
Soon after the accident,all the three were taken to the Shillong Civil hospital.
Da U Ma Nangai SutngaKa Jingpur sted jong kawei ka Video lyngba ki Social Media kum ka WhatApp bad Facebook ha kaba la pyni ia uwei u Heprit uba don ka jingduna haki khmat uba shong halor ka shuki bad rwai iakawei ka jingrwai , kala pynum iaka mynsiem jong ki ba bun bah ki briew kiba peit bad iohi iakatei ka Video.
Bun kiba peit iakatei ka video, kim lah khlem da jaw ummat ialade, namar ka sur jingrwai , ki kyntien bad ka jinglong jingman jong utei u Heprit ka iahap bha bad katei ka jingrwai, na kata ka daw ka ktah bha iaka mynsiem lung jong ki nongsngap iakatei ka jingrwai.
Utei u Heprit u dei u Rupari Nongrum, u dei u ba 5 na ki 6 ngut shi para.
Ia u heprit Rupari la khot kum u Bahdeng, ula shong skul haka klas 2 haka skul kaba don hakatei ka shnong hi.
U nongthoh ruh haba ula ioh ban peit iakatei ka Video jong utei u heprit, kumta mar hi kata ka mynsiem sngewlem bad ka mynsiem sngewsynei ka la wan ha u bad u da thrang hi ruh ban ioh ia kynduh ia utei u heprit.
Ula thawlad ki lad ki lynti ban kumno ban ioh leit sha shnong utei u Heprit ban ioh leit jngoh bad ban ai mynsiem ia utei u Heprit.
Hynrei jia ryngkhat ba la ia Chatting lyngba ka WhatApp ia u Samla Maxx Marbaniang (uba dei u nongseng iaka Shillong Choice kaba dei ka kynhun kaba thied bad die iaki kali jong ki briew kiba wan tyrwa die bad kiba mut wan thied ruh), kumta la ia poi sha ka jingia pynbeit paralok ban hiar syndon sha katei ka shnong jong utei u Heprit.
Kumba la iakut ban hiar sha katei ka shnong, kumta haka 5/8/2019 ka kynhun jong ki shi paralok hapoh ka kynhun ka Shillong Choice ki la ia hiar sha katei ka shnong bad ki la ia mih na shillong haka por 11 baje eiei mynsngi.
Ka Shnong Mawskei ka hap hapoh ka Jirang LA Constituency jong ka Ri Bhoi District.
Ban poi shaka shnong Mawskei, la hap ban iaid lyngba u Surok Mairang-Nongkhlaw ter ter haduh Patharkhmah.
Na Patharkhmah shaka liang ka Diang hap iaid sa kumba 5 KM eiei ka jingjngai.
Ka Shnong Mawskei ka don ha jrong jong uwei u lum, bad ban poi sha ka iing u Heprit Rupari hap ban kiew ia u tei u lum da kaba iaid daka kjat.
Ka iing jong u Heprit Rupari ka don hajan u Mobile Tower jong ka Company Jio.
Haba ka kynhun jong ki shi paralok ki la ia poi ha ka shnong Mawskei, bad katba ki dang don ha lynti ban poi sha iing utei u Heprit, hynrei jia ryngkhat ki la ia kynduh ia utei u Heprit uba dang iaid kai sha ka iing ki paralok ha kaba la btin lynti ia u da ka Hymmen kynthei jong u.
Ryngkat bad u Rupari, ka kynhun ki shiparalok ki la ia iaid lang tad haduh ban da poi ha iing jong u Rupari.
Naka rukom long ka iing ka sem ruh la tip ba u Heprit Rupari u wan naka longing longsem kaba duk bad kyrduh.
Katno ka long kaba sngewmyllung shuh shuh ban tip ba u Heprit Rupari udei uba ymdon shuh ia la ka kmie bad u kpa jong u ruh u la ioh lok shawei.
Katba la peit bad sumar ia u bad iaki para ki hymmen jong u da ka Meiiied bad u Hymmen rangbah jong u.
Katei ka kynhun jong ki shiparalok kila ia shongkai bad kiba ha iing utei u heprit, ki la iakren ia khana, ia lehkai bad kila pyllong ruh iaka jingiaduwai naka bynta utei u heprit bad ki la iamih noh nakatei ka shnong hakatei hi kajuh ka sngiKaei kaba kum u nongthoh u kwah ban pashat hangne ka long , hooid watla u heprit Rupari u don iaka jingduna haka dkhot met hakaba um lah shuh ban iohi iakiba haiing hasem, ki paralok parajor ne ia kiei kiei kiba don sawdong jong ka mariang ruh, hynrei u heprit Rupari u don pat kawei ka sap kaba kyrpang iakaba u Trai Nongbuh Nongthaw ula ai ha u.
Bad kata ka sap kaba kyrpang kaba u don ka dei ban rwai daki sur kiba bang bad da u ryndang uba syiang uba pynpar niangsuh khriat ia ki nongsngap ia ki sur jingrwai jong u.
Kum ki paid ka Bri Hynniewtrep nga kwah  ba iwei pa iwei na ngi ba ngin iarap ban pynkyntiew lem iaka sap ba kyrpang jong u tei u heprit , bad nga ban jur khamtam iakito ki briew kiba juh don bynta hakaba pynmih iaki film, ne kiba juh pynmih iaki thup jingrwai ba kin ailad lem ia utei u heprit ba un pynpaw shuh shuh iaka sap jong u lyngba ki jingrwai khnang ba ka pyrthei kan tip iaka sap jong u, bad khamtam eh ba kan long ka lad kamai jakpoh ia u bad iaka iing ka sem jong u.
Nga sngewban ong ba kane ka sap ba kyrpang jong utei u heprit kan long kum ka lad ban ai mynsiem lem ia kiwei pat ki paradoh parasnam jong ngi kiba kynduh iaka juh ka jingeh haka liang ka jingduna ki dkhot met ne hakiwei pat ki jingeh , da kaba ba ngim dei ban duh mynsiem  bad ngim dei ban duh jingkyrmen, hynrei ia kaei ka sap kaba ngi don ngi dei ban pyndonkam hok iaka bad ban pynpaw pyrthei iaka khnang ba ka sap ba kyrpang kaba U Blei Ula ai kam long sepei.
Hakaba khatduh eh nga ai kitbok kitrwiang ia u Heprit Rupari Nongrum bad kumjuh ruh iaka iing ka sem jong u ba kin nang shait nang khlain bad nangiai kiew shaphrang haki liang baroh.
khublei shibun.
August: Recently,a video of a boy went viral through the social media like WhatsApp and Facebook.
This video shows a blind boy,named Rupari Nongrum sitting on a chair and singing  melodiously a song.
The way this boy sang had greatly touched the viewers.
Many were even brought to tears by the way this boy sang.
His beautiful voice,the lyrics and the present condition of Rupari himself were very much the cause for making the viewers emotional and some of them could even empathize with him.
Rupari Nongrum comes from a village called Mawskei belonging to the Jirang LA constituency.
He is the fifth among his siblings-altogether six of them.
He is lovingly called as Bahdeng.
Currently,he is studying in class II at a school in his locality.
Our correspondence from Rupang,as soon as they saw the video, were greatly touched and they felt the need to visit Rupari at his village.
With the intention to support and inspire this talented boy,a team was formed under the leadership of Shillong Choice (an agency which buys and sells cars) to visit Rupari at Jirang.
On the 5-8-2019, the said team started from Shillong at 11:00 a.
m.
to Mawskei.
To reach Mawskei they had to pass through places like Mairang-Nongkhlaw  and Patharkhmah.
From patharkhmah, Mawskei is located about 5 Km away.
Mawskei is located on top of a small Hill and to reach Rupari’s house,the team had to climb the hill by foot.
The boy’s house is located near the Mobile Tower of the Jio company.
The team was able to meet Rupari just on the way itself since he was having a walk with his elder sister towards his friend’s house From there,the team followed Rupari till his house.
From this visit, the team found out that Rupari comes from not a well- to-do family.
His father remarried after Rupari’s mother passed away.
And from then on, The boy, along with his other siblings, was under the care of his grandmother and eldest brother.
During the visit,the team had a great time chatting and playing with the family.
The visit was winded up with a short prayer for Rupari and his family.
Our correspondence were happy to witness that even though Rupari is not blessed like other kids of his age physically( since he cannot see,literally) but he is greatly blessed with a talent which the mass don’t have.
And that talent is to touch people with his beautiful and melodious voice.
Nga i synnei  tang ba u blei u tip ia ngi ki briew ha pyrthei.
Kohima: La iathuh da ki lad khubor ba ka NSCN-IM, ka la thoh sha u myntri rangbahduh, ha kaba ka pynpaw, ba ka sngew khia shibun, halor ka jing sahteng ka soskular jong ka sorkar India bad ki Naga.
La soi ia katei ka shithi, da U Q Tuccu, uba dei u khlieh jong ka NSCN-IM bad U Th Muivah, General Secretary bad ha kaba kitei ki nongialam, ki kren bynniaw, ba ka jingiakren, kaba dei ban long ha ka bor ba ha khlieh duh jong ka sorkar India, hynrei mynta ka hiar sha ka kyrdan jong U Lat ka Jylla.
“Ngi sngewkmen shi katdei, ba U  R N Ravi, uba dei u ksiang jong ka sorkar India, ba ula kular ban pynpoi sha ka jing ia sngewthuh jingmut halor ka soskar Indo-Naga hapoh lai bnai, hynrei ki dang don ki mat kiba kongsan bha, kiba dei ban ia shai bad kitei ki long kum ka lama bad ka riti synshar ri, ha kaba ki ar liang mamla, kim pat ia mynjur satia" ong shuh ka dorkhas sha u myntri rangbahduh.
La ong shuh shuh ka NSCN-IM, ba ki myntri rangbahduh, kiba na ka por sha ka por, ki la kren shai ba ka jingiakren, kan long ha ka kyrdan kaba halor duh bad ba ka jaka iakren ruh, kan long ha ka jaka ka bym don jing iadei satia bad shabar jong ka India bad ban nym don kano kano ka jingteh kyndon, hynrei ia kitei baroh la pynkhein lut ha kine ki sngi.
“Ngi wan sha India, ha ka jingkhot sngewbha jong u myntri rangbah duh ka India bad ki don shibun ki jingiakren, kiba la nang iaid bad nangta sa ka soskular, jong ka 3tarik Nailar 2015, haba la don lang u myntri rangbah duh, Narendra Modi" ong shuh ka shithi.
“Mynta pat ngi kyndit, ba ia ka jingiakren, la pynhiar mynta sha ka kyrdan jong U Lat" ong shuh ka shithi.
Baroh ar ki mamla, ki la iakren la 22 snem kynthih, hynrei ki jingjia ha kine ki sngi, ki pyn artatien, la kan don ne em ka jingiasuk bad ia sngewthuh jingmut halor ka jingiadei bad ka soskular jong ki jait bynriew Naga, ong shuh ka  shithi sha u myntri rangbahduh.
Shillong: Mynta ka sngi, ha ka por 5baje mynstep, ka la don kawei ka jingjia, ha kaba kawei ka thuk thuk, kaba don ia u number ML 05 J 8110,   ha kaba la niah da  U  Badondor Shabong (21), uba na Mawlai Nonglum bad ha katei ka thuk thuk, ki don sa arngut kiba shong bad kitei ki long  ka Kong Darihun L Nongpiur (26) na Mawlai Mawroh bad U Lebarius Dkhar (19), uba na Mawkyrwat.
Kitei ki lai ngut, ki leit na Mawiong sha Mawlai Mawtawar, lyngba ka Mawlai By Pass.
Ynda poi ha Bye Pass, katei ka thuk thuk, ka leit tynrah ia ka kynroh jong ka jingkieng bad ha katei ka jingjia, u nongniah bad kawei na ki nongshong ki la khlad noh, katba uwei pat  ula mynsaw bad la kynriah mar mar sha Civil Hospital, Shillong.
La pyn speed palat te tharaiLah ia buaid kiad tharai pynban ne namar ymlah shaniah shuh ka juk soitan mynta te,namar nga la ju lap kylleng ka shillong bun ki samla ba dang khat rta bad kiba arphew snem shaneng bad kynthei bad shynrang ki ia im ha ki pop ba shyrkhei ha ka buaid kiad bad ha ki jing shong kurim sih ha ki kali ha ki rud surok khlaw kiba nga la ju lap kylleng sawdong man man ka por haba nga iaid leit jingleit …wow ka pyrthei mobile pop mynta kaba lah shyrkhei shaba palat pud shisha ki jingtrei bor bah u soitan ha ki khun samla kylleng sawdong kalong kaba lah shyrkhei palat palat.
Yn leh kumno keiñ  haba la banta ban iap… U Blei  u ba ai  u Blei uba  shim.
Hap  shu hun.
Ka North Eastern Hills University, ka donkam ia 63ngut ki nonghikai lane ki Associate Proffessor ha katei ka University bad kito kiba kwah ban thep kyrteng, ki la ban leh ia kata, da kaba pynpoi sha katei ka ophis ha shwa ka 3-09-2019.
Kito kiba kwah ban tyrwa ialade, ki lah ban leit ha ka website jong ka NEHU bad kin leit ha ka thie ka link, kaba la pyni nuksa harum –Advertisement for the posts of Associate Professor in various DepartmentsApplications are invited from Indian Nationals for filling up the posts of Associate Professor in various Departments  in the North-Eastern Hill University in both the Campuses at Shillong and Tura, Meghalaya.
(ADVERTISEMENT DETAILS).
Ka Punjab National Bank (PNB), ka la ioh kamai haduhT.278.66 klur, kaba dei ka kuna, kaba ka shim na ka bynta u snem  2018-19, na kito ki nongbuh account kiba duk bad ki bym don pisa ban buh ia ka pisa ba rit duh ha bank lane ka  minimum balance.
Kane ka long katba kum ka jingwad jingtip, U Chandrashekhar Gaur, uba na  Madhya Pradesh jong ka Neemuch district, ula wad jingtip, ia ka jingioh lum pisa jong ka PNB, na ki nong kynshew pisa ha ka, ha ki ar snem ba ladep, namar ba kim don pisa ban buh katba kum ka jing donkam ka Bank.
La iathuh ba katei ka pisa, kaba ki la ioh lum, ka dei na ki 1klur 27lak ngut ki nongbuh pisa ha katei ka Bank ha kylleng ka India.
La iathuh ba katei ka T.278.66klur, ka dei kaba nang kiew haduh 32 percent, na ka jingioh kaba katei ka Bank, ka ioh ha u snem 2017-18.
Ka jingbishar shaphang ka jaka ba la kha ia U Ram, ka dang iaid mynta ha Supreme Court bad ha ka jingshong bishar ha ka Sngi Balang, ka Supreme Court, ka la kylli, la ka ju don ka khep, ha kaba la ju kylli ia ka jingkha ia U Propher lane ia U Jisu, ha kano kano ka kashari jong ka pyrthei?Advertising“Ka la don ka jing kylli, kum kane kaba mynta, kaba kylli shaphang ka jaka jong ka jingkha ia U Ram, ka la don ju don, ha kaba iadei bad ka jingkha ia U Prophet lane la ia U Jisu, la kha ne em ha Bethlehem, ha kano kano ka kashari jong ka pyrthei" kylli u nongbishar, U  SA Bobde, ia U K Parasaran, u nong iasaid, na bynta ka blei Ramlalla.
Halor katei u riewsaid, ula jubab, da kaba ong “ngan da peit ia kata".
U Justice Bobde, u dei uwei na ki san ngut ki nongbishar, ba la khlieh da U Chief Justice ka India, U  Ranjan Gogoi ban tohkit halor ka jing ia kajia ia ka jaka mane blei jong ka  Ramjanmabhoomi-Babri Masjid.
U Parasaran, u kam ba ki kot histori, ki iathuh ba ka don ka temple ha katei ka jaka bad u ong ba ki don ki jingthoh kiba pyni ba ka Ayodhya, ka dei ka jaka ba la kha ia U Ram, ha kaba la thoh kum ha ka  Valmiki Ramayana.
“Kam don kano kano ka jing artatien, ba kane ka dei ka jaka ba la kha ia U Ram bad kata ka dei ka sakhi kaba shai kdar bha" ula ong.
U Justice Bobde, u kylli shuh shuh, la kitei ki dur blei, kiba don ha katei ka jaka bad kiba la don ba kam trai ha U Nohprah 1949, ki dei kiba la don tarik ne  carbon dated bad ia katei ruh U Parasaran, ula jubab ba um tip satia.
New Delhi:  Ki pulit jong ka Patiala myn hynnin ka sngi, ki la lap ia ki snar nong lute, kiba la sei tuh ia ka pisa jong ka MP na Patiala, ka  Preneet Kaur lem bad kiwei de ki heh spah, kiba kitei ki nonglute, ki tip bha ia ki bad kitei ki long ki bym da khuslai satia ia ka jingthep pisa, kaba da ki lak, hynrei kiba la shu aiti ia la ki jong ki nongtrei ba kin leh ia ki kam baroh.
Ka Kaur, ka kurim jong u myntri rangbah ka Punjab, U  Capt Amarinder Singh, ka la shah thok T.23lak ha katei ka kynhun jong ki nonglute bad la iathuh ba ka Kaur, ka la ioh ia ka telephone, katba ka dang don ha Delhi, ha uwei u briew, uba kam ba u dei U Manager ka State Bank of India bad utei u iathuh ba u dei ban thep ia ka tulop jongka bad kumta u pan ia ka account number jongka, nangta ia u pin ATM bad ia U CVC number bad nangta ynda la pan sa u number OTP ruh, ba ka la ioh pdiang ha ka number jongka; hynrei mar kumta, ka Kaur, ka ioh mesej biang, ba ka la shah sei tuh ka pisa kaba T.23 lak na ka account jongka.
Ka Kaur, ka la pyntip mar mar sha ki pulit, ha kaba ki la lap ia u nongkren, uba dei na Ranchi, ha Jharkhand bad la ioh kem ia kitei ki snar nonglute bad la ioh ruh ban pynphai noh ia ka pisa sha kito kiba la shah sei tuh.
Shillong:  U bah Jemino Mawthoh, General Secretary jong ka seng UDP, ula pynpaw ia ka jingsngew noh mynsiem jongu, sha U bah Bindo M Lanong, ba un long u nongialam ba shu thung shipor, namar ba u dei u nongialam, uba la rangbah tam, kat haduh ban da long ka Council, ban jied thymmai ia ki nongkitkam.
U Jemino Mawthoh, u la pynpaw ia ka jingsngew diaw halor ka jing khlad kyndit jong u Dr Donkupar Roy  bad haba kren sha ki kotkhubor, u ong  “Hooid ka jingkhlad jong u nongialam ba radbah jong ngi u Dr Donkupar Roy ka la pynkyndit ia ngi kumjuh ki nongkit kam jong ka seng UDP, hynrei na ka liang jong dkhot jong ka UDP ngin leh ia ka ba bha eh".
U bah Jemino u la bynrap da ka ba ong “Ngi na ka liang  ki dkhot jong ka UDP  ngi pynpaw ka jingsngew burom ia u nongialam u ba long  u nongialam uba radbah ha ka ba u Dr Donkupar bad i bah u bah Bindo M Lanong ki lah kdew lynti ia ngi, ngin burom ia ka nuksa bad ngin bud bad bat ruh ia ka nongrim ka ba u la ialam ia ngi.
".
Nongstoin: Haba kren ha ka jingialang paidbah myn hynnin ka sngi ha Nongstoin, U Conrad Sangma, myntri rangbah ka Jylla, u kam ba ka jinglum khajna bad ka jingpynmih pisa jong ka sorkar, ka kiew sha ka 20 percent ha ka shisnem ba ladep.
“Katei ka dei ka jingkiew kaba khraw, na kaei kaba jia ha ka sorkar kaba rim bad mynta, ngi dang pynkhreh ban pynkiew sha ka 25 percent", ong u myntri rangbah ka Jylla.
Ha ka jingkren, U Conrad, u ong shuh “Ka ju pynkhuslai ianga, ba ngam tip ia kaei ka ban jia, ynda haba ym don dewiong shuh, hynrei U Blei, ula plie ia kane ka lad kaba ar ban ong ia ngi, ba ym dei ban shu leh lymmuh, hynrei ban pyndonkam adkar".
U la kren ruh halor ki lad ki lynti ban kyntiew ia ka ioh ka kot, ha ka rep ka riang, ka kam shang pyrthei, ka kam shna jingbam bad kiwei de ki lad trei kam lajong.
“Ka sorkar jongngi, ha ka shisnem ba la dep, ka la trei khlem shongthiat ban peit ba ka roi ka par ka wan ha ka Jylla bad ha ka dur kaba ia hap lang mar katjuh" ula ong shuh shuh.
Ula ong ruh ba ka sorkar kam shym la pyntrei kam tang ia ki skhim ba la pynkhreh da ka sorkar barim.
“Nga lah ban ai nuksa hangne, ba ki don bun bah ki skhim ba la mang da ka sorkar barim, hynrei, ki bym shym la trei kam satia, namar ba kim don pisa.
Mynta ngi jynjar, namar ki kam jong ka sorkar barim bad ha ka shisnem ba ladep, ngi la sdang ban pynwan dur thymmai" ong u myntri rangbah.
Ula ong ba ka jinglum khajna, mynta ka la kiew sha ka 20 percent bad ha ha kane ka snem mang pisa kaba mynta, ngi thmu ban pynmih sha ka 25 percent.
“Nga kwah ban iathuh shai haphi, ba kam don ka jingduna pisa.
Ngi dang pyniaid ia ka pisa, ha ka rukom kaba iaid ryntih.
Haba ia nujor bad kiwei pat ki Jylla kiba bun, ka Meghalaya, ka dei kawei na ki Jylla, kaba pyniaid bha ha ka jinglut jingsep" ong u myntri rangbah.
Nongpoh:  Ki Pulit ka Nongpoh Police Station, myn hynnin ka sngi ki la iohtam ia kawei ka Metiap jong uwei u rangbah briew, uba la tip kyrteng kum u Bah Anthony Thabah (40) snam ka rta na ka shnong Shangbangla, uba la la thiah lyngdkop ha kawei ka jaka kaba don harud ka surokbah NH-6 kaba hap hapoh u pud u sam jong katei hi ka shnong.
Shwa ba ki Pulit kin sei ia katei ka Metiap, ki paidbah jong katei ka shnong, ki la pynleit jingmut ba u dei u briew ba nabar shnong bad ki kim shem la poi pyrkhat ba kan dei ka metiap jong u rangbah na katei hi ka shnong, namar katei ka jaka, kaba u la iap, ka dei ka jaka kaba kham long khongdong bad kaba la pynsuba ruh ba ka lah ban dei ba la shu wan bret dusmon, hynrei dei tad ynda ki Pulit ki la sei na katei ka jaka, ki sa ithuh ba u dei u briew na katei hi ka shnong.
Hadien ba la dep sei na katei ka jaka, ki Pulit ki la rah sha ka Nongpoh Civil Hospital na ka bynta ban leh ia ka Post Mortem bad hadien kata, ki sa aiti noh sha kiba haiing jong utei u rangbah.
Nongstoin:  U bah Prestone Tynsong, myntri rangbah ba ar ka sorkar Jylla,  haba ai jingkren u la ong ba kum u Myntri u ba la iadon bynta lang ha ka sorkar MUA – II, u la iohi lut bad u la tip bha halor ka kam khang dewiong.
Hynrei u la ong pat ba um lah leh eiei namar u la ong ba ha kato ka por synshar u ‘Hitler’ bad u la iathuh ruh ba ha kapor ba ki phah ia ka jingai jingmut  shapoh ka tnat dewiong ka sorkar India, shu wan iathuh da u Dr.Mukul ba hana ka jingai jingmut, ka dei kaba  hap ban aiti ha ka MMDC.Ym tang kata u la ong ruh ba tang mar ia shimti ia ka sorkar ha u 2018 kaba nyngkong eh kaba la iakren ka long halor kumno ban leh ia kane ka jingkhang tih dewiong bad lyngba ka affidavit kaba la phah ka sorkar MDA, ka la duh thiah duh dem, namar ba la da khein bha ia iwei pa iwei I jaitkyntien, namar tang shu bakla tiak ka rai jong ka supreme court khamtam ka division bench, ym don jaka shuh.
Katba na ka liang jong u Myntri Rangbah u Conrad K Sangma haba ai jingkren kum u kongsan ha katei ka jingialang u la iathuh ba na ka liang jong ki nongbishar ka Supreme Court, ki la kylli na ki nongiasaid ain jong ka sorkar bad kumjuh jong ka hima Nongstoiñ, ba balei ki hap ban ap haduh bun bun snem ban wan wad ia ka hok, hynrei ka jubab ba ki nongiasiad ki hap ban ai sha ki nongbishar ka dei ba ha kato ka por ka sorkar jylla, la ialam da kiwei pat.
U Conrad, ula ong ba ki  iadon mynta ha kane ka sngi, ka dei namar ka hukum kaba la pynmih da ka ïing bishar ha ka 3 tarik u Naitung mynta u snem bad u la ong kum ka sorkar mynta kan pyntikna ban pynioh ia ka hukum kaba tikna na ka sorkar pdeng halor ban pyniaid beit iaid ryntih noh ia kane ka kam tih dewiong bad u la ong ruh ba ka kam tih dewiong, ka la pynktha khlieh shisha namar ba ha kane ka kam don ka jingiakren ia ka jinglongtrai, ka jingshalan ia u dewiong, ka mariang bad kiwei kiwei de kaba la pynklumar jingmut ia kiba bun balang; hynrei u la ong ba ka hukum bala pynmih da ka ïing bishar ka long kum ka jingbha sha baroh ka pyrthei ba ki hok long tria man trai jong ki briew hapoh ka jylla ki long kiba kyrpang bad ia kata ka jinglong kyrpang jong ki briew ka jylla la dei ban ithuh kyrpang.
Ha ka juh kapor u Myntri Rangbah u la ong ba kane ka jingseisoh, ka dei ruh da ka jingiatrei shitom lang da baroh kiba iadon bynta lang na ka bynta ban iakhun ia ka mukotduma, hapoh supreme court bad u la ong ba kane kam dei ka kam jong u wei u briew ne kawei ka kynhun hynrei ka jingshisha ka long ba baroh kiba iadon bynta kila ia tylli lang kawei ban iakren bad leh dang da kawei ka sur.
Ha katei ka sngi la pyniphuh iphieng shuh shuh ia katei ka prokram lyngba ki jingrwai na ka kynhun rwai jong ka Khmih Creative Society bad na ki samla pule ka Nongstoiñ College.
Shillong: Ki 38 sngi, ki la iaid na bynta ka skul JNV ha Mawphlang, hynrei katei ka skul, kam shym la lah satia ban plie haduh mynta ruh bad ka daw, ka long namar ba ka komiti jong ki MLA, lane ka Environment Committee ba la khlieh da u bah SK Sun, MLA Mawphlang, kam pat ai rai, na ka bynta ban plie biang ia katei ka skul, kaba la kynnoh ba ka pyntuid um jaboh sha ka jaka dih um ha Mawphlang.
Haba iakren bad U Principal jong katei ka skul, u iathuh ba ki briew jong ka tnat PHE, Pollution Controll Board, ki la leit jngoh ia katei ka skul la lai sien kynthih, ha ka 2tarik, 15tarik Naitung bad nangta ha ka 3tarik Nailar 2019 bad ha katei ka jingleit, ki don haduh 20,30 ngut ki briew kiba leit peit ia ki jaka bret jaboh jong katei ka skul.
La iathuh da U Principal, ba ki don ki jaka pyntuid jaboh, kiba ki la phah ban shna pynbha bad ia kitei ruh ka skul, ka la dep leh bad nangta ki la ai jingmut ruh ban aiti ia ka kam pynkhuid ia katei ka nala jong katei ka skul, sha ka seng nongrep, kaba lah ban leh ia katei ka kam bad ki la peit ruh ia ki jaka sah jong ki nonghikai bad ki nongtrei, ba kin nym pyntuid jaboh satia sha ka jaka sam um bam ha Mawphlang.
U Principal, kat haduh mynta, um tip satia, lano ba un ioh jingbit ban plie ia katei ka skul bad ki 400ngut ki khynnah skul, lem bad ki kmie ki kpa, ki iai ap khmih lynti, lano ba kan plie noh katei ka skul; hynrei kat haduh mynta, kim pat tip satia ia katei ka sngi, wat la ka don ka jingkhmih lynti, ba ka skul, kan lah ban sdang syndon hadien jong ka Sngi Laitluid.
Shillong:  Ka Sorkar Jylla ka la byrngem ba ka lah ban pynkhein noh ia ka soskular (MoU) ka ba ka la iateh bad ka  GVK Emergency Management and Research Institute (EMRI) ban pyniaid ia ka ‘108 Emergency ha ka ba ia dei bad ka jing pyntrei kam jong ka ha ka jylla Meghalaya.
Na ka liang u Myntri ka koit ka khia u bah, AL Hek u la ong ka jingialang  ka ba la pyniad ban ia tai mynnin hapdeng ki nong pyniaid ka GVK bad ki nongtrei jong ka.
"Ngi la rai ban pyndkut noh ia ka rukom pyntrei kam ka GVK EMRI lada kam lah ban pyniaid beit ia ki rukom trei kam ka 108 emergency service" la ong u bah HekU myntri ka tnad ka kiot ka khiah u la ong “Ka sorkar ka ai tang ka contract, kam donhok ban tuklar ia ka rukom pyntrei kam iano ki thung bad kumno ki pyniaid,hynrei U myntri u pyntip ba ka sorkar ka lap ba ki nong trei ka EMRI kim sngewtynnad ia ka rukom pyniaid bad ka jingsiew tulop ruh kam iahap bad ka ain ki nongbylla".
“Wat la ka don ka jingdkoh ha ka lain ka por ka bor, hynrei ka sorkar ka kwah ba ka jingai jingshakri ia ki paidbah kam dei ban thut bad lada ka EMRI kam lah ban tehlakam ia kane ka sorkar kam lah ban leh eiei hynrei ban pynduh noh ia ka jingiateh soskular" la bynrap u myntri.
Shillong:  Ka seng Jaintia Students’ Union central body ka dawa ia ka sorkar ba ka dei ban shim hi noh ia ka EMRI 108, ban pyniaid da ka tnat ka koit ka khiah jong ka sorkar jylla.
Ka seng JSU hadien ba ka lah ngam jylliew ia kane ka jingiakhih jong ki nongtrei jong ka 108 hapoh ka lama MEMRIWU ka lah shem ba lah dei hok ba kine ki nongtrei ba kin ia khih pyrshah ia ka kompany GVK kaba pyniaid iakane 108 service hapoh ka jylla.
Ka daw ba ka seng ka kwah ban shim hi noh da ka sorkar namar lah shem ba jan baroh ka jinglut jingsep jong kane ka EMRI 108 lah pynlut na ka pisa ka sorkar jylla bad sorkar kmie lyngba ka National Health Mission (NHM).
Ka seng JSU lyngba u kyrwoh ka seng u samla Treiborlang R Suchen, President Shillong circle, u lah ong ba kan eh aiu ia ka sorkar ba kan shim hi noh ia ka 108 EMRI ban khmih da ka tnat sorkar ka Health and Family Welfare, namar lada ka sorkar kan shim ban pyniaid hi noh kan kham bha namar ka jingpynlut ka long kaba duna palat ban pyniaid ia ka 108 EMRI service hapoh ka jylla, namar ym donkam ban shna ia ki ing sah ne ki quarter ia ki nongtrei kumba long mynta, namar ki lah ban sah ha ki CHC ,PHC,Police outpost bad kiwei kiwei de ki ing sorkar bad ba ki  Ambulance ruh ki lah don lypa bad donkam tang ban shu pynbha bad kham pynbun shuh shuh ia ki.
Ka seng ka dawa ruh na ka sorkar ba kam dei ban beh kam ia ki nongtrei kiba don mynta ha ka 108 EMRI, wat lada ka sorkar kan shim hi noh sha lade, namar ki nongtrei baroh kiba don ha ka MEMRIWU ki lah dei lypa ki ba lah shah pyntbit na ka por sha ka por bad dei kine ki juh ki nongtrei kiba lah ban ai jingsumar yn duna ia ka 2 lak ngut ki nongpang bad kumba 15 hajar ngut ei ei, ba ki lah pynkha ia ki khyllung ha kane shiphew snem ka jingiaid lynti ka EMRI 108 Service hapoh ka jylla.
Shillong:  Ka Imson kala pynliem ia ka Marbisu da 2-1 ha ka jingiakhun ka lympung 1st division kaba long mynta ka sngi ha madan Polo.
Ia ka Marbisu SC la thep da u G.Langstieh 64″, katba ia ka Imson SC la thep da u W.Kharlukhi 7″ bad U T.Khongiong 31″.
Ha ka jingiakhun ha ka 2nd Division, ka Nongumlong SC ka la shah pylliem da 0-2 kol ha ka Laitkor bad ia kine ki kol, la thep da u R.Malngiang 35″,  D.Wanshong 88″.
Lashai ka sngi, ha ka 1st division, ka Nongkrem SC vs MLP bad ha ka 2nd Division, ka Nongthymmai SC vs Laitumkhrah SC.Mumbai: Hadien khyndiat kynta ba ka Reserve Bank of India, ka la pynhiar da 35 point ia ka jingkhein ram sha ki Bank bapher, kaba la nang hiar da 5.4 percent; mynta ka janmiet ka State Bank of India, ka la pynbna, ba ka la nang pynhiar da 15 point ha ka jing ai ram jong ka sha ki paidbah, ka ban sdang naduh ka 10tarik Nailar 2019.
Lyngba katei ka rai, la iathuh ba ka  MCLR lane ka marginal cost based lending rates, kan hiar sha ka  8.25 percent na ka 8.40 percent shisnem, ong ka khubor.
Lyngba kane ka jing nang pynhiar ka ram ia kiba thaw iing, kan nang hiar da 35 bps naduh U Iaiong 2019 bad ka State Bank, ka tyrwa ia ka jingai ram shna iing kaba la tip kum ka repo linked home loans, naduh ka 1tarik Naitung 2019.
Shillong: U Chief Justice ka Meghalaya High Court, U Ajay Kumar Mittal lem bad U bah HS Thangkhiew, uba dei u nongbishar jong ka kashari, ki la bthah ia ka sorkar Jylla, ba kan jubab halor ka jingmih khubor, ba ka iing jong ka kashari, kaba ha Khliehriat  kam shym la trei kam eiei satia, wat la ka sorkar jylla, ka pynlut kai haduh T.22lak  shisnem, na ka bynta ka bai wai jong katei ka kashari ha Khliehriat bad ka bym shym la trei kam satia haduh ha kine ki sngi.
La rai ruh ba ka kashari, kan shong bishar biang ha ka 27tarik Nailar 2019.
Ka Pakistan, ka la beh noh ia u nongmihkhmat jong ka sorkar India na Islamabad, U Ajay Bisaria bad ka la khot noh ruh ia u nongmihkhmat jongka, uba don ha Delhi, na ka daw jong ka Kashmir.
Na ka daw jong katei ka jing ia kynad, la sngewthuh ba ka Pakistan, kan nym phah satia ia U High Commissioner thymmai jongka, u ban shimti ia ka kam jongu ha New Delhi mynta u bnai.
Shillong: Ka jingialang ki nongkyrshan ka UDP na Shella Shella konstitwensi mynta ka sngi, ki la rai ban sei ia u khun u Dr Donkupar Roy u bah Balajiedkupar Synrem ban iakhun ia ka elekshon shiteng samoi na Shella ka ban sa long shen ha kine ki bnai.
Katkum ka khubor na ka UDP mynta ka sngi, la iathuh ba ka jingialang ka la pdiang ia ka kyrteng u bah Balajiedkupar ban mih bujli ha jaka u kpa jong u Dr Donkupar uba la khlad kyndit noh dang shen.
“La pynbeit ba ha ka 22 tarik mynta u bnai yn pynskhem ia u bah Balajiedkupar Synrem khun jong u Dr Donkupar kum u kyrtong ka UDP na Shella ha ka elekshon shiteng samoi, bad u la pdiang ia ka jingtyrwa ki nongkyrshan mynta ka sngi", la ong ka khubor na ka UDP.Ha kane ka jingialang kaba long ha Shillong la don lang ruh u MDC ka Shella u bah Teinwel Dkhar uba long ruh u CEM ka KHADC nalor ki riew rangbah bad ki nongkyrshan.
Ia ka Shella konstitwensi la mihkhmat da u Dr Donkupar Roy la 7 sien kum u MLA hynrei ka jingkhlad kyndit jongu, kan hap ban leit biang sha ka elekshon shiteng samoi.
Ka jingkhlad u Dr Donkupar, ka la pynlong ia ka UDP ban duna MLA na ka 7 sha ka 6 ngut.
Kumba long haduh mynta, ka UDP ka don 8 ngut hadien ba la wan iasoh ki 2 ngut bad ka don lang ha ka Regional Democratic Alliance (RDA) lem ka HSPDP kaba don 2 ngut ki MLA.Baroh ki don ha kane ka sorkar Meghalaya Democratic Alliance (MDA) ba ialam da ka NPP ha kaba u Conrad K Sangma u long u myntri rangbah.
Wat la ka Election Commission of India (ECI), kam pat pynbna ia ka tarik elekshon hynrei ka elekshon ka lah ban nym pynslem ban pyllong ia ka elekshon.
Jammu: Ka jingkhang shnong, ka don mynta ha Jammu and Kashmir bad nangta sa ka korphiw, kaba trei kam ha ki katto katne ki bynta jong katei ka Jylla rit.
Nalorkata, la iathuh ba ki don kumba 100ngut eiei, ki nongialam sain pyrthei, kiba la shah kem lem bad kiwei de ki nongialam seng, kiba la shim ba ki dei kiba lah ban pynmih ia ka jingthut jong ka suk ka sain ha katei ka Jylla rit.
“Palat 100ngut ki nongialam sain pyrthei lem bad ki nongialam seng, ki la shah kem ha katei ka them haduh mynta" ong u heh sorkar jong ka Jylla Jammu and Kashmir.
Kiwei kiba la shah kem, ki long ka Mehbooba Mufti bad U Omar Abdullah, myntri rangbah barim ka Jylla, kiba la shah kem naduh ka miet jong ka Sngi U Blei.
Nangta sa U Sajjad Lone bad U Imran Ansari, ki nongialam ka Jammu and Kashmir People’s Conference ruh ki la shah kem.
Kitei kiba shah kem, ki shah set ha Hari Niwas, kaba long kham pajih na ka iing ba ki shong ki sah.
La hukum ban kem ia ki, katba kum ka hukum jong ki majistor, kiba dei peit ia kitei ki jaka, namar ba la shim, ba ki dei kiba thmu ban pynthut ia ka suk ka sain jong ka them Kashmir.
La iathuh ba uwei u samla ula iap ei, haba ula shah beh ha ki pulit, na ka daw jong ka jing pynkhein jongu ia ka korphiw ha Srinagar.
La iathuh ba haba ula shah beh, ha ki pulit, kumta ula kynthih noh ialade sha ka Wah Jhelum bad ula iap jyllop.
Nangta la iathuh ba ki don mynta hynriew ngut ki briew, kiba mynsaw na ka jingshah siat bad ki don mynta ha ki hospital bapher jong ka nongbah Srinagar.
AIS Suja“To pynim ialade!".
Ban pynim ia lade, dei ban leh katkum ka ktien u Blei, ym kat kum ka ktien ki briew kein.
Ban pynim ialade, donkam ka jingkylla bamut.
Ka jingkylla bamut kam da dei eh ba u briew u la don hapoh Balang, lane da kano kano ka dak kaba shu pynpaw shabar kum ba leh ki Pharisi ki Sadusi, namar ki Pharisi ki ju sngewtynnad ban pynpaw shabar ban iohi briew ba ki long kiba riewhok riewblei, katba ki kam jong ki ka long marpyrshah ia u Blei.
“Ki Pharisi, ki ieit ban ieng kyrpad ha ki Synagog, ha ki dong ki lad, ba kin ioh pynpaw ha ki briew.
Ong u Jisu – Shisha nga ong ha phi, ki la ioh ia la ka nong".
Mathaios 6:5.
Ki long kiba kit niam, leit mane Blei da ka jingarsap.
U Blei um kwah ban iohi ia kaba kum kane ka jingarsap ha u briew kaba leh ei ei tang ban iohi briew hynrei pyrshah pat ia ka mon u Blei.
Namar kata, u briew u donkam ka jingkylla bamut ka dohnud ym ha ka met bad ka rmiang shyntur, namar u Blei u bishar ia ka dohnud, “Naba na ka dohnud ki mih ki jingmut bymman" Mathaios 15:19.
Kumta ban pynim ialade ka donkam ia u briew ka jingkylla bamut ka jingphla pop (repentance).
Naba haba don ei ei kaba bymman ha ka donud u briew, kata ka dung ngak ia ki haba u Mynsiem Bakhuid u pynkynduh.
Dei na kata kajuh ka daw ba ha ka por ba u Petros u ialap ha Judia bad ha Jerusalem, bun ki la iohsngew.
“Te haba ki la iohsngew ia kane, la dung ngak ia ki ha la ka dohnud bad ki la ong ha u Petros bad ha ki Apostol – Ah para kumno ngin leh?"“U Petros u jubab da kaba ong – To phin kylla kaba mut BAD YN PYNBAPTIST IA PHI uwei pa uwei ha ka kyrteng u JISU KHRIST, ia ka ban ioh mab ki pop bad ba phin iohdiang ia ki Jingai u Mynsiem Bakhuid".
Ki kam ki Apostol 2:37-38.
Ka jingphla ia ki jingpalat ha u Blei bad ha ki briew ki jong u Blei ka long ka Hukum u Blei kaba ong – To ia kit phi ia ki jingkit paralok hi, kumta te phin ia pyndep IA KA HUKUIM U KHRIST" Galatia 6:2.
Hadien kane, yn pynbaptist ia uwei pa uwei ha ka kyrteng u Jisu Khrist, ia KA BAN IoH MAB KI POP" ki kam ki Apostol 2:38.
Hadien ba la ioh mab ia ki pop, u Blei un ai ia u Mynsiem Bakhuid kein.
Namar u Mynsiem Bakhuid un ym treh ban shong ha kata ka dohnud ba tngit.
Donkam ban sar pynkhuid shwa da ka jingkylla bamut bad kaba phla ia ki pop la rit ne khraw, dei hangta – “Phin ioh diang ia ki jingai u Mynsiem Bakhuid" ki kam ki Apostol 2:38.
Kane kam dei ka jinghikai Balang, ne jinghikai pateng la pateng, hynrei ka jinghikai jong ka ktien u Blei kein.
Kane ka dei ka jinghikai jong ka ktien u Blei – “Ban pynim ialade, na kane ka pateng bynriew kaba kynriang" ki kam ki Apostol 2:40.
U briew ne ka briew, kiba la phla ia la ki jingpalat ha u Blei bad ioh pynbaptist na ka um bad na u Mynsiem Bakhuid, kine ki pynim kein ialade bad ki lah ban bsut shapoh ka Hima u Blei.
U Jisu u ong – “Shishs shisha nga ong ha me (Nikodimus), lymda kha ia u briew na ka UM bad na u MYNSIEM; um lah ban leit hapoh ka Hima u Blei" Ioanis 3:5.
“Lymda kha pat (Born Again) ia u briew, um lah ban iohi ia ka Hima u Blei" Ioanis 3:3.
Kumta, wat pyrshang ban pynim ialade da ka buit bad jingstad briew namar ym don da kawei pat ka lad ka lynti, lait noh katkum KA KTIEN U BLEI.Ka jingiohmab, ka dei ban long ha ka kyrteng u Jisu Khrist.
Ym don mano mano ba lah ban mab lait noh u khun jong u Blei.
“Bad ym don ka jingpynim hano hano ha uwei pat (u Blei): Naba ym don da kawei pat ka kyrteng hapoh ka bneng ia kaba la ai hapdeng ki briew da kaba dei ban yn pynim ia ngi" ki kam ki Apostol 4:12.
Kumta ban pynim ialade na kane ka pateng bynriew ba kynriang ba mutlop, dei tang da ka kyrteng u Jisu bad ban leh katkum ka jingbthah ka ktien u Blei.
Namar ba ha ka kyrteng u Jisu ki khohsiew baroh kin dem khrup, u thylliej baroh un phla, ba u Jisu u dei u Trai.
U dei u Trai ha kaba ki briew ki lah ban pynim ialade.
Namar kata, “To kylla kaba bamut, to wan phai khmat ruh ban ioh PYNDAM NOH IA KI POP JONG PHI; ba kumta kin ioh wan ki aiom shong pyngngad na u Trai" ki kam ki Apostol 3:19.
“TO PYNIM IA LADE!".
Amen.
Ka jinghiar jong ka iew die kali ha kine ki sngi, ka la pynmih ia ka jing duh kam jong kiba bun ha kylleng ka Ri bad shibun ki karkhana shna kali, ki la dei ban khang noh ia ki jaka trei kam jongki lane ban weng noh ia ki nongtrei jongki.
Kat haduh mynta, la iathuh da ki karkhana pyniaid kali sha ka Reuters, ba naduh U Iaiong haduh mynta u bnai, ki la don 3,50,000ngut ki briew kiba la duh kam, na ka jing bym iaid iew shuh, ka kam die kali naduh U Iaiong 2019.
La iathuh ba kito kiba dei beit ia ka kam thaw kali, ki la weng ia 15,000 ngut ki nongtrei jongki, katba ki don sa 100,000 kiba thaw ia kiwei pat ki tiar, kiba iadei hi bad kam pynmih kali kiba la duh kam ha kine ki khyndiat bnai ba ladep.
Lucknow: U MLA ka seng BJP na Muzaffarnagar District, U Vikram Saini, ula pynshong shit ia ki samla ba dang khie jong ka seng BJP, ba kin leit wad lok noh da ki thei Kashmir kiba bhabriew bhabriew.
Ula ong shuh shuh ba ki samla shynrang jong ka seng BJP, ki la ioh mynta ia ka kabu ksiar ban ia poi kha bad ki thei samla bhabriew jong ka Kashmir bad ki lah ruh ban thied jaka byllai katba ki mon.
La iathuh ba U Saini, u dei u dkhot jong ka seng BJP na Khatauli, u kren ha ka jingialang paidbah ha ka sngi hat majai, hadien ba la weng noh ia ka article 370 bad ka jingialang ka long ban rakhe halor ka jingpynduh noh ia katei ka bhah kyrpang na bynta ka Jammu and Kashmir.
“Ki nongtrei jong ka seng, ki sngewbang shi katdei, namar ba kito kiba dang samla ki lah ban leit ia poi kha shatei.
Kam don jingwit shuh nangne shakhmat".
“Lada ka kynthei, ka dei kaba na Kashmir bad lada ka ia poi kha bad uba na Uttar Pradesh, ka jinglong trai Jylla jongka, kan duh noh bad ka don ar jait ka jinglong nongshong shnong ha India, kawei ia ka India baroh kawei bad kawei pat ia ka Kashmir" ong U Saini, haba kren ha ka ktien hindi.
Nongpoh:  Haba pynpaw ia ka jingpyrshah kaba jur halor ka jingthmu ki shipai ka Umroi Military Station ban tei khyrdop ha shnong 4-Kilo, ka shnong kaba don harud ka surok Shillong By-Pass hajan Umiam, mynta ka sngi ki nongialam ka KSU Eastern Border Area bad Umiam Circle, ki la phah da ka dorkhas sha ka DC Ri Bhoi, na ka bynta ban kyntu ia ka ba ka dei ban tuklar lem bad ban iakren ia kitei ki Shipai ba ki dei ban sangeh noh ia katei ka jingthmu tei Khyrdop ha katei ka jaka.
Ha ka jingshisha, kitei ki nongialam ka KSU kaba kynthup ia u Samla Banjop Maring, President ka KSU, EBA bad u samla Steven Kharkrang, President ka Umiam Circle lem bad kiwei pat ki dkhot, ki la thmu ban leit kynduh ia ka Kong RM Kurbah, DC ka Ri Bhoi, hynrei namar ka jingbymdon, ki la leit ban kynduh ia u Bah DP Kharsati, ADC ka Ri Bhoi, ha kaba ki la ioh ban pynsngew lut ia baroh ki nongrim, kiba la pynlong ia ka seng ba kan pyrshah jur halor katei ka jingthmu tei khyrdop ki Shipai.
Ha ka dorkhas kaba ki la phah sha ka DC Ri Bhoi, kitei ki nongialam ka KSU, ki la pynpaw ba katei ka jaka kaba la thmu tei Khyrdop da ki shipai, ka dei ka lynti iaid kjat ki paidbah, namar haneng jong katei ka jaka, ka don ka Iingmane bad Iing skul, ha kajuh ruh ka por katei ka jaka ka dei ruh ka jaka jong ki riew paidbah ha baroh arliang.
Nalor kata, kitei ki nongialam ka KSU, ki la pynpaw ruh ba kham shadien jong katei ka jaka, kaba la thmu tei Khyrdop ki shipai, ka don ruh ka surok PWD, kaba la pyniasoh na katei ka shnong bad mih sha Umiam.
Shuh shuh, ki pynpaw ruh ba katei ka tnat Shipai, ka la dep ban buh ia kawei ka Khyrdop ne ka (Check Gate) bad kaba don ia ka jingjngai kaba tang 1km ei ei shadien na katei ka jaka, kaba ki la thmu ban tei thymmai mynta.
Ka KSU, ka la pynpaw ba ka nongrim kaba hakhmat eh kaba la pynlong ia ka KSU, ba kan pyrshah halor katei ka jingthmu tei Khyrdop ki shipai, ka dei hadien ba ki la iai iohi ia ka jingpynibor da ki shipai pyrshah ia ki nongleit nongwan, kumba ka la iai jia ha manla ki jaka ba don ki shipai bad kaba la ktah shisha ia ka shongsuk shongsain ki paidbah nongshong shnong.
Halor kitei ki nongrim, na ka liang ka KSU, ka la kyrpad ia ka DC Ri Bhoi ba ka dei ban shimkhia bad ban pynsangeh noh mardor halor katei ka jingthmu tei khyrdop ha katei ka jaka, namar kum ka seng lem bad ki paidbah nongshong shnong ha katei ka thain, ki pyrshah jur halor katei ka jingthmu tei khyrdop ki shipai ha katei ka jaka.
Shillong:  Ki nonghikai skul Deficit, ki la jem mynsiem, hadien ba ka Directorate of School Education and Literacy(DSEL) kala pyllait ia ka tulop ka bynta ba ar ne 2nd quater na bynta 3 bnai.
Kane ka jingpyllait ka sorkar ia ka tulop, ka long hadien ba la buddien ki nonghikai na ka por sha ka por.
Haba pyllait khubor mynta ka sngi, u president ka KJDSTA u Babu Kular Khongjirem ula ong ba ka sorkar lyngba ka ophis u director ka DSEL, ka la phah ia ka hukum ban pyllait ia ka tulop sha baroh ki 11 tylli ki DSEO ha ka jylla.
Ka KJDSTA bad ka GHDSTEA kala pynpaw ka jingsngew nguh ia ka sorlar khamtam ki ophisar ka tnad pule puthi kiba la shah shkor ia ka jingud ki nonghikai.
Hynrei ha kajuh ka por, ki nonghikai ki la pynkynmaw ba ka sorkar kan bat ia ka jingkular ban pyllait noh sa ia ka 25 percent ka arrear kaba dei ka bynta ba ar ne 2nd installment shwa ka sngi rakhe ia ka sngi ki nonghikai ne ka Teachers’day 2019 khnang ba ki nonghikai kin ioh ban lehkmen ha ka rukom kaba shongkun, la ong u president ka KJDSTA.Shillong:  Ka kynhun nongpyniaid jong ka jingiakop shad arngut (Duet Dance) kam banse ban pynjlan noh ia ka Online Audition lyngba ka WhatsApp’s Number 8259967432/81319 34923/6033144187.
Yn pynkut noh tang haduh ka 25 tarik u bnai Nailar,  na ka daw ka jingud jingnam jong ki riewdonsap shad duet  ba kiba bun ki don ha ki exam bapher bapher.
Ha kajuh ka por na ka liang ki nongpyniaid jong ka Shillong Entertainment ka khot ka wer ia baroh ki riew donsap shad la ka long ha ka rukom shad actor actress, phlim Khasi ne ka rukom shad Hindi, English bad kiwei kiwei de.
La iathuh ruh ba ki don ruh ki nongpynhikai ia kito kiba kwah ban shah pynhikai pyntbit ha kane ka jing iakob.
Ka khusnam na bynta ki nongjop ia baroh kan long Rs.1,80,000/- (shi lak phraphew hajar) ka bai rung kan long Rs.1,000/- tyngka shi duet (Shijur).
Ia kane ka jing iakob la jer kyrteng da ka Open Northeast Duet Championship, ha kaba  ia kiba jop nangne kin ioh contract ban rung ha ka Album Shad ki ban sa mih noh shen.
Yn pyrshang ban pynrung ha ki National Level Show, ong ka kyrwoh khubor na ka kong kong Ridalin Sohtun General Secretary Shillong Entertainment.
Shillong: Ka la don ka jingpyrshang ban iawer lang ia ki MLA ka HSPDP sha ka kynhun United Progressive Front (UPF), hynrei kam pat poi sha ka jingthmu, namar ba ka HSPDP ka dang rai ban neh ha ka Regional Democratic Alliance (RDA) bad ka UDP.Haba kubur ba ka la don ka jingiawer na ka UPF, u bah Samlin Malngiang u MLA ka HSPDP ba long ruh u myntri sorkar, u la ong mynta ka sngi ba ka la don shisien ba u la shah khot ha ka jingialang jongki, tangba um shym la treh ban iadon lang ha kane ka kynhun thymmai, namar ba u sngew biang ban don beit shwa ha ka RDA bad ka UDP.“Hooid, ka don ka jingiawer ha kaba nga la shong jingialang shisien hynrei na ka liang jong nga, nga la ong ba ka dang kloi palat.
Ngim pat sngew dei ban leh da kumwei, ngi sngew ban don shwa ha ka RDA", la ong u bah Samlin.
U la ong ba katkum ka jingiathuh jongki, kaei ka jingthmu jongki ka long kumno ban pynkhlain ia ka jingiadei hapdeng ki MLA ban iadon ka jingiasngewthuh jingmut lang baroh.
Ha kajuh ka por, u bah Samlin u la ong ba ha ka por ba dang don u Dr Donkupar Roy, u la thrang ia ka jingiatylli ki seng riewlum, hynrei ka jingkhlad noh jongu, ka la pynkyndit.
“Nga la iohi ba u Dr Donkupar u dei uba thrang ban don ka jingiatylli, hynrei kane ka jingkhlad jongu, ka lah ban long da kumwei pat kaba lah ban pynjngai ne ioh lehse kan wanrah pynban ka jingiajan kham bha shuh shuh", u la ong.
U la ong ba ka jingiadon ka UDP bad HSPDP ha ka RDA, ka pynskhem ia ka sorkar.
U la ong ba ia kam President ka UDP, ka shong ha ka UDP bad um don eiei ban kren.
U la ong ba ka HSPDP ka pdiang ia u bah Metbah Lyngdoh kum u nongialam ka RDA bad kam pat don eiei ban ong halor kane.
Riki MukhimBan kren ia ka hok bad ka jingshisha shibun ki jingkynthoh, hynrei ban pynpaw ia ka jingshisha ym banse hap hi ban pynpaw iaka jingshishaKi kombiraij ba sumar bad ai dawai kynbat khasi kat kumba la sakhi naka por shaka por mynta ki sngi naka jingsdang ka jingduhnoh ki khlaw ki btap ba rben ki dawai kynbat ki lasdang ban duna ne ki lah ruh ban duhjait noh.
Balei kita ki Dawai kynbat kila sdang ban duna ne ban duhjait? Hato ngi ju buh jingkylli ne em ialade ban wad iaka hok bad ka jingshisha?Kat kum ka jingshisha kaba paw pyrthei dei naka jingkhwan spah palat jongngi hi ki briew ngi la long ki nongpynjot pynpra iaki jingaisngewbha ka Mei Mariang iangi.
Haoid ban pyndap iaki jingdonkam ha iing hasem ym banse ban wad lad hynrei ngim dei pat ban long kita kiba khwan palat ia u pud haduh ban da kylla long nongpynjot pynpra iaka Mei Mariang, namar dakaba pynjot pynpra iaka Mei Marriang ngi ioh tang kawei ka jingmyntoi kata ka dei ka spah ka phew hynrei kynmaw shisien bala jot lapra ka Mei Mariang shibun ki jingduh myntoi ngi lah ban duh, kita ki long katkum ka jingpyni lyngkot  kumne harum :(1) Ka jingsdang ban duh noh iaki tyllong umbam umdih.
(2) Ka jingkiew ka jingshit bad nangne shakhmat haki snem ban sa wan kan nangjur nangjur bunshah.
(3) Ka jingduh noh iaki sim ki doh ki mrad ki mreng.
(4) Ka jingduh noh iaki jhur khlaw ba jyrngam.
(5) Ka jingduh iaka lyer khuid (Oxygen) ban ring mynsiem.
(6) Ki jingpang balai phewjait u briew u ioh naka jingduh noh iaki khlaw ki btap ba jyrngam.
(7) Ka jingduh iaki Dawai kynbat bad kumta ter ter kiba ym lah shuh ban batai kat kumba ki dak ki shin baka jingeh iangi ki briew ngi la sdang ban mad naka jingpynjot Mariang.
Kumta ka por iangi kam ap shuh namarkata ladei ka por ban kyndit bynriew noh ioh ba ka Apot Sepsngi kan lam ianga iaphi sha ka jingjot ka jingim bymjukut.
New Delhi: Ka Sushma Swaraj, myntri bar ri barim jong ka sorkar India, kaba dei ruh ka nongialam ba rangbah jong ka seng BJP, ka la khlad noh hynnin ka miet sngi hat majai.
Ka la don 67 snem ka rta.
La leit rah ia ka Swaraj, sha AIIMS, ha ka por 9.30 hynnin ka miet, hynrei ka la khlad noh, na ka jingpang kyndeh shadem, ong ka khubor.
Ka Swaraj, ka la shah sumar ban bujli khyllai ha u snem 2016 bad ha kane ka sien ruh kam shym la iakhun satia ia ka elekshon MP 2019, namar ba ka don ha ka jingbym shait bym khlain bha.
Shillong:  Ka Smit ka la pynliem ia ka Sawmer da 1-0 kol ha ka jingiakhun ha ka lympung 1st division ka SSA kaba long myn hynnin ka sngi ha madan Polo.
Ia kane ka kol ka Smit la thep da u B.Khriam 54″, katba ka Sawmer SC kam lah ban leh eiei.
Ha kawei ka jingialehkai ka 2nd division, ka Sohryngkham SC ka la shah pylliem ha ka Sohiong SC da 0-2.
Ia kine ki kol ka Sohiong la thep da u B.Jana 83′, 85′.
Nongstoiñ:  Ka West Khasi Hills District Badminton Association ka la plie pyrda iaka 12th District Open Cum Inter Schools BadmintonTournament kaba la sdang naduh myn hynnin ka sngi ha kaba u bah S.Lyndem President ka Synjuk u la long kum u kongsan.
Ha kane ka sngi sdang la wan iashim bynta da ki skul bapher bapher jong ka District kumjuh ruh ki samla kynthei bad shynrang kiba ia shim bynta ha ka Open Category.
Haba ai jingkren kum u kongsan u President jong ka synjuk u bah Lyndem u la kyntu kynpham bad kitbok kit rwiang iaki rang bad ki thei ba kin ialehkai daka mynsiem bym ju pyndem naduh ba sdang ka ktien plaay haduh ka point ba khaduh.
Shuh shuh u la ong ruh ba haba ialehkai dei ban pyni iaka akor ialehkai (Discipline) bad la bynrap ruh baki player kiva ia lehkai bha nangne kin shah jied ban leit ia shim bynta haka 36th state level badminton ha Jowai mynta u bnai.
•    Kumno ban sumar ia u shniuh ha ka por lyiur(summer): Ban ioh ia u shniuh uba koit ba khiah ka dei ka jing kwah kaba hakhmat eh jong ngi ki briew.
U dei uba kongsan tam ha ka jingim jong ngi bad uba pynwandur ia ka met ka phad jong ngi.
Ka por lyiur ka dei ka por ba u shniuh u phuh itynnad bha bad jlih hi khlem da pyndonkam ia ki jing sleh khemikal (conditioner)bad uba phi lah ban pynwandur i tynnad la ha kino kino ki rukom teh ne khun (sleek hairdos),hynrei ka pynduh mynsiem shi katdei eh lada ngi duh noh ia kita ki jingitynnad, lada ngim sumar bha ha ka por kaba biang.
Ka jinghapshniuh ba man ka por, ka wallam sha ka jingsngewsih, pyn khuslai jingmut bad pynduh noh ia ka jingbhabriew.
Kane ka jing thoh ka pyn sngewthuh ba kumno ngin sumar bha ia u shniuh mynta ki por.
Katto katne ki mat ba kongsan kaba ngi lah ban sumar hi ha iing ban lait na ka jing hap shniuh ha ka por lyiur: 1:Tap ia u shniuh:Pyndonkam da ki jain tapmoh ne tuppia ban iada ia u shniuh ha ka por baphi don sha ki jaka ba don sngi.
Kane ym tang ba ka iada ia u shniuh na ka jing shah thang ha ka sngi (Ultra violet), hynrei ka iarap ruh ia ka snieh khleh ban ym tyrkhong.
Ka jingtap ia ka khlieh ka iada na ka jingpynsniew jong ka lyer ne ka sngi, khamtam lada dei u shniuh uba sohkyrdot bad iada ia u shniuh uba ai rong.2)Kaba teh synjor ne kylluid ia u shniuh:Ka jing teh skhem ia u shniuh ruh ka dei ka daw bah kaba pyntlor noh, haba phi tan ne law ia u shniuh khamtam lada u shniuh jongphi u la tyrkhong lypa na ka jing shah thang ha ka sngi.
Ka jingteh pynkylluid ia u shniuh ka iarap shibun ia ka snam ban tyllun sha ki thid, khnang ba u shniuh un heh bad san bha.
[phah ia ki jingthoh ne jingai jingmut jongu ha rupangnews@gmail.
com].
New Delhi: Ka China, ka kynthah jur halor ka jingthmu jong ka India ban pynkylla ia ka Jylla jong ka Jammu and Kashmir, da kaba kynnoh ba ka New Delhi, ka khein kai ia ka jing synshar jong katei ka ri, khamtam, ha kaba iadei bad ka Ladakh, kaba dei ka jaka, kaba don hapdeng ka Tibet bad ka Pakistan.
La ong shuh shuh ba ka Beijing, ka ju pyrshah ia ka jing tuh jaka jong ka India sha u pud jong ka India bad ka China, ong ka tnat bar ri jong ka China, ha ka jing pynmih khubor mynta ka sngi, ka  Hua Chunying.
“Ka jing pynkylla ia ki kyndon poh iing jong ka sorkar India, ka pyni ba ka khein dewthala ia ka jingsynshar jong ka China bad katei ka long ka bym lah satia ban pdiang bad ka bym don jingmut eiei ruh em" ong ka Hua.
Na ka liang ka Pakistan ruh, ka kren pyrshah jur halor kane ka rai jong ka India, da kaba ka ong ba ka long kaba kloi ban shim ia kano kano ka rai, ban khanglad ia ka jingleh jong ka India.
Ex.Rev.K.LangrinKa jingpule kot ka long kaba ai   jingmyntoi shibun ia kita kiba don kamon.
ka jingpule kot ka dei ban da don da ka jingkwah bad jingthrang naduh ka dohnud, ym dei ban shu pynbor.
Ki riewkhraw mynshuwa kum u Sir Isaac Newton, u Abraham Lincoln, u Mahatma Gandhi bad kiwei kiwei de ki long ki nongpule kot ba shisha.
Balei u Mahatma Gandhi u sa kylla long u briew uba  pawnam haduh ba ki phareng ki hap ban pyrto bad burom, ka sdang na ka jinglong ‘Nongpule kot ba shisha’.
Ka jingpule kot u Mahatma Gandhi kam dei tang ha la iing hynrei wat haba u shong hapoh rel ruh.
Teng teng ki para nong India ki la kynnoh khleh bieit ia u namar u pule kot khlem kut.
Don arngut ki paralok jong nga  kiba la sangeh la slem bah ha ka jingleit skul hynrei haduh mynta ki dang minot ban pule kot.
Kita ki long u bah Leaderson Amora bad u bah H.Gephrin Ryntong kiba na Nongdaju, Ri Lyngngam.
Balei u bah Leaderson Amora uba la pass tang class-V u kylla expert ban kren phareng dei namar ka jingminot jong u ban pule kot haduh mynta.
Kumjuh ruh balei u bah H.Gephrin Ryntong u kylla long u nongthoh article ha ki kot khubor dei namar ba u dang bang ban pule kot haduh mynta.
Ha Nongdaju bad ha Ri Lyngngam kiba kren bein ia ki ki dei ki riewbieit bad kiba isih ia ka kot.
To ngin ia peit khyndiat sa shaphang u niangbamkot.
Ha ka ktien phareng ia u niangbamkot la ong – ‘Bookworm’.
Ha ka jingshisha dei ban ong ‘u wieh bamkot’.
U wieh borabor u don tang ha ki jaka bajem bad ba long sngem.
U wieh um lah ban im ha ka khyndew ba long eh namar um lah ban ksam shapoh.
Hynrei ha ka khyndew ba jem u wieh u lah ban ksam shapoh ban wad jingbam.
Te ia u briew uba pule kot naduh basdang haduh ba kut ia ki kot ba la thoh da kiwei man ka sngi, hynrei um lah ba pyniar da lade la khot u niangbamkot ne u wiehbamkot (Book-worm).
Khnang ba phin sngewthuh ngan ai da ki nuksa.
U briew uba minot ban pule Kotbah (Bible), hynrei lada um don ka bor na lade ban pyniar bad ring dur, haba phah iathuhkhana ha ki jingiaseng, bun ki nongsngap ki shoh samthiah bad mih shabar.
U nonghikai skul ruh, ynnai iakren ia ki nonghikai ki bym ju pule kot (Lazy and idle teachers) shuwa ban leit sha skul.
Ngi ju shem ba ki nonghikai kiba shu long tang ki niangbamkot (Book-worm) kim lah ban pynstad ia ki khynnah namar wat ialade ruh kim sngewthuh.
Na kata ka daw bun ki khynnah kim roi.
Ki khynnah skul ruh kumjuh, kiba shu pule minot khlem don ka bor ban pyniar dalade kim lah ban thoh ha ki Exam lada u nongset jingkylli u pynkylla khongpong ia ka jingkylli.
Balei ba bun ki khynnah skul jong ngi ki pheil ha ka subject Mathematics, Science bad English dei namar ba ki shu long tang ki niangbamkot kiba minot ban pule kot hynrei kim don ka bor sngewthuh.
Balei ba ki khynnah kim ioh ia ka bor sngewthuh? Ka daw banyngkong ka long namar ba kim ioh ia ka nongrim naduh dang rit.
Ka daw ba ar ka long namar ki kmie ki kpa jong ki kim pat sngewthuh ia ka dor jong ka jingphah skul.
Ka daw ba lai ka long ba ki nonghikai ki shu long tang ki niangbamkot kiba leit hikai ia ki khynnah khlem da sngewthuh wat ialade ruh.
Mynta to ngin ia kren sa shaphang u nongpule kot bashisha.
U nongpule kot ba shisha haba u pule minot ia ki kot ba la thoh da kiwei u nang ruh ban pynwan dur, ban ring nuksa bad ban pyniar dalade.
Balei ba ha ki jingiaseng bah kiba ioh ban iathuhkhana ki dei kijuh shi kijuh.
Ha ka jingshisha la dei ban ailad ia baroh ba kin ioh ban iathuhkhana.
Ka daw ka long namar kiba bun ki riewpule kot kim don ka bor sngewthuh nalade.
Lada phah iathuhkhana ia ki ki shu pule beit ia ki jingthoh jong kiwei.
Ia kata nga la lap ia uwei u rangbah niam uba smat ban pule ia ki sermon ba la thoh da u Rev.T.Rodborne.
Ha kawei ka jingiaseng uta u rangbah u la ioh program ban iathuhkhana.
Hynrei haba u kren u shim beit ia kaei ba u Rev.T.Rodborne u la thoh.
Naduh basdang haduh ba kut u shu pule beit ia ka sermon jong u Rev.T.Rodborne khlem pynpher wat khyndiat ruh, kat haduh ba ki paidbah ki la rkhie sammut namar ka jingiaseng kam dei ka Synod hynrei u ong pat ‘Ha kane ka jingiaseng Synod’.
Namar ba u shu pule ia ka sermon ba u Rev.T.Rodborne u kren ha ka jingiaseng Synod.
Um ia kita te ym dei ban ai program ban iathuhkhana ha ki jingiaseng bah namar ki paidbah nongsngap kim ioh jingmyntoi ei ei ruh.
Te nga ai jingmut hangne ba ha ki jingiaseng ba kham bun briew la dei ban jied nongiathuhkhana ia ki briew kiba long ki nongpule kot ba shisha, kiba don ka bor ban pyniar, ka bor sngewthuh nalade, ka bor ban pynsngewtynnad ia ki paidbah, ka bor ban ring dur bad ai nuksa.
Haba thung nonghikai ha ki skul ruh naduh ki skul rit haduh ki skul heh, ki nongpyniaid skul ki la dei ba thung nonghikai tang ia ki riewpule kot ba shisha kiba don ka bor sngewthuh, ka bor ban pyniar nalade, ka bor ban khring ia ka jingmut jong ki khynnah, kiba don ka bor ban pynjuh bad pynieit ia ki khynnah.
Balei ba ki khynnah jong ngi kim lah ban ia kot bor bad kiwei, dei namar ba ngi thung nonghikai ia ki briew kiba shu pass ialade khlem da sngewthuh.
Balei ki khynnah jong ngi ki pheil ha ka Mathematics, Science bad English, dei namar ba ki nonghikai ia kitei ki subject ki leit ban hikai khlem sngewthuh wat ialade ruh.
Nga ai jingmut ruh ia ki kmie ki kpa kiba phah skul ia ki khun ba kin iatrei lang bad ki nonghikai.
Ha ka jinglap jong nga kum uwei na ki nonghikai ba la slem (36 snem) ha ka kam hikai skul, kawei na ki daw ba ngi shem jingeh ka long ba ki kmie ki kpa ki kwah ban phah kiew class ruma wat lada ki khun jong ki ki leit kyrpad ia ki nonghikai ban pynkiew class jubor.
Don ruh ki kmie ki ka kiba shu phah spel tuta ia la ki khun khlem da ioh ia ka nongrim kaba naduh tynrai.
Ia ki khynnah skul ngim dei ban shu pynbor ban long ki niangbamkot hynrei ba ngin pynlong ia ki ki riewpule kot ba shisha, kiba ioh ia ka bor sngewthuh, ka bor shemphang bad ka bor ban pyniar dalade.
Nga ai jingmut ruh ia phi baroh ba ngim dei ban ngiah ia ka jingpule kot.
Kumba ki jhur jyrngam ki tei ia ka met, kumjuh ruh kaba pule bun jait ki kot ka tei ia ka jabieng.
Haba ngi pule ia ki kot ba la thoh da kiwei ngim dei ban shu long tang ki niangbamkot kiba pule khlem sngewthuh.
Ka long kaba donkam shisha ia ngi baroh ba ngin pule kot wat haba ngi la tymmen.
Ma phi ki bym long ki nonghikai skul bad ki bym long ki nongiathuhkhana ha ki jingiaseng ruh to long ki nongpule kot kiba minot khnang ba ka jabieng jong phi kan ym bthi.
To pynmlien ban exercise ia la ka jabieng da kaba pule kot man ka sngi shuwa ban thiah.
Ka don ka jingong, “The best teachers in any field of knowledge are those who remain student all their lives".
Wat lada phim dei ki nonghikai skul ruh lada phin minot ban pule kot kum ki khynnah skul phin long kiba stad bad ba shemphang ha kaba hikai ia kino kuino ki kam.
Ka jingim jong nga ruh ka long ban pule kot; bad ka jingpule kot jong nga kan kut ha ka sngi jong ka jingiap.
Shillong: Ha ka kyrwoh kaba la pynmih mynta ka sngi, ka ophis jong U Commissioner of Transport jong ka sorkar Jylla, ka maham tyngeh ban ieng kali harud ki surok bah National Highway, lait noh ha ki jaka ba la mang lypa da ka National Highway Authority of India (NHAI).
La bthah ruh ba baroh ki kali, kim dei ban iaid kiba khlem number plate bad ba ki dei ruh ban tah da ka High Security Registration Plate (HSRP), katba kum ka ain 50 & 51 jong ka Motor Vehicle Act, 1989 bad ia kiba pynkhein, yn pynshitom, katba kum ka ain Motor Vehicle Act, 1988.
Ka kyrwoh ka ong shuh shuh, ba ka la mih ka jing ujor kaba jubor ia ki taksi kamai, namar ba ki kyntait ban kit briew bad ba ki khein ruh ha ka dor kaba rem shibun.
La bthah namarkata, ba kin kit briew, sha kaba ki nongleit jingleit ki donkam, nangta ba kin nym kit palat na ka mang ba la buh bad ba kin nym khein palat ruh na ka dor kaba la buh da ka sorkar bad la maham ba kito kiba pynkhein ia ki kyndon, kin lah ban shah pynduh ia ki laisen, ia ki permit jong kitei ki kali pynkhein ain lem bad ki nongniah ruh.
La maham ruh ia baroh ki kali, ba kim bit ban kit palat pud, na kaei kaba la mang da ka tnat pyniaid kali jong ka sorkar Jylla bad kito kiba kit palat pud, kin shah dain kuna.
Ka Naga Students’ Federation, kan pynlong ia ka jing ia lum lymbung ha ka 25tarik Nailur 2019 ha New Delhi bad ka daw ka long, na ka bynta ban dawa ia ka sorkar India, ba kan pynbeit noh mardor ia ka jing iateh soskular hapdeng ka sorkar India bad ka jaitbynriew Naga.
Katei ka rai, na bynta katei ka jing ia lum paidbah, ka dei kaba la shim hynnin ka sngi, ha ka jingialang jong ka NSF.Ka Federation, ka wer ia kiwei ki samla Naga, kiba don ha New Delhi, ba kin shim bynta lang ha katei ka jing ia iaid paidbah.
La ong shuh shuh ba ki Naga, ki khmih lynti, ba U Narendra Modi, myntri rangbah duh, ka Ri, un pynurlong ia ka jingkular jongu, kaba ula kular, halor ka jing ia soi soskular bad ki jaitbynriew Naga.
Shillong: Ban rakhe ia ka lyngkhuh snem ba 126 jong ki jingkren u Swami Vivekananda ha Chicago, ka Ramakrishna Mission Ashrama, Sohra ka la pynlong ia ka Seminar Cum Quiz Competition mynta ka sngi, 19 tarikNailur, 2019.
Ha kane ka competition la ia shim bynta da 12 tylli ki skul naki jaka bapher bapher jongka jylla.
Ia ka khusnam ba nyngkong la ioh rah da ka skul Ramakrishna Mission HS School, Sohra ba la mihkhmat da u Gideon Lyngdoh bad ka Savvy Lyngdoh.
Ia ka khusnam ka ba ar la ioh da ka Army Public School na Shillong ba la mihkhmat da u Santanu Dhar bad u Abhradeep Bhattacharjee bad balai da ka St.Edmund’s School, Shillong ba la mihkhmat da u Divyendu Kashyap bad u Arush Rahman.
Shillong: Ka jingslap ka jur palat ha ki 24 kynta ba ladep sha Ri Bhoi District.
Ka jingtip, na ka tnat Meteorology Department jong ka sorkar India, ka ai jingkhein ba u slap ha Umiam, u poi sha ka 38.4 millimetre, katba ha katei kajuh ka por, ka Sohra, kaba dei ka jaka ba jur slap tam ha pyrthei ka rang tyrkhong bad kam don slap eiei ruh em.
Ha katei ka juh hi ka por, u slap ha ka nongbah Shillong, u poi 14.7 millimetre.
Bhopal: U Lakshman Singh, MLA jong ka seng Congress, uba dei u hynmen jong U  Digvijaya Singh, nongialam ba rangbah jong ka seng Congress, hynnin ka sngi, ula kynthah, da kaba ong ba U Rahul Gandhi, um dei ban kular ban siew ram hapoh shiphew sngi ia ki nongrep ha ka Jylla Madhya Pradesh.
Katei ka dei kaba U Rahul, ula kular ha shwa ka elekshon sha ka dorbar Jylla.
U Lakshman Singh, u ong ha ka jingiakren  bad ka News 8 bad ka jingkular jong U Rahul, ka long ka bym lah satia ban pyn trei kam.
“Ban map ram kaba shongdor T.45,000klur hapoh shiphew sngi, ka long ka bym lah long satia, hynrei namar ba ula kular paidbah, kumta ngi dei ruh ban pan map na u paidbah ka Jylla" ong utei U MLA ka Chachoda.
“Lada ngim lah ban pyn urlong ia ka jing kular jongngi, kumta ngi dei ban pan map na ki paidbah" ong U Lakshman, da kaba ong ruh ba ka sorkar jong U Kamal Nath, ka dei ban kular, lano kan map lut ia ki ram jong ki nongrep.
U nongkren jong ka seng Congress, U  Bhupendra Gupta, u ong ba U  Lakshman Singh, um shym la kren eiei satia ia kane ka mat ha ka sorkar bad U Gupta, u ong shuh shuh “Ka dei ka jingshisha, ka jingkren jong U Rahul Gandhi, ba un map ram ia ki nongrep hapoh shiphew sngi, katba u myntri rangbah, ula pyndep tang hapoh shi kynta shiteng".
U heh spah ka Russia, u dang shna mynta ia ka Ri kaba thymmai bad katei kan long beit ha ki haw haw jong ka pyrthei.
Katei ka jingthmu, ka long ban phah ia ki million ngut lem bad kiwei ki jingdon jingem, ba kin shong kin sah ha katei ka haw haw, namar ba la shim, ba ka jingdon briew, kan sa duh jait na kane ka pyrthei ha ki pateng ban sa wan.
Katei ka Ri, kan don la ka jing ka lama, la ka jong ka national anthem bad ki don mynta 3lak ngut kiba la sei soi kyrteng ba kin shong ha katei ka ri kaba thymmai.
Ha ka jingiakren bad ka kotkhubor kaba na London, The Sun, uwei na ki dkhot jong ka kynhun  Asgardia, u ong ba u khun bynriew, un hap ban mih noh dalade hi na kane ka pyrthei.
“U khun bynriew, un sa duh jait noh na kane ka pyrthei lane ka sngi, kan sa bthei ha kawei ka sngi bad ha katei ka por, u khun bynriew un sa jah lut khoit".
La seng naduh u snem 2016 bad katei ka Ri, kaba yn tip Asgardia, ka dei ka jingmut kaba wan na u heh spah duh jong ka Russia, U  Igor Ashurbeyli bad ka jingthmu, ka long ban shna iing ia 15 million ki jingthaw jong ka pyrthei bad la iathuh ba kawei kawei ka iing kan shongdor  £100billion bad kan dei ka jingim kaba pher shibun bah, ha ka haw haw.
La iathuh ba ka projek, kan sdang ha u snem 2045, ha kaba yn pynkha ruh ia ki khyllung, ki ban im ha ka haw haw.
Kan shongdor  £90 ban mynjur na bynta katei ka jinglong nongshong shnong ha katei ka ri, kaba don ha ka haw haw bad la iathuh ba ki don mynta ki briew kiba na ki 200 tylli ki Ri bad ki Jylla bapher, kiba la mynjur ba kin long ki  Asgardian bad lada katei kan trei kam kumta ka asgardian, kan dei kawei na ki 172 tylli ki ri, ka ban dei ka ri kaba bun briew tam.
Hapoh ka 10 snem, la iathuh ba ka  Asgardia, kan ioh briew haduh 150 million ngut bad hadien kata, yn sa sdang noh ia katei ka Ri thymmai, ka ban long la kumno kumno kum ka iing lieng jong U Noah, tangba kan dei ka ban tyllun beit ha ka suin bneng.
Ka facebook, ka dang thaw mynta ia ki iit khmat kiba smat bad kitei kin dei kiba phin lah ban phone briew, haba phi kwah khlem da donkam shuh ban ktah da ki kti ia ki mobile phone, ong ka khubor.
La iathuh ba ka facebook, ka iateh paralok bad ka Ray Ban, ka kompeni kaba ju pynmih ia ki iit khmat, na ka bynta ban pynmih paidbah ia kitei ki iit khmat kiba yn tip, kum ki  Sci-Fi spectacles, ha kaba yn pynmih pyrthei ha u snem 2023.
Yn tip da ka kyrteng Orion, ia kitei ki iit khmat bad kitei kin bujli ia ki mobile phone jongphi, ong ka CNBC.La iathuh ba kitei ki iit khmat, kin pyni lut ia baroh ki jingdonkam, naduh ka suin bneng, ka por, ka jingtrei kam ka bateri bad ia ki jingtip, kiba don baroh ha facebook peij jongphi.
Kan don ruh ka tyndong kren, ha kaba u briew, un shu kren bad ka jingtip, kan wan katba kum ka jingkwah jongu.
Ym tang katta, hynrei ki iit khmat, kin don ruh ia ki camera, ban ring ia ki dur ki dar lane ban live stream katba kum ka jingsngew donkam.
La antad ba kitei ki iit kin shongdor  £1,000 bad kin leh lut ia baroh ki jait kam, kiba donkam kham palat ban ia kaba kin leh ki mobile.
Haduh u 2023 pat slem palat.
Shillong: U President jong ka seng nongrep kaba la tip kum ka Hill Farmers Union (HFU),Central Body kaba dei ka seng nongrep kaba khlain bha ha ka jylla, U Bah Commander Shangpliang mynta ka sngi u la ioh ban pynskem ia ki nongkitkam jong ki 8 tylli ki Unit bad kumjuh ruh ia ki nongkitkam jong ka Mawsynram Block.
Haba kren ha kane ka jingialang u bah Commander Shangpliang, u la ong ba ka thong ka seng ka long ym tang ban iakhun ban pynurlong ia ki jingdawa kiba ka seng ka la phah sha ka sorkar, hynrei ban hikai ruh ia ki nongrep ha ka liang kumno ban rep ia ki mar rep kiba thymmai katkum kane ka juk, ban thaw ia kiwei pat ki lad kamai lyngba bad khamtam ban pyrkhat na ka bynta ban pyniaid Iew ia ki mar ba la pynmih da ki nongrep.
U bah Shangpliang u la ong ba ka seng ka sngewkmen ba ka sorkar ka la pyntreikam ia ki mat jingdawa jong ka seng kynthup ha kaba wanrah ia ka Farmers Commission bad ban ithuh mar rep ia u sohmrit, sla tyrpad bad pyllait khajna ia u synsar, hynrei ka seng ban dang iakhun ruh ban pynurlong ia kiwei pat ki jingdawa kynthup ia ka jingdawa ba ka sorkar kan pynbna ia u snem 2020 kum u snem Nongrep ryngkat ka mang pisa kaba kyrpang ia ki nongrep lem bad kiwei kiwei de ki jingdawa kiba dei n aka bynta ka jingmyntoi jong ki nongrep.
Ha kane ka sngi la iadon lang ruh u Bah Alfonbirth Kharsyntiew General secretary ong ka sengkmie, u President jong ka HFU Nongspung circle u bah Lodestar Syiemlieh.
Na ka liang jong u bah Alfond u la pyntip ba ka seng HFU mynta ka la dei ka seng kaba khlain ha kaba la ioh ruh ban thaw ia ki unit ha Garo Hill bad u la iathuh ba haduh mynta ki dkhto ka seng ki la poi kumba 47 hajar ngut bad shen ka seng kan sa kynjoh sha ka jingdondkhot ka ban long kumba shilak (1 lak) ngut.
Ka thong hi ka long ban iatylli kum ki nongrep ba ban iakhun ia iba bun ki bor kiba thmu  ban khnot bein ia ki nongrep la ka long bad ka sorkar bad kumjuh ruh bad ki nongkhaii kiba ban bein ia ki nongrep.
Na ka liang jong u bah Lodestar u la ong ba ki nongrep ki la dei ban ai burom ia ki nongialam jong ka HFU central body kynthup u bah Commander Shangpliang bad u bah Alfondbirth kiba la iathuh ia ki ishu n aka bynta ki nongrep khamtam ban pyngeit i aka sorkar ba kan ithuh mar rep ia u sohmrit, sla tyrpad bad ban pyllait khajna ia u synsar.
Ki nongkitkam jong ki unit ka HFU kiba la pynskhem mynta ka sngi ki kynthup ia ka Unit na ka shnong  Umtyllun ha kaba la jied President ia u Laitphar Kharbhih bad General Secretary ia u bah Leversing Kharbhih.
Pyndengsohsaw President – Mr Borbingstar Kharwar General Secy -Risingstar Sohmatk, Phlangwanbroi President- Mr Slipshon Dkhar General Secy – Miss Phinriskhem pdahkasiej, Kenbah Malai President-Mr Khelor Wahlang, General S ecy – Morningstar Iawrod, Mawlangbna President- Assingroy Disiar General Secy – Long Kynter, Jyllep President-Tlanding K Dewsaw, General Secy -Shri Splitly Larting, Mawkaphan President- Giborsing Kynter,  General Secy – Pyrkharlang Dewsaw, Mawtepiew President-Bording  Dkhar, General Secy -Starwin Ramsiej.
Nalor ki president Secretary la jied ruh ia ki Executive member jong baroh kitei ki Unit.
Ha kane ka juh ka sngi la jied ruh ia ki nongkitkam jong ka Mawsynram Block kynthup ia u bah  O Pdahkasiej kum u President, Vice president -Mr Arsing Roy Dishiar, General Secretary-general Tross Pde, Asst.Secy- Morningstar Iawrod bad treasurer ia u bah Meletstar Thongni.
Ha kane ka sngi la iadon lang ruh u sirdar jong ka Hima Mawdon.
Jowai:  Ka North East India Mission Association kaba la jutip kum ka NEIMA kaba don ha Sahsniang ka la pan jingiarap pisa na u myntri rangbah, na ka bynta ban iarap ha kaban pyndap pynbiang ia ki jingdonkam ki khunswet kiba la ri la sumar ha katei ka jaka.
Ia ka dorkhas la aiti sha u Myntri ka PWD Bldg u ma C Ymbon, namar ba u Myntri Rangbah ym shym la lah ban donlang kumba la pynbeit.
Na ka liang u ma Ymbon u la ong ba na ka liang jong u ryngkat bad u local MLA ka thain kin iakren bad u Myntri Rangbah halor kane ka Dorkhas jong ka NEIMA.U ma Coming u la sneng la kyntu ruh ia ki khunswet kiba don haduh 22 ngut ba kin long kiba don akor don burom bad kiba trei shitom ha ki jingpule jong ki.
“Kiba ju wan sha khmat ha baroh ki liang ki dei kiba wan na ka iing kaba shem jingeh kum maphi.
Phi la duh ia ki kmie ki kpa naduh dangrit, hynrei phin dei ban duh jingkyrmen phi dei ban trei shitom bad ka jingtreishitom jong phi kan wanrah ia u soh ka jingkmen bad ba thiang.
Shwa ia kane u ma Nujorki Sungoh ruh u la kren lyngkot ha kaba ma u hi kum u local MLA un shimkhia ban pynioh jingiarap ia ki ha ryngkat ka jingiatreilang bad u Myntri Rangbah.
Ka NEIMA kadei kaba ri ba sumar ia ki khunswet bad kam don kano kano ka lad pynmih pisa hynrei lyngba u synniang na ka kynhun bapher bapher bad na ki riew shimet.
Tang arsien la ioh jingiarap na ka tnad Social Welfare shisien 1 lakh 35 hajar ha u snem 2016-17 bad 1 lakh 40 hajar ha u snem 2017-18.
Na ka liang ki nongpeit nongkhmih ia ka NEIMA ki la kyrpad ia u Myntri Rangbah ban pynioh pisa ba man la ka por na ka bynta ban ioh iarap ia kitei ki khunswet ha baroh ki liang.
Jowai:  U ma Thombor Shiwat, u CEM ka JHADC mynta ka sngi haba kren ha ka jingialang rakhe dap 25 snem ka Psiar UP School ha ka shnong Psiar kaba don ha Block I, u la wer ia baroh ki nongshongshnong kiba hap ha blok 1 ba kin wan sha khmat ban rejister ia la ki jaka ki puta ban kin ai ia ki dulir ban pynshisha ia la ka jinglong trai halor ka khyndew ka shyiap.
“Nga la dep ia kren bad u rangbah shnong jongphi halor kane, hynrei haduh mynta kim pat shym la leh eiei bad mynta nga ong ia phi ba lada phi wan sha ka ophis jong ka JHADC ban pan ia ki patta ne kino kino ki dulir ha kaba iadei bad ki jaka ki pata bad ka khyndew ka shyiap jong phi, ka JHADC kan ai makna ia phi kaba mut phim nym hap ban siew dor eiei", la ong u CEM ka JHADC.Ia kane ka jingkren jong u ma Shiwat, la kyrshan da u Minister ka tnad PWD Building, u ma C Ymbon ha kaba u la ong ba kum ki paidbah ka thain ki dei ban don ka jingiaieid bad ka jingiatylli.
“Ka jingiatylli ka long ka bor bad kane kan long ka atiar ban ialeh pyrshah ia ki nongshun.
Phin dei ban long kiba arsap", la ong u ma Ymbon.
U ma Ymbon u la kyntu ia ki paidbah ban kin leit mih sha ka ophis jong ka JHADC ba kin ioh ia ki dilir khyndew kumba la ong da u CEM ka JHADC.U ma Ymbon u la kyntu ia ki paidbah ka thain ba kin ia im kum shipara hapdeng ka jingsuk jingsain.
Kham ha shwa, u Local MLA ka thain, u ma Nujorki Sungoh u la pynpaw ia ka jingsngewsih ba u Myntri Rangbah um lah ban ia donlang namar ba ki don ki kam kyrkieh, hynrei u la kular ban shimkhia ban iakren halor kiba bun ki jingeh ka thain.
Shillong:  Ia ka jingdap 132 snem ka Balang Unitarian la rakhe mynta ka sngi Balang  da ka jingiaseng jingduwai ha ïing mane Unitarian ha madan Laban, Shillong.
U myntri rangbah ka jylla u Conrad K.Sangma u la long kum u kongsan ha kaba u rangbah Rupert Green Marbaniang u la pyniaid ia ka jingialang.
Shwa ban sdang la ioh ia ka jingduwai na u bah Khrawbor Lyngdoh bad ka jingrwai na ka kynhun jong ka balang Unitarian  ba kynthup ia ki samla bad ki khynnah.
La kynthah ia ka mombati da u  bah Rupert Green Marbaniang bad bud lang da ki kynrem ki lyndan bad ki nongalam niam bapher bapher.
Haba kren kum u kongsan, u Conrad u la ai khublei kyrpang iaka Balang Unitarian bad ia ki nongpynaid  kiba la lah ban khring ia ki paid riew ngeit jong ki Balang bapher bapher ban iasnoh kti lang ban rakhe ia kane ka sngi.
Kumba ka  jingngeit niam jong kane ka Balang ka long ban mane tang ia uwei u Blei bad ym don mano mano ba heh ne ba khraw, ba rit ne ba tlot hynrei ha kane ka niam baroh ka long kiba ia ryngkat dor, halor  ka nongrim jong ka jingngeit ba ki don.
U Conrad u la ong ruh ba baroh dei ban sngewthuh ba ha kane ka pyrthei don tang kawei ka mei mariang katta ka long ba donkam pat ban pynneh pynsah bad ban wanrah ia ka jingsuk.
Na ka liang jong ka balang Unitarian la ioh ia ka jingkren ba kyrpang na u Rev Derick Pariat ba la kren halor ki jinghikai ia ki tynrai jingngeit ka balang Unitarian kumba la seng ia ka da u rangbah Hajom Nisor Sing.
Kane ka balang ka shim bad pdiang ruh ia kino kino ki jinghikai kiba bha jong kino kino ki balang bad dei halor kane ka nongrim ba pynlong ia kane ka balang.
La sakhi lang ia kane ka sngi da u MLA ka South Shllong u bah Sanbor Shullai, MDC Laban Constituency bad Mitchell Wankhar bad u Dr Sylvanus Lamare u Principal ka St Edmunds College bad kiwei.
Shillong:  Ka Seng Khasi Kmie, Shillong, ha ka 15 tarik Nailur 2019 ba dei artad ka sngi Robibar, ka la leit ha kaban noh synniang sha ka shlem ai jinghikai ka put ka tem tynrai, ba la tip ia ka kum ka Sieng Riti Institute Wahkhen.
Ha kane ka sngi, na ka liang ka Seng Khasi Kmie, la lam khmat dau u Rgh D.K Dkhar President, u Rgh P.D Nongrum General Secretary, Rgh Rangpher Rynjah Secretary Culture, Lyngdoh ka Hima Khyrim u Rgh S.Pyniaidsuk Lyngdoh, bad synran lang da ki dkhot ka Lum Jingthang Committee, ka Seng Khasi Kmie.
Ka jinghiar da ki nongialam ba rangbah ka Seng Khasi Kmie sha kane ka shlem ai jinghikai, ka wan hadien b a ki la shem bad iohi, ba haduh katno ki arngut ki riew rangbah ka thain ba kynthup ia u Rgh Komik Khongjirem ba dei u Head Instructor bad u Rgh Rojet Buhphang ba dei u Asst.Head Instructor kane ka shlem, wat hapdeng ka jingiatakhuh ia u mawsiang bah, pynban ki la iai pyneh hi triang ba kin lah ha kaban iai pynneh beit ia kane ka shlem, kum shi bynta  ba ka put ka tem tynrai, kan iai b teng ba kan hiar pateng la pateng ha kane ka shnong.
Na ka liang u Rgh D.K Dkhar President Seng Khasi Kmie, ha ka jingkren ka  jong u, um lah ban khlem da snhgew bynniaw ban lap bad shem ba wat la ki arngut ki nonghikai kane ka shlem kidei kiba la ioh ban diang ti ia ka khusnam bna nam jong ka ri, hynrei kumba ka long mynta, ka khusnam  ba kine ki arngut ki la ioh, ka la shu kut noh, khlem poi shano shano ruh, khamtam lei lei ki lad jingiarap ba kidei hok ba kin ioh na ki bor sorkar.
Nalor katta u Rgh D.K Dkhar, u kyntu bad ai mynsiem ia ki khynnah haduh ki samla, ba kim dei ban pynlehnohei ia la ka jong ka jingim ka jong ki katba dang don kine ki arngut ki riew rangbah rangsan ha kane ka shlem, namar ka tynrai ba janai ha ka liang ka tem ka put tynrai, kan iai bteng ba kan im bad iai suhsien, lada ki minot bad tista ban leit shah hikai ia ki skit tem ba har rukom, ba juh hikai da kine ki arngut ki rangbah.
Kumban shu pynkynmaw hangne, ba na ka liang u Rgh Komik Khongjirem, u dei artad u Rangbah Duhalia, uba kit  ia ka lyngkor ban ialam ia ka kynhun naka bynta ban pyndep ia ka sur tem ia ki skit ha ka por jong ka lehniam Pomblang Nongkrem, kaba juh long shisien ha ka shi snem jong ka Hima Khyrim.
Kiwei pat ki nongkren ha kane ka sngi ka kynthup ia u General Secretary bad Secretary Culture Seng Khasi Kmie, Rgh P.D Nongrum bad Rgh Rangpher Rynjah, Secretary ka Seng Khasi Wahkhen bad ia ka jinngialang baroh kawei la pyniaid ia ka da u Babu Kular Khongjirem.
La don lang ruh u secretary ka Seng Khasi Wahkhen, u bah Snar S Malngiang nalor kiwei.
Ha kane ka sngi na ka liang ka Seng Khasi Kmie ka la wan shakhmat ba kan iarap ba kan noh ia u synniang pisa sha kane ka shlem ai jinghikai kum shi bynta ban  plie lad ia ka ba kan lah ba kan pyndonkam ia kane ka pisa ban lah ban pyntyllun shakhmat ia ki kam kiba iadei bad kane ka shlem ai jinghikai.
La pynkut ia ka jingialang da ka jingpyni ia ki sap tem ksing da ki hep barit ba la shah hikai ha kane ka shlem  bad ruh ki kato katne na ki rukom shad tynrai.
Jowai:  Ki pulit ka East Jaintia Hills District ki la ioh kem biang sa lai ngut ki Nong Nigeria ha ka sngi U Blei katba ki dang wan na Agartala da ka bus ban leit sha Guahati.
Kitei kiba la shah kem ha ki pulit ki dei kiba la tip kyrteng kum u Daniel Ikenna Agbasi (24), u Mathew Ifeanyichukwu Nwoye (25) bad u Victor Ekwebili (20).
Ki la wan rung sha India na Bangladesh bad haba ki pulit ki la tohkit ia ki kam don satia ki kot ki sla kiba biang ba ki lah ban rung sha India bad kumta la kem ia ki katkum ki kyndon ain.
Ha kine ki 6 sngi mynta, ki pulit ka East Jaintia Hills, kiba pynlong ia ka jingkhynra mynder ha Rattacherra Check Point ki la ioh ban kem haduh 17 ngut ki nongwei kiba la rung tuh sha India ban rieh tngen kum ki nongialehkai football.
Shillong:   ‘Ngin sa jop’ ka phlim ka ban sa pyni paidbah noh ha ka 20 tarik Nailur 2019 ha Bijou Cinema hall ha ka ba la pynbit pynbiang da u IB Thim bad pynmih da u bah Robert Sohbar.
Ia kane ka phlim yn pynmih  ha ka Ktien Khasi bad Garo bad lyngngam ha ryngkat ki jingthoh ban batai ha ka ktien English.
Ia kane phlim la ring dur ha Shahlang, Tura, Nongstoin, Nongkhnum, Smit, pung Umiam, Nan Polok bad kiwei kiwei.
Ka khana ha kane ka phlim ka long shaphang ka kam runar ha ka sain-pyrthei bad ka khana jingieid.
“Ngi kyntu ia ki paidbah ban wan peit ia kane ka phlim ban ai mynsiem bad jingkyrshan ia ngi", la ong u bah Robert Sohbar haba kren ha ki lad pathai khubor.
Ia kane ka phlim yn pyni lai sien ha ka shi sngi, kata naduh ka por 11 shiteng mynstep, 2 shiteng nohphai sngi bad 5 shiteng janmiet.
Ia kane ka phlim yn sa pyni na ka bynta ar taiew bad ki nong-pynmih ia kane ka ki khmih lynti ba kan iaid ïew bha.
Ia kane ka phlim la pynlut haduh 35 lak tyngka bad kane ka phlim la pynbit pynbiang bha ruh da ka West Khasi Hills Film Makers’ Association, Shahlang.
U tyngshop kane ka phlim u dei u bah Fasterlin Rashir.
Shillong:  Ka Nongthymmai Sports & Cultural Club, Shillong ka dap da ka jingsngew kmen kaba khraw ban iohlad ban rung biang sha ka 1st Division jong ka kynjatbol ba la pyniaid da ka Shillong Sports Association (SSA) ha Polo Ground hadien lai snem naduh ba kala hiar noh sha ka 2nd Division ha u snem 2016 bad khamtam lei ba une u snem 2019 u dei ba kum ka club ka rakhe ia ka jingdap 75 snem ka club(Platinum Jubilee).
Ha ka jingpyllait kyrwoh, u secretary u bah John Cajee u la ong ba ka club kan ialeh ia ka phainal pyrshah ia ka Umphyrnai Sports Club ha kane ka sngi Saitjain ka ban wan kata ka 21.09.2019 ha ka por 3.00 PM ha Jawaharlal Nehru Stadium, Polo Ground.
Kumta, ka club ka kyrpad jur ia ki nongshong shnong jong ka Nongthymmai Pyllun ba kin iawan ban ai mynsiem bad kyrshan lem ia ka Club ha kane ka sngi phainal.
“Ngi da kyrpad ba phin ba kin iarah lem sha Madan Polo ia ka bom ne ka ksing ban kham sngew tynnad ki nongshongshnong haba kyrshan ia ka club", la ong u bah John.
Na ka liang ka club, kala pynkhreh ia ki lama bad ka bus ruh ban leit ai mynsiem ia ki player sha Madan Polo.
Ka jingjop ha kane ka sngi kan da long shisha ka burom ia ki nongshongshnong ka Nongthymmai hi baroh kawei.
Ha kajuh ka por, lyngba kane ka lad pathai khubor ka jong phi, ka club ka kwah ban ai khublei kyrpang ruh ia ka skul H.Elias HS kaba dei naka shnong Nongthymmai kaba lah ioh rah ia ka nam lahduh ha ka Subroto Cup 2019 Under 17 boys da kaba pynliem noh ia ka skul kaba na Bangladesh da 1 kol la nod.
Kane ka jingjop ka lah long shisha ka burom ia ka skul bad ia ka jylla hi baroh kawei.
Shillong: U bah H Brolding Nongsiej u la pyndap ia ka shuki myntri kaba sah thylli hadien ba la iehnoh u bah Metbah Lyngdoh, da kaba pyndep ia ka jingbam smai mynta ka sngi.
U  Bah Brolding uba jop ar sien kum u MLA ka UDP na Mawthadraishan, u labam smai kum u myntri ka sorkar Meghalaya Democratic Alliance (MDA), ba la pynbam smai da u Lat ka jylla u T Roy ha Raj Bhavan ba la sakhi lang u myntri rangbah u Conrad K Sangma, u Lamphang ka iing dorbar u bah Metbah Lyngdoh nalor kiwei ki myntri sorkar bad ki heh ki hain.
U bah Brolding u mih bujli ban shimti ia ka shuki myntri ha jaka jong u bah Metbah Lyngdoh, uba la shimti noh ia ka shuki Lamphang ka ïing dorbar thaw ain ka jylla.
“Ngam da kwah ban ong ban ong ai ia nga kumba kiwei ki kwah ia kata kaba ki kwah kaba kham don dohmet hynrei nga shaniah ha ka jingstad u myntri rangbah, kaei kaba u ai, u la kham tip kham bha, nga shaniah ia kata", la ong u bah Brolding haba kren sha ki lad pathai khubor hadien ba la  bam smai.
“Ia ka tnad ban peit, ngam pat tip hynrei nga shaniah ha u myntri rangbah, katba u ai ia nga, nga hun, bad kano kaba u shaniah, ngan trei shitom ban kyntiew ia ka jylla", la bynrap u bah Brolding.
U la ong ba ka kam myntri ka dei kaba khia namar ba na ki 60 ngut, tang 12 ngut ki don ki myntri bad haba shim ia ka lyngkor, hap ban don ka jingkitkhlieh ia ka ri bad ka jaitbynriew.
U la pynpaw ia ka jingsngew kmen ban shimti ia ka shuki myntri khnang ba un lah ban shakri kham bha ia ka konstitwensi bad kumjuh ia ka jylla.
“Nga sngew kmen ban ioh ia ka kam myntri bad kum ka konstitwensi kaba thymmai, bad lyngba kane ka kam myntri, ngan lah ban iarap ia ka konstitwensi bad ia ka jylla", u la ong.
U Bah Brolding u la jop ar sien kum u MLA ka UDP na Mawthadraishan kaba dei ka ktem ba khlain ka HSPDP ha ka por mynshwa.
La sngewthuh ba u bah Brolding u lah ban nym ioh bat shuh ia ki tnad ba la ju bat u bah Metbah hynrei un sa ioh da kiwei pat ki tnad.
Ia ki tnad ba ju bat u bah Metbah lah ban ioh da kiwei pat ki myntri ka UDP.Lah ban kdew ba ia kane ka shuki, la iaknieh hapdeng u bah Nujorki Sungoh u MLA ka UDP na Mokaiaw bad kumjuh u bah SK Sunn  uba la wan iasoh sha ka UDP hadien ba la jop na Mawphlang.
La iohi ba ha kane ka jingpynbam smai, bun ki myntri sorkar bad ki MLA ka liangsynshar kiba jah kynthup na ka liangpyrshah ruh.
U Benjamin Netanyahu, myntri rangbahduh ka Israel, la imat, kumba un nym lah shuh ban dang iai bteng ban synshar ia katei ka Ri, namar ba ka seng, kaba u ialam, la iohi, kumba ka duna ka jingdon briew ha ka iing dorbar jong katei ka Ri.
Lyngba ka jingduna briew jongu, kumta ka plie lad ia kawei pat ka kynhun synrop ban thaw sorkar ha katei ka Ri bad ba un lah ban shah tohkit, halor ka jingkynnoh bamsap pyrshah ia u.
La pyni ia ka jingkhein ba U Benny Gants’z, uba ialam ia ka Blue and White Party, ba u tam khyndiat ia ka seng Likud jong U Netanyahu.
Ka jingkhein, kam pat nud ban pyni shai, la ka sorkar thymmai kan leit sha U Gantz, hynrei la ong ruh ba kan long kaba eh than ia U Netanyahu, uba la ialam ia ka Ri, ha ki shiphew snem ba ladep, ba un dang iai bteng nangne shakhmat.
Ka jingkhein kaba shai bad kaba thikna bha, la khmih lynti, ba kan mih lashai ka sngi.
Ka jinghap slap ha Sohra, ha ki 24 kynta ba ladep, ka long 1.2 millimetre, katba ha Umiam, ka long 1.9 millimetre.
Ha Shillong, kam don satia ka jinghap slap ha ki 24 kynta ba ladep.
Ka long ka jingshisha katba dang iaid ki sngi ki snem ka jingioh lad jong ki mynder (illegal Immigrants) ban rung laitlan sha ka jylla Meghalaya ka la wanrah ka jingma kaba khraw ia ka jaitbynriew rit paid jong ngi bad kawei ka lad jingiada lane ka lad ban teh lakam ia ka jingrung laitlain jong kiwei pat ki jainbynriew sha kene ka jylla ka jong ngi ka long ka ain Inner Line Permit.
Naduh ba sdang ngi la iai dawa ia ka jingdonkam ban pyntrei kam noh ia kane ka ain khnang ban shngain ma ngi ki trai jylla.
Ha ba ngi ong ban pyntrei kam ia ka ILP kam mut ba ba ngi khanglad iano iano ruh ban wan sha ka jylla Meghalaya hynrei ka jingthmu hi kadei ban the lakam (regulate) ia ka rukom rung bad rukom mih bad baroh ngi tip ba ka sorkar hi lyngba ka committee ba la thaw da ka sorkar ka la mynjur bad ai jingmut ban pyntrei kam ia ka ILP hynrei ka la long pynban ka jingpynbiet ia ki paidbah na kawei ka por sha kawei pat.
Kiwei kiwei ki jylla hapoh ka Ri India ki pyntrei kam ia kane ka ain, bad ka jylla Sikkim bad kiwei kiwei ki pyntrei kam ia ain kaba long iasriem ia ka ILP, na kata ka daw kan long kaba bakla ban ong ba ha Meghalaya kam long kaba lah ban pdiang.
Ngi kwah ban pynshai bha ba ka ain ILP kam dei ka ain communal lane ka ain pyrshah ia kano kano ka jaitbynriew, hynrei kadei ka ain kan wanrah ka jingsuk ia baroh salonsar.
Ngin hap shlur ban kren ia ka jingshisha ba bun ki nongmih khmat ki ba la juh kren bad pynsngew ba la donkam ia ka ILP hynrei yn da ki la long ki nongmih khmat ki matlah bad ki kyllut noh.
Ngam kynmaw shuh ban don ka jingiathir halor ka kam influx lane ban iatai ia ka mat ILP ha iing dorbar thawain ka jylla.
Shaei jah ki nongmihkhmat kin ban rah ia kane ka mat ha iing dorbar ka jylla?Ha ka bynta kaba nyngkong eh jong ki mat treikam ka seng  la thoh ha ki dak ki ba heh bad ba shai “IMPLEMENTAION OF ILP" bad ngi iai iengskhem halor kane bad ngin don ryngkat bad iai kyrshan iano iano ruh ki ba dawa ia kane ka phang.
Hadien ka jingpyrshang jong ka sorkar pdeng ban wanrah ia ka CAB, hadien ka jingpyntreikam ia ka NRC ka la long kaba kham donkam bad kham kyrkieh ban pyntreikam ia ka ILP.Ka jingpynslem jong ka sorkar ban shimkhia ia ka influx issue ka la wanrah ka jingbitar ha kiba bun nakata ka daw La donkam ia ka ILP bad ka sorkar ka dei ban pyntrei kam noh kham kloi, shwa ban wan ka jingmynsaw.
Sd/-Pyndap SaibonPresident KHNAM Central Executive Committee.
Ka jing kem ding, ha ka 11tarik Nailur 2019, ha jaka jaka ring ia ka phlim jong U Varun Dhawan bad ka Sara Ali Khan, ka la pynjulor ia ki tiar ki tar, haduh T.2.5klur.
Kitei ki shijur, ki dang ak ia ka phlim Coolie No.1.
Hynrei ha ka por 1baje shiteng synnia, ka jaka ring phlim jong ka  Filmistan Studio ha Goregaon, Mumbai, ka la kem ding bad ha katei ka por, ki don 15ngut ki nongtrei jong katei ka studio.
Wat la ym don briew kiba mynsaw, hynrei la iathuh ba ka jinglut, na katei ka jingkem ding, ka la poi sha ka T.2.5klur.
Nongpoh:Kum shi bynta ban pynsngewthuh paidbah ia ka jingma ka ba khraw ban bret pathar ia ki niut ha ki nala ne ki wah ka ophis jong ka District Urban Affair Unit Ribhoi District,Nongpoh kan pynlong ia ka jingia kop khwai.
Kane ka Tamasa khwai kam dei ban khwai ia ki dohkha hynrei ia u niut u ba ki briew ki bret sha poh um.
Ia kane kin pynlong ha nala heh pyrshah ka iew Nongpoh ha iew Mawlong (surok umden)ka ban long ha ka 20tarik u Nailur 2019 naduh ka por 9:30 baje mynstep haduh ka por 12:00 baje mynsngi.
Kin shah tang shi ryngwiang shi khliehbriew bad ia ka rai ki nongjop kan rai da ka organising committee, ha kaba kin ai jop ia kiba ioh khwai bun ki niut.
Ia ki nong jop yn ai da ka song pisa ka ba ki ba wan nyngkong kan long T7000/- bad 4 tylli ki tynrai dieng, kiba wan va ar kin ioh T4000/- bad 3tylli ki tynrai dieng bad ki ba wan ba lai kin ioh rah ia ka song pisa ka ba  T2000/-lem bad 2tylli ki tynrai dieng, kin don ruh 7ngut ki consolation prize da ka song pisa ka ba  T500/- marwei bad shi tynrai u dieng.
Yn ym donkam bai rung.
La iathuh ba U Syiem Abdullah ka Saudi Arabia, u ia poi kha bad u don 30ngut ki lok bad kitei ki im pahuh pahai, na ka spah jong katei ka ri, kaba ka kamai na ka jingdie ia ka umphniang sha kylleng ka pyrthei.
Rupang, kane ka dei ka khubor ba iahap ban iathuh paidbah????.
Shillong: Ka Mawphlang Labour Union, ka la wan ban pynpaw  ia ka jing sngewkhia ia ki jingwan rung kyrthep jong ki bar jylla ka ki thain Mawphlang ban trei ia ki kam bylla ha ka ba kane ka wan rah jing eh ia ki trai ri ban ioh ia ka kam ka jam.
Ia kane la iathuh da U Sports Secretary  ka MLU, u bah Khamborlang Kharshandi,  haba ia kren bad ki nongpathai khubor mynta ka sngi  bad  u la kyntu ruh  ia ki contractor bad ki company ki ba wan ban seng kam ha ki thain Mawphlang ba ki dei ban pynbiang ia ki kot ki sla.
U la ong ruh ba  ki contrator ne ki kompani kiba wan seng kam ha Mawphlang ki dei ban ai shwa ia ka jingtrei ia ki trai jylla bad ula ong ruh ba ki kompeni, ki dei ban pynbiang ia ki laisen khaii bad dei ruh ban  ioh ia ki mynjur na ki shnong.
U la kyntu ruh ia ki trai ing ki ba long ki khasi ba kim dei ban ai ing ia ki bar jylla, namar kine ki ialeh ban bsuh khlieh lyngba ka jing wan bylla.
Ia ki contractor ruh kim dei ban wan ialam nongbylla da ki bar jylla hynrei ki dei ban ai kam ia ki trai jylla.
EW DkharKum ka jaitbynriew, la bynshet ia ki shankhung ka jingngeit bad ia ki rishot ka pyrkhat pyrdain halor kawei ka nongrim jingshisha ba, ngi wan longbriew sha ka pyrthei da ka thoh ka hukum u Blei Trai kynrad: U nongbuh bynta Kynthei Shynrang bad ia kata ka hukum la pynkhamti naduh mynnyngkong, kata naduh dang kynthong ka pyrthei bad dang lied ka bneng; ba u bynriew kynthei bad shynrang u wan sha pyrthei ban kamai ia ka hok.
Lyngba kitei ki ksai ksiar rupa jong ka soskular hok hapdeng jong u briew bad u Blei.
Ki 9trep bad ki 7trep ki ia hiar ia kiew lyngba ka jingkieng ksiar u Sohpetbneng ban pynlong ia kane ka ri jong ngi ka Persoh Persyntiew shisnieh ha ka pyrthei: ha kaba ka hok kumba la suit rong ha ka jutang khuid, ka thylleng ka speh, ka tuid ka synshar ha ka ri bad ka jaitbynriew: bad ia kata ka hukum la suit la shor ha ki mawlyngkniap ka dohnud jong u khun Khasi Khara.
Ka tipbriew tipblei ka long ka pyian kaba iar, kaba ka lynter bad ka pynkiang jong ka ki kot lut ia ka sohmyndur jong ka jingim hi baroh kawei: kaba ka kynian bad ka jingjylliew jong ka ka kynthup naduh basdang haduh bakut jong ka jingim u briew.
Hynrei ka jingkylli kaba mih nangne ka long-kaei ka dak ka shin kaba u Blei Trai Kynrad u shon u shap ha u Khun khasi Khara ban tip ia u briew bad ia u Blei.
Katkum ka soskular khuid ba mynnyngkong u Blei u ai ka dak ha u bynriew ban tip ia u briew bad u Blei lyngba u rwieng jong u Ma Lymboit u Ma Lymbiang; ba sa mih ka khan ka bishar  ka duwai ka phirat, ka pandak ka pynshin – ‘Ieng rangbah u briew-ap jutang u Blei’ ne ‘rem rangbah u briew shi-thynrei u Blei’ ba paw ka kjap ka star, ka bria ka brain ban iathuh ia u khun bynriew ia ka daw balei.
Katba u briew u dang bat ia ka jutang hok un ieng rangbah ha khmat u Blei: bad katba u bynriew u dang leh u dang bat ia ka hukum blei asorphi: U Blei un iai ap jutang na jrong na tbian: ba ka rngiew u briew ka phngain ka palei ba u Blei u shah shkor u sngewbha.
Hynrei haba u rem rangbah u briew bad u shithynrei u Blei ka pynpaw ba u bynriew u la pynkhein la ka jutang bad ba u Blei Trai Kynrad u sngewsih u lyndet ia u: bad namar ba ka rem ka ju-boi ka julum ba sa rem ka dawiing ka dawsem bad sa kiew ka longjot ka longpei la, ha ka longrynieng ne ka longiing ka longsem ne ka longkur ka longkha.
Hynrei katba u briew u dang bat la ka jutang bad u dang pynskhem ia la ka nongrim ha ka hukum blei ki um ba shngiam bad ki ‘erpyngngad kin iai tuid iai beh ha ka jingim jong u bad katba u dang wad ia ka daw bad u dang sngap ia ka nia ka jutang; lymphuin kum u ‘nai khadsawsynia un phuh phyrnai ha ka jingim naba u Blei Trai Kynrad u iai ap la ka jutang.
Ia ka jutang ba u khun Khasi Khara u iateh soskular bad u Blei Trai kynrad la pynpaw shynna ha ka ‘Jer Khun’ kata, hadien ba la hap u sohpet u shynnai: ba ka longkynthei longshynrang kan bat la ka hok ba la jer la tang ha ka hukum da ka kyrteng kaba janai kaba pura ba la tang ha khmat u briew bad u Blei: katkum katei ka hukum la jer ia u shynrang Khasi ha ki lai tylli ki khnam: kiba long ki lai ki nongrim; ha khmat u Purynsi, u klong u skaw, ka iad-um bad ka sapoh ba un nym klet ia ka hukum ba la pynkhamti ha u shi lynter ka jingim.
Da u khnam uba nyngkong la hukum ia u ba ka long ka kamram ba kyntang ban da ialade.
Da u khnam uba-ar la hukum ia u ba dei ka kamram jong u ban da la ka iing ka sem, ka kur ka jait bad da u khnam uba lai la hukum ia u ba u dei ban da ia ka it ka hima: ba u Myllung u rwai pynngad, “Namar ka it, ka kur ka jait, kan ieng ka stieh, u sum ka wait", khlem da leh marklet ba ka long ruh ka hukum ba ‘Ka snam kam jaw lymda ka nia ka bam’.
Hato kane ka pynpaw ba u Khasi u dei tang u riew ialeh? Ym kumta, em.
La jer ruh ia uwei pa uwei ha ka wait bad ka stieh, kaba pynpaw ba ka long ka hukum ban “kamai ia ka hok" naduh na iingkmie iingkpa haduh la iing tynnum tymbah bad ka stieh hormot jong ka jingim jong u dei ka ‘hok’ bad ka ‘jingshisha’ bad ia kane ka hukum ym lah ban bujli lymne iasuk da kiwei pat ki jingpyrkhat; lada u kwah ba ki ‘erpyngngad ka jingim kin suhsieng ha u bad ha u syngkai jong u.
Balei ba ki shyrkhei ki bniat ki khun ha jingthiah, ym dei namar ba ki kpa ki bam sohjew ha dpei?Ha ka liang jong ka kynthei pat ka philosophy jong u Khasi ka iapher bak-lbak na ka pyrkhat u mihngi u sepngi kiba mutdur bad pynieng nia ba ka kynthei kam don niam ne ba ka dei tang ka jingbakla u Blei.
U Khasi u pdiang ba u Blei Trai Kynrad u long uba janai bad ha u kam don ka syrngiew jong ka jingbakla.
U ngeit ba naduh mynnyngkong u Blei u thaw shynrang bad kynthei ban pynbiang ia ka plan ba janai jong u – ba kin roi kin par bad kin kamai ia ka hok ha kane ka pyrthei sngi ruh shong bynda.
Dei namar katei ka hukum ba ia ka kynthei ruh dei ban jer da tang ha ka khoh, u star, ka wait hakhmat u Klong u Skaw, u Pujer u Purynsi, ka iad-um ka sapoh ba kan wan longbriew sha ka pyrthei da ka thoh ka hukum; ba kan ri kan dup, kan lum kan lang, kan kynshew kan kyndiap bad kan trei kan kamai ia ka hok naduh ka iingkmie iingkpa haduh la i trep i skum, u tnum u tyndai; ban tei la ka iing ka sem ryngkat bad la u tnga bad ki khun: ban ri la u symbai u phniang, ka longkur ka longjait ha ka jingkhuid jingsngur shida mada kaba long ka hukum bad ka hok nongkynti kaba u Thawlang ka Iawbei ki la pynkhamti ha la u sohpet u shynnai lyngba ki khnong ki khriang ka history: ban khanglad ia ka sniew ka smeh, ka pyut ka pyiaw kan nym jyrsieh ne tyngkhap ha ka kur ka kpoh, ka longiing ka longsem.
Kane ka dei ka hukum bad ka tynrai jong u Khun khasi Khara naduh mynnyngkong kaba u la juban lak ha khmat u Blei bad u briew, ba, katba u dang khein kyntang ia katei ka hukum; u Blei na jrong na tbian un iai ap ka jutang.
Hynrei ka jingkylli kaba mih nangne ka long – balei ba ngi donkam ban wad la ka thymmei ka tynrai? Namar ba ngi sngewthuh ba ngi long tang ki ‘tiew lyngksiar ba mih halor mawsiang kiba shoh samthiah lyngngeh tang shu shoh ka sngi namar ba ngim don thied don tnaw.
Ngi wad la ka tynrai ym ban khein dewthala ia ka hynrei ban pynskhem bad iada la ka jaidbynriew na ki eriong erngit jong ka por bad na ki pad sharyngtoh jngi-jula-umdum leh myleh kiba khun ranab tang ha la ka jingstad jingsngewthuh.
Ka jingmut jong ka kyntien “Tipbriew Tipblei" kam bynshet lyngngeit tang ha kaba tip: ka sawar phiah shaduh ki khlein shyieng jong ka jingleh kaba kyrsoi na ka jingshemphag ba maian jong u briew kaba paw shabar kum ka briew khmat jong ka dohnud jong u.
Ka jingmut pat ka iar kat ka sohmyndur bad ka jylliew kat ki thwei ba ngiew ki bym don pita ban thew, naba, ha kane ka kyntien la kdup lut ia ka khan  ka pyrkhat jong ka longbriew manbriew baroh kawei, bad nangta ngi spiar ngi thain ia ki kyndon baroh jong ka jingiadei, ha ka jingim ba kynja doh ne ha ka jingim ba kynja mynsiem, kiba ka jingkyrmen kam long tang ia ka mynta hynrei kaba pur shaduh ki bymjukut, kaba la pynskhem da ka jingngeit: kaba ka khmat ba kynja doh ka lah ban shu iohi tang byrngut byrnget katba ka khmat ba kynja mynsiem ka la shadkmen haba ka iohi ia ka.
Ban sngewthuh kham janai ia ka jingmut jong ka la dei ban pharia bin pa bin katkum ki khmat ka jingim bad ban her ha ki thapniang ka pyrkhat sha ki jingjylliew ka jingim naba kane ka kyntien ka kynthup shitylli halade naduh basdang haduh bakut ka jingim bad shaduh sha lyndet kane ka jingim hi.
Haba ki rangkynih ki rangphawar ki pyndonkam ia kane ka kyntien ki kynthup ia ka pyian jong ka longbriew manbriew, ka pyrkhat ka pyrdain, ka imlang sahlang, ka longiing longsem, ka iaid ka ieng, ka khih ka kamai, ka longkha longman, ka riam ka beit, ka synshar ka bishar bad baroh kiei kiei kiba ia parpain bad ka jingim u briew kynthup ia ka niam ka rukom, ka mane ka shine.
Namarkata donkam ia ka jingiatai bin-pa-bin halor kawei pa kawei ka mat ban pyni kumno kane ka kyntien ka phalang ialade namar ka dei tang ma ka ka dawai ban pynkhiah ia baroh ki jingpang ha ka jaitbynriew bad sopspain ia baroh ki det ki mong kiba ka la kit la bah lyngba ki por.
Ka tipbriew tipblei ha ka longbriew manbriew ka iathuh ia ngi ba ngi dei ban long kiba adkar ha kiei kiei baroh.
Kiba don ka bor halor lade, kiba shida mada ka jinglong, kiba sngur bad khuid ka dohnud, kiba sian mynsiem, kiba ithuh kaei kaba sniew bad kaei kaba bha; kiba pdiang ia kiei kiei kiba shisha, kiei kiei kiba donburom, kiei kiei kiba dei iaroh bad kiei kiei kiba itynnad.
Uno uno uba don ia kine ki jinglong u pynpaw ba ka tipbriew tipblei ka long ka sharak jong ka longbriew manbriew: hynrei uta u bym don ia kine ki jinglong u pynpaw ba ka tipbriew tipblei ka iashong khlad bad ka long briew manbrew jong u.
Namarkata, u Blei Trai Kynrad u ai ka bor tipthuh ba kynja mynsiem ba kiwei pat ki bor kiba pyrshah ia kitei ki jinglong ki pynpra ia ka longbriew manbriew namar, ka bor tipthuh ka la tynjuh bishar ia ki biang pa biang.
Ha ka liang ka pyrkhat pyrdain pat ka ‘tipbriew tipblei’ ka pynpaw ialade lyngba ka ktien ba ngi kren bad phawar; lyngba ki sur ba ngi kynud bad ngi rwai bad lyngba ki jingthoh jingtar kiba mih kiba kyrsoi na ka thymmei jong ka jingpyrkhat.
Ki riewstad ki ong ba ki kot ki sla, ka rwai ka siaw bad ka ktien ka thylliej ba ngi kren ka pynpaw madan ia baroh kaba ngi pun, ngi kun bad ngi-set-slung ha ka dohnud.
Dei namar kata ka daw ba katba ka tipbriew tipblei ka dang synshar ngi dang ioh ki kot kiba pynhun, pynkmen bad pynskhem ia ka pyrkhat pyrdain, bad haba ka tipbriew tipblei ka la sdang kynriah na ka jingim u nongthoh, ki mih ki kot ki sla kiba pynskuin sha ka jingsniew bad biah phongrai ia ka dohnud jong ki nongpule.
Ha kajuh ka rukom haba ka tipbriew tipblei kam synshar shuh, ki kyntien kiba mih na ka shyntur jong u ki long ym tang ka jingkthang bad jingsngewjli hynrei ki long ruh ka jingtim ia kito kiba iohsngew ia ki.
Kumjuh ruh ka tipbriew tipblei ka pynpaw shynna ialade ha ka rwai ka siaw, ka tem ka put ba, katba ka tipbriew tipblei ka dang synshar ha u briew ka rwai ka siaw bad ka tem ka put jong u ym tang ki pynkmen bad pynsngewtynnad ia kiba sngap, hynrei ki rah bad kyntiew shajrong ia ka mynsiem jong ki; hynrei haba ka tipbriew tipblei ka la kynriah na ka jingim u briew; u pynmih ia ki sur bad kyntien rwai kiba pynskuin ia ki jinglong mrad baroh kiba don ha u briew: kiba wat ki syntiew ki skud bad ki sim ki doh ki phai wak da ka lyngkdong na ki sur jingsawa jong ki.
Haba kren pat shaphang ka tipbriew tipblei ha ka imlang sahlang ka thew ia ka akor ka burom ha ka jingiadei iajan la, ha iing ne habar; ka ktien ba ngi kren, ka kam ba ngi leh, ka mut ka pyrkhat bad ka jingshemphang ia kiei kiei kiba donburom bad kiba dei iaroh: kiba wanrah ia ka jingsuk, jingjaijai bad jingkmen ha ka imlang sahlang.
Hynrei haba ka tipbriew tipblei ka kynriah na u briew ka akor ka burom ka synlar bad ka jingiadei iajan jong u bad kiwei ka long kaba dkoh, kaba pynthut, kaba jyrwit bad kaba pynsngewsih.
Ka jingmut jong ka tipbriew tipblei pat ha ka liang ka longiing longsem ka thew ia ka jingkitkhlieh jong u briew kum u Kpa ka iing kumno u bsah u sumar ia la ki khun ki kti bad kumno u pynphuh pynphieng ialade da ka jingsngur bad jingshemphang: ba kiei kiei kiba u leh ki thew ia ka hiamdien hiamkhmat: ba ka burom jong ka iing ka long khamkor ha u ban ia baroh ki jingkordor kiba ka jingim ka lah ban ai.
Hynrei haba ka tipbriew tipblei ka thynrei na khmat jong u ha ka jingiadei bad ka longiing longsem, u wad la ka mon ban pynsngewbha ialade kampher la ka iing ka sem ka jot ka pra bad ki khun ka lok ki im ha ka lehrain bad jahburom.
Kumjuh ruh ka long bad ka kynthei kaba bieit kaba ka jingtipbriew tipblei ka la kynriah na ka: ka wad ia la ka syrtok bad ka pynpra wat ia la ka longiing longsem kaba la tei skhem namar kam kot bor shuh ban sngewthuh ba ka jingsngewbha jong ka pap ka long tang shipor: ba ki jingkwah brai ka doh ki tap matlah ia ki khmat ka jingshemphang jong ka.
Ka tipbriew tipblei ha ka liang ka iaid ka ieng ka riam ka beit ka thew phiak tang ia ka jingstad mynsiem kaba don ha u briew ne ka briew ban phalang ia ka jingleh ha ka it-khmih ka jingim kaba don hapoh jong ki hi, la ka long kaba itynnad bad donburom ne em.
U briew ne ka briew kiba la kieng atiar ia la ka jingim da ka jingstad mynsiem ki kiar na ka lynti jong ka jah burom bad ka peit khmat ki briew bad horkit kin nym jam sha ki lynti jong ka jingshahrkhie bein.
Ki tip khlem da bthah kaei kaba don akor ha ka riam ka beit ka iaid ka ieng bad ki don ka jingshemphang ba ka burom ka ijot ka long kaba donkam ha ka jingim jong ki.
Namarkata, kim ngat ha ki shangkawiah ka leh tynneng ne ka pyrthuh bud ne kyllon ha ki buit sainti ka rong-ia-pan namar ka jingstad mynsiem jong ki ka tip uei u moina airong bad uei u sharyntoh tang-snem.
Ba kumta, lymne ki jingkwahbrai ruma ne ki buit sainti ka por kim lah ban samain ne tuh kyntang ia ka jinglong jingim jong ki.
Haba ngi kren pat shaphang ka tipbriew tipblei ha ka trei ka ktah – ka kamai kajih; ki syor ki shemphang ba ka long ka hukum u Blei Trai Kynrad ba ngi wan sha ka pyrthei ban kamai ia ka hok.
Ki suk ki kmen bad ki palei mynsiem ba ki ioh ia kiei kiei ha la ka jingim da la ka umsyep hok bad kim ju kner ia ki kti ban tam ia kaba ioh ei ba ki tieng khaweit ia ka siarkylla bamkylla: ki tieng ia ka raibi bad ka byrsieh byrsang ba kan kiew tyngkong ha la i trep ha la i skum: lymne kim ju riehtngen ha ka syrngiew ka bamsap bampong, ka lehklep ka lehklop ne ka khyllep ka khyllong.
Te, ki phuhmut phuhmat lyngsyun namar ka jingiatiplem bakhuid ba suba ka pynpyngngad ia ki dohnud jong ki: naba, ki ioh ka jingshai blei kaba ri jai jai ia ki kjat jong ki ban bym jynthut ha ka lynti ka jingim.
Lada ngi kren pat shaphang ka tipbriew tipblei ha ka liang ka synshar ka bishar, u men Khasi u sneng ia la ki khun ki pyrsa ban burom ia ka hok bad ka jingshisha.
Ki pynrem jur ia ki khlein la thang jwat la bam bad kim ju buh jingshaniah ha “Ki kha-khein – ki khamakur" kiba kylla khlieh kiba kylla tdong.
Ki niewsang ba ki riewthurmur, ki buaid ki tanglang, ki riewleta, ki lyngkar ki awria ba kin shong kum ki nongsynshar ki nongbishar bad tang shu lap ia kiba kum kita, shisyndon ki nirad ki pynkhyllem: ki tieng ba ioh kiew ka synri ka tyrud ha ka ri ki jaitbynriew.
Namarkata, ki da bishar naduh khlieh haduh kjat shuwa ban jied ban kyntiew ia uno uno u briew ha ka kam synshar bishar: namar ki ngeit ba kine ki briew kim don hok ban said dorbar dorsha: ba ki ngeit ba ka lympung durbar ne ka pyndem ka duwan ka dei ka jaka kaba khuid kaba kyntang: kaba tang ka hok ka sot ka synshar ha ka.
Dei namar kane ka daw balei ba u khasi um ju don party politic ha ka synshar khaddar bad ia kito kiba sorik ne iarai lypa kumta kumta halor kano kano ka kam shuwa ban phriang ne pharia ha durbar; ki sin ia ki ‘ki ksew u Jom’: ba ki ngeit skhem ba tang ka rai durbar ka dei ka raibel.
Horkit hordang kim ju shaniah ha ki pnah thylliej ne kyllon ha ki khrawspah; ki bat ia ka nia ka jutang ka ‘tienhok ka ‘tiensot da kaba ki buh tylli ia ka jingshaniah ha ki riew ‘tipbriew tipblei kiba ka jingshai mynsiem bad ka jinglong sngur ki dei ki atiar jong ki: kiba ka hok bad ka jingshisha ki long ka stieh.
“Lano kin win ki khlaw, lano kin khih ki maw, lano ka ‘erpyngngad, sa shisien kan wan shaw".
Shuwa ban buh u saipynwai; kum ka jaitbynriew ngi dei ban kynmaw ba ka tipbriew tipblei dei u budlum bad ka hok ka sot ka dei ka pansngiat.
Ban kren ia baroh ki mat kiba don hapoh une u jylli la dei ban thoh kawei ka volume.
Ka tipbriew tipblei ka dei ka hukum jong u Blei Trai Kynrad, Nongbuh Nongthaw bad u nongsam bynta jong ka longkynthei longshynrang: kaba pynphngain ia ka longbriew manbriew, ka longiing longsem, ka longkur ka longkha, ka  imlang sahlang, ka trei ka ktah, ka pyrkhat ka pyrdain, ka buit ka iktiar; ka long ka thymmei tyllong jong baroh kiei kiei kiba donburom, kiba dei iaroh, kiba itynnad, kiba shisha bad kiba janai de: kaba kyntiew ia ka kyrdan longbriew manbriew sha ki kynjang jingim ba kham shajrong: kiba pynkha ia ka jingieit, ka jingkmen, ka jingkyrmen, ka jingiaishah bad ka jingkhlain mynsiem; kaba kner la ki kti ka jingshemphang sha ki kynian ka jingjanai kiba u briew bad u Blei ki sngewbha.
Kum ka jaitbynriew ngi donbok ba u Blei Trai Kynrad u ai ha ngi ia ki Ni Ki Kong kiba stad mynsiem bad kiba shemphang: kiba iohi jngai bad kiba ieit ia ka hok.
Katba ka pyrthei baroh kawei ka dang bynniew shempap haduh kine ki sngi shaphang ka kyrdan jong ka kynthei, shaphang ka jinglongpoh ka jinglong khraw, shaphang ka jingpyntrei mraw ia ki khynnah khunlung, shaphang kiba shempap shem lanot, shaphang ki khunswet ki khun jin, shaphang ka dawri bad shaphang kiei kiei kiba kum kita: kum ka jaitbynriew ngi la lait naduh shuwa kiwei pat ki jaitbynriew namar, ba ki longshuwa manshuwa jong ngi ki la bynshet la ka jaitbynriew ha ka tipbriew tipblei: kaba pynpaw ba ki long kham stad ia ki riewstad baroh jong ka pyrthei kiba don ia kata ka jingshai blei hapoh jong ki.
Bluit ka mih kawei ka jingkylli na ki pongshai ka pyrkhat balei u Khasi um ong, “Ka tipblei tipbriew" hynrei ka “tipbriew tipblei?" Lada ngi ngam sha ki khlein shyieng kane ka pyrkhat khlem artatien ngin sngewthuh ba u men Khasi u la tynjuh bad pynshisha thik pa thik lyngba ki aiom bad ki rta ba horkit hordang ym lah ban tip ne ithuh ia u Blei uba ngim lah ban iohi lymne tba lymda ngi tip bad ithuh ia u para bynriew, u jingthaw uba kortam jong u ia uba la thaw ha ka dur jong u hi; uba ngi lah ban iohi bad ia kren markhmat.
Lada don kiba kam ba ki tipblei-tipbriew ki dei tang ki arsap arphong bad ki lehmynleh kupsnieh langbrot; ki bym don wat tang ka syrngiew jong ka jingshisha ruh ha ka jingim jong ki, ki don tang ka dur bula rongphong riewblei; katba kaba hapoh jong ki ka dei ka jingtep ba sma iwtung; kaba ki jingijli jong ki jingijli baroh ki sop-pailen hangta.
Ki Meidot padot ki pyrta bad khawoit kti ia ngi na shiliang wah ki ong, “Khun pyrsa, bat ia ka tipbriew tipblei ban longbha longmiat ha ka pyrthei.
Wat liat ha ki thawbriew mutbriew kiba shukor pynbaji ia ka jingim.
Lada ngi shahshkor ia kane ka jingsneng puramit, ngin dih kyrhai ki umksiar umrupa, hynrei lada ngim niewkor bad khein dewthala, shisien ka sngi ngin lympat khlieh ha u mawsiang jingim.
Ka jingleh bym suidniew ia la ka thymmei pyrkhat ba la buh u Ni u Kong ka bret ia la ka longbriew manbriew ha ka lyngngoh lyngngain, ka siarkylla ka bamkylla, ka lynsher ka lyngshop bad ka jemrngiew ka jemrwiang: ba sa hiar ka longrynieng ka longryniot, ka longiing longsem, ka longkur longkha ba ka tipbriew tipblei ka kynriah na khmat u briew.
Te ka ri umsnam u Ni u Kong kaba ki lum bad ki them kiba ju dap da ka jingkmen jingsngewbha: kin kylla long ki thwei ummat ba ki hati bhur hati sawkuna, ki bsein ki ktiar bad ki ‘lenkhah ‘lenpula ki ioh ban suwari laitluid jong ki.
Katba ka jaitbynriew ka dang bat ia ka mynsiem tipbriew tipblei, ki erpyngngad kin iai beh na khmat u Thawlang ka Iawbei.
Mano ban jubab ia kane ka jingkhot? Nga buh ha phi ki rang ki thei samla: ki mawlyngnai jong ka lawei ban kynmaw kyndiang ioh ba ka jaitbynriew ka khyllem.
Wat ai ngin sngewsarong ba ngi tip, ngi stad, ngi riewspah bad ngi don ha ka kyrdan ba ha jrong, hynrei to ai ba ngin sngewsarong tang ha kane kawei ba ngi long ka jaitbynriew “tipbriew tipblei".
Shillong: Ka Confederation Of Meghalaya Social Organisation (COMSO) ka la iathuh ba ki prokram jingiakhih kin iaid beit shakhmat, haduh ba ka Sorkar kan pynlong ia ka ain.
Kane ka long hadien ba ki dkhot jong ka COMSO mynta ka sngi ki la wan ban kynduh ia u Myntri Rangbah ka Jylla u Conrad K Sangma ha ing sah jong u.
Hadien ka jingia kren bad u Myntri Rangbah haba ia kren bad ki nongpathai khubor,  u Chairman ka COMSO, u bah Robert june kharjahrin u la iathuh ba na ka liang ka Sorkar ruh ka pynpaw ba ka don ia ka juh hi ka sain pyrkhat bad ka  jing mynjur ia ki lai tylli ki kyndon jong ka ILP bad ia kine ki 3tylli ki kyndon kiba don ha ILP ki don jingthmu ban tyrsat ha ka ain kaba la don lupa kata ha ka Meghalaya Registration Safety and Security Act(MRSSA).
U bah Robert u la ong “Na ka liang jong ngi ruh ngi mynjur ia ka jingthmu ia ka jingpynrung ia ki lai tylli ki kyndon ka ILP ha ka ain ba la don lupa ka MRSSA namar lada ka mih sa kawei ka ain iada ri kan pynkulmar ia ka jing pyntrei kam ia ka ain, te ka dei ban don ha ka juh namar kawei ka ain kawei jingthmu.
"U la iathuh ruh ba na ka liang u Myntri Rangbah u la kular ban pynkloi katba lah, hynrei ula ong ruh ba na ka liang jong kitei ki kynhun seng, kin iaid sha khmat ia ka jing ia khih.
“Lada ka Sorkar ka kwah pynslem,  ka mat pynslem, hynrei lada ka sorkar ka kwah ia ka jingiakhih kan kut noh kin hap ban pyntrei kam noh kham kloi"u la ong.
“Ka jingiakhih jong ngi kan long ka ba seisoh lada ka Sorkar kan pynmih ia ka ain, namar ngin ym lah shuh ban ap hadien ka jingkwah jong ka Sorkar pdeng ban wan rah ia ka CAB bad ka NRC ka la pyntieng shuh shuh ia ngi namar ki poiwir ki la wan rung lut ha kylleng ki jylla jong ngi.
Ka jing kut jong ka jingia khih jong ngi hi kan long beit yn da ka Sorkar ka wanrah ia ka ain" u la ong.
Shillong:Ka Federation of Person with Disabilities, kaba dei ka seng jong ki briew kiba don jingduna kaba kynthup ia ka Meghalaya Deaf Association, Khasi Disability Association, ka All Meghalaya Association of Person with Disabilities, ka Meghalaya Liberation of Visually Impaired bad ka Garo Hills Association of the Deaf kan pynlong ka jingiakhih shong kyllain myngngor ha ki ar tylli ki jaka, kata ha ka 24tarik Nailur 2019 ha phyllaw jong ka State Central Library Shillong bad ha ka 25tarik Nailur 2019 ha jaka pynieng kali ha Additional Secretariat kaba don mar pyrshah bad ka Ophis BSNL Shillong naduh ka por 11:00 A.M haduh 4:00 P.M.Ka daw ba kane ka Federation ka shim ia kane ka sienjam ka dei namar ka jingbym treh u Chief Minister ka Meghalaya u Shri.Conrad K.Sangma ban iakren bad kane ka Seng wat hadien ba la dep buh ia ka appointment naduh ka tarik 12th u June 2019.
Kumta na ka liang ka Federation ka kyntu ia baroh ki briew kiba don ka jingduna ha ki dkhot met bad kiba don hapoh ka shatri jong kane ka Federation kin ia wan khnang khlem pep sha katei ka jingiakhih ban pynbor ia ka sorkar ban pyntreikam pura ia ki hok jong jong ki briew ba don jingduna khamtam ha ka liang ka ioh kam ioh jam kaba long 4% katkum ka jingbhah jong ka sorkar pdeng lyngba ka ain Rights of Person with Disabilities 2016.
ES Ajar, Nongthymmai, ShilongKine ki kyntien haneng ki long ki kyntien kyrsiew thiah ia u ne ka, ne ia ka jaidbynriew kaba iohthiah bad kaba la jan ngam bad kaba la jan duh jingkyrmen, bad shuwa ba kin jot noh syndon.
Shuwa ban ia jam shaphrang, nga kyrpad ia ki nongpule baieit bad badonburom ba kin ym shim ia kane ka jingthoh ba ka long ka jingkdew kti ne niewbein iano iano.
La ka long ha ka imlang sahlang, ka longbriew manbriew, ne ka niam ka rukom, ka riam ka beit, ne ia ka jaidbynriew hi baroh kawei.
La pynshong nongrim ia kane lyngba i bor sngewthuh barit jong nga ryngkat ruh ki jingshisha kiba ngi lah ban shem.
Kane ka jingpynpaw ka mih na ki um kiba kyrsoi na ka dohnud kaba sngewkhia haduh katta katta khamtam ia la ka ri bad ka jaidbynriew Hynniewtrep baroh kawei.
Hangne ka ktah na bun tylli ki liang ne tnad bapher bapher.
Lada don kiba pdiang ne ki bym pdiang ruh kam pher, namar baroh ngi don la ka jong ka mon ba laitluid – wat u Blei u khlem pynbor iano iano ruh.
Ka jingngeit ne ka niam – Ha ka pyrthei, u Khasi ne u Hynniewtrep, ym don niam, ka jingngeit Blei ka don hynrei ka niam u Khasi kam pat don.
Ka jinglehniam ka don ha la ki kyntoit-kyntoit, ha la ki iing ki iing ne ki kur ki kur.
Haba don ha ka khia ka shon ne ka don kano kano ka jingjia ba sngewsih ne ha ka pang ka shitom, ki ia wad ia ka daw ba u nongbuh Nongthaw un pyni ia ka dak ka shin lada don ka lait ka let ha iing ha sem ne ha ka kur ka jaid.
Haba ki leh kumta, ki pyndonkam ban knia da u ne ka syiar, hooid ki don kiba pyndonkam da ki mrad kiba kham heh kum ki blang ne langbrot etc.katkum ka jingiohlad jong ki ban leh kumta.
Mynta pat haba ki leh kumta ki pynkylla sha ka lehniam, kane ka rukom knia ne lehniam kumba ki ong mynta, ka iasyriem ia ka rukom lehniam ki Jiw hyndai.
Haba ki leh kumta ka pyni ba ka don ka lait ka let ha ka longbriew manbriew, ynda ki la dep ban knia kumta ka wan ka dak jingsuk hapdeng u Blei bad u briew, namar u briew baroh u dei u jingthaw jong u Blei.
Mynta pat ia kane ka knia ka khriam ki ong ka lehniam u Khasi bad ki ong ruh ba ka dei ka niam tynrai u Hynniewtrep.
Hooid ngi sngew ba ka don ka jingshisha hangne, namar ngi ngeit ba u Blei uba la thaw ia ngi ne phah ia ngi ha kane ka khyndew ba ngin leh ia ka mon Uta u Nongbuh Nongthaw.
Katkum ka jingngeit, bun kiba pdiang ba dei u Blei uba la thaw ia ngi baroh, don ruh kito kiba ngeit ba ki briew ki wan hiar na bneng bad ba la phah da u Blei.
Kane ka jingngeit kam don jingthoh ban pynshisha ia kane.
Kiba bun na ki riewstad (Scientist) kim ngeit ba u Blei u la thaw ia ngi.
Ki ong hana ba u briew u kylla na u shrieh.
Ia kane ka jingbatai (theory) ym don ba pdiang.
Katba ha ka Kotbah (Bible) ki jingthoh baroh kiba don ha ka ki long kiba don jingshisha.
Wat lada don ki bym ngeit ne pdiang ruh hynrei ban pyrshah ia ki jingthoh kiba don ha ka ym don ba lah.
Baroh ki jingthoh kiba don ha ka ki long kiba shisha, kiba la dep jia, kiba dang jia bad ki ban sa jia ruh ki long kumba la thoh ha ka.
Kine ki jingshisha kiba don ha ka, ki pynlong ia ki jaidbynriew bapher bapher, kiba wad ia u Blei ki ngeit bad pdiang ia kine ki jingshisha, dei une kein u Blei ia uba la thoh ha ka Bible, u la thaw ia kiei kiei baroh bad ia u briew ruh ha ka dur jong u hi.
Ka tynrai jingngeit Blei u Hynniewtrep ruh ka don hangne, ka jingngeit bad mane Blei katkum ka Testament Barim mynba u Jisu um pat wan sha kane ka pyrthei, ki iakren bad u Blei lyngba ka knia ka khriam beit bad la u Nongthaw, haba ki leh kano kano ka kam palat ki iasaid bad ki ai jingknia da ki mrad, kum ki blang ki langbot kumta ter ter.
U Hynniewtrep jong ngi ruh u ainguh Blei bad knia da ki syiar hooid da ki blang ne langbrot ruh katkum ka jingiohlad ban leh kumta.
Ynda la wan ka jingpynthymmai, kata ka Testament Bathymmai hadien ka jingwan u Jisu Khrist u Khun jong u Blei, u Kpa Uba ha Bneng, ka jinglehniam bad jingngeit Blei, ka la kylla (ka jingpynthymmai) kata ka long hadien ka jingwan u Jisu Khrist Uba long u Nongpynim jong ka pyrthei, ym donkam shuh ia kito ki jingknia baroh, u la pynlong langknia ialade ban shah iap halor ka diengphna bad ban bah ia ki pop ka pyrthei.
Katba ha ka jingngeit Blei tynrai u Khasi ne Hynniewtrep, kim ngeit ia ka jingwan longbriew u Khun u Blei, uba long u Jisu, ban pyllait ia u bynriew na ki bor ka pop, namar ba ka pop u khun bynriew ka la khraw eh, ka snam ki mrad kam lah shuh ban sait na ka pop kaba khraw eh jong u briew.
Kumta u Blei uba long u Kpa uba ha bneng, namar u ieit eh ia u briew baroh u phah ia la u khun ban long ‘langknia ban sait ia ki pop ki briew.
U Hynniewtrep jong ngi pat uba don ha ka jingngeit tynrai um ngeit bad pdiang ia ka jingwan u Jisu.
Ki ong ba ka niam Khristan ka dei ka niam ba wanrah u nongwei-ne ka niam nongwei.
Hooid ka long kaba shisha ba ia ka niam Khristan la wanrah da ki dohlieh kiba long ki nongwei na ri sepngi.
Kane ka jingwanrah ia ka niam Khristan u dohlieh, ka wanrah lang ruh ia ka jingshai.
Ka jingshai ba ngin ithuh ia u Blei bad ban nangthoh nangpule.
Lada kine ki dohlieh kim shym la wan, ka jingdum lehse kan dang tap ia ka ri Khasi (Hynniewtrep) baieit jong ngi.
Kiwei pat ki ri ka pyrthei ki la nang ban thoh ban pule la palat hajar snem mynshuwa katba ha ri jong ngi pat tang arspah snem ruh ym pat don, dei ka jingwan jong ki nongsepngi, ba ngi sa nang ka thoh ka pule.
Ha ka jingshisha ruh ha ka ri jong ngi ka la don ka jingiathuhlypa shaphang ka jingwan u Nongpynim.
Namar ba u Khasi um don jingthoh, kumta la pynpaw ha ki pharshi, bun ki briew kim ngeit namar bym don jingthoh bad bym lah shemphang ia ki pharshi, kumne harum:-.
New Delhi:  Ka sorkar India, ka la khang sikret naduh mynta ka sngi; tangba ki sikret kiba ka khang ka sorkar kiba ia dih paidbah, hynrei ki dei ki e-cigarette, ha kaba ka  Nirmala Sitharaman, myntri pla pisa, ka kam ba ki la pynjot jubor ia ka jingim jong ki khun samla.
“Ka sorkar India, ka la mynjur ban khang noh ia ka jingdie bad jingdih ia ki  e-cigarette.
Kaba mut ba ka jingshna, ka jingdie, ka jingdih bad baroh kiba dei bad ki  e-cigarette la khang noh," ong ka Sitharaman ha ka jingiakren bad ki kotkhubor.
Ka myntri pla pisa, ka ong ba katei ka rai, ka long na bynta ka koit ka khiah jong ki paidbah bad la iathuh ba ka sorkar India, kan sa pynmih da ka ordinance, kat haduh ba kan da thaw da ka ain kaba pura ha Parliament.
Ki E-cigarette, kim dei kiba la ioh laisen ban die ha India bad kim dei kiba thang da u duma, hynrei ki don da kiwei pat ki jingthang ban pynmeh ding bad ban pynkylla um ia ka nicotine.
Ka jingiap briew ha India, ha ka shisnem, ka long kumba 900,000 na ka jingpang bam duma lane dih sikret, hynrei ka India, ka don pat 106 million ngut kiba dih sikret bad ka dei ka ri, kaba wan ba ar hadien ka China, ha ka jingdih sikret ha ka pyrthei baroh kawei.
Shillong: Ka Executive Committee jong ka Dorbar Shnong Nongkhyriem, Nongthymmai kaba la shong meeting ha ka 12.09.2019 kala shim ia ka rai ba yn pyntip sha ki nongshong shnong bad ia ki nongshongdukan kiba hapoh u pud u sam jong ka Shnong Nongkhyriem ba la mana ban pyndonkam ia ki plastik bad kane kan treikam naduh ka 23.09.2019.
Shuh shuh, ka Executive Committee ka ong ba ladei ka por ban pyndonkam biang ia ki pla iew, ki sla song kumba ju leh ha ki 30 snem mynshua haba ki sla song bad ki pla iew la ju pyndonkam bha na ki nongthied nongpet jong ka shnong.
Ka rai ba ka Executive Committee kala shim ka long ba ka kwah ba ka shnong Nongkhyriem kan long ka shnong kaba khuid kaba suba bad ban lait na ka jingpyndonkam plastik kaba lah pynjaboh jur shisha ia ka sawdong sawkun jong ka mariang.
Kumta, la kyrpad ia ki nongshongshnong ban ai ka jingiatreilang ban pynlong ia ka shnong Nongkhyriem kaba lait na ka jingpyndonkam plastik.
U Bah Constantine Lyngdoh MLA barim ka Nongpoh, ula khlad noh mynta ka sngi.
U Bah Fabian Lyngdoh, uba dei u para jong U bah Constantine, ula thoh ha ka facebook peij jongu, ban iathuh ba utei U MLA barim, ula khlad ha ka por 2baje nohsngi, ha ka jingshah sumar ha Civil Hospital, Shillong.
Shillong: U bah Brolding Nongsiej, MLA ka seng UDP na Mawthadrainshan, ula bam smai kum u myntri ka sorkar Jylla mynta ka sngi.
La pynsmai ia U bah Brol, da U Lat ka Jylla, U Tathagata Roy, ha ka jingialang kaba lyngkot kaba la pynlong ha Raj Bhavan.
Prayagraj: Ka la mih ka jing saphriang jong ka video ha ki social media, hynnin ka sngi, ha kaba uwei u briew, u ieng ha kliar jong uwei u paia, ha ka jingkieng New Yamuna ha Prayagraj.
Utei u briew, u kiew bad shong hangtei ha jrong duh jong u paia ka jingkieng bad ula kyntait ban hiar noh shapoh, namar ba u dawa ba ka ISRO, ka dei ban wad haduh ban da lap ia U Vikram, uba dei u tiar ba ka India ka phah sha u bnai.
Utei u briew, u dei uba la tip da ka kyrteng kum U  Rajnikant.
Utei u briew, u dei uba na Manda ha   Prayagraj, Uttar Pradesh bad u don ha utei u paia, naduh ka miet jong ka lah Sngi U Blei.
Shillong: Ka ABCD hynnin ka sngi, ka la ioh ban pynlong ia ka program swacchta Fortnight kaba dei shaphang ka jinglehkhuid leh suba bad kumjuh ka jing hikai ne jingai jingmut na ka bynta ka jingdonkam ban mih ban trei ia ki kam ha ka imlang sahlang kum ki samla (Youth Leadership) ha ryngkat ka jing iatreilang bad ka Nehru Yuva Kendra sangathan Shillong East Khasi Hills District.
Ha kane ka program la iawan shim bynta shitrhem da ki nong shong shnong ka shnong mawryngkneng bad ki khynnah pule ka mawryngkneng college.
Ha kane ka sngi la ia don ryngkat u president bad secretary ka ABCD bad kumjuh ruh u Chief Adviser jong ka ABCD,  u samla H Kharsohmat u ba dei u General secretary ha ba ai jingkren ha katei ka sngi u la ong ba kum ki samla ha kane ka juk stad mynta kim donkam ban da hikai ne pyni ba ki donkam ban leh khuid bad ban shimkhia ha kaba iadei bad ka jingkhuid, hynrei ki donkam ia ka mynsiem ba kylluid na ka bynta ka bha ka miat bad ka koit ka khiah ka jong ngi bad ki paid nong shong shnong.
La ia don lang ruh ha ka ne ka sngi I miss I Kharlukhi, Iba dei I principal jong ka mawryngkneng college bad ha ka jingkren kaba la ioh ban ai katei ka program I la ong kum ki khynnah pule kiba don ka jing nang jingtip bad ki ba la stad la nang ki dei ban shim khia ia kaei kaba kine ki samla ki ai bad ki hikai ha ki namar ka long kaba donkam kum ki nong shong shnong ban gin iatrei lang bad ban nang pynkiew shaphrang ia kiei kiei baroh.
Ki ehrang Taliban, kiba pynbthei bom lyngba ki ehrang pyniap lade, ki la pyniap ia 48 ngut ki briew ha ar jaka ki jing pynbthei hynnin ka sngi.
Kawei ka jaka pynbthei, ka dei ha ka jaka kanbas elekshon President, katba kawei pat ka dei ha Kabul bad ki ehrang Taliban, ki dang byrngem, ba ki nang pynmih shibun ki jing ia um snam ha shwa ka elekshon ha katei ka Ri.
Ka jing pynbthei ba nyngkong, ka dei ha kaba kawei ka thuk thup, ka iaid lyngba ka jaka pahara ki pulit, kaba dei ka jaka jingialang paidbah jong U  President Ashraf Ghani, ha ka Jylla Parwan bad hangtei kiba iap ki don 26ngut, katba kiba mynsaw, ki don 42ngut.
Hadien kata, ka don sa kawei pat ka jingbthei ha Kabul, hajan ka iing jong ka sorkar America.
La iathuh ba hangtei, ki don 22ngut kiba iap bad 38ngut kiba mynsaw.
Ha ka jing pynmih khubor, u nongkren ka taliban, U  Zabihullah Mujahid, u iathuh ba ka jingther bom ha ka jingialang paidbah U Ghani, ka dei na ka bynta ban pynthut ia ka elekshon, ka ban long ha ka 28tarik Nailur 2019.
“Ngi la dep maham ia ki paidbah, ba kim dei ban leit sha ki jingialang elekshon bad lada ki leit, ki hap kit khlieh ia la ka jong ka jingim" ong shuh ka khubor.
U President, uba don ha katei ka jaka jingialang paidbah, um shym la mynsaw satia bad u pynrem halor katei ka kam thombor jong ki ehrang Taliban.
Uwei u briew, uba don ia ka jingat kaba jrong haduh saw inshi, ha kaba la hap ban weng noh da ki doktor.
U Shyam Lal Yadav, 74, u iathuh ba katei ka jingat, ka la nang at la san snem mynta, hadien ba u tyngkhuh ia ka khlieh jongu, tangba baroh shi katta, ula shu ieh kumto bad la shu jyllud da u napit khap shniuh.
U Shyam, u dei na ka shnong Rahli, kaba ha Madhya Pradesh.
Hynrei kham hadien, ka la nang at shuh shuh bad eh bad ula hap ban leit phah sumar ha ki doktor.
Ki doktor jong ka  Bhagyoday Tirth Hospital ha Sagar, India, mynta ki la weng noh ia utei u jingat, uba long kum ka reng.
U Dr Vishal Gajbhiye, u iathuh ba san snem mynshwa, utei u briew, ula pyn mong ia ka khlieh bad hadien kata, ka sa nang at nang at  bad nang heh bad nang eh ruh.
U Dr Vishal, u iathuh ba katei ka jingat, ka dei na ka daw jong ka jinglang ka keratin, kaba ju don ha ki tyrsim kiba nang mih bad nang heh man ka por.
U Shyam Lal, u hap ban sah shiphew sngi ha hospital, na bynta katei ka jingsumar, haduh ba un da jem.
Ha ka sien kaba nyngkong, kan don ka jing iakob ban ksem ha India bad katei kan dei ha Surat, ha ka 22tarik Nailur 2019 jong ka Jylla Gujarat.
Katei ka jing ia kob ksem, ka dei kaba la pyniaid da ki arngut ki nong Surat, U  Yatin Sangoi bad U Mul Sanghvi, bad ka jingjied kan long ia kino kiba kham leh ban ksem kham sngew tynnad, kam dei ia kiba sma iewli lane sma iewkhong.
“Dang 25 sngi mynshwa, ha ka por ba nga peit phlim ha iing bad ha ka por ba nga ksem bad pyn sawa bha, baroh kiba don ha katei ka kamra, ki la ia rkhie pashait.
Hangta ka wan ka jingmut ha nga, ba lada ka don ka jing ia kob ksem ha katei ka por, kumta nga la jop ma nga.
Hynrei kam pat ju don ha India.
Nga iakren bad ki paralok ba iajan bad kumta, ngi la rai ban pynlong ia ka jing iakob ksem" ong U Sangoi, ha ka jingiakren bad ka Hindustan Times.
U Sangoi, u ong shuh shuh ba ka jing ia kob ksem, kan don lai jait bad kata ka long (i) kaba heh sur tam (ii) kaba slem tam bad (iii) kaba don ruh bad ki sur kiba sngew bang ban sngap.
Uwei pa uwei u nong ia kob, u ioh lad 60 sekhon ban sei ia la ka jong ka sap ksem jongu bad lai ngut, kin don ki nongjop bad ia katei ka jingiakob, yn bishar da U Devang Raval, uba dei uwei na ki nongleh komik ba pawnam bad un don u doktor ruh, u ban iarap ban bishar lang.
Ki nongjop, kin ioh ia ki buskit kiba shongdor T.5,000 haduh T.15,000.
Haduh mynta, ki don 50ngut kiba la rai ban shim bynta bad kitei ki dei ki kynthei bad ki shynrang ruh kumjuh.
Ka bai thep kyrteng ka long T.100 marwei.
Jowai:  Ka Psiar UP School kaba don ha ka shnong Psiar jong ka thain Block I ha West Jaintia Hills ka la rakhe ia ka Jubilee Rupa jong ka mynta ka sngi bad ka jingrakhe ka la long kaba shongkun wat lada u Myntri Rangbah ka jylla u la hap ban pep noh kum u kongsan namar kidaw bym lah kiar.
Ha ka jaka jong u Chief Minister, la wan bujli da u ma Coming Ymbon uba dei u PWD(Bldg) Minister ka jylla ha ryngkat ka jingiasynrang lang u MLA ka Jowai, u Wailadmiki Shylla bad Local MLA ka thain u Nujorki Sungoh bad ruh u CEM ka JHADC ma Thombor Shiwat bad ka kynhun ki MDC jong u.
Ha kane ka jingrakhe la don ruh ka kong Phidalia Toi kaba dei kaba la seng ia katei ka skul 25 snem mynta ha ryngkat ki nongialam ka JACJH kaba dei ka seng kaba iakhun naka bynta u pud u sam jong ka jylla kaba kyrpang eh ia ka Block I bad II.Haba kren ha ka jingialang, ka kong Phidalia Toi ka la ong ba ka jingiohi jngai ka JACJH hapoh ka jingialam jong ka kum ka General Secretary bad ruh u ma Kwor Suchiang bam kwai ha dwar u Blei kum u President ka JACJH ka la rai ban seng ia katei ka skul ban iarap ia ki paidbah ka thain.
Mynta ka sngi, u ma Coming Ymbon uba la mih bujli ia u Myntri Rangbah u la plie pyrda ruh ia u maw nongrim na ka bynta ban kyntiew kyrdan ia katei ka skul sha  ka Secondary SchoolU ma Coming haba kren ha ka jingialang, u la ai ka jingiaroh ia I kong phidalia bad ruh ia ki dkhot ka JACJH ha kato ka por bad ruh ia ki paidbah kiba la ai ka jingiatreilang ban pynlong ia kane ka skul kumba ka long mynta.
Haba kren halor ki jingeh ki paidbah ka thain, u ma Ymbon ula kyntu ia ki ba kin long kiba iaieid iwei ia iwei bad kim dei long ban kiba arsap.
Ha kane ka sngi la ioh ruh ka jingshad tynrai na ki khynnah skul, ka Sein Manbei, Sein Raij Psiar bad na ki samla ka shnong.
La ioh ruh ka jingkren na u CEM ka JHADC, u MLA ka Mowkaiaw bad MLA ka Jowai bad na u Dolloi ka Elaka u ma Chawas Lyngdoh.
Tinsukia: Hynnin ka sngi, U Himanta Biswa Sarma, myntri pla pisa ka sorkar Assam, ula kyntait ban ot ia u kek sngi kha jong U Narendra Modi, myntri rangbah duh bad ka daw, ka long ba la shna ia u kek, da ka dur jong U Modi.
U Sarma, um shym la shah ia U Sarbananda Sonowal, myntri rangbah ka Assam ruh, ba un ot ia u kek, namar ba U Himanta, u shim, ba lada ot ia u kek, uba don ia ka dur jong U Modi, ka long kumba leh bym khein briew ia utei u nongialam.
“Ngi la mut ban ot ia u kek, hynrei na ka daw, ba u nongshet ia u kek, u buh da ka dur jong u myntri rangbahduh, uba dei u briew ba ngi ieid, kumta ngim shym la ot satia, namar ka long kumba ot ia ka dur jong u nongialam ba ieid jongngi" ong U Sarma.
Shillong:  Myn hynnin ka sngi, ar ngut ki ophisar (IAS) na ka tnad ministry of Rural Development bad na ka Panchayati Raj ka sorkar pdeng ki la iakynduh ia u Chief Executive Member (CEM) ka Khasi Hills Autonomous District Council (KHADC) u bah Teinwel Dkhar.
Ha kane ka jingiakynduh la don lang ki EM, u chairman.
Ki ar ngut ki ophisar (IAS) kiba bat kum ki Assistant Secretaries ki tnad sorkar pdeng kynthup ia u Pratap na ka tnad Rural Development bad kumjuh ka Anu na ka tnad Panchayati Raj.
Haba kren sha ki lad pathai khubor, u CEM u la ong ba ka dei ka sien ba nyngkong ba ka sorkar pdeng kan phah ia ki ophisar ban wan pule bniah ia ka jingtreikam jong ki district council hadien bun tylli ki phew snem.
U bah Teinwel u la ong ba kane ka jingwan iuhkjat jongki sha ka KHADC, ka long na ka bynta ban wad jingtip ban lum jingtip bniah ia ka rukom treikam ki District Council ha kane ka jylla.
“Ka jingwan iuhkjat jongki ka long ban wad jingtip bniah ia ka rukom treikam jong ki district council", u la ong.
U la iathuh ba ka jingwan jongki ka long ba ki kwah ban lum jingtip kiei ki kam ba kumno ka Council ka leh, kumno ka kam.
Kumjuh u chairman u bah Pynshngain N Syiem u la iathuh ba na ka liang ka Council ka la batai ia ki kam ba ka leh bad la pynsngew halor ka jingpyniaid ia ka pisa na ka sorkar pdeng jong ka tnad Rural development sha ka sorkar jylla, bad la pynsngew ba ka la dei ia ka tnad ba kan phaikhmat ruh sha ki district council namar ba ki don ka jingiadei  beit sak bad ki shnong, ki Hima.
Nongpoh:  Kum kawei na ki sengbhalang kaba peit ia ka bha ka miat bad ka roi ka par ha Ri Bhoi, ka Ri Bhoi Youth Federation, hynne ka sngi ka la pynsngew hakhmat ka sorkar MDA, da kaba dawa syndon ba ka dei ban thung uwei u Myntri na Ri Bhoi District.
U Bah Wanpher S.Wahlang, Publicity ka RBYF, u la ong ba ka seng ka sngew ba ka Ri Bhoi, ka la shah iehbein na ka por sha ka por, namarkata ha kaba kum kane ka por ki sngewdei ban dawa na ka sorkar MDA, ba ka dei ban thung noh uwei na ki MLA ha Ri Bhoi ba ki dei ban don ha ka thup ki Myntri.
Lah ruh ban kdew hangne, ba na ki 5 tylli ki Konstitwensi ha Ri Bhoi, arngut ki dei na ka Congress, arngut na ka NPP bad uwei na ka PDF, hynrei katkum ka kyrwoh na u Publicity ka RBYF, la pynpaw ba ka sorkar MDA ka dei ban thung Myntri ia uwei napdeng kitei ki MLA ki bym dei Congress.
Halor katei ka jingdawa thung Myntri ia uwei napdeng ki MLA ka Ri Bhoi, ka RBYD ka la pynmih ia ka kyrteng jong u Bah Sosthenes Sohtun, MLA ka Jirang na ka NPP bad u Bah Jason S, Mawlong, MLA ka Umsning na ka PDF, hynrei ki khlem pynmih pat ia ka kyrteng jong u Dasakhiatbha Lamare, MLA ka Mawhati na ka NPP.Nongpoh:  Da ki spah tylli ki trok kiba la pynieng ha ki Petrol Pump lem bad ha kiwei kiwei ki jaka kiba don haruh ka surokbah NH-6 ha Ri Bhoi, hynnin ka janmiet ki la shah pynher krad ha ki bor Distrik ka Ri Bhoi, kata hadien ba la lap ba kitei ki trok, ki la pynkhein ia ka kyndon Ain 144 CrPC, kaba la dep ban pynjari ha Ri Bhoi.
Lah ruh ban kdew hangne, ba dangshen ka District Magistrate ha Ri Bhoi, ka la dep ban pynjari da ka kyndon 144 CrPC ha Ri Bhoi, kaba la maham ia baroh ki kali heh bad khamtam ia ki Trok ba kim dei ban ieng ha ki Petrol Pump ha Ri Bhoi, hynrei ka long pat kaba lyngoh ba dei tad hynne ka sngi, ba ki bor Distrik ka Ri Bhoi, ki la pynmih ia katei ka hukum ban pynher krad lut ia kitei ki trok kiba ieng ha ki Petrol Pump ne ha kiwei ki jaka kiba don ha Ri Bhoi.
Ka jingtip kaba la iohlum da ki nongthohkhubor, la ong ba bun na kitei ki trok kiba ieng ha Petrol Pump lem bad ha kiwei ki jaka harud ka surokbah NH-6, ki dei kiba kit Dewiong bad ka daw kaba la pynlong ia ki ban ieng ha kitei ki Petrol Pump, ka long ban ap haduh ban da ioh jingbit na ki nongpyllait kali bad kata ka long ban iaid lait na ka Weigh Bridge kaba don ha Narang, Ri Bhoi.
Haba iadei bad katei ka jingpynher krad ia kitei ki Trok, Ka Kong RM Kurbah, Deputy Commissioner ka Ri Bhoi, ka la ong ba ka daw kaba la pynlong ban ai hukum pynher krad ia kitei ki Trok, ka dei hadien ba la lap ba kitei ki trok, ki la pynkhein ia ka kyndon 144 CrPC kaba dang shu dep pynjari shen.
Nongpoh:  Kan da long ka jingkmen kaba khraw ia ki paidbah Nongshong shnong jong kiba bun tylli ki shnong kiba don ha ka thain Byrnihat, ha kaba mynta ka sngi u Bah Sosthenes Sohtun, MLA ka Jirang, u la leit ban buh ia u Mawnongrim, na ka bynta ban shna ia ka surok na Nongthymmai 15Mer bad ka ban pyniasoh sha Borbhuin, Nongkylla Khasi lem bad kiwei pat ki shnong kiba don ha katei ka thain, kaba dei ka ka surok kaba yn da shna lyngba ka jingiarap na ka shim CFR ha ka jingmang tyngka kaba la kot haduh T.3.60 klur tam.
Ha kaba plie ia utei u Mawnongrim, nalor u MLA, la sakhi ruh da ka jingdonkang ki heh ophisar na ka tnat PWD, kiba kynthup ia u Bah P.R Marwein, Secretary ka PWD, ki EE na ka tnat PWD, ki rangbah shnong lem bad shibun ngut ki riew rangbah ka thain Byrnihat.
Haba kren ha katei ka sngi, ki riew rangbah katei ka thain Byrnihat, ki la pynpaw ia ka jingkmen kaba khraw halor ka jingtrei shitom da u MLA, uba la ialeh ban pynioh ia katei ka jingpynmang tyngka na ka bynta ban shna pynbha bad siangrong ia katei ka surok, kaba dei ruh ka surok kaba la pyndonkam da ki paidbah katei ka thain.
Ki la pynpaw ruh ba katei ka surok, ka dei kaba donkam bha ia ki paidbah, namar lyngba na 15Mer ter ter sha Borbhiun, Rangsakona, Nongkylla Khasi lem bad kiwei ki shnong kiba don ha katei ka thain, ha kaba ki la ong ruh ba lyngba katei ka surok kan sa long ka jingkyrkhu kaba khraw ia ki paidbah kiba pyndonkam ia katei ka surok.
Katba na ka liang u Bah Sosthenes Sohtun, u la ong ba kum u nongmihkhmat ka thain, u dap da ka jingkmen hadien ba ka sorkar ka la sngap ia ka jingkyrpad jong u ban pynioh surok rong ia katei ka surok sniew bad kaba dei ruh ka surok kaba donkam tam jong ki paidbah.
Haba kren kyllumlang halor ki surok hapoh ka Jirang Constituency, u Bah Sosthenes Sohtun, u la ong ba kiba bun ki shnong hapoh katei ka Constituency, ki dei kiba dang duna haba iadei bad ki surok bad ka la long kajuh ia ki shnong kiba don ha ka thain Byrnihat, namar hapoh ki shnong ki thaw ym ju don surok, lait noh tang na ka surokbah NH-6.
Shuh shuh, u la ong ruh ba kiba bun na ki paidbah hapoh katei ka Constituency ki kwah surok, namar haba kylli halor ki jingdonkam ha ki shnong ki thaw, kiba bun na ki nongialam shnong ki pynpaw ba ka surok ka dei kaba donkam tam, namar bun hi na ki shnong kim pat don ia ki surok kiba biang.
Namarkata, halor ka jingdonkam surok ki paidbah, kum u nongmihkhmat, nga la ialeh ban iakren sha ka sorkar ba kan shimkhia ha ka ban pynbiang ia ki surok, ha kajuh ruh ka por utei u MLA, u la kyntu ia ki paidbah ba kin iaishah bad iatreilang, khnang ba kiwei ki jingthmu kiba u don kin wan ban urlong bad ka ban long ka jingmyntoi ia ki paidbah hapoh ka Constituency hi baroh kawei, u la bynrap.
Shillong:  Ki pulit ki la ioh bat ia U Ganesh Debnath, uba na Agartala, Tripura ha ryngkat bad ka pisa kaba T.35lak, kaba u dang leit jingleit da ka night super na Agartala sha Guwahati, da kaba iaid lyngba na East Jaintia.
La aiti ia U Debnath sha ki bor jong ka tnat Income Tax, ba kin tohkit halor katei ka jingkit pisa bun jongu.
Shillong: La plie mynta ka sngi, ia ka Chiehruphi S&YWSC O5th Money Prize Knock Out Football Tournament 2019.
Ha shwa ka jingialehkai, la pynlong ia ka jingialang plie, ha kaba la ialam da U Ma B Sympli, katba U Ma Delmi Shylla, ula long u kongsan bad uba dei ruh u khun samla rangbah jong ka Shnong.
La ioh ia ki kyntien sneng  ia ki nongialehkai ha  baroh arliang.
Kiwei pat kiba kren ki long U  Emi Phyrngai, nangta U  Rangbah shnong Moosiang Lamare Thymme bad ki kyntien ai khublei, na U Ma T Suting,  U Secy shnong Chiehruphi.
Ha ka jingialehkai ka Wahiajer SC, ka la ioh thep da 2-0 ia ka Moosaing Lamare Thymme.
U nongthep kol, u dei u samla Deibor Sumer, uba la thep ha ka minit kaba 11 bad 32 minit.
Jowai: Ki pulit jong ka Phramer Traffic Cell, ki la ioh tam kawei ka metiap jong u rangbah briew uba la antad ba ula 50 snem eiei bad uba syriem ia ka dur bar jylla.
Ia katei ka metiap la iohtam narud surok bah NH-6 hajan kawei ka jaka sait kali kaba don ha Ialong West Jaintia Hills District.
Katkum ka jingiathuh ki pullit la suba jur ba katei ka jingiap jong utei u briew ka long namar ba u la shah pyniap hano re hano.
Ia katei ka metiap la kit sha Ialong Civil Hospital bad haduh mynta ka dang don ha jaka buh met iap bad ki dang ap ia kiba haiing ban wan kam ia katei ka met.
Shillong: U MLA ka UDP ba la jop ar sien na Mawthadraishan u bah H Brolding Nongsiej un bam smai lashai ka sngi por 11 baje mynstep kum u myntri sorkar jylla.
U bah Brolding un pyndap ia ka shuki ba la iehnoh u bah Metbah Lyngdoh hadien ba ula shimti ia ka shuki Lamphang.
U bah Brolding un dei u myntri marwei na West Khasi Hills.
Ki  nongialam ka party UDP kila pynsngew ba ha ka jaka jong u Bah Metbah kin pynrung ia u Bah Brolding Nongsiej kaba yn sa pynbam smai la shai ka sngi kum u myntri sorkar.
Jowai: U Deputy Commissioner ka West Jaintia Hills District, u bah LSN Garod Dyke, u la pynmih ia ka hukum ba baroh ki banks ruh ki dei ban khang lashai ka sngi Balang kum shi bynta na ka jingrakhe dap snem ka Balang Unitarian ha ka jylla Meghalaya.
Katkum ka Order kaba la pynmih mynta ka sngi, u DC ka WJH u la pynpaw ba kane ka hukum kadei ka jingpynkylla na ka hukum kaba la dep pynmih mynshwa kaba khlem da kynthup ia ki banks bad kiweikiwei ki Financial Institution.
Shillong: Ka “Serve safe food" kawei na ki projek ka ban ai jinghikai ia ki nong die jingbam ha surok shaphang ka jingkhuid jing suba bad hikai ban pynbha shuh shuh ia ka kam jong ki, ha kaba mynta ka kynti ka tnad ka Food safety Meghalaya ryngkat ka National Association of street Vendors of India (NASVI)bad ka Nestle India ka don ka jing thmu ban ai jing hi kai ia ki 500 ngut ki nongdie jing bam surok  kiba na Shillong, Sohra bad ha Tura hapdeng jong u bnai Nailur bad Naiwieng 2019.
Kane ka project ka long ban ai jinghikai ia ki nongdie jingbam madan ha ki liang bapher bapher ba kynthup ka koit ka khiah ka jing khuid jing suba ka jing khuid ha ka rukom ai jing bam bad ka rukom ban bret ia ki niut.
