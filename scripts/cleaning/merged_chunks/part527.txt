Katei ka jing hikai, kan long ha ki san bynta ba kynthup ia ka  IT/ITES, Capital Goods, Construction, Green Jobs bad Telecom bad kan sdang naduh ka taiew ba nyngkong jong U Nailar, ha kaba yn hikai na ka bynta  340-540 kynta bad kan shim por, na ka bynta lai bnai.
Nongstoiñ:  Ka shnong Nongkhlaw kaba jngai tang kumba 17 KM eiei na ka sor Mairang, ka dei kawei na ki shnong kaba la paw nam bha namar ba ka shnong Nongkhlaw, ka dei ruh ka shnong kaba la pynmih ia u khlawait ka Ri u Tirot Sing Syiemlieh, u Syiem jong ka Hima Nongkhlaw; hynrei haba phai pat sha ka liang jong ka roi ka par katei ka shnong ka dang sahdien ha kiba bun ki liang.
Kawei na ka jingsahdien ha ka roi ka par hapoh katei ka shnong, ka dei ka jingbym lah jong ki bor ba dei peit bad kumjuh ki bor sorkar ban pynbha lane maramot noh ia kawei ka ophis sorkar kaba dei ruh jong ka tnad Animal Husbandary & Veterinary kaba don ha Nongkhlaw Mairang Sub-Division.
Ha ka jingjurip jong ki nongthoh khubor, la lap ba ïing shong treikam jong katei ka tnad ka la long shisha kaba i sangsot haduh katta katta ban peit, namar kiba bun ki bynta jong katei ka ïing ki la jot rathai haduh ba ym i long shuh tang ban shong treikam ruh bad haba shu peit ia ka jinglong jingman la ithuh shai kdar ba katei ka ïing shong treikam jong katei ka tnad ka dei kaba la rim bha.
Shuh shuh la sakhi ruh ia ka jingjot jing pei thliew jong ki tnum ïing, nangta ka sad ki jingkhang bad kiwei kiwei ki la jot lut bad kaba kham palat, ka dei kawei ka ïing kaba dei lang jong katei hi ka tnad kaba don mar syndah ha kaba kam i long ïing shuh namar ka jingjot jingpra bad kaba la shu kylla ïing jah noh haduh mynta bad ka jingbym shimkhia jong ki bor ba dei peit ban maramot ia kitei ki ïing, lehse kan sa kylla long pynban ka daw ia ki nongtrei ha katei ka tnad ban salia ban wan trei bad kaba wanrah ka jingduhnong kaba khraw ia ki paidbah katei ka thaiñ.
Na ka liang jong ki nongthoh khubor, ki la ioh lad ruh ban iakren bad uwei u riew rangbah jong katei ka thaiñ u ba dei ruh ha kajuh kapor u President ka Seng Rimen Shiliang Khri Environment Sport Social Organisation u bah S.Lyngdoh, ha kaba u la pynpaw ia ka jingsngewkhia halor ka jinglong jingman jong kitei ki ïing jong katei ka tnad kaba la neh mynta la bun bun snem ha kaba ki bor ba dei peit kim shym la patiaw satia ban maramot.
Shuh shuh u bah Lyngdoh u la ong ruh haba ki ïing sorkar kin shu jot bad kylla ïing jah kumtei, la i kumba ka la kylla long pynban kum ka jaka rieh tngen bad ka jaka ialeh kmen jong ki riew dakaid; kumta na ka liang jong u kum u President ka Seng RSKESO, u la kyntu ia ka sorkar bad ia ki bor ba dei peit ba kin shimkhia lem na ka bynta ban pynbha noh ia kitei ki ïing jong katei ka ophis.
Ha kaba iadei bad ka jingwantrei ki nongtrei kum u Doctor na ka liang jong u bah Lyngdoh, u la iathuh ba ha ki snem kiba la lah u Doctor u ba dei peit ia katei ka tnad u ju wan sha katei ka ophis, manla ka shisien shi taiew, hynrei mynta u snem pat u la shu wan tang teng khat bad ki shu don beit tang ki nongtrei ha katei ka ophis kiba shu iarap ban ai dawai ia kito ki briew kiba wan wad dawai na ka bynta ki jingri jong ki.
Shillong:  U Myntri Rangbah ka Meghalaya u la thoh lyngba ka   Twitter ban kyrpad  jingiarap sngewlem na ka bynta ki jingjia shlei um ha Garo Hills.
U la ong ba yn niewkor ia baroh ki jing synniang sha ki pait ka lum Garo kiba la julor ba da ki lak ki nongshong shnong ki la shah ktah haka jing shlei um,bad hakaba kum kane ka khyllipmat ki jingai sngewlem jong phi  kan iarap ban pynim iaki bun ki mynsiem jong ki nongshong shnong ka thain.
U Conrad u la ai  ruh ryngkat ka Account nombar jong ka CM Relief Fund A/c No.702002035105.
IFSC Code: YESBOMCA002 Bank: Meghalaya Co-op Apex Branch: Shillonghaka jing kyrpar jong u naka bynta kito kiba don ka jingsngewlem ban noh synniang kum kajing iarap iaki briew jongka lum Garo ki bala shah ktah haka jing shlei.
Nongpoh: Ki nongpyniaid ka Christian Upper Primary School kaba don ha shnong Thad ha Ri Bhoi, mynta ka sngi, ki la sdang ia ka jingrakhe halor ka jingdap ba 25 snem jong katei ka skul, kaba la seng da ka shnong Thad ha ryngkat bad ki kynhun balang kiba don ha katei ka shnong.
La sdang ia kane ka jingrakhe Silver Jubille ne ka jingdap 25 snem jong katei ka skul, da ka jingdon u Bah Charles Marngar, MDC ka Mawhati uba la long kum u Kongsan, u Bah S.Mawlong, range forest officer social forestry Umsning, ki riew rangbah, ki nonghikai lem bad ki longkmie longkpa na katei ka shnong.
Ha kaba rakhe ia katei ka jingdap ba 25 snem, ki nongpyniaid jong katei ka skul, ki la iathuh bad phla paidbah halor ka jingeh kaba ki shem, naduh ba ki seng ia katei ka skul kata naduh u snem 1995, hynrei da ka jingiaishah ia baroh ki jingeh ha ryngkat ka jingiatreilang bad ka shnong, kaba la pynlong ia katei ka skul ba kan nangkiew katba nangmih ki sngi ki por bad tad haduh ba kin da lah syndon ban don haduh ka Secondary bad kaba la urlong tad haduh u snem 2011.
Ha kawei pat ka liang, ki la pynpaw ia ka jingkmen namar kumba ka long mynta kei, katei ka skul ka shait pynmih ia ka result kaba bha tam haba iadei bad ka SSLC Examination, namar la jan baroh ki khynnah kiba la iakhun na katei ka skul ki lait beit ha ka SSLC examination.
Katba na ka liang u Bah Charles Marngar, u la pynpaw ia ka jingkmen ban iohi ia ka jingnangkiew jong katei ka skul, kaba long ruh kum kawei na ki shlem ai jingstad ia ki khynnah kiba don ha katei ka thain.
“Wat la nga long tang u Nongmihkhmat uba rit, hynrei ngan ai ka jingkukar haphi ba ngan iatreilang, na ka bynta ban nangkyntiew ia kane ka skul", bynrap u Bah Charles Marngar.
Shillong: Ka jingdheng kali ha nongbah shillong ka nangjur bad katba nang mih ki sngi, ka nang jubor haduh ba ki nongleit nongwan ki pynpaw ia ka jing  sngew bynñiaw, namar ki sah lut ki kam ki jam bad ka shim ia ka por shibun, namar jan man ka sngi ka  jingdheng kali ka shim da ki kynta tang na Laitumkhrah ha Khyndai Lad.
Ha ka jing wad bniah u Rupang da lade lalap ba ki nongleit nongwan ki ju shem jynjar eh ban iaid lynti ym tang ha Laitumkhrah ne Mawlai hynrei kylleng kylleng ka nongbah Shillong.
Ki Kali ba iaid na Mawblei – Laitumkhrah – 9Lad -Motphran,  ka jingdheng kali ka ju jur bha naduh ka por 8.00 baje tad haduh ka por 9.00.
baje mynstep bad ha ka por janmiet ka jingdheng kali ka sdang naduh ka por 2baje janmiet haduh ka por 7 ne 8 bad don ki por ba ka jingdheng kali  ka iai bteng palat ka por 8baje.
Ha Mawlai ka jingdheng kali ka ju sdang naduh ka por mynstep 9baje, ka bteng baroh haduh ka por 9  baje mynmiet.
Kane ka dei kaba ju iai long man ka sngi bad ki jaka ba ju sdang ka jingdheng Kali ka dei naduh Malai Mawiong ne na Marten tad haduh thanat Lumdiengjri.
Ki Kali bawan na ki thaiñ Upper Shillong ha ka por mynstep  ki ju mad ia ki jingdheng kali naduh ka por mynstep bad don ba ka iai bteng haduh shiteng sngi, lane haduh ka por janmiet ruh  Ha ki bynta ka Pynthor umkhraw, Polo, Jaiaw ka ju don ka jing dkheng kali tang ha ki por mih skul mih trei bad ka por ba wai ka shu don ka jingdheng  kaba malu mala man ka sngi.
Ha kane ka sngi ba jur u slap ka jingdheng Kali ka long kaba palat bad ki briew ki ba mut shim kali na Motphran bad 9lad ban mih leit sha la ki jong ki jaka trei ki shem jingeh shisha, namar ba ka jingther u lapbah, kaba wanrah ia ka jing lyngkien ka um ha surok.
Nangta ka mih ka jingeh ba ki kali kamai ha sor (Local taxi) kiba shim kabu ia ki nongleit nongwan, khamtam ka por janmiet ba kim ju treh kit bad ki ang da ka dor kaba heh ha ki jaka ba bun briew kum ha Motphran bad Khyndai lad, namar ki nongniah kali ki kwah ba ki briew kin shu phah lei buh ban ioh oh ka dor baheh.
Shillong:  Ka sorkar Meghalaya Democratic Alliance (MDA) ka la rai ba baroh ki myntri sorkar ki dei ban noh synniang sha ka iarong iarap ia kiba shah ktah shlei um ha Garo Hills.
Ia kane la iathuh da u myntri ka tnad kam pohiing ka jylla, u James K Sangma haba kren sha ki lad pathai khubor hadien ba la wai ka jingialang ka kynhun myntri sorkar mynta ka sngi.
Wat la u James um shym la iathuh, katno ki la rai ban noh synniang, hynrei u la ong ba ka shong ha ki myntri ban leh ia kane shisien ba la dep rai.
Ha kajuh ka por, u la kyntu ia ki paidbah nongshong shnong ka jylla khamtam ki MLA ba kin kylluid mynsiem ban noh synniang sha ki lanot.
“Ka sorkar Meghalaya Democratic Alliance (MDA) ka la rai ba baroh ki Myntri kynthup u myntri rangbah ba ki dei ban noh synniang sha ki lanot shlei um ha Garo Hills", la ong u James.
U la iathuh ruh ba u myntri rangbah u Conrad K Sangma ula dep pan jingiarap kyrkieh na ka sorkar pdeng ha kaba  u la iakynduh ia u myntri kam pohiing u Amit Shah dang shen.
Hynrei ha kajuh ka por, u James um shym la lah ban iathuh haduh katno ka jingshah ktah na ka jingshlei um ka thain Garo Hills.
“Ngam pat ioh jingtip haduh katno ka la julor bad ka jingjulor ka long kaba jur bha", la ong u James.
U la iathuh ba ma u lem bad u myntri ka tnad iada julor mariang u bah Kyrmen Shylla, kila wan jurip ia ki jaka ba shah ktah ha ka thain Garo bad la lap ba ka long kaba jur bha.
Shillong:  U Myntri ka tnad kam pohiing ka jylla u James K Sangma um kwah ban kren eiei halor ka jingiakhih jong ki nongtrei ka EMRI GVK 108 namar ka jingbym shah shkor ki bor pyniaid.
Haba ki lad pathai khubor, ki la twad jingtip kaei ka bynta ba ka sorkar kan leh ia ki nongtrei 108 ba iakhih mynta ka sngi, u James u la ong ba um shym la ioh jingtip bniah ia ka jingeh kaba la pyllong ia ki nongtrei ka EMRI GVK 108 ban iakhih namar ba um shym la peit ia kane ka tnad.
“Kane ka tnad ka hap ha ka jingpeit ka tnad ka koit ka khiah bad u myntri u bah AL Hek u don ka jingtip kaba bniah halor kane bad u la kyntait ban kren eiei halor kane", la ong u James.
Lah ban kdew ba ki nongtrei ka EMRI GVK 108, ki la pyllong ia ka jingiakhih hadien ba ki bor pyniaid kim shym la shah shkor ia ki jingdawa jongki.
Ka jingiakhih jongki da ka lynti kaba jai jai ka la iaid mynta saw bnai eiei bad ha kane ka kynti, kila mih syndon sha madan.
Ha kawei ka liang ha kaba iadei bad ka jingkynrei u drok ha ka jylla, u James K Sangma u la ong ba ka ain kan leh ia kaba donkam.
U la ong b aka jingkynrei u drok ka long kaba sngew khia jur bad ka donkam ban tem ia kane ka jingeh.
Halor ka jingkylli ban pynkylla ia ka Narcotic Drugs and Psychotropic Substances (NDPS)Act, 1985, um shym la kubur ba dei ban leh kumba leh ia ki lehnoh ia ki nongkhaii drok da kaba ong ba ka ain kaba mynta ka la biang namar ba ka Narcotic Drugs and Psychotropic Substances(NDPS) Act, 1985 ka hap ha ka sorkar pdeng katba ka sorkar kam lah ban leh eiei hynrei kan pynsngew ia kane.
Shillong:  U bah John Kharshiing, u khot ia ki 15 MDC Hima Mylliem ban ia kren ban pynbeit shai ia ka Mylliem Act 2007-2008, ka Administration Rule 2015 bad ka Act 1959 ban ioh Dorbar Hima shisien shi snem katkum ki riti dustur.
U Bah Paul u la ong ba un sa ia kren bad ki MDC bad u la pyntip ba ka UDA kan sa ia kynduh ha kine ki sngi bad un sa ia kren ha katei ka jingialang bad u la kyntu lang ia u Bah John F Kharshiing ban ia kren lang bad u Chairman KHADC uba long ruh uwei na ki MDC hapoh u pud ka Hima Mylliem bad kumjuh ban kren lang ia kiwei.
U bah John u la ong ba  un sa kren katba lah ia baroh ki MDC.U Bah Paul u la pyntip ba ka tnad Trade, ka dang iai pynkhreh ia ka draft guidelines ia ki Dorbar Shnong, ha kaba iadei bad kumno ban ai mynjur bad shen un sa khot ia ka jingialang ynda ki la dep pynkhreh.
Na ka liang u Bah John Kharshiing, u la pynsngew ha u EM Trade  ba ka por ka dawa ia ngi ba ngin pyrkhat jngai.
Lada jin ba ka jinglum dorbar hima kan don da ka policy hapoh ka Hima, kumta kan don ka jingshai,  hynrei mynta ngi don ha ka jingdum khlem ka Dorbar Hima ha ryngkat u khun u hajar ha kaba ngim ioh ia ka kaiphod kaba shai ka jingkhien jingdiah.
Nongpoh:  Ka Police Department Ri Bhoi District ka la rah syndon ia ka nam lahduh jong ka Inter Office Football Tournament 2019, kaba la pynlong da ka Nongpoh Sport Association (NSA) ha madan Pahamsyeim, hadien ba ka la pynrem noh ia ka PHE Department da 5-4, ha ka jingiakhun phainal kaba la poi shaduh ka jingiashut Tie-Breaker.
Ha kaba pynkut ia katei ka lympung ialehkai ki nongtrei ophis sorkar, la sakhi da ka jingdon u Bah Banteidor Lyngdoh, Myntri ki kam ialehkai kum u kongsan, ha ryngkat ka jingdon u Bah Mayral Born Syiem, MLA ka Nongpoh, u Bah Balajied Rani, MDC ka Nongpoh, u Bah C.Syrti, SP ka Ri Bhoi lem bad kiwei kiwei.
Haba phai sha katei ka jingiakhun phainal, kaba la long hapdeng ka Police Department pyrshah ia ka PHE, ka la long shisha ka jingiakhun kaba iakhaid bad kaba itynnad bad kaba la pynhun ia ki khmat jong ki paidbah, kiba la leit ban sakhi ia katei ka phainal, namar ki rangialehkai jong kitei ki arkynhun, ki la sei shisha ia kata ka sap ialehkai kaba itynnad bad nalor bun hi kiba la wan ialehkai ha katei, la wan ban mihkhmat da ki rangialehkai ba bna nam ka jylla.
Namar ka jingiakhaid bad iaryngkat bor, ka la pynlong ha baroh ar kylla jong ka jingiakhun, ka la kut noh ha ka jingiakhaid, khlem da don kiba lah ban pynkhihjar.
Namarkata, na ka bynta ka rai jop rai rem, na ka liang ki nongpyniaid jong ka jingiakhun, ki la rah noh sha ka jingiashut Tie Breaker bad dei hangtei ba ki rangialehkai ka Ri Bhoi Police, ki la lah ban pynliem noh ia ka PHE da 5-4 bad khur syndon ia ka namjop ha katei ka lympung ialehkai jong ki nongtrei Ophis ha Ri Bhoi.
Ka Ri Bhoi Police, kaba la ioh ban rah ia ka nam lahduh, ka la ioh ban khur ia ka song pisa kaba T.20 hajar ryngkat ka Trophy, katba ka PHE kaba la shah rem noh ka la ioh rah ia ka song pisa kaba T.10 hajar lem bad ka Trophy.
Nalor ka khusnam sha ki kynhun ialehkai la sam ruh ia ki khusnam shimet kaba kynthup ia ka nam Best Goalkeeper, Player of the Tournament.
Shillong:  Ka Lumparing ka la pynliem ia ka Kharang ha ka jingiakhun jong ka lympung 3rd division kaba long mynta ka sngi ha madan Polo.
Ia kane kawei ka kol ka jingjop ka Lumparing la thep da u D.Wahlang 46’.
Ha kawei ka jingialehkai, ka Lapalang SC ka la shah pylliem ha ka Mawpat SC da 1 bad ia kane ka kol, la thep da u C.Kharumnuid 35’.
Ka Laitlyngkot SC ka la pylliem ia ka Umlyngka da 2-1 kol.
Ia ki kol ka Laitlyngkot la thep da u I.Lyngdoh 13’ bad u  F.Kharkongor 53’ katba ia ka Umlyngka SC la thep da u  R.Kharbuki 69’.
Ha kawei ka jingiakhun ka 2nd Division, ka Jongksha SC ka la pylliem ia ka Nongumlong da  3-2 kol.
Ia ki kol ka Jongksha la thep da u I.Mukhim 2’, 73’ bad u A.Rynjah 4’ katba ia ka Nongrumlong SC la thep da u  W.Mawphlang 79’ bad u  I.Mukhim 73’.
Haba phai pat sha ka jingiakhun ha ka 1st Division, ka Nongkrem SC ka la pylliem ia ka Marbisu da 2-1 kol.
Ia ki kol ka Nongkrem la thep da u  M.Kharbuli 35’ bad u K.Warshong78’ katba ia ka Marbisu SC la thep da u W.Nongsteng 38’.
Ka dorbar ia tynjuh bor jong ka Karnataka, ka la shu kut noh mynta ka sngi, khlem da ia pyni bor satia hapdeng ka sorkar Congress, JDS pyrshah ia ka BJP.U KR Ramesh, Lamphang dorbar, ula pynkut noh ia katei ka dorbar mynta ka miet bad la sngewthuh ba ka jingshong dorbar, kan long biang ha ka 22tarik Naitung 2019 bad ka jing ia tynjuh bor ruh, kan long ha katei hi ka sngi, ong ka khubor.
Ha kawei pat ka liang, U Lat ka Jylla, ula thoh hynnin ka sngi, sha u myntri rangbah ka HD Kumaraswamy, ba u dei ban pyndep ia ka jing ia tynjuh bor ha ka por 1.30 mynta ka nohsngi, hynrei hadien ba katei ruh kam iaid satia, kumta U Lat, ula thoh biang bad ai por ban pyndep hapoh ka 6baje  mynta ka janmiet, hynrei na ka liang jong u myntri rangbah bad u lamphang dorbar, kim shym la pyn shah shkor satia bad kumta, la pynwai ia ka dorbar mynta ka sngi bad la sngewthuh ba ka jing ia tynjuh bor, kan long ha ka Lah Sngi U Blei.
Shillong:Ka Meghalaya’s Talent Search Organisation mynta ka sngi ka la pynbna paidbah ba shen  kin sdang ia ban pynlong ia ka Audition jong ka “Meghalaya’s Got Talent Season 4".
Ha ba ia kren bad ki nong pathai khubor, ki la iathuh ba  ia kane ka audition kin sdang naduh ka 6 tarik u Nailar 2019 ha man la ki shnong jong ka ri lum Khasi Jaintia bad Rilum Garo ruh kumjuh.
Ka Meghalaya Talent Search Organisation ka dei na ka seng kaba la ai lad ia ki riew don sap naduh ki khynnah rit ki samla haduh ki ba la san ka rta ki kynthei bad shynrang ki ba don ka sap ki phong ba ki lah ban pyni ia ki sapki phong ki ba ki don.
Na ka liang ki nongpyniaid ka MTSO, ki la iathuh ba lyngba kane ka jingia kop Meghalaya Got Telent  kan ym dei eh tang ban pyni ia ki sap ki phong ba ki don, hynrei kan long ruh kum ka lad ban kamai jakpoh.
Kum ban shu pynkynmaw ba ki nongjop jong ka Meghalaya Got Talentki la ioh lad ban shim bynta ha ki rynsan ki ba heh.
Kum ki prokram  jong ka Sorkar Jylla, ki la ioh ruh ia ban shim bynta ka ki ba bun ki program ki ba long shabar ka jylla ruh.
Napdeng kine ki don ruh kiba la seng ia la ki jong ki Dancing bad Singing School.
Na ka liang jong ka MTSO ka khot kawer ia ki baroh ki riew don sap ban shim bynta ha ki audition ba ka MTSO kala pynbeit ha ki shnong jong phi.
Na ka liang ka MTSO ka buh ruh ia ka jingkyrpad ia ka Sorkar Jylla, ki company bad ki riewshimet ban iarap lang ha kino kino ki bynta khnang ba kane ka show kan iaid beit iaid ryntieh ba kan poi sha ka thong.
Lano en sdang biang kane ka Mgt.
Ka la don ka jingkhie jumai ha ka nongbah Shillong, mynta ha ka por 3.04 baje antad.
Ka jingkhie jumai, kam da dei kaba jur satia bad ka neh ruh tang shi por.
La iathuh ba katei ka jingkhie jumai, ka la jia ha Arunachal Pradesh ruh ha ka por 2.52 bad 3.04 PM.Ka jingkhlain jong u jumai, ka long 5.6 bad 3.8 ha ka Richter Scale.
Ka thymmei jong utei u jumai, ka dei na Kameng jong ka Arunachal Pradesh.
Ki lad khubor ba dang shu ioh lum, ki iathuh ba mynta ka nohsngi, ka la don ka jingkhie jumai, kaba jur bha ha Athens, kaba dei ka nongbah jong ka Greece.
Ka jingkhlain bor jong u jumai ka long kaba 5.3 ha ka Richter Scale bad la iathuh ba ki lad pathai khubor, kim trei kam shuh, na ka bynta shi por, na katei ka jingkhie jumai.
La iohi ia ki paidbah, ba ki ia phet ruma, na surok bah bad kiba don hapoh iing ruh, namar katei ka jingkhih jumai, ka la kham jur bad ka la neh ruh katto katne por.
Thiruvananthapuram:  Ki lyngdoh niam jong ka  Syro-Malabar Ernakulam Archdiocese ha Kerala, ki la pynlong ia ka jingshah thngan, kaba khlem buh por ban pynkut ha  Cardinal George Alencherry’s house, ban dawa ba dei ban pynhiar shuki noh ia U Cardinal, halor ka jinglap jongki, ba u dei uba donkti ha ki kam bamsap ha ka jingiadia ia thied jaka.
Palat 200ngut ki lyngdoh niam, ki la shim bynta ha katei ka jingshah thngan bad la iathuh ba U Alencherry, u don bynta ha kaba die bein ia ka jaka kaba la pynduh noh haduh T.90klur ia ka Archdiecese.
“Dei ban weng mar mar ia U Cardinal, namar ba u don ki mukotduma ha ki 14 tylli ki jingjia bapher bad U Cardinal, um dei satia ban dang pyniaid ia ki jingialang bapher bad u briew jong U Pope, u dei ban pyniaid ia ki jing ialang nangne shakhmat" ong U Father Jose Vailikdath, joint convenor jong ka steering committee.
Kitei ki lyngdoh niam, ki la kren shai ba kin nang pynjur ia ki jing iakhih jongki nangne shakhmat, lada ki jingdawa jongki, kim urlong.
Ka tnga, ka la ujor pyrshah ia u tnga jongka, ha ka Women Commission bad ka daw, ka long namar ba u buh da ka CCTV Camera, wat ha kamra thiah jongki ruh.
Hynrei u tnga jongka, u kam ba u leh ia katei, na ka bynta ban iada ialade.
Kitei ki shi tnga, ki dei ka Ratna Podder, 38  bad U Chandan Kanti Dhar, 47, kiba shong ba sah ha Sadhutilla, kaba hap ha Pratapgarh jong ka West Tripura District.
Ka Ratna, ka kynnoh ba ha ka por ba ki dang ia shong, u tnga jongka, um dawa dowry satia, hynrei kham hadien, ki sa sdang ban dawa bad la iathuh ba hadien jong kata, ki sa sdang ban pyndik ia ka, ba kynthup ia u tnga jongka, ka kiaw jongka bad wat ki marjan ruh kumjuh.
Kham hadien kiba ha iing jongka, ki la siew T.2lak sha u tnga jongka, da kaba die noh ia ka khyndew jongki.
Ym tang katta, ka kynnoh ba u tnga jongka, u don jing iadei ruh shawei pat bad kiba dang don jingiadei bad katei ka iing.
Hadien kata, la iathuh ba u tnga jongka, u la buh noh da ki CCTV Camera ha ki saw tylli ki kamra, ba kynthup ia ka kamra thiah jongki naduh U Nailur 2018 bad ha U Nohprah, ka Ratna, ka la mih noh bad leit sah noh bad ka kmie jongka.
Na ka liang U Dhar, ula kyntait ba u don tnga shawei pat bad u kyntait ruh ba ula shim dowry na katei ka tnga trai jongu, hynrei u kynnoh ba ka tnga jongu, ka leh khlem akor shi katdei bad u iathuh ruh ba ka jingbuh camera ha kamra thiah, ka dei kum ka jing iada jongu ialade, lada don kano kano ka jingshah kynnoh sniew.
Haba la kylli, da ka Women Commission, halor ka daw jong ka jingbuh camera bad ba u lah ban pyndonkam kham palat, na kaba ka dei ban long, ula jubab “Nga nga thiah, ha la ka jong ka jingthiah bad nga buh camera ruh, na ka bynta ba ka paw sha ka liang kaba nga thiah hi ma nga".
Hadien ka jing shong bishar, ka Women Commission, ka ai por ia kitei ki shi tnga, ba kin ia beit baroh arliang hapoh 45 sngi bad la bthah ruh ia U Dhar, ba un siew T.3hajar shibnai sha ka tnga jongu, kaba long ka bai sumar jongu, na ka bynta jongka, wat haba ki la ia shong la ka jong ka jong.
Shillong: U myntri jong ka tnad sambam samdih jong ka sorkar jylla u James K Sangma mynta ka sngi  ha ba ia kren bad ki nongpathai khubor u la iathuh ba ka jingpynsangeh shipor ia ka jingsam ia u Shini Rashon sha ki paidbah ka dei na ka jingduna pisa ka sorkar.
Haba jubab ia ki jingkylli, na ka liang jong u myntri ba dei peit ia ka tnad sam bam u la ong ba ka sorkar kam shym don jingthmu ei ei ban pynduh ia kane ka jingsam shini sha ki paidbah, hynrei ka shu buh teng shipor namar kane ka jingsam shini ka dei ka skhim jong ka sorkar jylla kam dei shuh jong ka sorkar pdeng.
Na ka liang jong u myntri u James  u la ong “Na ka liang ka sorkar kan nym pynduh ia kane ka skhim hynrei kan dang bteng, kane ka jingpynsangeh ka long tang na ka daw jong ka jingduna pisa mynta ba shipor.
".
Ex.Rev.K.LangrinHa shuwa ba ngan ong ei ei shaphang   ka shongkha shongman u Khasi ha ka  Niam Khristan, shah ia nga ba ngan kdew katto katne shaphang ka shongkha shongman u Khasi ha ka Niam Khasi mynshuwa.
Nga la pule ia ka kot “U Khasi bad la ka niam" ba la thoh da u Babu H.O Mawrie, lynnong 14, sla 157, 158, ‘U Khasi bad ka shongkha shongman’, haba nga nujor bad ka shongkha shongman ha ka niam Khristan mynta ka la don ka jingiapher shibun.
U babu Mawrie u ong ba ha u Khasi ka poikha poiman kam don ka niam bad kam dei ruh ka jingiateh  jutang ban ym lah shuh ban iakhlad.
Hynrei u ong ba ha ka jingshongkurim ka dei tang ka jingpynroi jait pynroi briew ha kapyrthei.
Kumta u ong ba lada ym ioh khun la shah ban iakhlad noh namar bym iathoh ka nusip.
Katba ha ka niam Khristan pat kumba ong u Paul ha ka 1 Kor 7:10, 11 ba shisien ba la iashong ym bit ban iapyllait lada ioh khun ne ym ioh ruh, watla ki don ki Khristan kiba ia pyllait namar kane da ka ain jong ka District Council, kiba kum kita ki Khristan ki dei kiba pynkhein ia ka ain jong ka Baibl.
Ha ka niam Khasi ki don ki ksiang na ka bynta ki arngut ki ban iapoikha.
Ha ka niam Khasi jong ki Lyngngam ki nongksiang ki dei ki kni rangbah.
Ynda haba la iit bha ba ym don ka sang ka ma ryngkat ka jingiahun lang jong ki kmie ki kpa, ki sa pynbeit ia ka sngi ia poikha da ka jingpynkyntang da u nongknia ha u klong u skaw.
Ha ka niam Khristan pat khamtam ha kine ki sngi, ka shong eh ha ka rai jong ki arngut ki samla.
Kaba kut ka long ha ka jingpynkyntang u Phadar ne Pastor.
Haba iakren shaphang ka shongkha shongman u Khasi ha ka niam Khristan, ngim lah ban khlem da kylli – Mano ba wanrah ia ka Niam Khristan ha Ri Khasi? Kiei kita ki niam Khristan kiba la wan shuwa ha Ri Khasi? Ka jubab ka long, ka niam Khristan kaba nyngkong ba la wan poi ha Ri Khasi ka dei ka Balang Presbyterian ba ki paid Khristan ki ong ‘Niam Presbyterian’  ba la wanrah na Ri Wales da u Rev.Thomas Jones-1 ha Sohra ha ka 22 tarik June 1841.
Ka niam Khristan kaba ar ka dei ka Balang Roman Catholic ba ki paidbah ki ong ‘Ka Niam Catholic’  ba la wanrah da u Rev.Fr.Otto Hopfen Miller uba  long u Missionary na Germany ha Laitumkhrah, Shillong ha ka 2 tarik February 1890.
Ka niam Khristan kaba lai ka dei kaba pait na ka niam Presbyterian ba ki khot ka ‘Trumpet’ ia kaba la pynkylla mynta sha ka Church of God ne Balang u Blei ba la seng da u Rev.Wolley Mohon Roy ha ka shong Mylliem ha ka snem 1902 (ia ka tarik bad u bnai ngam shym la ioh na kiba ithuh ia nga).
Kane ka niam ka la pyn iasoh noh sha ka Church of God ha Anderson, America namamba ka rukom pynbaptis ka long thik kum ka balang ha America.
Nalor kitei ki lait jiat ki niam Khristan, ki dang don bun sa kiwei de kiba wan kham hadien ia kiba ngam sngewdonkam shuh ban kdew.
Tang ia kine lai nga ngeit ka la biang ia ngi ban ianujor ia ka jingngeit ka Niam Khristan bad kine ki Niam Khristan khamtam ha kaba iadei bad ka shongkha shongman.
Ki nongseng ia kitei ki lai jait ki niam Khristan ki don la ka jong ka jong ka nongrim ban pynshong lyngngeit.
Nalor kata ruh ki iabein kawei ia kawei pat.
Ki Pynksan ba ka niam jong u ne jong ki ka kham bha ban ia ka jong kiwei.
Ki ngeit ia u juh u Jisu tangba lada bishar ia ka rukom hikai jong ki te imat ki don bun ki Jisu; bad u Jisu jong ki u kham heh ban ia u jong kiwei.
Ki jingleh bad jinghikai jong kine ki niam Khristan ka la pynkulmar shisha ia ki Khasi kiba kwah ban kylla Khristan, namar ki Presbyterian ki ong, ‘khamlah ka jong ngi, ki Catholic ki ong, ‘ kham lah ka jong ngi’, ki Trumpet ne Balang u Blei ruh ki ong, ‘kham lah ka jong ngi’.
Kumta ki don bun ki shnong kyndong kiba sngewthuh bakla ba hana ka niam  Presbyterian ne niam Catholic ki ioh rung ha kata ka shnong ym shah shuh ia kiwei ban shna iingmane.
Ha Nongkrong kaba long ka shnong ba la pynsan ia nga ym shah ia kiwei ki kynhun balang ban wan rung.
Lada don mano mano ba phet balang ki dei ban mih noh napoh shnong.
Shisien la wan uwei u Pastor hangta ha shnong jong ngi bad u la kylli, ‘Don katno niam hangne ha shnong jong phi?.
Baroh ki la ia jubab, ‘Don tang ka niam Presbyterian; bad ngim shah ia kiwei ki niam ban wan rung hangne ha shnong jong ngi’.
Uta u Pastor u la ong, ‘ka bha shibun kata ka jingleh jong phi khnang ban ym pait ka shnong ka thaw’.
Sa shisien pat nga la leit donkam ha kawei ka shnong bad nga la rung dihsha ha kawei ka iing.
Nga la kylli ia u Kpa jong ka iing, ‘Phi don katno ngut ki khun?’ u la jubab, ‘Nga don tang arngut ki khun kynthei, hynrei nga la beh noh ia ki na iing namar kawei ka ia poikha bad u niam Roman, kawei pat ka ia poikha bad u Fellowship’.
Nangta nga la kylli biang, ‘Balei ym long ban iasah lang bad ki Roman bad ki Fellowship?’ u la jubab, ‘Em, ym long da lei lei ruh, namar hangne ha shnong jong ngi la iapait shnong bad la mih lai ngut ki sordar, uwei u sordar jong ki Presbyterian, uwei u sordar jong ki Catholic bad uwei u sordar jong ki Fellowship’.
Nangta nga la kylli biang, ‘kumno lada ki khun jong phi kin iapoi kha bad ki Hindu, ki Muslim?’ u la jubab, ‘Lada ki khun jong nga ki iapoikha bad ki Hindu ne Muslim nga kmen eh namar lah ban pynkylla Khristan ia ki, hynrei ia u Roman bad ia u Felowship te ym lah ban pynkylla Khristan’.
Ha ka 7 tarik December 2015 la wan uwei u nongialap (bah W.Nongkynrih) ha ka balsng Presbyterian Mawthylliang.
Namar ba ym don Tymmenbasan ha kata a sngi, ka balang ka la jied ia nga ban pyniaid ia ka jingiaseng.
Uta u nongialap u la ong ia kawei ka bynta ba ngam sngewiahap.
Kata ka long kumne, ‘Ha shnong jong ngi te ngim shah ia kiwei ki jait balang, uno uno uba phet balang u dei ban mih noh na shnong bad ka shnong kam shah ban shna iingmane lait tang ia ka balang jong ngi’.
Ynda la kut ka jingialap jong u, nga la ong ia ki paitbah, to ngin ia mih nangne ban leit thang noh ia katai ka iingmane Balang u Blei katkum ba la hikai da une u nongialap’.
Uta u nongialap u la mih da ka jinglehrain kaba khraw na iingmane.
Nga la ioh ban pule ia kawei ka jingthoh kaba ong, ‘Shah khang tala ka iingmane ha Jaintia’ ba la mih ha U Mawphor, 16 tarik Rymphang 2016 kata kadei ka iingmane jong ka Balang u Blei M&A.Ka daw ka  long namar ka jingpyrshah niam na kiba don ha ka majority.
Kiba kum kine kine ki don kylleng ka Ri Khasi ha ki nongkyndong.
Kawei na ki daw ba ki pyrshah ia kiwei ki kynhun ka long ba ki sheptieng ioh ba ki khun jong ki kin iapoikha bad kita ki sohniam.
Hangne ngi sngewthuh ba ka niam Khristan ka dei ka niam ba pynpait  jaitbynriew.
Ha ka niam Khasi ngim ju iohsngew ia kata ka jingiapait ka iing ka sem tang na ka daw jong ka shongkha lait noh tang lada shongkha bym dei.
Namar ha ka niam Khasi ka shongkha kam dei ka niam, katba ha ki niam Khristan pat ka shongkha ka dei ka niam.
Ha ka Baibl ngim shym lap ia kata ka iathoh samla ne iathoh tymmen.
Ia ka jingkhawai shongkurim ba u Jisu u la leh kambah ban pynkylla wain ia ka um ha Kana (Ioan 2:1-12) ym shym la iathuh ka dei ka jingiathoh samla ne jingiathoh tymmen.
Imat ka long kum ka jingkhawai shongkurim ka niam Khasi ba hap ban ia dih da ka kyiad ba sa ong ka wain.
Ha ka niam Khristan, lada uno uno un leit ia poikha bad kaba na kawei pat ka kynhun balang, la khein beit ba u klim niam.
Bad kata ka niam ka kham shyrkhei ban ia ka klim briew.
Kumta ki ju ong, ‘khamlah kaba klim briew ban ia kaba klim niam’.
Ha ka niam Khasi pat ka klim niam kam ju don, lait tang ka klim briew.
Kata lada u briew u leit knieh ia ka tnga jong uwei pat, ong u babu H.O Mawrie ha ka kot jong u, ‘U Khasi bad la ka niam’ sla 161.
Don teng teng ba ki niam Khristan ki hikai pyrshah ia ki jinghikai jong u Jisu.
Ha u Ioan 13:13:34, u Jisu u ong, “Ka Hukum bathymmai nga ai ha phi ba phin ia ieit paralok hi…….
" katba ki nonghikai niam jong ngi pat ki hikai ban isih kawei ia kawei pat kiba dei na kiwei ki balang.
Haba nga ioh ban iathuhkhana ha iingmane teng teng, ngam ju pyndonkam ia ki ktien, ‘Ko para bangeit’ ne ‘ko para Khristan’ , hynrei nga pyndonkam da ki ktien, ‘Ko paralok’, ka daw ka long, lada ngan ong, ‘ko para bangeit’ nga tip ba ha ka jingngeit jong ki kam iadei bad ka jingngeit jong nga.
Lada ngan ong, ‘Ko para Khristan’ nga tip ba lada kylli, ‘Phi don ha ka niam aiu?’ kin ia jubab, ‘Ngi don ha ka niam Presbyterian, niam Catholic, niam Balang u Blei…’ ym don ba  ong, ‘Ngi don ha ka niam Khristan’.
Ka la don ruh ka jinghikai bakla ban niew ba kiba don ha ka niam Khasi, Hindu, Islam, kim lah ban leit bneng namar ki nonghikai ki ong ba ki dei ki niam mane bleithaw.
Hynrei ka niam Khasi ka ai jingknia ha u Blei uba la thaw ia ka bneng ka khyndew bad ia kiei kiei baroh.
Ka jingkynnoh ba ki mane ksuid ka long kaba shu thaw.
Ka daw ba ki Khasi ki sa kylla Khristan ka dei tang namar ba ki Missionary ki hikai ban thoh bad  pule ia ki dak Khasi.
Jin lada ki Khasi ki la don ki alphabet lajong kin nym ngeit ia ki Missionary.
Ki Hindu kim mane ia u Ram ne u Krishna, hynrei ki mane ia u Ishwar kaba mut Saviour ne Nongpynim.
Ki Muslim kim mane ia u Muhammad, hynrei ki mane ia u Alla ne Supreme God kaba mut u Blei ba halor tam.
Ki Bhuddist kim mane ia u Buddha hynrei ki mane ia ka jingshisha ne Truth.
Ka don ka jingong, ‘God is Truth and Truth is God’.
kane ka jingong ka iadei bad ka jingong u Jisu ha u Ioan 14:6 “Nga uba long kata ka lynti, bad ka jingshisha (Truth)…"  jar uba tip ia kajingshisha u la ithuh ia u Blei, hynrei ki bym tip ia ka jingshisha kim tip ruh ia u Blei wat lada ki don ha kano kano ka niam.
Kato ka jingkren jong u Rev.Franklin Graham pyrshah ia ka jingleit jngoh u President Barack Obama ia ka Mosque jong ki Musulman ha Maryland, USA, ba u ong, “Lait noh u Jisu Khrist, ka niam Musulman kam lah ban pynim iano iano" ba la thoh ha u Kynjatshai 7 tarik Rymphang 2016 ka long pyrshah ia kiwei.
“Noh synniang ki Muslim da ka jaka bad pisa 50,000 ia ki Hindu ban tei ia ka Ram Temple" To ai ba ka jingdon jong kino kino ki niam kan ym long ka daw ban pynsniew ia ka shongkha shongman ia u khun Khasi lane ban pynpait ia ki shnong ki thaw.
To ngin nang ban iaieit iwei ia iwei bad pynduh noh ia ka jingshun.
Ka shong kha ka kynthei bad u shynrang Shikur u kpa ym long shitrai ka long ne em?Lada parad na liang u kpa,Jong u samla Jong nga dei shi jait bad I pa Jong nga dang long ne em ban ia poi kha.
Lada poi kha u shynrang bad ka khun jong khaduh jong para 3kmie ka bit ne em.
New Delhi: U Lat ka Jylla Karnataka, U Vajubhai Vala, ula bthah hynnin ka miet ia U HD Kumaraswamy, myntri rangbah ka Jylla, ba un pyni ia ka jing shaniah jong ka iing dorbar mynta ka sngi, ha por 1.30 nohsngi.
U Vala, ula bthah ia u myntri rangbah, ba un pyni ia ka jing biang briew jongu ha iing dorbar, hadien ka jing hiar shuki jong ki 15ngut ki MLA bad nangta sa ka jingweng jing kyrshan jong ki arngut kiwei pat ki MLA shimet, kaba la pyni shai ba U Kumaraswamy, um don shuh ia ka jingbiang briew hapoh iing dorbar Jylla.
“Wat la ia ka kyrwoh, katba kum ka  article 175 (2) la dep phah sha u lamphang dorbar Jylla, nga ioh jingtip, ba la pynsangeh ia ka iing dorbar mynta ka sngi.
Halor kane, nga mut ban ong, ba phin hap ban pyni, ia ka jing biang briew jongphi ha iing dorbar, hapoh ka 1.30 nohsngi, lashai ka sngi thohdieng" ong U Vala, ha ka shithi sha U  Kumaraswamy.
Lehse ka lah ban long ba ka ktien Khasi, ka la duna bha ha kine ki sngi, lane ba ngim nang ban pyndonkam bad ka dei na katei ka daw, ba ngi la kren bad thoh bakla bad wan rah ia ka jingmut kaba synjor halor kino kino ki jingjia ne ki prokram.
Na ki kyntien, kaba ngi shait lap, ba la pyndonkam lynter taid ha kine ki sngi, ka ia kata ka tamasa bad ia katei kajuh ka kyntien, ngi iohi ba ha ka ktien phareng la ju pyndonkam da kiba bun ki jait kyntien bad kawei na ki nuksa, kaba ki shait ong “health mela" bad hangne ruh, ha ka ktien Khasi, ngi ju pyndonkam da kaba ong ka tamasa ai dawai bad katei ka dei ka kyntien ka bym iahap satia bad nangta ka don sa kawei pat ka mat kaba ki ong youth festival bad hangne ruh, ngi shait pyndonkam hi da ka kyntien ka tamasa ki samla bad nangta sa kawei pat ka mat, kaba ong jackfruit festival bad  hangne ruh ngin ong ka tamasa ia bam sohphan bad kumta ter ter, ha kaba ki dang don bun bah ki jingrakhe kum ka food festival, ha kaba ngi ong, ba ka dei ka tamasa ia bam ia dih.
Ngi don mynta ha ka jing pynkhreh ban pynioh ia ka ktien Khasi, kum ka ktien kmie lane ka ktien thoh ha ka Jylla, hynrei lada naduh mynta, ngim nang ban wad ia ki kyntien kiba iahap ban thoh bad ba kren, katba kum ka jingiaid ki jingjia bapher, kumta katei hi kan dei ka jingsdang jong ka jing kutlad ba ngin tynruh ia ka sorkar India, ba kan sngew skhem, ba ka ktien Khasi, ka die ka ktien kaba iar bad kaba la biang.
Ka la dei ia ka tnat jong ka Arts & Culture, ia ka Khasi Authors Society (KAS) bad kumjuh ia ka Meghalaya Editors & Publishers Association (MEPA), nangta sa ka North Eatern Hills University (NEHU) bad ka tnat pule puthi jong ka sorkar Jylla,  kiba dei ki  seng kiba peit ia ka thoh ka tar, ha ka ktien Khasi, ha ki kotkhubor, ba kin shim khia ia kane ka kam, ba kan don ka jing pynkhreh pyn khrum, na ka bynta don ia ki kyntien kiba iahap bad ba ngin lah ban pyni sha ka sorkar Jylla  bad sha ka sorkar India, ba ngi long kiba la bit duh nadong shadong, ha ka thoh ka tar Khasi.
Ka por ka la nang dier, namar ngi iohi mynta ba wat tang ia ka kyntien kaba shi dak ruh, ngim lah shuh ban shna thymmai, hynrei ngi la shu bud lut khait na ka ktien jong kiwei pat ki Jaitbynriew.
[rms].
U myntri pla pisa jong ka sorkar Bangladesh, um shym la leit poi ban buh ia ka mang pisa jong ka sorkar bad ban iakren ruh ia ki kotkhubor bad ka daw, ka long namar ba u tieng ia ka jingpang khieshoh lane ka dengue.
Ym tang katta, hynrei, un nym leit rah sha ka jingialang jong ka Planning Commission ha Sher e Bangla Nagar, kaba don hi ha ka nongbah Dhaka, namar ba u tieng ia ka jingshah dait ha ki skain pyrjong, ong ka khubor jong ka bdnews24.
com kaba la pynmih na Dhaka.
“Ngan trei kam na ki ar tylli ki ophis  (planning ministry bad finance ministry) naduh mynta" ong U Kamal, uba dei ruh u myntri Planning barim, haba iakren bad ki kotkhubor hynnin ka sngi ha ka Secreteriat trei kam jongu.
“Hynrei hangtei ha ophis ka Planning Commission, ki don bun bah ki skain pyrjong.
Nga la shah kynthah ar sien bad shisien nga ioh ia ka jingpang chikungunya bad sa shisien ka dengue" ong U Kamal.
“Ngan nym leit shuh shatei, namar ba nga tieng palat.
Wat la shane ka dei ka jaka kaba jngai bad kaba shimpor ar kynta ban iaid lynti" ula ong biang.
U Kamal, 72 u iathuh ba ula ioh bor bha mynta, na ka jingpang dengue bad ha ki khyndiat sngi ba ladep, ula shah sumar ha hospital, ha kaba ia ka mang pisa jong ka Ri Bangladesh, la hap ban leit rah noh da ka myntri rangbah duh, ka Sheikh Hasina, namar ba U Kamal, um lah ban poi dorbar, ong katei ka khubor.
Shillong:  Ka Environment Committee ka iing dorbar thawain ka jylla ka la artatien jur ba ka rta jong ka pung Umiam kan kot sha ka 100 snem kumba la buh da ki stad, hynrei ka lah ban kut noh tang ha ka snem 2024, lada ym shym la shim ki lad ki lynti mardor ban pynkhuid ia ki jaboh kiba tuid man ka sngi.
Ia ka dam ka pung Umiam la shna ha u snem 1965 bad mynta ka la palat ia ka 50 snem eiei ha ka rta jongka.
U dkhot ka Committee u bah HM Shangpliang hadien ba la wan jurip ia kane ka pung mynta ka sngi, u la ong, “Ngi sngewkhi ba kane ka dam jong ngi kan nym neh ia ka 2024, ka jingim jongka ka la kut lada ka long ha kane ka lynti".
Haba kyntu ba dei ban shim noh ban pyntreikam da ki lad ki lynti mardor ban tehlakam ia kane ka jingeh, u bah HM Shangpliang ula ong, “Namarkata ka daw, ka dei ka jingmaham ia ngi baroh ban shim ki lad ki lynti ban iada ia ka na ka jingjaboh".
U la ong ba katkum ka kaiphod da ka MeECL 2004, ka pung Umiam ka la shah ktah jur na ka jingwan tuid ki jaboh sha ka pung bad kane kan ktah ia ka jingpynmih bording ha ka jylla.
Katba u chairman ka Committee u bah SK u la ong ba ka jingwan jurip ia ka pung Umiam ka long ban peit ia ka jinglong jingman jongka bad la lap shisha ba ka jingjaboh ka la jubor.
“Ngin khot ia ka jingialang baroh ki tnad ban thaw ia ki lad lynti ban ai jingmut sha ka sorkar ban pynkhuid ia kane ka dam.
Ngi sngew khia ia ka pung umiam.
Na ka jingjur ka jingwan tuid ki jaboh kum ki shyiap, ka khyndew", u la ong.
U la ong kane ka Committee kan sa leit aiti ia ka kaiphod sha ka iing dorbar hadien ba la lum la lang baroh khnang ba ka sorkar kan leh ia kaba donkam.
Shillong: Ka Confederation of Ri Bhoi People (CoRP) ka pyrshah jur ia ka jingthmu jong ka sorkar Assam ban shna ia ka Kulsi Hydel Project da ka Bramaputra Board ha khappud ka Meghalaya.
Ka jingpyrshah ka long ba  lai bynta ki jaka ba shah ktah ki dei hapoh ka Meghalaya kiban sa ngam lut ploin shapoh ka um na ki bynta ka West Khasi bad kumjuh ka ri-Bhoi.
Ki don kumba 30 tylli ki shnong na West Khasi bad Ri Bhoi kynthup Umthli, Dariphang, Umkiam, Nongspung Umbah, Umdieng Thiang bad kiwei kiwei kin ngam ha ka dam bad bun jaka rep kin duh.
Halor kane ka seng  kan iaid buddien bad kan sa leit ban pynsngew sha ki heh sorkar, Kane ka long katkum ka kyrwoh ba la phah da u Bah GS Hat, Vice President CoRP sengkmie.
Kumba ka paw ha ka map, ka sorkar Assam ka thmu ban tei ia ka dam ia ka wah na bynta ban pynmih bording ba la tip kum ka Kulshi Reservior.
Ka CoRP ka la kam ba ka Assam ka la thmu bantei  harum ka jaka ba ka Wahkri na Ri Bhoi bad ka Khri Synnia na West Khasi Hills ki iakynduh hajan ka shnong Kyrshai bad noh sha ri thor Assam.
“Lada ka Assam kan tei dam, bun ki shnong bad ki jaka hapoh ka Meghalaya kin shah ktah bad ka shnong Kyrshai ka lah ban ngam noh ha katei ka dam, namar la thmu ban den ia ka wah palat 100 meter ka kynjang", la kam ka CoRP.Halor kane ka seng  ka kyntu ia ka sorkar Meghalaya ban tuklar kloi land ban pynsangeh noh ia katei ka jingthmu jong ka Assam, namar ka jingpynkhreh na ka liang ka sorkar Assam ka dang iaid shakhmat halor kane kam bad lada ka sorkar Meghalaya kam leh eiei kan duh bun ki jaka.
Shillong: “Ki la don ki MLA Congress, kiba wan ia kynduh hi ia nga, tangba ki donkam ban ia biang briew ban pyniasoh bad ka BJP, khnang ba kin lait na ka jingshah pynduh long dkhot" ong U bah Alexander Laloo Hek, MLA ka seng BJP ha ki kotkhubor myn hynnin ka sngi.
U Bah Hek, u ong shuh shuh ba u pdiang sngewbha ia baroh 19ngut ki MLA jong ka seng Congress, ba kin pyniasoh sha ka seng BJP.“Baroh ki iakren halor ki kyndon jong ka ain kyntiap seng.
Kumta ka lynti kaba biang eh, ka long ban pyniasoh beit da ka seng baroh kawei bad halor kane ka donkam ia ka jingdon briew kaba biang" ong U bah Hek.
Ha kajuh ka por, U bah Hek, ula pynpaw ruh ba ha u snem 2023, ka sorkar ka ban wan ha ka Jylla, kan dei ka ban ialam da ka BJP.Nongstoiñ:  Ka Skul Tirot Sing Memorial Govt.
UPS kaba don hapoh ka shnong Nongkhlaw West Khasi Hills District, ka dei ka skul sorkar ha ka kyrteng jong u Syiem ba khraw ka Hima Nongkhlaw pynban haba peit ia ka jinglong jingman jong katei ka ïing skul, ka long kaba i sangsot haduh katta katta namar ba katei ka skul ka la synjor bha bad la da ki snem kala shu ïeng jubor tang da kaba shu shan da ki tieng sawdong na ki bynta ba shadien.
Shuh shuh haba peit ia katei ka ïing skul la iohi ruh ba ka la don ka jingshan ban pynneh jubor ia katei ka ïing skul da ki dieng sawdong na sha ki bynta ba shadien jong ka skul khnang ba kan lait na ka jingkhyllem bad kane ka buh jingma ruh ia ki khynnah bad kumjuh ia ki nonghikai ha katei ka skul namar ba katei ka ïing skul ka lah ban khyllem ha kano kano kapor namar ba katei ka jingshan pynneh ia ka ïing skul ka la slem bha.
Ym tang kata la ioh jingtip ruh ba kaba la pynlong ia ki bor pyniaid jong katei ka skul ban shu shan pynneh jubor ia katei ka ïing skul kadei namar ba ha ki snem kiba kham mynshwa kala don ka jingkhie eriong kaba jur bha ha katei ka shnong kaba la pyrshang ruh ban rat ia katei ka ïing skul kumta ban lait na ka jingkhyllem la ong ba ym banse ban hap shu thaw lad kumno ban pynskhem ia katei ka ïing skul kata da kaba shu shan noh da ki dieng sawdong na ki bynta kiba shadien jong ka skul.
Na ka liang jong u nongthoh khubor u la ioh lad ruh ban iakren bad u wei na ki riew rangbah jong ka thaiñ Nongkhlaw u ba dei ruh ha kajuh ka por kum u President jong ka Seng Rimen Shiliang Khri Environment Sport Social Organaisation u bah S.Lyngdoh ha kaba u la pynpaw ia ka jingsngew lehrain ban ong ba kat ka skul sorkar ha ka kyrteng u Syiem ba khraw ka Hima Nongkhlaw ka long kaba jot ba pei bad kaba synjor.
Shuh shuh u la iathuh ruh ba na ka liang jong ka Seng ki la leit ruh ban iakren bad ki bor pyniaid jong katei ka skul bad la ong ba na ka liang jong ka skul lah kham slem kala dep ruh ban phah ia ka proposal na ka bynta ka ïing skul kaba thymmai sha ka sorkar te hynrei haduh kine ki sngi ym shym pat la iohi satia kano kano ka daw na ka bynta kata ka ïing skul kaba thymmai.
Kumta na ka liang jong u bah S.Lyngdoh u la kyntu ia ka sorkar ba kan pynkloi na ka bynta ban pynioh noh ia ka ïing skul kaba thymmai na ka bynta jong katei ka skul khamtam ba ki khynnah bad ki nonghikai jong katei ka skul kin lait na ka jingma kaba ap lyngba ka ïing skul kaba la tor bad kaba lah ban kyllem ha kano kano kapor kaba lah ban wanrah pynban ia ki jingjia kiba sngewsih.
Shillong: “Kane ka um ka la long kum ka rakot ne ka khlam iangi ki nongshong shnong ba man kasnem ka ju pynduhnong bad pyn shong syier iangi ki pait nongshong shnong," la iathuh u bah Maclin Wahlang lem bad ki katto katne ngut ki nongshong shnong jong ka shnong Balat haba iakren mynta ka sngi bad u nongthohkhubor ha shnong Balat.
La iathuh ba kane ka jing shah pyndik pynshong syier pyndik ka la long kum ka khlam ne ka rakot kaba la sdang naduh ki snem 2005, kaba la pynduh ia ki 175 tylli tam ki iing bad pynjulor da ki hajar kilometar ka khyndew.
Ka daw, ki la iathuh, ka dei namar ka thie ka jaka ka dei ka dew shyiap bad haba u slap u wan u pynjem noh ia ka, ha kaba mar shu rang ne shoh ka sngi ka khyndew shyiap ka hap noh sha wah.
“Ka um ba tuid na ka shnong sha kawah ka pynjot ka rong iaka khyndew haka por slap,katba ka wah bah pat ka khlong ynda la rang ka  bneng,"la iathuh shuh shuh ki briew jong ka thain, katkum ka jingiathuh ki ong ba namar hadien ba la wan u slap ka khyndew ka jem noh, ynda la rang pat ka kylla pra bad mar ia wan biang u slap pat ka um na ka wah ka tur bad  syntuid lut ka khyndew  sha ka wah.
Ki la iathuh ba mynshwa ki don haduh 400 tnum iing, hynrei mynta ki la don satang 180 eiei, namar ka jingkynriah noh shawei na katei ka shnong.
Kitei ki iing,la iathuh ba ki la leit shna iing noh sha ka wei ka shnong Umbir kumba 58 iing bad kiwei pat kijaka.
Katei ka jing shah klun ha ka wah,ki la iathuh ka la long kumba shi kilo meter shiteng ne ar kilometar sha ka jaka ba ka poi mynta na ka wah ba ka don mynshwa.
La iathuh ba mynta u snem ki don 3 tylli ki iing ba la twa bad 22 pat kiba la don ha tmier ka jingma, bad kine ruh ki la iap ban duh noh ia la ki iing ki sem jongki bad ban leit sah noh ha kawei pat ka jaka ba ai u syiem bad don pat kiba la kynriah noh shawei.
Ki jaka bala shah ktah ki kynthup naduh ki skul,ka iing mane Presbyterian,ki ophis sorkar ki mandir lem bad ki iing jong ki riew shimet.
Nongpoh:  U Bah Dasakhiatbha Lamare, MLA ka Mawhati Constituency, myn hynnin ka sngi u la leit ban plie paidbah ia kawei ka surok iaid kali ha shnong Umsiang Maiong, ka shnong kaba don ha khappud ka Assam bad Meghalaya, ia kaba la bei pisa da ka IFAD lyngba ka skhim Meghalaya Livelihood Access to Market Project (Megh-LAMP), ka surok kaba la shna da ki plastic ha ka jinglut kaba la kot sha ka T.16,50,000 bad kaba la pyntrei da ka LIC Umsiang Maiong.
Ha kaba plie ia katei ka surok, nalor ka jingdon u MLA, la sakhi lang ruh da ka jingdon u Bah R.Brahman, BDO ka Umsning C&RD Block, u Bah Nimrus Khymdeit, Rangbah shnong ka Umsiang Maiong, ki ophisar sorkar lem bad kiwei kiwei.
Haba kren ha katei ka sngi, u Dasakhiatbha Lamare, u la ong ba kum u Nongmihkhmat na katei ka thain, u don eh ia kata ka jingangnud ban treibha na bynta ka jingmyntoi ki paidbha hapoh ka Konstitwensi, kaba dei ruh kawei na ki Konstitwensi kaba dang don hapdeng shibun ki jingduna.
U la ong ruh ba katei ka jingplie ia katei ka surok, kan dei tang ka jingsdang ha ka ban shna ia ki surok bad wanrah ia ki kam pynroi.
Shuh shuh, u la ong ruh ba kum u MLA, un wad bad thawlad na ka bynta ban pynpoi ia ki  skim pynroi la ka long na ka sorkar jylla ne wat ia na ka sorkar kmie ruh kumjuh.
Dei ha kane ka sngi kaba utei u MLA u la pynbna paidbah ba shen yn sa shna noh ia ka surok na Umsiang sha Amdubighat.
Dei ha katei ka sngi, kaba utei u MLA u la phla paidbah ruh ba un nangtrei shitom ban pynioh ia ki skim kiba kyrpang na bynta jong ki shnong kiba dei ban ioh da ki paidbah kiba sah ha ki thain khappud bad khmatam eh ban wanrah ia ki skim kiba ka sorkar ka la pynmang kyrpang, tang na bynta jong kiti ki shnong kiba don ha ki thain Khappud.
Ha katei ka sngi, la ioh ruh ia ka jingkren na ki paidbah jong katei ka shnong, kiba la pynpaw ia ka jingkmen kaba khraw halor ka jingioh ia katei ka surok, kaba dei ruh ka surok kaba ki la khmieh lynti mynta la bun bun snem bad kaba la wan urlong tad haduh ka jinglong Nongmihkhmaat u Dasakhiatbha Lamare.
Shillong:  U bah Metbah Lyngdoh myntri ba khmih ia ka tnad Water Resources bad kiwei de jong ka sorkar jylla u la ong, “Nga wan hangne ha shong Balat ban iathuh ia phi ba nga pyntikna ba ia ka jing shna ia kane ka  jingtwa khyndew ban iada ia phi ki nong shong shnong naka jing shong syier yn sa leh noh kloi.
"Ia kitei u la kren kum u myntri ka sorkar, ha ka jingialang myn hynnin ka sngi, ha ka shnong Balat haba u la leit ban khmih ban jngoh ban lap dala ki jong ki khmat iaka ei  ba kaba ki paitbah jong kathie ka shnong ki la mad iaka jingduh noh iaki iing ki sem, ki jaka ki puta hakine ki snem bala dep namar ka jing shah khlong noh da ka um jong ka wah Umngi kaba iaid lyngba nakane ka shnong.
“Ngan shim ruh ia ka Balat kum ka top priority na kiwei pat ki jaka jong ka jylla ha ka ban  ban wah rah iaki skhim ban long ka jingiarap hakane ka shnong,"la bynrap shuh shuh utei u Myntri sorkar haba pynpaw ia ka jing sngew synei lem iaki paitbah jong ka thie ka thain.
U la iathuh ba ka sorkar kan sa wad lad ban leh kham kloi namar iakane ka jaka kaba heh ym dap pisa shuh daka sorkar jylla,bad yn sa wanrah lyngba ka central fund, namar u la iathuh ba u dang shu wan iakynduh ia u Amit Shah, u myntri ka sorkar pdeng ban pynpaw iaka jingdonkam iarap pisa iaka tnad ha ka jylla,ha kaba naka liang u tei u myntri sorkar pdeng ruh u la kular ban leh iaki jingdonkam.
Bad u la iathuh ba ka shong mynta, sa tang ban pynbiang iaki syrnot jingpan mang pisa na ka sorkar jylla.
U la iathuh ruh ba halor ka jing shna ia ki kynroh iada ia ka thie ka wah Umngi, la dep khot tender myn ha ubnai Rymphang 2019, hynrei ym don ba wan thep,bad ia kajuh la pynjlan biang bad ladon tang uwei uba wan thep,pynban ymlah ban pyntrei ia ka kam.
Shuh shuh,u la iathuh ba ka jingmang pisa ban shna iaka kynroh iada ka long 11 klur tam na ka bynta ka jingjrong ba 2.200 kilo metar bad ia kane yn leh daka central fund bad khot tender da ka Brahmaputra Board.
Shu shuh, ula kular ruh ba na ka bynta ka jingiada ba kyrkieh tad haduh ban da wan ka central fund yn nang leh noh da ka jylla da kaba shu thung da ki siej kumba laleh kham mynshwa, namar ka I don jingiarap, ne katkum kaei ba yn sa ia pyrkhat bad ki ophisar ka tnad iakaei kaba kham bha.
Ha katei ka jingialang , la donlang ruh u bah Kyrmen Shylla Myntri ka tnad Revenue bad kiwei de,ka DC South West Khasi Hills kong I.Laloo,ki ophisar sorkar jong ka tnad water resource naduh na Shillong haduh ki ophisar  jong ka District baroh kawei ryngkat ki heh pulit jong ka District lem bad u Syiem ka Hima Maharam.
Shillong:  Ka UDP ka la khot iaki MDC ka party na JHADC na ka bynta ban iakren halor ka jingmih khubor ban phet seng noh ki 4 ngut ki MDC.Ha ka shithi,  ba la phah sha ki MDC ka party ha JHADC, u General Secretary ka UDP u Dr Jemino Mawthoh u la ong ba kane ka jingialang kan long por 12 baje mynsngi ha iing sah u bah Kyrmen Shylla, ha Bivar Road, Shillong.
Lah ban kdew ba 4 ngut ki MDC ka   na JHADC kiba la pynthikna ban rung BJP ki long u bah Lakhon Biam (UDP), Krishon Langstang (UDP), Treilang Suchiang (UDP),  Dawan Lyngdoh (UDP), katba na ka Congress ki long u bah  Andrew Shullai (INC),  Arbor Hima (INC), Holando Lamin (INC) bad u bah Aiborlang Shadap (INC).
Shillong:  Ka Society fo Environment Protection and Sustainable Development kaba dei ka Society kaba peit bad ieng na ka bynta ban pynbha bad ban pynneh  ia ka mariang, ka la bishar bniah ia ka jingjot bad ka jinglong jingman ka mariang, na ka jingkhlong ia u mawshun da ki karkhana dewbilat hapoh ka jylla khlem da bud ia ki kyndon jong ka Forest Conservation act 1980.
Kumta ka Society, ka la ai ia ka jingjulor sha u Secretary ka Ministry of Environment Forest and Climate Change jong ka Sorkar Pdeng ba kan tuklar lem halor kane ka jingjulor ka mariang bad ha ka juh ka por, ka la pynpaw ruh ia ka jingpyrshah ia kino kino ki riew shimet ne ki company ban seng karkhana shuh suh nangne shakhmat khamtam ki karkhana dewbilat, namar  ba tang ka Jaintia Hills ka don haduh 10 tylli ki karkhana dewbilat ha ka jingshisha tang 3 tylli ki karkhana dewbilat ruh kalah ban pyndap dewbilat ia baroh ki Jylla shatei mihngi.
Ha ka kyrwoh khubor bala phah da u President ka Society u bah Wanbun Dkhar, ula ong ba ka nongrim ba ka Society ka ai dorkhas  sha ka Sorkar Pdeng ka dei hadien ba ka la bishar bniah ka jinglong jingman jong ka mariang bad ruh la ong kum ki nongshong jong ka Ri India ki don ka hok (Fundamental Right) ban pynbha ne pynneh pyndap  ia ka mariang da kino kino ki lad ki lynti ka kum ba la kdew haka Article 21,48 bad 51A(g) jong ka riti synshar jong ka Ri.
Shuh shuh u bah Dkhar u la ong ba ha katei ka dorkhas la pynpaw ruh ia ka jingbynniaw halor ka jingpynkhein ain  ki karkhana dewbilat khamtam ha ka jingiadei bad ka rukom tih mawshun bad tyngkai ia ka mariang, namar  haduh mynta ym don ka jingpynbha (restore) ia ki jaka kiba shah ktah na ka jingtih bad khlong ia u mawshun namar ba ka Sorkar jylla kam shem la lah ban tehlakam ia ki kompeni bad ba kin trei kat kum ki kyndon jong ka ain.
Jowai: Ioh kurup biang ki pulit ia u drug uba khia haduh 12.5 grm u drug heroin na ka shnong Nartiang myn hynnin ka sngi.
Kane ka ka jingioh kurup ia utei u drug ka dei da ka jingtrei shitom ka kynhun ANTF Khliehriat bad ka Ladrymbai Police ha ryngkat ka jingiarap ki Pulit ka West Jaintia Hills.
“Ngi ai khublei ia ki pulit ka WJH", ong u SP ka EJH halor kane ka jingioh kurup ia utei u jingdih buaid hadien ka jingiai buddien ia ki nongkhaii drugs ha ka thain.
Ki pulit ka West bad East Jaintia Hills ha ha une u snem ki la ioh kem bun ngut bad ioh kurup ruh bun ki drok.
Ki pulit ka East Jaintia Hills ki la ioh kurop ia u drug uba bun eh dei uba khia haduh 123 gram bad haduh mynta une u bnai ba la dep ki la ioh kurup haduh palat 160 gram na kylleng ki jaka bad kiba shah kem ki kyntthup ia ki trai shnong bad ki bar jylla.
Ha west Jaintia Hills ruh ki pulit ki la ioh kurup naduh ki drugs bad kumjuh ruh ki Bhang lane Ganja nalor ki biscuit Ksiar.
“Ngi dang iai pyrshang ban ialeh ban trei shitom ban rat dyngkong ia kine ki jingsnniew kiba pynjot ia ki samla jong ngi bad ngi da kyntu jur ia ki paidbah ruh ba kin iarap ia ngi ki pulit" ong  SP ka WJH u bah Lakador Syiem.
Tura: Ka  seng Anti Corruption and Human Development Organization (ACHDO), ka dawa na ka sorkar Meghalaya, ba kan kren sha ka sorkar Assam, ba kan ithuh bad pynrung kyrteng ha ka thup jong ka NRC ia kito ki kynthei kiba na Meghalaya, kiba ioh tnga sha Assam, ba kin dei ki nong Assam ba pura bad ba kim dei ban shah kyntait ha ka thup NRC jong katei ka Jylla.
Katei ka seng, kaba don sha ki jaka ri thor jong ka Garo Hills, ka kam baki don bun bah ki kynthei kiba na Garo Hills, kiba la shah kyntait ha ka thup jong ka NRC ha Assam.
Katei ka seng, ka iathuh ba ki don bun bah ki kynthei kiba dei ki nong shong shnong ba pura jong ka Meghalaya, kiba ia poi kha bad ki dkhar kiba na Assam, hynrei, ki la shah kyntait noh ha ka thup jong ka NRC, wat la ki la pyni ia ki kot ki sla kiba biang ba ki dei ki nong Meghalaya.
U President jong katei ka seng, U Israful Hoque, ula kynnoh ba kitei ki kynthei, ki la shah leh niewbein bad shah kyntait beain ha ka thup jong ka NRC jong ka Assam.
Ka jingiakynduh lang jong ki riewrangbah jong ka shnong Mawsaw kaba la ia kynduh bunsien ha kine ki sngi naduh ba ka la mih ha ki kot khubor, ki social Media ba la leit tur ki paitbah Nongshong shnong Mawsaw hapoh Office u Syiem ka Hima Nobosohphoh Syiemship ha ka 26-8-2019 halor ka jingong ba ki pyrshah iaka jingthung sordar shnong sop sop u Syiem Nobosohphoh Syiemship hapoh shnong Mawsaw khlem ka jingtip ki paitbah Nongshong shnong.
Ngi dap da ka jingsngewkhia bad sngewlehrain ba ka ba kum kane ka jait kam ka mih na ka shnong jong ngi.
Kum ki nongshong Shnong  kala pynlong ia ngi  ba  ngim banse  ban pynshai  lem  ba baroh ngin sngewthuh  iaka  jingshisha,   balei  ka jia ka jingwengnoh shipor ka jinglong Sordar Shnong  U bah Krally Iawphniaw  hapoh  Shnong Mawsaw.
Naduh ka snem 2016  ka jingjied  ia u  Sordar Shnong Mawsaw  haka Dorbar Shnong  la ia don  lang u Syiem  bad ki Officer  ka Hima Nobosohphoh Syiemship bad  ki paitbah  nongwan Dorbar  ki long 144 ngut.
La jied  bad pynskhem ia u Krally Iawphniaw  kum u Sordar Shnong  bad  ia u Bistoran  Iawphniaw kum u Secretary  Shnong  lem bad ki khyndai ngut ki dkhot  ka Executive   Dorbar Shnong.
Halor katei ka jingjied u Syiem u la ai ia ka kot pynskhem (sanad) sordar shnong ia u bah Krally Iawphniaw kum u Sordar shnong ryngkat bad Ka Executive dorbar jong u.
Kaba sngew phylla ka long ba u bah Krally Iawphniaw u la kyntait ia ka kot pynskhem (sanad) sordar shnong, bad  u la pan pynban da kawei pat ka  kot pynskhem (sanad) sordar shnong ba thymmai.
Ngi ki paitbah shnong ngi tip ba, U Syiem Nobosohphoh bad ka dorbar jong u ka la khot ia u bunsien ban ia pynbeit ia ka kam sordar shnong Mawsaw ban pynneh ia ka kot pynskhem (sanad) Sordar shnong haduh ban da kut ka samoi trei kam, hynrei um shym la don ka jingiatreilang bad ka hima.
Halor ka jingbym leit ban pynbeit ia ka kam shnong da u Bah Krally Iawphniaw u Syiem u la thung da u Sordar shipor (acting) haduh ban da pynbeit da kumwei pat, namar bun ki paitbah shnong kila leit ban ud ban nam sha u Syiem.
Kumta ngim iohi ba u Syiem bad ka dorbar kila leh bakla eiei halor kane.
Ngi kubur ba ka jingleit ban tur paitbah sha ka Office u Syiem khlem ka lynti, ka long kaba bakla.
Na ka liang jong ngi ki riew rangbah jong ka shnong Mawsaw ki bym don bynta ha katei ka jingleit tur paitbah ha Office u Syiem ngi pynrem ia katei ka jingleh bym tip ain jong ki, khlem tip ia ka jingshisha balei u Syiem u weng noh shipor (suspended) ia u bah Krally Iawphniaw na ka kam sordar Shnong.
Ngi pan map na ka burom jong u Syiem bad ka dorbar ka Hima Nobohsohphoh Syiemship ia ka jingleh bakla jong ki nongshong shnong ka Shnong Mawsaw ba ki la leh ia katei ka kam ha ka jingbymtip ia ka jingshisha da kaba shah ialam bakla.
Bah Khlurlamjingshai LyngkhoiShnong Mawsaw Nobosohphoh Syiemship.
Nongstoiñ: U wei u samla u bala tip kyrteng kum u Khrawborlang Pariong 16 snem ka rta na ka shnong Siangra West Khasi Hills u la duh noh iala ka jong ka jingim hadien ba u la ngam jyllop noh ha ka wah Kperkongklip kaba don ha katei ka thaiñ.
Katkum ka tyllong khubor bala ioh lum la ong ba katei ka jingjia ka la jia ha ka sngi u Blei ka 1 tarik u Nailur ha kapor kumba 8:00 Am eiei katba u tei u samla ha ryngkat ki parlok ki jong u kila leit ban sum ha katei ka wah.
Shuh shuh la ong ruh ba katba ki dang ia sum kyndit kynsan kynsan u tei u samla u la kum hap ha katei ka wah bad na ka liang jong ki paralok ki jong u hadien ba kila iohi ia katei ka jingjia kila ia pyrshang ban iarap ia u hynrei kim shymla lah bad u ttei u samla u la ngam jyllop noh.
La iathuh ruh ba hadien ba ki la lah ban sei ia ka met kila pynkit wut wut sha Civil Hospital Nongstoiñ hynrei la ong ba ki Doctor ki la iathuh ba u tei u samla u la dep khlad lypa.
Na ka liang jong ki ba ha iing jong u tei u samla ki la pyntip noh ia katei ka jingjia sha ki pulit ka Nongstoiñ Police Station da kaba kila pynpaw ruh ba kim shym la don ka jingsuba sniew eiei halor katei ka jingjia hynrei ka dei beit ka jing bakla jongu hi.
Shillong: San ngut ki briew ki la duh ei ia la ka jingim bad 18 ngut, ki la mynsaw ha ka jinghap ka Sumo shapoh riat ha Tyngnger.
Kane ka jingjia ka ba sngewsih ka la jia ha ka por kumba 7baje mynstep ha kaba ka sumo kaba la thmu ban kiew sha Shillong ka la kylla noh ha Tyngnger ka ba don ha ka thain Mawsynram.
Ia ki ba la mynsaw ha kane ka jingjia ki la pynkit noh sha ka Mawsynram PHC ban ioh ia ka jingsumar ka ba ki donkam.
Ha ka jingiakren bad U SP City, East Khasi Hills District, Bah Stephan Rynjah, u iathuh ba kiba iap ki dei lai ngut ki kynthei bad uwei u khynnah shynrang, uba dang 12 snem.
Ka jinghap ka kali, ka dei mar ia mih hi na shnong, ha kaba ka hap ha ka jingjylliew kaba kumba 100 phut eiei.
Ka jingtip ba dang shu ioh, ka iathuh ba ki don haduh 5 ngut ki briew ki la duh ei ia ka jing im bad kumba 18 ngut kiwei pat ki la mynsaw ha ka jinghap ka kali Sumo,  ka ba mih na ka shnong Dewsaw bad thmu ban kiew sha Shillong, ha kaba ka Sumo ka la hap noh shariat ha ka shnong Tynger ka ba don sha rum ka Mawsynram.
Kiba la khlad ha kane ka jingjia ki long kong Nancy Laithma 38 snem, Aitidabon Jeengaph 70 snem, Sillamery Katrai 52 snem,u Hawanpynshalilang Laithma 12 snem.
Kine baroh ki dei na ka shnong Dewsaw bad Bisilo Rodborne 37 snem na ka shnong Tynger.
Bynta balaiNamar kata long kiba jai jai haka kren ka khana bad kiar naki tien sniew ne ki ktien khor namar kilah ban pynbun iaki nongshun sawdong jongphi, kan khyrwait iaka bor jongphi bad kan pynpang mynsiem ruh iaphi.
Kadon ka jing ong ba u thylliej u dei u shakri babha hynrei u kynrad ba sniewtam.
Namarkata ialeh ban teh lakam ia u thylliej jongphi, khlem artatien kane kan pyn kylla iaka jingim bad iaka jingmut jingpyrkhat jongphi.
[la kut].
New Delhi: Ka jing kamai jong ki phra tylli ki karkhana kiba donkam bha ha India, ka hiar haduh 2.1 percent ha U Naitung ba ladep, ong ka khubor bad kitei ki kynthup ia u dewiong, ka umphniang bym pat khleh (crude oil), ka lyer shet lane  natural gas and refinery products, ong ka khubor sorkar.
Kitei ki phra tylli ki tnat karkhana, ki long  coal, crude oil, natural gas, refinery products, fertiliser, steel, cement bad electricity, kiba ka jing kamai jongki ka long  7.3 per cent ha U Naiutng ba ladep.
Kitei ki phra tylli ki tnat, haba nujor ia U Iaiong haduh U Naitung, ki kiew tang 3 percent, katba ha u snem ba ladep jong une hi u juh u bnai, ka long 5.9 percent.
Shillong:Hadien ka jing pynmih ia ka jing bthah na ka liang ka District Council  ia ka jng bym shah shuh ban pyndon kam ia ki plastik ha Iewduh  mynta ka sngi la sdang da ka jingialang paidbah  ha Iewduh ha kaba u Executive Member ba dei peit ia ka khaii pateng u Bah Paul Lyngdoh u la pynbna paidbah.
Haba kren ha kane ka jingialang, u Bah Paul u la ong “Kane ka jingkhang ban pyndon kam ia ki plastic ha iewduh kam dei na ka bynta ka jingmyntoi jongno jongno hynrei na ka bynta ka jingkhuid jingsuba jong ka mariang bad ka jingmyntoi lang ia baroh.
"“U Myntri rangbah duh jong ka Ri India u Narendra Modi ha ka 02 tarik Risaw u bnai ban wan yn sa pynbna paidbah ba la khang ia ka jingpyndon kam Plastik.
Ka long kaba biang, ba shuwa ba kane ka jingpynbna kan wan na u myntri rangbah duh jong ka Ri ka KHADC bad ka Hima Mylliem kala sdang noh.
"u la ong.
U la bthah ba wat ki ri ki ba la kiew ha ka pyrthei mynta ki shem jingeh ban ialeh pyrshah ia ka jingjaboh kaba mih na ki palstik, kumta ngi dei ban sngewthuh ba ka plastik ka dei ka jingma ym tang ia ka mariang hynrei wat ia ki briew ruh kum juh.
Kat kum ka Ain Environment Protection Act 1986 kan dain kuna kaba long shilak tyngka lada lap ia ki ba pyndon kam ia ki plastic, hynrei na ka liang jong ka District Council kam sngewtynnad ban ioh sngew ba la ioh ban dain kuna,hynrei kan khmih lynti  ba na ka liang ki paidbah ba kin ia snoh kti lang ha ka ne ka rai jong ka KHADC.La thung ruh ia ki hynriew ngut ki ophisar, lai ngut ki dei ki briew jong ka KHADC bad lai ngut na ki ki dei ki briew jong ka Hima Mylliem  peitngor ia kane ka kam ban pynthina ba ka Iewduh kam dei shuh ban dang don ba pyndon kam plastic.
U Bah Jambor War EM ba dei peit ia ki Iew ki hat, ha ba ai jingkren jong u la ong ba kane ka jingleh jong ka KHADC bad ka Hima Mylliem kam dei kaba thymmai hynrei ka dei katkum ki kyndon jong ka ain.
Na ka liang  u Pa,im Ainam Syiem  u actingSyiem jong ka Hima Mylliem u la ong ba na ka liang jong ka Hima Mylliem kala shah ban pyndon kam ia ki plastik kiba hapoh ka 50 Micron tang ha u bnai ba la dep hynrei kata  ka long tang shipor hynrei naduh mynta ka sngi la khang noh shi syndon ia ka jingpyndon ia ki plastik.
Ha kane ka sngi u la pynbna ruh ba ka KHADC bad ka Hima Mylliem ki dang ia peit iaka jaka na ka bynta ban shna ia ka jaka buh ia ki sla “Cold  Storage" namar lada kam don ka jaka buh kan long ka jingduh ia ki nongrep.
Very2 good.
Bah Paul is the best, ki kam ki kren khamjam….
Good Paul mynta fi la kham rangbah shisha ka jimut jing pyrkhatFi shim iaka rai kaba best eh.
Shillong: Ka shnong Mawryngkneng, kaba dang hap ha East Khasi Hills District ha ka dong Main Road u don  uwei u heprit u ba kyrteng u Everbloom  10 snem ka rta.
U Heprit Everbloom i dei I khun ba ar jong i Kong Banrikerlin Nongrum bad u Bah Shanskhem Khongbuh, kiba don 3 ngut ki khun, kata 2 ngut ki khun kynthei bad uwei u khun shynrang.
Kumba long lem kiwei ki para khynnah, ha kane ka rta ba dang dei ban pynleit jingmut haka jingpule, u Heprit Everbloom Nongrum ruh dang pule haka Class – VI, ha Mawryngkneng Higher Secondary School,Mawryngkneng.
Haka jinglong khynnah, ha kaba ynda u la wan skul janmiet, hadien ba la pyndep ia ki kam ki jam bad khreh kot khreh sla, u ju ialap miet ruh bad ki para khynnah ban ia mastieh bad leit ialehkai shane shatai ha ki kylleng ki bynta jong ka shnong.
Kaei ka ba ngi pynpaw shaphang jong I heprit Everbloom ka long ia ka mynsiem ba shlur,namar ha ki 2 tylli ki jingjia, kiba lada ym dei da ka jingshlur bad ka mynsiem ba shynrang jong une u khynnah, ka la wanrah ia ka jingmynsaw bad ka jingjia ba sngewsih ia ki 2 ngut kiwei pat ki para khynnah kiba dang kham rit rta ban ia u.
Ha kawei ka bynta jong kane ka shnong, ka don ka jaka jong ka tnad Meghalaya Energy Corporation Limited, kaba dang pyntrei ia ka Sub Station, na ka bynta ban  kham pynjanai shuh shuh ia ka jingshakri jongka sha ki paidbah jong ka thain Mawryngkneng ha kaba pynbiang bording Electrik.
Shi bynta na ka jingpyntrei ia kane ka project, ha kane ka jaka la tih ruh ia bun tylli ki thliew kiba heh ka jingiar bad kiba jylliew bad namar ka jng jur u slap ha kine ki bnai ka um ka la ioh ban lang ha kane ka jaka ha ka ba ka la long kum ka pung ka ba jylliew.
Watla ia kane jaka la ker kynroh na baroh sawdong, hynrei haduh u Naitung mynta ka snem, ym shym don ban khang ka rung ka mih sha kane ka jaka, ha kaba ki briew khamtam ki khynnah ki ioh ban rung ban mih laitluid  sha kane ka jaka.
Dei na ka jinglait lan kane ka jaka, ba bun sien ki khynnah ki ju rung leit ialehkai ruh ha kane ka jaka bad ha kawei ka sngi, kata haka 17 tarik u Naitung mynta ka snem 2019, ba katba ki khynnah shnong ki dang ialehkai hangne, ba uwei u khynnah ia uba la tip kyrteng kum u Devin Sohtun 9 snem rta ula hap ha kawei na kine ki thliew ba dap bha ka um bad ka ba jylliew, hynrei da ka jingshlur u Heprit Everbloom Nongrum, ula kynthih ha kane ka thliew bad pyllait ia une u khynnah na ka jingjia ka ba sngewsih.
Sa kawei pat ka jingjia kaba kum kane ka juh hi, ka la jia biang tang hadien shi taiew thik, kata sa haka 23 tarik jong u Naitung hi, ha kaba sa uwei u khynnah ia uba la tip kyrteng kum u Wanpynshai Kharbani 8 snem rata, katba u dang ialehkai ha kane hi ka juh ka jaka, ula hap ha kawei na kine ki thliew bad hangne ruh jia ryngkhat ba don u Heprit Everbloom Nongrum, ba ia une u khynnah ruh ula lah ban pyllait na ka jingmynsaw.
Wat hadien kine ki jingjia baroh ar tylli, na ka liang u Heprit Everbloom Nongrum, um shym la iathuh hala iing bad dei tad haduh ba un da shitom, na ka jingrung um jakhlia shapoh ka met, haduh ba un da poi Hospital, ba la phla ia kane ka kam shlur jong u ha ka kmie, da ka Hymmen Kynthei jong u.
Ka jingpyrshang jong ngi ban pynpaw pyrthei ia ki kam shlur jong ki katto katne kiba kum kine ki khynnah, ka sorkar kan ithuh ia kum kine ki khynnah da kaba ai burom ruh ia ki.
Hynrei hangne ngi da maham tyngeh ruh pat, ba ngim pynshlur ia baroh ki khynnah ba kin bud ia ka nuksa jong une u Heprit, hynrei ka shong katkum ki jingjia bad bor kaba ki lah ban leh, namar ioh ka wanrah pat ia ka jingmynsaw ia u ne ia kata ka nongleit iarap.
New Delhi: Ka ain thymmai jong ka sorkar India, ka la trei kam naduh hynnin ka sngi, ha ka kam pyniaid kali, hynrei ki don ki Jylla, kiba pyrshah bad kitei ki kynthup ia ka  Punjab, Madhya Pradesh, West Bengal bad ka  Rajasthan.
Nalor kitei ki jylla, sa ka Gujarat ruh ka kyntait ban pdiang ia katei ka ain thymmai lane ka  Motor Vehicles (Amendment) Act 2019.
Ka sorkar Gujarat, ka shim ba katei ka kuna, ka heh palat bad kumta kan peit hi, ia la ki jong ki ain jongka, ia ki nong pynkhein ain niah kali.
Na ka liang jong ka sorkar Gujarat ruh ka kren shai ba kam lah ban pdiang ia katei ka aiin bad U Pratap Singh Khachariyawas, myntri ka tnat transport jong ka sorkar Rajasthan, u ong “Ka kam pyniaid kali, ka dei ka kam, kaba dei na bynta ka leit ka wan jong ki paidbah bad kumta, kam iahap ban dain kuna da kaba rem dor.
Ki don ki katto katne ki kuna, kiba la kham rem ban ia ka dor jong ka kali ruh".
Ka ain kaba thymmai, ka kren shai ba lada u nongniah, um deng seat belt, kumta ka kuna ka long T.1, 000 na kaba ju long mynshwa T.100.
Kiba kren mobile kin shah dain kuna T.1,000 – T.5,000 na kaba ju long mynshwa T.1,000.
U nongniah, uba buaid un hap ban siew mynta T.2,000 haduh T.10,000 bad yn dain kuna T.10,000 lada ki nongniah kim pyllait lynti ia ki kali kit nongpang lane ki kali  fire brigade.
Ban niah kali khlem laisen, mynta hap siew T.5,000 na kaba ju long mynshwa T.500.
Ban niah kali, haba la shah khang hap siew mynta T.10,000 na kaba ju long T.500.
Kiba niah stet, ki  hap siew kuna T.1,000 haduh T.2,000 bad kham mynshwa ki kali rit ki siew T.400 bad ki kali heh T.2,000.
Ban niah kai khlem insurance, hap siew T.2,000 bad kiba niah kali khlem helmet, ki hap siew T.1,000 bad kin lah ban duh niah kali lai bnai bad ki kali kiba kit palat pud, kin hap siew T.20,000.
Kiba niah kali, da ki khynnah rit, kin hap bah khlieh ki trai kali bad ka kuna ka long T.25,000 lem bad ka jingshong patok kaba lai snem bad ka number kali ruh yn pynduh noh.
Shillon: U Rang bah Shnong jong ka Ratachera ka ba hap ha ka East Jaintia Hills u bah D.Pohshna ryngkat bad ki rangbah na katei ka shnong ki la wan ban pynshai halor ka jing kynnoh jong ki 106 tylli ki long ing ia ka ia ka jing leh don bor jong u ne u rangbah ba u la pynkiew  ia ka bai shnong sha ki saw kyrdan  ha ka ba ki  nongshong shnong kin hap siew kata ka long T.3000/- T.2000/-,T.1000/- bad T.500/ ha ka shisnem.
Ha ba ia kren bad ki nong pathai khubor, mynta ka sngi, U  bah Pohshna u la iathuh ba ki don tang 75 tylli ki long ing ki ba pyrshah ia ka jingbuh dor ban siew ia kane ka pisa bad ryngkat baroh ka shnong hi ki la mynjur ia ka ne ka jing buh dor ban siew ia ka ne ka pisa namar kane ka pisa ka dei na ka bynta ban pyniaid  ia ka skul shnong ka ba hap ha ka Higher Secondary school ha kaba ki bun ki khynnah na ka ne ka thain kim kot bor ban leit pule sha sor, ki ioh ban bteng ia ka jing pule jong ki ha kine ki skul ki ba don ha shnong.
U la iathuh ruh ba ia ka ne dor kat kum ka jingioh jong ki ym ba ngi dawa.
Ha jing ia dei kane ka jong ka fund shnong ruh ngi la buh ia u secretary ban lum ia ka pisa shi sien shibnai katba ki lah ei ban siew ia ka pisa.
“Nga kum u rangbah shnong ngam sngewthuh ia ka ei ka jingkhwan myntoi ka ba ki la kynthoh ia nga ha ba kaei kaei ka rai kaba ngi la rai kam dei tang ka jong nga hynrei ngi da khot da ka dorbar shnong bad ryngkat ka jing ia mynjur lang jong ki nong shong baroh hi ba ngi sa buh ia ka ta ka dor ba kin siew shisnem.
Na ka liang ka shnong ki la shim ia ka rai ba kim ym ithuh shuh ia kine ki ki nongshong shnong ki ba dei  75 tylli ki longing lada kim lah ban pdiang kat kum ka ain jong ka shnong" u la ong.
Ka Ranu Mondal, ka dei kaba ju rwai bha ha kad rel ha Ranaghat jong ka West Bengal bad ki jingrwai jongka, kiba ih bad kiba shngiam shi katdei, ki la khring jingmut ia uwei u samla pule engineer, U Atinda Chakravorty, ha kaba ula ring ia ki jingrwai jongka bad ula buh ha ki social media.
Ha katei ka jingrwai, kaba ula ring, ka Ranu, ka la rwai ia ki jingrwai ba ka ieid eh, kiba la ju rwai da ka Lata Mangeshkar, kaba ai kyrteng “Ek pyaar ka Nagma Hai" bad ka jingsngew tynnad bad bang sur jong ka Ranu, ka la pynlong ia ki 500 million antad, ba kin sngap ia kitei ki jingrwai jongka.
Ka dei halor katei ka jingbang jong ki jingrwai jongka, kaba la pynlong ia U Himesh Rashammiya, ba un leit wad ia katei ka nongrwai bad mar kumta hi, ula sngap bad pyrshang ia ki sur ba ih jongka bad kumta, ula thaw jingrwai bad pynrwai noh ia ka.
Mynta la sngewthuh ba U Himesh, ula ring katto katne tylli ki jingrwai bad ula siew ruh ia ka, kumba T.6,7 lak na bynta kawei ka jingrwai.
Mynta ka Ranu, ka shong ka sah ha ki hotel kiba remdor, na kaba mynshwa, ka shong ka sah ha ki kad rel bad ka ju kamai ja kpoh, na kaba ioh pisa, na kito kiba sngap ia ki jingrwai jongka ha kad rel.
Ka Ranu, mynshwa, ka la sah ha Mumbai, ha kaba u tnga jongka, u dei uba trei kum u nongshet ha iing jong U Feroze Khan, uwei na ki aktor ba paw jong ka bollywood, hynrei ka jingim jongka, ka kylla noh, hadien ka jingiap jongu.
Ym tang katta, la iathuh ba ka Ranu, ka la ia shong khlad bad ka khun jongka, ka Swati la shiphew snem kynthih, hynrei mynta, lyngba ka jing pawnam jong ka Ranu, ka Swathi, ka la wan wad biang ia la ka jong ka kmie bad ka Ranu, ka sngewkmen shi katdei, haba ka ia kynduh biang bad la ka jong ka khun marwei.
Shillong: Kawei pat ka krem ia kaba la tip kyrteng kum ka krem Pubon kaba don ha pdeng shnong Kenbah bad ka shnong Phlangwan broi ha ki thain Mawsynram.
Ka shnong  Mawsyram ka dei ka thain kaba don shibun ki krem kaba lah ban khring ia ki jongohkai pyrthei, nalor ka krem Mawjynbuin kaba la don ha Mawsynram, ka krem Damum kaba ki nongleit jngohkai pyrthei kim pat juh leit.
Dangshen sharum ka Mawsynram la paw ka Krem Puri  ha kaba ki briew na kylleng kila sdang ban poi jngohkai ia kane ka krem.
Kaba don kam ha kane ka jaka ka long ba la don kam ia ka lynti iaid kjat kaba kham bha ban poi sha krem.
Ban pynbha ia kine ki jaka jngohkai hapoh ka shnong Kenbah ia kaei kaba la tei mynshuwa, la don kam ban maramot ia kine ki jaka ban khring ia ki nongwan jngohkai pyrthei ha katei ka thain kiba hap hapoh ha Hima Malai.
Ha shnong Kenbah mar jan bad kane ka krem Pubon ka don ka jaka lum kynjoin ha kaba la shna ia ka “View Point" ha ka por ba long nongmih khmat u Bah DP Iangjuh bad kane ka jaka ka long kaba lah ban iohi ia ka ri thor jong ka Ri Bangladesh.
Ka krem puri.
hap ban iaid naei?introduction jong pubon ha syndai.
Shillong:  Ka jingjied ia u kyrtong ban shimti ia ka shuki Lamphang na ka liang synshar ka Meghalaya Democratic Alliance (MDA) ka la iathain bha hadien ba ki paralok ba iathaw sorkar lang, ki la iaknieh ban ioh ia kane ka shuki.
Haba twad jingmut na ki nongialam ka MDA, la iathuh ba kumba ka long haduh mynta ki don 3 ngut kiba la kham paw kiba lah ban iaknieh ia kane ka shu Lamphang.
“U Bah Lahkmen Rymbui na ka kynhun Regional Democratic Alliance (RDA), u bah Lambor Malngiang na ka United Progressive Alliance (UPF) bad u Timothy D Shira na ka NPP, kiba la paw ban iaknieh ia ka shuki Lamphang ka iing dorbar", la ong uwei u nongialam ka MDA bym kwah ban pynpaw kyrteng.
Hynrei la ioh jingtip ba na ka liang ka BJP ruh ka la tyrwa ia u bah Sanbor Shullai ban shimti ia kane ka kam lada ka mynjur da ka MDA.Ka Core Committee kaba la thung ban wad ia u kyrtong Lamphang kaba la shong ha kane ka taiew, kam shym la lah ban jied tang ia uwei u briew bad na kane ka daw, la iathuh ba kan sa rah beit ha ka jingialang ka MDA kaban long ha ka 4 tarik Nailur ban shim ia ka rai ba khadduh.
Kumba ka paw, ka jingkwah ka UDP ba ka kam Lamphang ka dei ban leit beit sha ka, kumba la dep shimti na kaba sdang ban thaw ia kane ka sorkar, ka lah ban shem jingeh namar ba kala mih ka jingiaknieh.
Ka jngialang ka MDA ha ka 4 tarik ka long kaba donkam palat na ka bynta ban rai iano ban shimti ia ka kam Lamphang namar ba ka dorbar synrai kan long ha ka 6 tarik bad kan kut ha ka 13 tarik mynta u bnai.
Nongpoh:  Kawei ka trok kaba kit shi trok ka Kyiad, kaba don ia u number AS-01-DD-1540, mynha ka step Sngi Saitjain ha ka por 1 baje ei ei,  ka la kylla noh harud ka surokbah NH-6 kaba hap hapoh ka shnong Mawdiangum ha Ri Bhoi.
Katei ka Trok kaba mih na Guahati da ka jingthmu ban pynpoi ia katei ka Kyiad sha Shillong, hynrei haba la poi ha katei ka jaka, ka la kylla beit khram ha katei ka surok bah.
U nongniah jong katei ka trok, uba la tip kum u Bah Batskhem Pakma, u la ong ba ka daw kaba la pynlong ia katei ka trok ba kan kylla, ka dei namar ba la iaid stet palat bad haba la poi ha katei ka jaka um lah shuh ban tehlakam.
Hapoh jong katei ka Kali, ki don haduh lai ngut, hynrei baroh kitei ki lai ngut ki la lait na ki jingjia ba sngewsih lane mynsaw jur.
Khyndiat por hadien katei ka jingkylla jong katei ka Trok, ki Pulit na Nongpoh Police Station, ki la poi sha katei ka jaka bad kaba la iada ruh ia ka jingrong ei ki briew ia katei ka Kyiad.
Shillong: U Jitul Deka, ula ujor sha ka National Green Tribunal, ha New Delhi, halor ka jingtih maw bad tih mawria, kaba la jubor palat ha kine ki sngi ha ki bynta jong ka Ri Bhoi District.
Kat kum ka jing ujor U Deka, ka NGT, lyngba U Justice SP Wangdi bad U Dr Satyawan Singh Garbyal, ki dei dei ki nong bishar ka NGT, ki  shim ba ka jingtih maw, kaba dang iaid mynta ka dei ha ka khlaw kaba rben bha bad kaba donkam ban da ioh jingbit na ka sorkar, katba kum ka ain Forest Conservation Act, 1984 bad la lap ruh ba ka jingtih maw, ka don hajan jong ka Amchang Wildlife Sanctuary bad katei lei ka donkam ban da ioh ia ka jing mynjur jng ka National Board for Wildlife.
Ka NGT, ka la buh ia kawei pat ka jingshong bishar, ha ka 11tarik Risaw 2019 bad ha kajuh ka por la thaw ia ka komiti ban khlieh da ka Deputy Commissioner, Nongpoh ha kaba kin hap ban leit sha katei ka jaka ban peit dalade hi bad ba kin ai ia ka kaiphod kumba ka long ha shwa jong kawei pat ka sien shong bishar.
Nongpoh:  Ha ka sngi kaba ki dkhot ka Nongpoh Circle, ki la pynlong ia ka jingkhynra kaba kynsan kynsan ia ki dukan bar jylla kiba don ha Nongpoh, ki la don da ki spah tylli ki dukan bar jylla bad kito kiba buh da ki Nongtrei bad jylla,  ki la shah khang khyrdep ha ki dkhot ka HYC, kata ka long hadien ba kim lah ban pyni ia ki kot ki sla kiba biang, kum ia ki Trading License bad Labour License.
Ha katei ka jingleit khynra, la iohi da ki spah ngut ki dkhot ka HYC, ia kaba la ialam da u Bah Richard Diengdoh, President ka HYC, Nongpoh Circle, u Bah Tony Shylla, General Secretary ha ryngkat ka jingsynranlang ki nongkitkam ka HYC, Ri Bhoi, kaba kynthup ia u samla Jayson Lenox Nongrum, ki la iamih paidbah ban khynra naphang ia kitei ki dukan Bar jylla kiba don ha Nongpoh, ha kaba ki la khang khyrdep ia kito ki bym shym la lah ban pyni ia ki kot ki sla kiba biang.
Wat hapdeng u lapbah, kitei ki dkhot ka HYC kim shem la kynran dien, hynrei ki la bteng beit ia katei ka jingkhynra ia ki dukan bar jylla, pynban ha kaba kum katei ka por ba kitei ki HYC, ki dang shongshit bha ka khynra dukan, la wan mih ki Pulit na Nongpoh Police Station, ha kaba ki la pynsangeh noh ia katei ka jingkhynra dukan kitei ki HYC.Haba la wanmih kitei ki Pulit na Nongpoh, ka la don ka jingiatai kaba jur bha hapdeng ki dkhot ka HYC bad kitei ki Pulit na Nongpoh, ha kaba kitei ki HYC, ki la ieng beit halor ka nongrim ba da lei lei kim lah ban pdiang ba ki bar jylla, kin ioh ban shu plie dukan pathar, khlem da pynbiang ia ki kot ki sla kiba biang.
Hadien ba la wan kitei ki Pulit, kitei ki HYC, ki la kohnguh ban leit iakren sha Thanad, na ka bynta ban iakren sani bha halor katei ka kam bad dei tad ynda la mih na katei ka Thanad, kitei ki HYC ki la sangeh noh ia katei ka jingkhynra ia kitei ki dukan bar jylla kiba don ha Nongpoh.
Haba kren sha ki lad Pathai khubor, u Samla Jayson Lenox Nongrum, Vice President ka HYC ha Ri Bhoi, u la ong, ba ka nongrim kaba la pynlong ia ka seng ba kan mih madan ban khynra hi ia kitei ki dukan bar jylla ha Nongpoh, ka dei hadien ba ki la ioh ia shibun ki jingud jingnam na ki paidbah Khasi, kiba la shem jynjar haba ki wad dukan ha Nongpoh, namar ba la klun lut da ki bar jylla.
“Kyndit haba ngi la wan khynra, namar ngi la lap ba bun na ki nongshong dukan bad kumjuh ruh ki nongtrei bylla ha ki dukan bapher bapher, kim shem la don ia ki kot ki sla kiba biang, namar jan baroh na kitei ki dukan kiba ngi la leit ban khynra, ki shem la don ia ki kot ki sla kum ka trading bad labour license" ong u samla Jayson Nongrum.
Haba iadei bad kane ka jingbym don kot don sla ba biang ha kitei ki dukan bar jylla, ka seng hi ka pynrem jur ia ka District Council, namar ka jingkhein sting jong ka ban khynra ia kitei ki dukan bar jylla, kiba la shu plie beain khlem da pynbiang ia ki kot ki sla, bynrap u Samla Jayson Nongrum.
Lada ka long ha kane ka rukom, ka pynpaw shai ba kine ki bar jylla kiba buh dukan ha kane ka thain Nongpoh, kim burom shuh ia ka District Council, namar ki la nud wat ban leh ia ki kam Khaii, khlem da pynbiang ia ki kot ki sla, kaba ki dei ban ioh na ka District Council.
Kum ka seng, ngim lah ruh khlem da pynpaw ia ka jingsngewkhia, namar ha ka jingkhynra, ngi la lap ba bun na ki dukan bar jylla, ki la ong ba ki dang phah pynthymmai ia ki kot ki sla, ha kaba kum ka seng hi ka sngew ba halor kane ka lah ban don kaei re kaei sha lyndet, ia kaba ka seng hi kan sa buddien ban lap ia ki jingshisha.
Halor katei ka jingkhynra dukan bar jylla, u tei u nongialam ka HYC ha Ri Bhoi, u la ong ba kane kaba la leh da ka seng kan dei tang ka sienjam kaba nyngkong, namar nangne shakhmat hi ka seng kan sa nang pynjur shuh shuh ia ka jingkhynra bad lada lap kiba leh pyrshah, ka seng hi kan nym mab satia.
Nongpoh: Ka seng Hynniewtrep Youth’s Council, Raid Nongtung Circle, ka la phah da ka dorkhas sha ka Deputy Commissioner Ri Bhoi District, kaba long ruh kum ka jingdawa ban pynsangeh noh mardor halor ka jingthmu die khyndew sha ki shipai Border Security Force ha madan Umsohphoh bad ha Lumlaru, kiba hap hapoh ka Raid Nongtung ha Ri Bhoi.
Ha katei ka Dorkhas, kaba la soi da u Bah Hercules Suting, General Secretary ka HYC ha Ri Bhoi, la pynpaw ba na ka liang HYC RNC, ka pyrshah jur halor katei ka jingthmu thied jaka ki shipai BSF ha katei ka thain.
Ka HYC, ka la pynpaw ruh ba ka nongrim kaba la pynlong ia ka HYC ba kan pyrshah, ka dei hadien ba ki la iohi ia shibun ki kam pynibor da ki shipai, ha kito ki jaka kaba ki shong ki sah bad kaba la wanrah ruh ia ka jingshongsyier ia ki paidbah nongleit nongwan bad khamtam eh ia ki paidbah nongshnong.
Lyngba jong katei ka dorkhas, ka HYC ka la pynshai ruh da kaba ong ba kitei ki shipai kin ioh jaka ha katei ka thain, kin pynkylla ruh ia katei ka jaka sha kata ka jaka kaba la tip kum ki Cantonment area bad kitei ki Cantonment Area kim hap shuh hapoh ka jingpeit jingkhmih ka District Council bad ki bor synshar trai trai Ri kum ki syiem, ki Raid bad ki shnong.
Dang ha kine ki sngi ngi ioh jing tip la don ki kynhun na Raid Nongtung bad ki riew shimet ki la rai ban die iaka jaka kaba hap hapoh Raid Nongtung sha ki shipai BSF bad halor katei na ka liang ka seng ka pyrshah  jur ia kane ka Jingthmu bad ngi dawa jur na ka DC ba phin pynsangeh mardor iaka jingthmu die jaka sha ki shipai BSF.Shillong: Ka seng Meghalaya Indigenous People Front (MIPF) ka la ong ba hadien ka jingpyntreikam ia ka NRC ha Jylla Assam kaba lah kut da kaba pynbna ba ki lah don haduh 19 lak ngut ki dei kiba shong beain bad na kine ki nongshong shnong beain kiba lah shah kyntait, ka lynti kaba suk ba kin wan rung ka dei ka jylla Meghalaya kaba don ka markhap bad ka Assam.
“Kiwei kiwei ki jylla kiba markhap bad ka Assam ki don ka Inner Line Permit (ILP), kan long kaba eh ia kine ki poiwir ba kin leit sha kitei ki jylla, hynrei ha Meghalaya kam don kano kano ruh ka ain kaba tehlakam ia ka jingrung kyrthep ki briew ba nabar jylla bad kumba long mynta ruh ngi lah lap da ki spah tylli ki kali na Assam ki wan kiew sha kane ka jylla jong ngi, na kine ngim tip shuh katno kin dei ki nongwan jngoh kai bad katno kin dei kiba thmu rung ban sah hangne ha ri jong ngi," ong u Vice President ka seng u Bah Kitboklang Lyngdoh haba kren bad ki lad pathai khubor.
Ula ong ba ka seng ka kyntu ia ki Rangbah Shnong, ki Seng Samla Shnong, ki Sordar Raid, ki Hima, ki Syiem ba kin peitngor bha ioh ki lap ne shem ia kino kino ki briew kiba iphylla ha ki shnong ki thaw ba kin pyntip sha ki bor jong ka ain.
“Ngi kyntu jur ruh ia baroh ki dkhot ka jaitbynriew jong ngi ban shim khia ban peitngor lem ia ki briew kiba nabar kiba thmu rung ha ka jylla jong ngi lyngba ka jingpyntreikam ka Assam ia ka NRC," ong u Bah Kitboklang.
Ula ong ba ka na ka liang ka seng ka daw ruh ia ka sorkar jylla ba kan pyntreikam lem ia kane ka NRC ha ka jylla namar ka Meghalaya ka don ha syndah ka ri Bangladesh bad ka Assam.
“Ngi lap ruh ba shathie sha ki plain belt, ka Garo Hills bad sha thain khappud ki lah don bun ki nong Bangladesh suda kiba shu rung beain sha kane ka ri jong ngi bad ka jingma, ha kaba khatduh eh, kan long ia ka jaitbynriew rit paid jong ngi lada kitei ki 19 lak kin ioh rung khlieh ha kane ka ri ba ieid jong ngi kaba ka jingbun briew ka long 30 lak tam eiei bad ynda ki briew kiba nabar ki tyllep ia ngi, khlem pep ngin shah knieh lut ia ki jaka puta, ka khaii pateng bad kaba ma na kaba ma tam ka long ioh ngi shah knieh noh sa ia ka synshar khaddar bad kumjuh ruh ka jingma ka long ia ka shongkha shongman," ong u Vice President ka MIPF.Kum ban shu pynkynmaw ba ia kane ka National Registration Citizen (NRC) lah pynkhreh nyngkong katkum ka khanna samari jong ka snem 1951.
Shillong:  Ka KHADC lem bad ka Hima Mylliem kila rai ba naduh ka 1 tarik Nailur kata lashai ka sngi, yn ym shah shuh ia ki nongshong dukan ban pyndonkam plastik, shi bynta ban wanrah ia kane ka iew kaba kaba khuid bad kaba lait na ki jaboh khamtam na ki plastik.
Haba iakren bad u EM ba peit ia ka iew, u bah Jambor War u la iathuh ba, lashai ka sngi por 10 baje mynstep, kan don ka jingialang paidbah ha iewduh ban iadon bynta ki nongshong iew, ki paidbah.
Ki nongialam ka KHADC naduh u CEM bah Teinwel Dkhar, EM ka Trade bah Paul Lyngdoh nalor u bah Jambor War bad kiwei, kin iadon ban ai ka jingpynshai halor kane.
U bah Jambor u la iathuh ba la aiti ha u syiem Mylliem ban shna ia ka signboard, buh notis bym shah shuh ban pundonkam plastik.
“"Ia mynta shi por la shah ia ki dukan ban pyndonkam plastik ba hapoh 50 micron kata tang ki dukan doh syiar, dohkha, doh masi", la ong u EM.U la ong ba ka jingkwah ka long ban pynshlur ia ki paidbah ban pyndonkam biang da ki sla, plakot ba lah ban pyut.
“Ngi kwah ba ka jingkhang ban pyndonkam plastik ka dei ka jingkhang na u paidbah hi", la ong u bah Jambor.
U la ong ba ka Council ka la bthah ruh ia u Syiem ban wad jaka ban shna ia ka cold storage ban buh doh, sla bad kiwei kiba pyut khnang ba kin lah ban shan slem.
Shillong:  Katkum ka jingiateh ka sorkar India bad ka ri Bangladesh, ki iew khappud ne haats ki dei ban buh ha ki jaka ba iamynjur lang kine ki ar tylli ki ri kaba long mar 75 metre na baroh ar liang.
Ha ka jingiateh kaba 8 tarik Iaiong, 2017 ha New Delhi, la kdew ba ka iew ka dei ban long tang ia ki briew kiba sah hapoh u pud u sam ba jngai 5km na u pud u sam bad tang kine ki briew kiba lah ban leit iew bad ban thied ban peit.
Ki nongshong dukan ruh kin dei beit tang 50 ngut na India bad 50 ngut na Bangladesh bad ia kiba shong palat na kine ki jingjngai ba la buh, ym shah ban leit iew hynrei lada donkam ki lah ban pan jingbit na ka bor synshar district.
“Ka jingmut ka long ba ka Haat kam dei ban bun briew ne ban khapngiah", la ong ka kyndon ka jingiasoi bad ia ka sngi long iew, dei ban long shisien ha ka shi taiew bad ia kane yn ia rai lang ka Haat Management Committee.
Ki nongshong iew bad ki nongthied ki dei ban ioh ia ka  photo identity card ba la ai da ka bor jong kine ki ri.
Katkum ka jingiateh, uwei ne kawei ka nongleit iew lah ban thied jingthied tang hapoh US $200 (kumba T.14,347 pisa India) ha kawei ka sngi long iew.
Ki dkhot ka Joint Committee ha ka kyrdan u Additional secretary/ joint secretary na baroh ar liang ki ri, kin peit ngor bad bishar na ka por ia kano kano ka jingdonkam ha kaba iadei bad kine ki iew khappud.
La bynshet ruh ha ki Haat Management Committees jong kine ki ri.
Lah ban kdew ba ki iew khappud ha Meghalaya kiban sa plie ha u Nailur ki long ka Bholaganj bad ka Ryngku ha East Khasi Hills katba ha South West Khasi Hills kaban plie ha u Nohprah mynta u snem kan dei ka Nolikata.
Ki don sa kumba 16 tylli eiei ki iew khappud kiba dang sah ha ka sorkar pdeng, kiba la phah na kane ka jylla.
Shillong:  Ka Imson ka la pynliem ia ka Smit ha ka jingiakhun ka lympung 1st division ka SSA kaba long ha kane ka sngi Saitjain.
Ia kane kawei ka kol ka Imson la thep da u P.Nongkseh 61’.
Ha kawei ka jingialehkai, ha ka jingiakhun ha ka 2nd division,  ka Laitumkhrah SC ka la pylliem da 9-2 ia ka Sohryngkham.
Ia ka Laitumkhrah la thep da u P.kharkongor 1’, R.Lamare 3’, M.Khongthaw 44’, 60’, 80’, 85’, M.Wahlang 56’, O.Buhroy 67’, J.Marboh 89’.
Katba ia ka Sohryngkham SC la thep da u B.Nongrum 6’, B.Nongbet 82’.
Lashai ka jingialehkai ha ka SPL kan long hapdeng ka  Shillong lajong FC    vs Laban SC.Nongpoh:  Ki nongialam ka HNYF, Northern Region, hynnin ka sngi Saitjain, ki la hiar sha ka ja ka talasi mynder ne ka Infiltration Check Gate kaba don ha Byrnihat, kaba long ruh kum ka dak ban dawa na ka sorkar jylla, ba ka dei ban pynjur ka jingtalasi ia ki nongwei kiba rung sha Meghalaya bad khamtam eh ha kaba kum kane ka por, kaba ka Assam ka la pynbna ia ka thup kaba khadduh halor ka jingpynbna ia ki 19 lak ngut ki poiwir, ki bym shem la don ha ka thup jong ka NRC.Haba hiar sha katei ka jaka talasi mynder, ki Nongialam ka HNYF, kaba la ialam da u Bah Marcus Marten, President, ki la leit ban kynduh ia ki ophisar kiba don ha katei ka jaka talasi mynder bad ruh ban wad jingtip halor ka jingdon jong ki briew kiba thmu ban rungtuh sha ka jylla.
Haba kren sha ki Nongthohkhubor, u Bah Marcus Marten, u la ong ba ka nongrim kaba la pynlong ia ka seng ba kan leit jurip sha katei ka jaka, ka dei ruh hadien ba ka Assam, ka la pynbna ia ka thup kaba khadduh jong ko 19 lak ngut ki briew poiwir, ha kaba ka seng hi ka sngewma namar ia kitei kiba la shah kyntait, ki lah ban rungtuh sha kane ka jylla.
U Bah Marcus Marten, u la kyntu ia ka sorkar jylla bad ia ki bor district ka Ri Bhoi, ba ki dei ban shimkhia ha ka ban talasi, khnang ba yn lah ban tehlakam halor ka jingthmu rungtuh jong kito ki bym shem la don ha ka thup ka NRC, namar kumba ka long hi ba ka jylla Meghalaya la iajan eh bad ka Assam.
Ha kane ka sngi, kaba ki HNYF, ki la hiar sha katei ka jaka talasi mynder, la iohi ba ki Heh pulit ka District ki la hiar sha katei ka jaka, kaba long lehse ba ki tieng ioh mih kino kino ki jingpynhuri hura na kitei ki sengbhalang.
Ha kane kajuh ka sngi, ha ka por mynstep ki dkhot ka KSU Ri Bhoi, ki la hiar ha katei kajuh ka jaka, kaba long ruh kum ka jingleit jurip halor ka rukom talasi ia ki mynder ha katei ka jaka.
Shillong: Ka Executive cum zonal meeting jong ka KJDSTA bad  GHDSTA, kaba la long ha ka 31tarik Nailar 2019, ha Shillon ka la shim da kawei sur ban pynpaw ka jingsngewsih(dark teachers’day) halor ka sngi ba khraw ki nonghikai kaba ju long man la u snem ha ka 5tarik U Nailur 2019 bad kum ka dak ka jingsngewsih, ki  nonghikai skul hapoh ka lama jong ka KJDSTA bad GHDSTEA,  kin pynlong ka jingia deng lama iong ha baroh kawei ka Jylla,  kum ka dak ban pynpaw ia ka jinglong kuman bad jingbym khein step ka sorkar ia ki jingdawa bad jingeh ba nonghikai ki ju ia kynduh bad shem jynjar naduh mynshwa haduh mynta.
Ki jingdawa ba kongsan jong ki nonghikai ki long ban ai bai bam tymmen lem ia ki hadien ba ki lah shong thait(pension benefits scheme), ka jingsiew tulop noh manla u bnai ha ka jaka shisien 3/4 bnai, ki jingmyntoi kum ka ACPS,New pension scheme,uniform leave kum ka maternity leave, ka limit jong ka DCRG kaba long 10 lak, medical re-embursement etc.Ia kine baroh lah dep recommend da ka Megh Fifth Pay Commission bad lah dep mynjur ruh da ka Cabinet ban pyntreikam lang kumjuh solonsar ia ki nonghikai deficit naduh u snem 2018, hynrei haduh mynta,ka sorkar ka shu pyntreikam tang da kaba shu siew ne kyntiew tang ia ka tulop khlem pat pyntreikam satia ia kiwei kiwei benefits katkum ka jingmynjur jong katei ka 5th pay commission.
Hynrei, kaba kham hakhmat eh ba kin deng lama iong ha katei ka sngi ki nonghikai, ka dei ka jingbym lah ka sorkar ban pyllait ia ka 2nd installment jong ka arrear jong ka revised pay shwa ka teachers’day kumba la iai pynkynmaw bad iai dawa man la ka por, lyngba u Director of school Education and Literacy(DSEL)bad khadduh eh ha u Chief minister ha ka 14tarik Nailar 2019, hynrei haduh mynta ym i don dak ei ei bad ka sorkar kam patiaw bad kam khein snep satia ia kane ka jingdawa(immediate demand)jong ki nonghikai skul.
Kumta la bthah ia baroh ki nonghikai non-govt/deficit naduh ka kyrdan primary haduh ka kyrdan Hr sec level ba kin ia mih ryntih da kaba deng lama iong ha kaba leit sha ki jingialang bapher, la ki dei hapoh skul la jong bad khamtam eh ban ia leit ryntih ruh sha kino kino jingialang, ki ban long ha ki District ne Sub Division headquater ha ryngkat ki jingdeng lama iong ban pyni ia ka jinglong ba sngewsih jong ki nonghikai ha katei ka sngi, ong ka kyrwoh na U Babu Kular Khongjirem, President KJDSTA, Shillong.
Shillong:  Ka jingialehkai Table Tennis ba la tip kum ka Ist NE Masters TT Tournament 2019 ba lai sngi lynter kaba la pynlong da ka Meghalaya Table Tennis Association (MTTA) naduh ka 28 tarik Nailar ha U Tirot Sing Syiem Indoor Stadium, Lachumiere ka la kut  hynnin ka sngi Saitjain hapdeng ka jingiphuh iphieng ban sam khusnam sha ki nongjop.
U Bah John F Kharshiing uba long u Working President jong ka Meghalaya State Olympic Association (MSOA) u long u kongsan bad sam ia ki khusnam sha ki nongjop ha ka jingdon ki nongialam jong ki synjuk ialehkai na kiwei ki Jylla ka thain.
U la ong ka jingshim bynta ki rangbah kiba la noh ka met kan ai mynsiem ia ki samla bad ki khynnah ban kyntiew ia ka kam ialehkai TT ha ka jylla bad ka thain hi baroh kawei.
Ki don haudh 139 ngut kiba la wan ban shim bynta na kylleng ki jylla ka thain la mihngi.
Ki nongjop ki long ha ka 40+Women single la rah da ka S Asthlata Devi, ba-ar ka N Suhsila Devi na Manipur.40+Women double la rah da ka S Asthlata Devi bad KH Kiranbal Devi, ba-ar ka N Suhsila Devi bad ka N Sanahanbi Devi baroh na Manipur.
Ha ka 40+ men double  la rah da u Upendra Singh bad Dr Bapan Kr Singh na Manipur, ba-ar  u Zothanpuia  bad Meisnam B Kr Singh na Mixoram.
Ha ka 40+Men single la rah da u Y Shubhas Chandra (Manipur), ba-ar u M Basanta Kr Singh (Mizoram).
Ha ka 50+Men double la rah da u Soneswar Deka bad u Bijeet Chakraborty (Assam), ba-ar u Radhakhishnan Chingshubam bad u Ch Lokendra Meitei (Manipur) , 50+ Men single la rah da u Soneswar Deka (Assam), ba-ar u Bijeet Chakraborty baroh ar na Assam.
Ha ka 60+ Men double la rah da u RK Deban Singh bad Ibochaoba Sapam, ba-ar u K Kumar Signh bad u W Jayanta Kumar Singh baroh na Manipur.60+ Men single la rah da u Nirmalya Bhattacherjee bad u Santanu Ghosh kiba dei na ka Meghalaya.
New Delhi: U Manmohan Singh, myntri rangbah duh barim ka India, ula ther tyngeh mynta ka sngi, ia kane ka sorkar jong U Narendra Modi, ha kaba ula kynnoh ba ki la bakla lut nadong shadong bad ka la mih ka jinghiar kaba jubor jong ka ioh ka kot ha ka Ri.
U Manmohan, ula kam ba ka jinghiar ka ioh ka kot, ka dei kaba pyndiaw mynsiem shi katdei, wat la ka don ka lad ban kyntiew stet bha shajrong.
“Ka jinghiar ka ioh ka kot, ka dei kaba pyndiaw mynsiem shi katdei bad kane ka quarter ba ladep jong ka GDP, ka hiar sha ka 5 percent, kaba pyni ba ngi don hapdeng ka jinghiar kaba shim por bha"ong U Singh.
“Ki samla, ki nongrep bad ki nongri jingri, ki nongtrei kam lajong bad ki nong bylla sngi ki dei ban ioh ia ka jingim kaba kham bha.
Ka India, kam lah ban iai bteng ha kane ka rukom.
Nga pynsngew sha ka sorkar, ba kan buh noh sharud ia ka jingiapher sain pyrthei, hynrei kan leit sha ki riew shemphang, ban pynkhie im biang ia kane ka kutlad kaba khraw" ula ong shuh shuh.
Ha kawei pat ka phang, U Dr Manmohan Singh, u la ong ba ka ioh ka kot kam pat khie im satia, hadien ka jingleh thawnang na ka jing pynduh pisa bad ka jing pyntrei kam kyrkieh ia ka GST.Ngakwah paralok nangno nangno ruh biang, tang ki to ki ba sngew interest ban join part-time  job, kadei ka  vestige,, lada Don basngew interesting ban kwah tipbniah  call 7005271220.
Kolkata: U Himanta Biswa Sarma, u myntri ka sorkar Assam, ula pynpaw ba ka sorkar India, kan iakren bad ka Bangladesh, ba kan shim noh ia kito ki briew, kiba la shah khein mynder ri, katba kum ka jingkhein jong ka  National Register of Citizen.
Halor katei u myntri kam poh iing ka Bangladesh, U Asaduzzaman Khan, ula kam ba um ioh jingtip satia ban don mano mano ban leit rung sha India, hadien u snem 1971.
Haba kren sha ka new channel News 18 na Dhaka, u myntri ka Bangladesh, ula kren shai, da kaba ong “Ka sobjek jong ka NRC, ka dei beit ka kam poh iing jong ka India".
Ha ka jingkren jong U Khan, u ong ba kitei kiba leit poi sha Bangladesh, ki la ban dei ki Bengali, kiba wan na kiwei ki bynta jong ka India ban shong ban sah ha Assam, tangba kim dei kiba na Bangladesh.
Shillong: Ka North East Roller Sports Association ka lah pynlong ia ka North East speed skating championship ha Dispur roller skating rink ka lah kut noh ha ka 31 tarik u Nailar ha ryngkat ka jingiadon lang u President ka North East Roller Sports Association u Pawan Kapoor, General Secretary u Bhumidhar Barman bad u Joint Secretary (uba dei ruh Head coach ka Meghalaya Roller Skating) u Bah Suklang Dkhar.
Na ka jylla Meghalaya, u Paominlun gangte (under 10), Lame-Naphrang Mawroh (under 8), Elanson I.Minsil (under 10) bad I Jasmine Lamare (under 12) ki la iashim bynta ha Kane ka lympung.
Napdeng kine, I Jasmine Lamare na ka skul Little Angle Higher Secretary school I lah ioh ia ka kyrdan ba 3 ha kane ka jngialehkai.
Riki MukhimKa khuid ka Suba ka dei ka bynta ka jingim ka dawai bah dawai san hakaba iadei bad ka jingkoit jingkhiah haka jingim jongngi ki briew namar lada ngim nang ban lehkhuid ngi lah ban ioh shibun jait ki jingpang khyllah ki ba buh jingma iangi ki briew.
kumba la iohi hakine ki sngi mynta, ngi ki briew ngi nang ban lehkhuid tang hala iing lade hynrei shabar ka phyllaw iing pat, ngi long pynban ki nonglehsih nong pynjakhlia iaka Mei Mariang namar kat kum ka jingshisha ym lah ban len iakata naba jan baroh ki rud surok bad ki lum ki wah ladap tang daki jakhlia suda bad ki plastic, bilor plastic ba har rukom.
Haba puson bha Mano ba pynkhlia bad Bret jaboh kulmar, hato ym dei manga maphi?Myntoi aiu ban leh khuid tang ha phyllaw iing lajong haba la ker sawdong daki jakhlia suda.
Hato ngi ju pyrkhat ne em kumno ban leh ban iada ban ioh ban ring Mynsiem daka lyer ba paka kaba khuid ba suba bad ka umbam umdih kaba khuid.
Ka Jingjaboh ka Mei Mariang bala leh da u khun bynriew kala buh jingma iaka jingim ba man ka sngi namar ki tyllong um bad ka lyer bangi ring Mynsiem haba ia nujor bad ki por ki kmie tymmen pa tymmen jongngi  bad kane ka juk mynta ka iapher bak lybak namar hakine ki sngi ba mynta katba dang stad u briew katta ka jingjakhlia ka nang jur.
Myntoi aiu ban ioh iaka jingstad haba ngim lah ban pyntrei kam hok iaka? Namar kata kat kum ka juk pyrthei stad mynta, ngi dei ban pyntreikam hok iala ka jingstad jingshempheng khnang ban lah ban pyllong iaka Mei Mariang kaba khuid ba suba lym kumta kam don jingmut iangi ban wad jingstad kylleng pyrthei katba ki jingmut jingpyrkhat jongngi pat ki dang iai sah dum hajuh shi hajuh.
Haba wad tynrai iaka daw ka nangiai kiew ka jingjaboh ka Mei Mariang kadei na ngi ki nongshong shnong hi namar ba ngim kitkhia iaka imlang sahlang ban pyllong iaka shnong ka thaw ban pyllong iaki sawdong sawkuin ka Mei Mariang ban leh khuid.
Hakawei pat ka liang haba wad tynrai iaka daw dei  halor ka nongrim ba duna palat ki Dustbin bret niuh la ha Nongkyndong ne nongsor ruh kumjuh.
Kane ka pyni lehse ka lah ban long naka jingtlot ki bor aiñ shnong ne aiñ sorkar ruh kumjuh.
Kumta kumba la jied u Paidbah iaki nongmih Khmat  daka jing kyrshan u Paidbah ban leit mihkhmat ban shna iaki aiñ ki ki rule ban wanrah iaka miat ka bha haka imlang sah lang bad hakane ka por, la sngewdei ban kyntu jur iaki nongmih khmat ban pynkhlaiñ ne thaw thymmai daki aiñ kiba don bniat ban teh lakam khnang ban wanrah iaka khuid ka suba haka imlang sah lang bad ha baroh ki sawdong sawkuiñ ka Mei Mariang.
Kumjuh ruh la sngewdei artad ban iai kyntu iaki nongmihkhmat ban iai synniang da ki Dustbin sha ki shnong ki thaw sha ki Dong ki kyntoit shnong bad Kumjuh ruh ban pynbiang iaki jaka theh niut haka rukom kaba dei khnang ba kan ym ktah iaka koit ka khiah haka jingim ba man laka sngi.
Dunno ka plastic kajakhlia.
Guwahati: Ki pulit ka Assam ki la ioh ban sei ia ka met jong kawei ka khynnah samla kaba kyrteng ka Namera Sangma ka ba dei na Rongjeng,Danal Southwest Garo Hills District na ka wah Hagrapara,Assam.
Kat kum ki khubor ba la ioh lum la ia thuh ba ka Namera Sangma ryngkat bad ki arngut ki longkmie ha ka 30 tarik u nailar, ki la leit sha ka wah Hagrapara ban leit tong doh shamuk (snail).
hynrei  kumba 4:45 baje eiei  kyndit kane ka khynnah samla ka la shah rong noh ha ka um.
Dei haduh ka 31tarik u nailar kumba 5:15 eiei ba ki pulit ka Assam ki la ioh ban sei ia ka met jong ka.
Ia ka met jong ka Namera la pynkit noh da ki pulit ban leh ia ka post mortem ki bahaing hasem jong ka ruh ki la poi na Rongjeng ban shimti ia ka met jong ka.
[ba bteng]Ban pynduh iakane ka jingmlien ban kren khlem da pyrkhat shuwa, nyngkong eh phi hap ban pdiang ia ka jingshisha kata ka shong haphi kumno phin tehlakam ia u thylliej jong phi.
Phin hap ban bahkhlieh naka bynta kaei kaba mih naka shyntur jongphi haba phi kren.
Sa kawei pat, phi dei ban minot bha ban hikai kumno ban tyngkai iaka shyntur jongphi shuwa ba phin plie iaka.
Lada phi don iakane ka jingeh kamut phi ialeh pyrshah iaki briew bad ia kiei kiei kiba don sawdong jongphi daka jing kren tohmet jongphi.
Hynrei lada phi pyrkhat shuwa kamut phi pyni iaka nuksa babha bad phi aipor ialade ban jied iakiei phi donkam ban kren bad hakano kapor.
Ka balai pat phi dei ban kren ne ong tang ia kawei kaba phi thmu ban ong.
Kalong kaba jynjar hynrei phi hap kylli shuwa nalade ruh lada phi sngew iahap ban leh iakane.
Kalong kaba suk ban shu kren tohmet bad panmap pat hynrei phim sngewthuh baphi lah dep pynmong iakiwei.
Baroh kine ki jia namar ba phi jaituh ban pyrkhat shuwa.
Ban panmap iakaba phi lah kren bakla ka don jingmut tang lada phi pyn kylla iaka rukom pyrkhat jongphi.
Ka Dr Shirley Vandersteen ka riew shemphang na ri sepngi ka ong ‘ka ktien kalong thik u khnam, shisien baphi lah pyllait kin ym wan phai shuh’.
Namarkata shuwa phin kren eiei pyrkhat bha ioh ka lah ban pynmong ia kiwei.
Hangne kidon katto katne ki jingai jingmut kumno ban kren ban ym pynmong iakiwei bad ban kiar naki jing kren sniew:Ym dang bteng.
Shillong: Ka Khasi Students’ Union War Jaintia Circle ha ka 29 tarik Nailar, hapoh ka jingialam u General Secretary Samla Lurman B.Talang bad Samla Kyrmen Lamin Gayang ka la leit jurip ia ka surok ban leit sha Satpator bad Trangblang halor ka jingtrei torti u Contractor.
Ha katei ka jingleit jurip la wan ruh ki Rangbah Shnong Trangblang Bah A.B Pamksang bad Rangbah Shnong Satpator Bah Wanphai B.Amse, ka Seng hadien ba ka la iohpdiang ia ka jingujor na ki rangbah shnong jong ki artylli ki shnong halor ka jingtrei torti jong u  contractor,  ha ka bynta bad la iohi ruh ha ka Facebook ia kane bad ka long shisha ka bym juh iohi ba yn pyndonkam da ki maw bym iahap bad ba khleh lang bad ka khyndew ktieh ka seng ka la shimkhia ia kane da kaba sngew pyrshah jur ia ki jingleh bym khein snep jong ki bor ba dei peit, khamtam hadien ba la dep bthah ia kitei ki rangbah ban leit ujor mar mar sha u Executive Engineer PWD Jowai South.
Ka la pynkyndit ia ka seng namar na ka liang jong kitei ki rangbah ki la jubab la dep ujor mar ia sdang trei ki nongtrei da une u maw, bad na ka liang jong u E.E ruh ula kubur ba u la dep ong ia u contractor ba um dei ban trei da une u maw.
Ha kawei ka liang ki arngut ki rangbah shnong bad secretary  shnong ki iathuh ia ka seng ba hadien ba ki la wan ia kynduh ia utei u sahep, ki la sngewkmen namar kumba ka long ha katei ka sngi utei u EE u la hiar ha kajuh ka sngi ban jurip ia kane ka surok.
Na ka liang ka seng ka la lyngngoh  haba ka la poi ha katei ka jaka ban iohi kumno ki bor ba dei peit naduh ki overseer, Meharal bad utei u E.E haba u la hiar hi ialade ba une u briew u ioh ka lad ban pyntrei ia une u maw uba iapher naduh ka rong , ka dur ban siang da une u maw  nalor ba u la dep ong ba ula dep kren ia u contractor ba um bit ban trei da utei u maw kat kum ka jingiathub ki tei ki rangbah.
Ka seng ka maham jur ba ym bit satia ban leh kum kine ki  shim kabu ia ka pisa paidbah  ban pyntrei torti tang ban myntoi ia lade shimet khlem  da patiaw ia ka jingeh jong u paidbah.
Hadien ba la ap slem ia ki bor ba halor namar la ioh jingtip ba kin hiar sha une u surok namar ka seng ka kwah ban ioh iakren markhmat bad ki ka la long slem palat bad ruh namar ka don kawei pat ka kam ka seng kan leit, la khot ia u contractor ba don ha kane ka jaka bad haba la kylli u la jubab da kaba ai daw kumne kumtai bad ka seng ka bym juh ran dien ha kino kino ki bynta kiba ktah shisha ia u paidbah ka la maham ba un bthah ia ki nongtrei jong u ban kyntait ia ka khyndew ktieh, khnang ba kine ki maw barit bad ka khyndew kin hap bad un sah tang u maw ba ba iahap bad kane ka surok kan neh bad skhem kat kum ka plan  jong ka sorkar.
Bad la iakren ruh ia kaba la dep siang kumba 150 meter eiei kaba ula dep trei da kine bad na ka liang jong u, u la ong ba un sangeh shwa ia kato kaba u la dep trei namar ka seng ka la iohi da ka la ki khmat ba ka long shisha ka rukom trei ka bym juh lap  ban trei kum ha kata ka rukom.
Ka seng ka kyntu jur ia ki bor ba dei peit ban shimkhia ia  ba kim dei ban ailad ia kiba kum kine namar na ka liang ka seng lada la ailad kum kine ki rukom trei kam leit ruh wat sha ki bor ka ain.
Nongpoh: Ha kawei ka jingjia pluhiing kaba la jia hynne dang step phyrngab ha shnong Baridua, Ri Bhoi, ha kaba kawei ka Kudam kaba buh ia shibun ki jait marbam, ka la kem ding bad pluh kynsan bad kaba la wanrah ruh ia ka jingjulor kaba la kot sha ki klur tyngka.
La ioh jingtip ba katei ka jingjia, ka la jia hynne ka step ha ka por 3 baje ei ei mynstep, ha kaba khlem da tip ia ka daw, katei ka Kudam  ka la shu kem ding bad pluh kynsan kynsan bad baroh ki tiar kiba don ha katei ka dukan ki la julor lut.
Haba ioh ban iakren bad ki briew kiba long kum ki nongpeit ia katei ka Kudam, ki la iathuh ba ia ka daw jong ka jingpluh katei ka Kudam kim lah ban batai, namar ba ka la shu kem ding kynsan kynsan, hynrei ki la shu suba ba la lah ban dei na ka jingkem ding na ki phliah ding duma bad sikret.
La iathuh ruh, ba katei ka Kudam ka buh ia shibun ki jait marbam, kaba kynthup naduh u Khaw, u Dai, ka Umphniang bam, ki Refine, Atta, Moida lem bad kiwei kiwei, ki la ingkhong khait bad kylla dpei, namar ba ki la shah bamduh ha katei ka ding kaba shyrkhei.
La iathuh ruh, ba halor kateii ka jingjia, ki la don haduh 15 tylli ki kali pynlip ding na Assam bad 2 tylli na Meghalaya, kiba la wan ban pynlip ia katei ka iing bad kiba la lah ruh ban pynlip ia katei ka ding kaba la klang shyrkhei bha, namar jin lada kham slem ki kali pynlip ding, katei ka ding ka lah ban pur sha kiwei pat ki iing kim ba don marjan bad katei ka kudam.
Ha katei ka jingjia, watla ka la wanrah ia ka jingduhnong kaba shyrkhei bha, hynrei donbok pat ym shem la don ki briew kiba mynsaw, na katei ka jingpluh jong katei ka Kudam buh marbam.
Shillong: Ka HANM West Khasi Hills District, ka ia wer ia ki dkhot bad ki nongialam bapher jong katei ka seng, ba kin  peitngor bha ia ka jingwan rung ki dkhar Assam sha ka Ri Khasi, namar ba ka jylla Assam ka pyntreikam khatduh ia ka jinglum jingkhein  (NRC ) jong kiba hap hapoh Assam.
La ong shuh shuh da ka kyrwoh jong katei ka seng, ba kito kiba ym ioh jingkhein ki lah ban wan kiew ha ka Ri Khasi baieid jong ngi.
Shillong: Ka HYC War Jaintia Circle, hynnin ka sngi, hapoh ka jingialam u Assistance Secretary u Samla Ededisuk Shylla lem bad ki dkhot ka seng ki la leit ujor sha Shillong, ka tnad office treikam ka Network Jio halor ka jingbymbiang ka Network Jio ha ka shnong Nongtalang.
Ha katei ka jingleit ujor, ka seng ka la pynpaw ba u tower Network Jio ha Nongtalang um lah ban ai metwork sha baroh ki dong ki kyntoit ka shnong, hynrei u lah ban ai network tang ia ki katto katne iaki dong ki kyntoit bad halor kane ka nongrim ka Seng ka ieng shkem khnang ba ka Network ha katei ka shnong kan long salonsar ia baroh ki dong ki kyntoit ka shnong, namar kumba long hi mynta ka long kumba leh shiliang khmat halor katei ka Network Jio ha Nongtalang.
Halor kane ka Seng, ka  ai por shitaiew ia ka tnad Network Jio company  bad lada kam lah ban pynbiang Network ia u paidbah ka seng kan sa leh ia kaba donkam, ong ka kyrwoh na u President ka Hyc War jaintia Circle.
Shillong: Hadien ka kynrum kynram ba la mih ia kawei ka jaka ha ka shnong Abri village  Killing Ribhoi hapdeng ka shnong Abri village bad katto katne ki jait bynriew Naga ki ba mut ban knieh jubor ia ka wei ka jaka kaba don 46 biga ka dorbar shnong ka Abri village hapoh ka jing peit u Dilip Sangma, U Rangbah shnong ka Abir,  mynhynnin ka sngi  ki la sam noh sha palat ki 50 ing ki trai shnong ki ba duk, ha kaba la sam ia kumba 3000 sq ft ia ka wei kawei ka long ing.
Na ka liang u rangbah shnong u la iathuh  ba ka ne ka ja ka kam dei shuh ka jongno jong no  ruh hynrei kala dei jong ki long ing ki ba  sah hangto bad u laana ruh ba kin ym lah bad die pateng lane ai wai shawei.
Lada don ba leh kumta  ka shnong ka kin ym shah shuh ia ki ban sah bad ki shnong kin ai noh noh sha wei pat ki ba donkam iaka jaka,sah khlem kano kano ka jing siew hynrei ki dei ban biang ka kot ki sla bad yn ai ruh tang ia ki trai jylla.
AIS SujaOng u Blei, “Ngan trei, uei ban khang? U Blei u long uba phylla bad uba khraw.
Ki kam jong u kiba phylla.
U long u Blei ka jingieit.
U ong – Nga long u Trai ym don uwei pat nalor jong nga ym don da uwei pat u Blei" Isaiah 45:5-6.
Ym don mano mano ba lah ban khang ia u Blei ba un trei bad ym don ba lah ruh ban hukum ia u.
Bad ym don ba lah ban pynbeit ia kaba u la pynkdor lane pynkdor ia kaba u la pynbeit.
Eklesiastis 7:13.
U ong – Nga ma nga hi Nga long u Trai, bad nalor jong nga ym don.
Ym don uba lah ban pyllait na ki kti jong nga" Isaiah 43:11-13.
Kane ka long ka jingshisha ba u Blei u long uba pylla u bakhraw bad u la leh ia kiei kiei kiba phylla ia kaba u briew um pei phang um nang ang.
Kawei na ki jingphylla ba u Blei bakhraw u la leh ka long ba u pynsangeh ia ka sngi (Sun) ba kan neh hajuh.
Bad kane ka jia ha ka por u Joshua hadien ba u Moses u la iap noh, u Blei u la khot ia u Joshua ban ialam ia ki khun Israel.
Joshua 1:2.
U Blei u da kular ia u Joshua da kaba ong – “Kumba nga la don ryngkat bad u Moses, kumta ngan don bad me ruh; ngan ym iehnoh ia me lymne kyntait ia me.
Pynkhlain bad pynshlur bha ialade" Joshua 1:5.
Thik ka la long kumba u Blei u la kular, namar u Blei um ju lamler.
“Namar u Blei um dei u briew ba un lamler" Jingkhein 23:19.
Kaei kaba la jia? Ki 5 ngut ki syiem Amor ki la kiew bad ki paidiapom jong ki baroh bad iashong dara ha Gibeon.
U Joshua ruh ryngkat ki briew bashait bashlur ki la pynkhreh.
Kumta u Trai u la ong ha u Joshua “Wat sheptieng ia ki Amor, namar nga la ai ia ki ha ki kti jong me bad ym don uwei ruh u ban ieng ha khmat jong me" Joshua 10:5-8.
Ka sngi (Sun) ka la ieng thik hapdeng ka bneng (Noon) bad kam shym la kyrkieh ban sep kum ba shi sngi biang.
Bad ym shym la don ka sngi (day) kum kata, mynshwa jong ka lane hadien jong ka ia kaba u Trai u la sngap ia ka ktien kyrpad u briew: NABA U TRAI U IALEH NA KA BYNTA KI ISRAEL" Joshua 10:12-14.
U Blei u kular u Joshua u kohnguh ia u Blei, bad ia kaei kaba u Joshua u kwah ka long ba u Blei un pynjlan por da kaba u Blei u sngap ia ki kyntien u Joshua ban pynsangeh ia ka sngi bad ia u Bnai.
“Bad ym ju don kum kata mynshwa lane hadien jong ka" Dei tang ha ka por u Joshua hi, namar ba u Trai u Blei u ialeh thma na ka bynta ki khun Israel.
Joshua 10:13-14.
Hangne ngi iohi ba ym don ka bym lah bad u Blei lada u briew u ngeit bad kohnguh.
Ym don ba lah ban khang ia u Blei namar ba u la pynsangeh ia ka sngi hamar shiteng sngi, bad u pynsangeh ia u bnai ha shiteg miet.
“Ngan trei uei ban khang?" Isaiah 43:10-13.
Aiu la jia ia ki Syiem Amor? Ki ia leit phet rieh shapoh krem, la set ia ka krem da kaba pyntyllun ia u maw bakhraw" Joshua 10:17.
La pyniap ia ki nongshun joing ki Israel baroh.
Une u Blei u long ujuh ha ki por jong u Moses mynba u Moses u la ialam ia ki khun Israel lyngba ka duriaw basaw (Red sea) mynba ki la mih na ri Egypt ha kaba ki la iashong sah kumba 430 snem.
Exodus 12:40 / Exodus 13:18.
U Blei uba khraw u la hukum ia u Moses da kaba ong – “To rah ma me ia u diengduh, to kner ia la ka kti halor ka duriaw (Red sea), to pyniakhlad ruh ia ka, te ki khun Israel kin ioh iaid ryngkew lyngba ka duraw ba saw" Exodus 14:16.
U Blei u trei, ym don ba lah ban khang.
“Namar Nga long u Blei, ym don uwei pat" “Nga long u Blei uba iathuh ia kaba kut, naduh basdang" Isaiah 46:9-10.
Ki prophet jong u Blei ki la leh shibun ki kambah bad jingphylla, namar ki kohnguh ia u Blei bad ia ka ktien jong u.
U Blei u kular mynta ruh ban trei bad ym don ba lah ban khang, namar u Blei u long u Blei uba ong “Nga long ba nga long" bad ba kane ka kyrteng jong nga ha la ka rta kan long ka jingkynmaw IA NGA sha ki pateng bynriew baroh" Exodus 3:14-15.
Ngan trei, uei ban khang?  Isaiah 43:10-13.
Shillong: Ki Ar seng kiba kynthup ka All Jaintia Hills Social Welfare Organization (AJHSWO) bad Hynniewtrep Student Union (HSU) hadien ba ki la ioh ka jing u jor naka kong Smt.
Rose Salva Shullai kaba don Kharkhana shna jingbam (Manufacturer & Supplier of Chana) kaba don ha Salini Colony Mihmyntdu Village West Jaintia Hills naduh ka 3/06/2015 bad ka don ruh ia ka licence No.11715001000133 kumba la 3(lai) snem kynthih tad haduh mynta 02/06/2019 kane ka licence jong ka ka dang treikam.
Kaba sngew phylla pat ha ka juh ka jaka Kharkhana Shna jingbam (Manufacturer & Supplier of Chana) don pat sa kawei ka Licence kaba dang treikam haduh mynta 09/10/2019 kaba kyrteng Smt.
Suchitra Mochary kaba don u Licence No.11717001000248 kaba dei ruh ka bar jylla, baroh ar ki ne ki Licence ki dang treikam haduh mynta ruh.
Jowai: Ki Meghalaya People United Front (MPUF), East Jaiñtia Hills District, ha ka 30 tarik u Nailar hapoh ka jingïalam u samla Kyrshan Blah President Khliehriat Circle, ki la leit ai jingïarap da ki tiar bam bad kiwei sha kawei ka longkmie kaba la tip kyrteng kum ka Ibadamon Shylla kaba naka shnong Nongsning East Jaiñtia Hills District.
La ïathuh ruh ba kane ka jing synñiang ka seng la leh da kaba kynshew pisa lang para dkhot ban thied ïaki tiar bam bad kiwei de ki tiar ïing ba donkam.
Katei ka longkmie kala ngat ha ka apot jong ka jingeh bad jingkyrduh hadien ba u lok jong ka ula khlad noh dang kumba hynriew bnai ei ei bad ieh noh shadien ïa ki saw ngut ki khun ba dang rit ka rta.
Kane ka longkmie ka shem jingeh ban bsa ban pjah ïa ki khun jong na ba ki dangrit ka rta ban leit bylla ruh kam shem la ïoh lad satia bad lada leit ruh hap ban bah lang ïa iwei i khunlung ba dang 6 bnai ka rta.
Hashwa ban aiti ïa kine ki tiar la don ka jingïalang kaba lyngkot kaba pynïaid da u Thynda Sana, la ïoh ruh ïaki jingkren na u samla Kyrshan Blah, uba la ong “ka jingai jingïarap jong ngi sha kiba duk ngi khlem ïoh na kiwei hynrei dei tang ka jingïasnoh kti lang para dkhot bad ïoh ban ai kum kine ki jingïarap isynei ïa kiba duk".
Ula ïathuh ba ka seng kan ïai bteng ban ai ka jingïarap sha kiba duk kiba donkam hok ka jingïarap katba kot ka bor, hynrei ym dei ban shaniah tang ha ka jingïarap jong kiwei hynrei ki dei ban long kiba trei shitom ha kano kano ka kam kaba ki trei la ong shuh shuh u samla Blah.
Kiwei de kiba ai jingkren ki kynthup ïa u samla Michael Chyrmang President MPUF-EJH, u ma Raplang Dhar Ex-Waheh shnong Nongsning, bad ka kong Ibadamo Shylla, ha kane ka sngi la wan ban ïadonlang bad ki dkhot jong ka Khliehriat Circle bad East Jaiñtia.
Guwahati: Ki don 3,11,21,004 kiba la ioh rung ha ka thup jong ka National Registration of Citizenship jong ka Assam.
Katba sa  19,06,657 ngut kim shym la ioh rung satia, ong ka kaiphod kaba dang shu pynmih mynta ha Assam.
Ka phlim jong U Prabhas bad ka Shraddha Kapoor, ka  Saaho, ka mih iew hynnin ka sngi thohdieng bad katei ka dei ka phlim ba nyngkong hadien ka Baahubali bad katei ka phlim, ka dei kaba la pynlut T.350klur, ha kaba la ring ha  ki kyntien Telugu, Tamil and Hindi.
Ka phlim la iathuh ba ka jing ioh kamai jongka, ka la pai sha ka T.104.8 klur, katba kaba shai ka jingkhein, kaba la wan haduh mynta ka long T.68.1 klur bad katei ka phlim, ka la tam ka jingioh kamai jongka, ia ka  Avengers Endgame (Rs 53 crore) bad ia ka Thugs of Hindostan (Rs 52 crore).
U Prabhas, ula pawnam shibun eh, hadien ka phlim kaba la pynmih kham mynshwa, kaba la ai kyrteng Baahubali bad kaba nyngkong ka kamai T.650 klur ha ka pyrthei baroh kawei, katba kaba ar pat ka  Baahubali 2: The Conclusion ka kamai T.1796.56 crore.
Kiba ak lang ha ka phlim Saaho, ki long U Chunky Panday, Jackie Shroff, U Neil Nitin Mukesh bad ka Mandira Bedi.
La thaw ia ka phlim da U  Sujeeth bad la pynmih da U  Vamsi Krishna Reddy.
Ka phlim ka pyni ia ka jing ia knieh bor jong ki nonglute kiba don ha kawei ka nongbah Waaji, hadien ka jingiap noh jong u nongialam jongki.
Ki pulit ka Arunachal Pradesh, ki la kem ia U Manager Bank ha Siang District jong ka Arunachal Pradesh, namar ba u sei pisa tuh, na kawei ka account jong kawei ka nongbuh pisa, ong ka khubor pulit.
La kem ha ka sngi palei ia U Bikash Ranjan Hajong Ray, uba dei U Deputy Manager jong ka SBI Aalo branch,uba la jah rngai naduh u bnai ba ladep.
U Ray, u dei u nongshong shnong ka Hawakhana ha West Garo Hills, jong ka Meghalaya.
Ka khubor jong ka North East Today, ka iathuh ba U Ray, ula sei tuh ia ka pisa kaba T.2.20,000 na ka accoung jong kawei ka nongthep pisa, ha ka 18tarik Naitung 2019.
Shillong:  U nongialam ka BJP uba long ruh u myntri sorkar jylla, u bah AL Hek u la kam ba nalor 5 ngut ki MLA ka Congress kiba la iakren ban rung sha ka BJP, sa kumba 3-4 ngut mynta kiba la wan shuh kiba kwah ban iasoh bad ka BJP.Haba kren myn hynnin ka sngi, u bah Hek u la ong, “Ha u snem 2023, ka sorkar ha Meghalaya yn ialam da ka BJP ha kaba ka BJP kan ioh ia u myntri rangbah", la ong u bah Hek.
Haba kyntait ban iathuh ia ki kyrteng jongki MLA kiba iakren ban rung BJP, u bah Hek u la ong, “Em, ngam pat lah ban iathuh namar ba ka lah ban sniew noh ka game (jingialeh)".
U la ong ba ka jingiakren ka la iaid mynta bad kine ki MLA hynrei ym  pat poi sha ka thong ban iapynpaw pyrthei haduh ban da shim ia ka rai kaba kut.
Lah ban kdew ba ka khubor hamsaia ka la her bha mynta ba ki don ki MLA ka Congress kiba la thmu ban phet noh da ka kynhun hadien ba ka party kam don shuh ha ka bor ha ka Delhi bad ha kiba bun ki jylla na ka jingshah syllad ha ka lyer u Narendra Modi jong ka BJP.Halor ka jingkylli ia ka jingmih khubor ba u Dr Mukul Sangma un rung BJP, u bah Hek u la ong ba um pat ioh kano kano ka jingiakren iapynsngew halor kane bad um tip eiei.
Katkum ka jingong u bah Hek, ki MLA kiba u la iakren ki dei na ka Congress hynrei ki dang ap sa tang ia ka por ba kin mih noh na ka Congress.
Beiñ te beiñ Congress tangba hap khroh pat ia ki Congress ban ioh bor.
Haba bun ki jingkynnoh/kynthoh pyrshah ia ka Congress te sei da kiba thymmai na lade keiñ Bah Hek.
Ki lah sdang tiring ia ki enforcement director jong ka anti corruption bha ba leit join BJP mat ia Shah shato lada Shah pynbaptis RSS tang ban nem Shah knieh ka pla tynka if we cannot beat them we better join them.
simlpe ways.
New Delhi: Ka jingsei pisa tuh na ki Bank, ha u snem 2018-19, ka la poi sha ka  6,800 tylli bad kaba shongdor sha ka  ₹71,500 klur, ong ka kyrwoh jong ka  Reserve Bank of India.
Ha u snem 2017-18, katei ka jingsei pisa tuh na ki Bank, ka long 5,916 tylli bad ka jingduh jong ka pisa ka long 5,916 tylli bad kaba shongdor  ₹41,167.03 klur.
La iathuh ba ki don 6,810 tylli ki jingsei tuh pisa na ki commercial bank, kaba poi sha ka   ₹71,542.93 klur, ha kane ka snem mang pisa 2018-19, kaba kiew palat sha ka 73 percent, ong ka  Reserve Bank of India (RBI), haba jubab ia ka jingwad jingtip jong uwei u nongthoh khubor.
Khliehriat: Ka Seng ki Samla Pule Ka Khasi Students Union Jaintia Hills District Unit ka la pynpaw ia ka jingsngewkhia halor ka jingpynslem ka Sorkar jylla ban ioh iaka jaka naka bynta ban pynieng iaka Khyrdop rung bad mih (Entry & Exit Points ) kaba don ha Malidor East Jaintia Hills.
Haba buddien iakane, ka KSU mynhynnin ka sngi kala leit iakynduh ia u Deputy Commissioner ka East Jaintia Hills u Bah FM Dopth naka bynta ban leit wad jingtip halor ka jingiaid shakhmat ka kam kaba iadei bad ka jingpynieng iaka Khyrdop hakatei ka Jaka.
Haba iakren bad u khliehduh ka District, ula ong ba ladon ka jaka kaba ka jingheh ka jong ka ka long jaduh 60000 sqft hynrei ka jingpynslem ban shimti ia katei ka jaka ka daw namar ka jingrem palat ka dor kaba la kot palat 2 klur tyngka.
Ha kaba iadei bad ka District Task Force pat ula ong ba kane kan treikam ynda ladep ban shna iaka Entry and Exit Points.
U DC ula ai jingmut ruh iaki dkhot ka Seng ban leit ia kynduh ia u Director ka Tnad Tourism namar kadei ka Nodal Office ka ban peit iaka jingbei pisa naka bynta ban thied iaka jaka ban pynieng iaka Khyrdop.
Ki Nongialam ka seng haba ai jingkren haki nongthoh khubor ki la ong ba ki la dap da ka jingsngewdiaw ban iohi ba ka jingpynieng iaka khyrdop ha Malidor ka la iaid suki shaba palat ha kaba wat tang iaka jaka ban pynieng khyrdop ruh ka sorkar kam pat lah ban pynioh.
“La bunsien ngi la wan ban buddien ia kane ka kam, hynrei ngi la lap pynban ba kajuh beit ka jingeh kata ka long ka jingbym ioh pisa ban thied jaka" la ong u Samla SS Niangti Finance Secy KSU JHDU." Lashai ka sngi kadei ka sngi kaba khatduh ba ka Assam kan pynmih  khatduh iaka Final Draft jong ka NRC, khlempep kan sa don ka jingrung tuh jong ki mynder shapoh ka Jylla jong ngi" la ong shuh shuh u nongialam ka Seng.
Ka Seng ka kyntu iaka Sorkar ban pyniaid noh wut wut iaka kam shakhmat khlem pynslem khnang ba ka jingrung jingmih jong ki mynder shapoh ka jylla kan nymioh laitlan palat.
Kiwei pat ki nongialam kiba ia donlang hakane ka sngi ki long u Samla K.Suchiang Publicity Secy KSU JHDU, Samla Satly Ryngkhlem Vice President KSU Khliehriat Circle, Samla Cherity Suja General Secy KSU JHDU bad kiwei kiwei pat ki nongialam ka Seng.
Shillong:  U myntri ka sorkar jylla u Bah Lahkmen Rymbui u la pan 10 %  na katei ka pisa T163.31 klur kaba ioh na ka sorkar pdeng ban pyndon kam ban sumar ia ki khlaw paidbah.
U ma Lakmen hadien ba u la wan phai na Delhi,u la iathuh ba na ka T.163.31 klur kaba la ioh na ka sorkar pdeng ka dei ka kumno ka ba la lum na ka jingshah pynjot jong ki khlaw ha kane ka jylla da ki karkhana bad ka jingshna ia ki surok bah,Haba kren ha ki lad pathai khubor mynta ka sngi ha ophis trei kam, u myntri kam khlaw jong ka jylla u la ong ba ha Meghalaya ka sorkar ka don tang 5% ki khlaw ki ba peit da ka sorkar bad kumba 76%.
Ki dei jong ki riew shimet ne ki jong ki shnong ne jong ka raid.
Ban pynneh ia ki khlaw u la ai da ka jingthoh sha ka sorkar pdeng ban shah ia ka jylla Meghalaya ban ai 10% ban ioh pyndonkam ha kaban pynbha ia ki khlaw jong ki riew shimet.
Haba pan ia kane ka 10%, u myntri u la ong ba ha kane ka jylla ki dang don ki khlaw shnong, jong ki hima ha kaba ka sorkar kan shim wai ia ki na ka bynta ban pynneh pynsah ia ki khlaw kham tam ia ki khlaw ki ba don  ia ki tyllong um.
Haba ia dei bad kane ka jingpan na ka liang jong ka sorkar jylla ka dang ap ia ka jubab na ka sorkar pdeng.
U myntri u la iathuh ruh ba ia kane ka pisa T.163.31 klur kaba la lum na ki karkhana, na ka jingshna ia ki surok ha kine ki shiphew snem kiba dei na kane ka jylla Meghalaya, ban pyndon kam ia kane ka pisa ka sorkar ha ka 20 tarik u  Lber 2019 mynta u snem kala thaw ia ki lai tylli ki kommittee katkum ka jingbthah jong ka sorkar pdeng.
Kine ki lai tylli ki kommittee ki long, ka Governing Body ha kaba la khlieh da u myntri rangbah ka jylla, ka Steering Kommiti,  kaba la khleih da u Chief Secretary bad ka Executive Committee kaba la khlieh da u PCCF jong ka tnad khlaw ka sorkar jylla na ka bynta ban pyndon kam ia katei ka pisa ha kaba thungdieng biang ha ki jaka shrah.
La iathuh ba la buh kyndon ba ka sorkar jylla kam lah ban pyndon kam ia kane ka pisa kum ka jingthied kali, ban leit shabar Ri bad ban siew ia ka bai nongtrei kine ki long ki kyndon kiba la buh ba ka sorkar kam lah ban pyndon kam ia kane ka pisa, la ong u myntri ba dei peit ia ka tnad khlaw.
Nongpoh:  U Bah Sanbor Shullai, MLA ka Laban Constituency bad uba dei ruh u Chairman jong ka Meghalaya Tourism & Development Cooperation (MTDC) mynta ka sngi u la leit ban plie paidbah ia ka ‘Loghut’ ne ki iingbasa, kaba la tei da ka MTDC ha Orchid Resort kaba don ha Umiam, Ri Bhoi District.
Ha kaba plie ia kitei ki iingbasa, kiba dei ruh ki iing kiba la pynmang kyrpang na ka bynta ki nongwan shangkai pyrthei,  mynta ka sngi na ka liang ka MTDC ki la ioh ruh ban pyllait ia la ka jong ka Website kaba la tip kum ka www.
mtdcmeghalaya.
com, ia kaba la pyllait paidbah da u Bah Sanbor Shullai.
Kitei ki iing shongbasa, kiba la don 5 tylli iing dieng bad ha kitei ki 5 tylli ki iing, ki la don 10 kamra, ia kaba la shna ha kata ka rukom kaba iadei bad kane ka juk kaba mynta bad ruh kiba la iaryngkat ruh lem bad kiwei ki iingbasa (Hotel) remdor hapoh ka jylla.
Haba iadei bad ka jingplie paidbah ia kitei ki iing shongbasa ka MTDC, u Bah Sanbor Shullai, u la ong ba ka nongrim kaba la pynlong ia ka MTDC ban plie paidbah ia kitei ki  shongbasa bad ruh ia katei ka Website, ka long ban kyntiew ia ki kam jngohkai pyrthei bad kumjuh ruh ban khring ia ki nongwan shang pyrthei, kiba wan na ki jaka bapher bapher, namar lyngba ka jingbiang ki iing shongbasa, ka pynlong ia ki nongwan shang pyrthei ba kin sah slem bad ka ban pynmyntoi ia ka jylla.
U la ong ruh, lyngba katei ka jingplie paidbah ia katei ka Website, ym dei ba kan pynmyntoi tang ia ki nongwan shang pyrthei ba kin ioh jaka sha, hynrei ka pyniohnong ia ka MTDC bad ia ka sorkar jylla, namar lyngba katei ka Website, ka pynlong ba baroh ki khajna kim dei ban sepei, hynrei baroh ka khajna kan leit lut sha kaba dei ban poi.
Kiba la donlang ha kane ka sngi, ki kynthup ia u Bah Sanbor Shullai, u Bah Ricky Shullai, vice chairman ka MTDC, u Bah Cyril Diengdoh, Managing Director ka MTDC, u Bah Micheal Kharhunai, uwei ba ki Director ha ka Board Director ha ka MTDC.Shillong:  Ka Seng KSU Mawlyntriang Unit mynne ka 30tarik, nailar ha ka por mynstep ha jingialam u President u samla Wanbiangstar Rani bad u Asst Organising u samla June Ryntathiang ka la hiar ban ap ha ki surok shnong na ka daw ka jing jyllei ki barjylla ba wan khaiï beaiñ, ha kane ka jingleit ap la ioh ban bat noh ia kawei ka kali Assam kaba don ia u number AS18 C 9645 kaba mut ban leit khaiï sha Nongstoiñ.
Haba ka seng kala pyrshang ban tohkit ia ki tei ki nongkhaiï barjylla kiba la ioh ban bad na ka tei ka kali hynrei la shem ba kim shem la don satia kino kino kot ki sla kiba biang.
Hadien ba ka seng kala lap ba kim don ki kot  ka la phah leit phai noh ia kitei ki barjylla sha ka jaka kaba ki wan.
Ka jing leit khynra ia ki tei ki tei ki kali barjylla kadei halor ka jing mih shibun ki jing ujor na ki paidbah katei ka thaiñ sha ka Seng, kumta ka seng haba ioh sngew ia kane khlem da pynslem ka lashim da ka synjam ban buddien bha ia ka jingwan kiew ki kali ba nabar jylla ha ki bynta ka tei ka thaiñ.
Shuh shuh kat kum ka kyrwoh bala phah da u President ka KSU Mawlyntriang Unit  la iathuh ba kitei ki barjylla ki ju wan barabor dei namar badon ki Khasi kiba ju ialam ia ki bad bunsien haba ka Seng ka pyrshang ban khynra ia ki kot ki sla mih hynrei mih pynban ki Khasi kiba iada da kaba kamtrai ia ki mar ki mata jong ki tei ki barjylla.
Khatduh ka seng ha ka kyrwoh ba la phah da u President KSU Mawlyntriang unit ka la maham tyngeh ba lada nangne shakhmat ka dang lap ia ki barjylla ba wan khaiï ha ka tei ka thaiñ khlem ki kot ki sla kiba biang na ka liang ka seng kan sa leh da kaba tyngeh, bad ka seng ka maham lypa ruh ia kito ki Khasi kiba ju mlien ban leh ia ki kam benami da kaba ialam lynti ia ki barjylla sha ka tei ka thaiñ ba lada ka seng kan dang lapksai biang nangne shakhmat kan leh da kaba tyngeh, namar kum ka Seng kam kwah ba ka ki mynder kin wan knieh noh ia ka pliang ja jong ki khun ka bri Hynñiewtrep bad na ka liang ka seng ka la kyntu jur ruh ia ki Dorbar Shnong bapher bapher kiba don hapoh West Khasi Hills ba kin long kiba peitngor bad husiar bha ia ka jingwan tuid ki briew kiba nabar hapoh ka dong ka thaiñ, bad ka pan ruh ia ka jingiatrei lang ia ki Dorbar Shnong  khnang ban wanrah ia ka Khaiï ka Pateng ki Paradoh Para snam kaba skhem ha ka dong ka thaiñ ban long ruh ka jing iada ba khlaiñ ba ki mynder kin ym ioh iohlad ban bsut khlieh.
Nga sngewsih da pule khubor Khasi namar ki nongthoh kim nang shuh ban thoh Khasi ha ka rukom kaba dei kaba beit.
Kino ki kyntien ba dei ban iasoh bad kino kiba dei ban pyniakhlad bapli kim tip shuh.
La dei ban shah hikai shwa kumno ban thoh.
Shillong:  U nongialam seng riewlum barim bha ka jylla, uba long ruh u president ka HSPDP East Khasi Hills, u bah Martle N Mukhim u la pynpaw ka jingsngew khia ia ka jingmih ka kynrum kynram ha kaba iadei bad ka shuki Lamphang hadien ba la khlad kyndit u Dr Donkupar Roy dang shen.
Haba kylli halor kane, u bah Martle uba dei ruh u Executive Member (EM) ka KHADC, u la ong, “Ka kam kaba bha tam ha kaba iadei ka kam lamphang, ka dei ban neh kumba la sdang ia ka sorkar Meghalaya Democratic Alliance (MDA)".
Lah ban kdew ba ia ka shuki Lamphang la bat da ka UDP naduh ba la thaw ia kane ka sorkar MDA ha kaba u Dr Donkupar Roy u la long u Lamphang na ka UDP haduh ba un khlad kyndit noh dang shen.
U bah Martle u la ong ba na ka bynta ka jingbit jingbiang lang jong baroh ki paralok ha ka MDA, ka kam Lamphang ka dei ban neh ne bat da ka party kaba la bat naduh ba sdang.
U la ong ba ka UDP kaba don lang ha ka RDA ka dei ban wan shakhmat ban pynthikna ba ka kam Lamphang kan neh kumba ju long naduh ba sdang kane ka sorkar.
Katkum ka jingong u bah Martle, lada ka UDP ka donkam, ka dei ban iashong lang da ka RDA (Regional Parties Alliance) ba don lang bad ka HSPDP.Kaba dei maieid ba ong ma phi.
Ka upf ne kaei ngam sngewthuh bha ka dei tang kaba ki synrop ban khwan bad pynjot iaka UDP.Da ym ioh dei ban pyrkhat janai kum ki nongialam ba hakhmat ka UDP lait ban shah pynduh jait ha ki myntoi lade.
Shillong: Ka jingialehkai phutbol kaba la long myn hynnin ka sngi ha Wapung skur iakaba la pyniaid daka Moopynieiñ Socio Cultural & Sport Organisation ( MSCSO)  iakaba latip kum ka 9th Cash Prize 2019 Football  Tournament ka la long  kaba ia thain bha bad itynnad bha.
Kane ka jingialehkai ka long hapdeng ka Wapungtre FC pyrshah iaka Wallam FC.Marsien sdang ka jingialehkai naka liang ki player ka Wapungtre FC kila ioh ban pynkhih nyngkong iaka jar haka miniy kaba 5 lyngba u Anloi Dkhar.
Marsien shah thap, ki player ka Wallam FC ruh khlem ailad ki la iakhun dohiap ban ioh pynphai iaka shikol kaba la shah thep, bad tang hapoh 18 minit jong ka kylla step hi, ka la ioh ban pynphai kylls iaka kol lyngba u Predi Siangshai.
Kane ka jingiaioh thep ba marshi kol kala neh haduh kaba kut jong ka jingialehkai tad haduh ba naka liang u referee u la rah shaka jingiashut tie breaker.
Haka jingiashut tie breaker naka liang ka Wapungtre FC kala jop da 5:3 pyrshah iaka Wallam FC.Shillong:Ki nongkyrshan ka National People’s Party (NPP) Shella Constituency ki la pynmih kawei ka sur ba ki kwah ba ki nongialam ka NPP hapoh ka jylla ba kin pynieng kyrtong ha kane ka ilekshon shiteng samoi ha Shella constituency.
Kane ka rai jong ki nongkyrshan ka NPP Shella constituency ka dei ha ka jingialang kaba la long myn hynnin ka sngi ha Saitsohpen, Sohra, East Khasi Hills District ha ka jingiadonlang u bah Pynthymmaibor Chyne, Working President ka NPP Shella constituency, Bah RM Shabong na ki thain Umniuhtmar  ryngkat ka jingdon ki nongpeit parman  kiba kynthup ia u bah Jied Kurbah, President ka NPP East Khasi Hills District, Bah Aibor Tynsong nongialam NPP na Pynusla, Bah Jansing Tynsong, MDC barim ka Pynursla.
Haba ailad man uwei pa uwei u nongkyrshan kiba la wan ha kane ka jingialang ki la pynpaw beit ba ki nongialam ka NPP ki dei ban pynieng kyrtong ha Shella constituency namar ka dei ka kabu ia kane ka seng ba kan ioh ia kajingjop hadien kajingkhlad noh u Dr.Donkupar Roy, MLA barim.
Ki la pynpaw ba lada ka NPP kaba bat ia ka bor synshar ha ka sorkar jylla kam pynieng kyrtong kaba sheptieng ka long ba kane ka seng kan sa jah rngai noh namar ki paidbah kin sa leit kyrshan noh ha kiwei ki seng sain pyrthei.
Haba ai jingkren ha kane ka jingialang, u Bah Pynthymmai Chyne u la ong lada ka NPP kam treh ban pynieng kyrtong mynta ha Shella constituency ka pyni ba ka la pynjem daw ialade.
U la ong kane ka jingpynduh mynsiem ia ki nongkyrshan jong ka NPP ka dei namar ba hadien ka jingkhlad ba kyndit u Dr.Donkupar Roy ki  nongialam ka NPP ki la pynpaw ba kin nym pynieng kyrtong hynrei ha ka sain pyrthei ym ju dei ban sngew paralok than.
“U Messi bad u Ronaldo ki dei shi paralok hynrei haba la dei ka por ban ialehkai ki hap ban mih beit ha madan ban iakhun ban rah ia ka jingjop" u la ong.
U Bah Chyne u la pynpaw ba ka NPP kam dei ban sngew paralok than ia ka UDP namar tieng ioh khyllem ka sorkar hynrei u pynthikna ba lada jop ka NPP ka sorkar ka dang skhem arshah.
“Lada ka UDP ka burom ia ka NPP kam dei ban pynieng kyrtong ha ka ilekshon shiteng samoi ha Ranikor constituency kaba long mynshem snem haba u MM Danggo u la ieh ia ka kam MLA na ka seng Congress ban iakhun na ka seng NPP hynrei ka UDP ka pynieng beit ia u kyrtong wat ha Selsela" u la ong.
Kumta u la ong ban ioh ia kajingshai mynta ka sngi kum ki nongialam ki la lum ia ka jingialang jong ki nongkyrshan ka NPP ban shim ia kane ka rai khnang ba ki nongialam kiba hajrong kin sngewthuh.
Na ka liang u bah Jied Kurbah, President ka NPP East Khasi Hills District u la kyntu ia ki nongialam ka NPP Shella constituency ba kin phah syndon da kajingthoh ba kane kaj ingialang ba mynta ki la rai ban pynieng kyrtong khnang ba ka District kan phah ia kane ka rai sha ki nongialam ka NPP jong ka jylla.
Katba u bah RM Shabong u la ong ba lada ka NPP ka rai ban pynieng ne ym pynieng kyrtong ruh ka dei ban da khot biang ia ka jingialang khnang ban iashai baroh ki nongkyrshan ym ban shu rai tang najrong.
Wat kwah tang ban pynjot iaka UDP khamtam iaka mynsiem bala khlad i L Dr Donkupar roy.
Lada ka NPP kala sngew hanga ka UDP ka dei ban ai jingsneng iaka.
Shillong:  Ki Seng bhalang hapoh jong ka Confederation of Meghalaya Social Organization (CoMSO) kaba la ialam da u bah Robert J Kharjahrin ka la leit ban ia kynduh ia u Bah Kyrmen Shylla u myntri u ba dei peit ia ka tnad khyndew ban pynbeit noh ia ka Land Transfer Act.
