Ki MLA naduh 1972 haduh 2013 barim tam ki dei u Rangbahmarwei, u long u rangbah bad ba la tymmen tam ban iakhun biang ha ka election 2018 na Mawkyrwat naduh ka snem 1972.
Ngi ai khublei ia une u riewrim nongialam ba kumba la kyrmen un jop shisha ban shakri ia ka Ri.
Baroh shikatta la ioh Chief Minister ha Meghalaya kham slem bad bunsien tang ki Garo Raja suda.
Ha East Khasi Hills la pynmih Chief Minister kum U Rangbah D.D.Pugh, B.B.Lyngdoh, Dr.Flinder Anderson Khonglam bad u Rangbah Donkupar Roy.
Na Ri Bhoi la ioh long Chief Minister u Dr.Donwa Dethwelson Lapang, Evansius Kek Mawlong bad u Rangbah J.Dringwell Rymbai.
Mynta ka dei sa ka pali na ka Ri Jaintia jong U Kiang Nangbah bad U Woh Kiri Dolloi ban ioh long Chief Minister ha Meghalaya.
Kumjuh ruh ka Ri U Tirot Sing bad Syiem Sngap Sing ka Hima Maharam West Khasi Hills bad ka South West Khasi Hills ki don ka hok ban ioh long Chief Minister ha Meghalaya.
Ki khun u Hynniewtrep ki ju iapra tang shu wan ka election.
Don kiba ialeh election lyngba ka Indian National Congress, ka Bharatiya Janata Party, National Peoples Party, People Democratic Front, KHNAM, United Democratic Party bad HSPDP.Kat haba ki don, kam lei – lei tangba ki dei ban wanrah 31 MLA ban pynlong ka sorkar shiseng.
Lada ym iatylli te la lehnohei to tip para ri,kumba ong mano re.
Haba phaidien ia ka election result jong kangi lap ba u Khasi um iatylli satia, u Rangbah Probin K.Raswai (UDP) u la ioh 8674 votes, u Cornelius Nongbri (NPP) u la ioh 3000 votes, u Rangsandor Syiem (HSPDP) u la ioh 238 votes bad u Desmond B.Wanshnong u la ioh 136 votes.
Baroh lang ka long 12108 ki votes, u Martin Danggo (Cong) u la ioh tang 9189 votes bad u la jop ioh long MLA.Ki paid Khasi bun votes ki la rem election tang na ka daw ba kim iatylli para Khasi para Hynniewtrep.
La ong ba ka election MLA 2018 ka lah ban long ka election kaba khadduh na ka bynta ki 60 MLA.Mynta santylli ki MLA seat ki la dei lypa ki General Seat, kum ka South Shillong, West Shillong, Pynthorumkhrah ha East Khasi Hills, Rajabala bad Phulbari ha Garo Hills.
Ha ka election MLA 2023, yn lah ban pynbun MLA katkum ka Census 2021.
Ka Election Commission ka ong ba ka Meghalaya mynta ka don nongshong shnong haduh 3 million shiteng ne 35 lak.
Ki khun u Hynniewtrep ki don mynta hapdeng 13 bad 14 lak tam eiei.
Ki dkhar nongwan buhai shnong na ki 12 jylla bad kiwei ki don haduh 21 lak tam.
Shu buh, lada hadien ba yn thaw Assembly Constituencies lyngba ka delimitation thymmai, te yn lah ban kiew MLA Meghalaya lehse sha ka 70 ngut ei ei ha ka Assembly election 2023.
Te lada ha ki General Seat kin lah ban kiew sha ki 40 seats eiei bad tang 30 seat kin sah Schedule Tribe (ST) seat.
Te u khun u Hynniewtrep u la sah khyrdong sharud ha ka Hill State Meghalaya, lah ban long rit paid bad nongwei ha la ri.
Ki riewlum Jharkhand ki ialeh Hill State haduh Sanphew snem.
U Prime Minister u Atal Bihari Vajpaye u la ai Hill State ia ki, hynrei la shem ba ki trai ri ki riewlum ki ioh MLA tang 21 ngut na ki 81 MLA Jharkhand.
Ki riewlum Tripura ki don tang 20 (ST) Assembly seats na ki 60 MLA Tripura.
Ki Lepchas ki trai ri Sikkim ki ioh reserve MLA seat tang kawei ka seat na ki 32 MLA ka jylla Sikkim.
Ki nongwan buhai shnong ki la ioh MLA haduh 31 ngut.
Ngi don tang kawei ka ri Talawiar U Sohpetbneng kaba la don bad la rim naduh 1200 snem shuwa u Khrist ha ka pyrthei, bad kata ka dei kanaduh na sepngi shiliang ka Wah Rilang haduh mihngi ka Wah Kupli.
Lada ngi duh noh ia ka, kumba long ki nong Gibbon ba la iathuh u Babu Soso Tham ha ka kot, ban longTe la sngewrem ka mynsiem bym don lawei ia ki longdien jong ngi.
Ngim kwah ban long kum kita ki nongki bym don la ka riNaduh ka snem election MLA 1937 haduh ka election 1978, la ong, ki party units ki ju pynbiang sha pynbiang dud ha ki sngi thep vote election ia ki volunteers lajong bad kiwei.
Ki candidates kim ju tyrwa pisa ne tyngka eiei.
U paidbah ruh um ju dawa pisa, u paidbah ba iar, bad wat u khynnah rit ruh u kyrdem bad iuh da ka kjat shuwa ban tam ei na surok ia ka tyngka ioh ei.
Um ju rah sha ing bad shu bam shana sngewbha ei bad ki paralok.
Ka tyngka ioh ei, ka tyngka bam ei kam ju bit ban pynrung ha ing, hynrei mynta ha ka election MLA 2018 pat la kylla khongpong bad la kylla mulot lu.
Ia kwah satang ka iohei suda, ka dih khor dih kyiad ei bad ka bam tyngka ei na ki candidate ialeh election mynta ka kynti.
U bapli u candidate ba kwah jop election palat, u ther lut katba don ka kyndong kynshrot.
Lada jop, te niuma ym lei-lei, u don ki scheme ban thaw ban buria ia ki jinglut jingsep.
Te hynrei lada rem te la long kum u Sier Lapalang kynrem reng la shu jaw ummat haduh ki sngi jong ka jingiap.
To ai ba ki kti ba phi la kum taner bad pdiang ba pynbam tyngka u candidate election ia phi mynta.
Hynrei phim dei pat ban kynshew ia ka, bad phi dei ban bret lut ia ka, ia kane ka pyut ha u budam N.O.T.A (None of the above) jong ka electronic voting machine, kumba la ai jingmut u Bah Morning Sumer u Free – lance Journalist jong ngi.
Lada ngi kwah ki M.L.A ba khuid, ka sorkar Meghalaya ba khuid, te ngi ki voters.
Ngi dei ban sait khuid shuwa ia la ka kti ban thep vote ban ioh ia ki M.L.A riew khuid mynsiem.
Ngim kwah ia ki sorkar klet briew, tip blei aiu bym poi shaei shaei ruh?Kumta, haba phin leit thep vote haSngewbha duriap, puson bad pyrkhat janai.
Kane ka jingleh jong phi kan long ka jingkyrkhu ym tang iaphi marwei, hynrei khamtam ia ki longdien jongphi bad ka jaidbynriew.
Kaba phi thep ka lah ban long ka jingjot ne jingjop ia ki pateng ban long ne em ki kynrad ha ka Bri U Hynniewtrep junom ?Ki MLA kiba jop lyngba na kano kano ka seng ne party ne shimet ki hap ban buh ia ka jaidbynriew Hynniewtrep ha khmat.
Ki political party bad seng sain hima kaba phi don ki dei ban long hadien.
Ha ka kyrteng bad ka nam u Paiem Tirot Sing bad U Kiang Nangbah,Khublei.
Shillong:Ka don ka jingsuba jur jong ki pulit, ba U Sohan D Shira, uba dei u nongialam ba heh duh ka GNLA, u don kti dalade hi ban pyniap ia U Jonathone Sangma, kandidet ka seng NCP na Williamnagar, ha ka jingpynbthei da u bom IED, ha Samanda Block jong ka East Garo Hills.
U RG Momin, SP East Garo Hills, u iathuh ba ki pulit, ki la leit beh thong ia utei u heh duh jong ka GNLA, haba ki la ioh jingtip ba U Sohan, u don ha katei ka shnong ha ka miet jong ka Lah Sngi U Blei, hynrei mar shu ioh jingtip, ba ki pulit, ki leit sha katei ka jaka, ki la phet noh na katei ka jaka.
Kat haduh mynta, ym pat don shuh kiba iap na katei ka jingjia bad kitei ki dang shah sumar ha Hospital.
Kiba shah sumar na katei ka jingjia, ki don mynta 3ngut.
Jowai: Ki Pulit ka West Jaintia Hills kiba dei ruh ka kynhun ki flying squad ki la ioh ban kurup haduh T.2 lak 18 hajar, na ki ar tylli ki kali kiba kynthup ia ka kali Fortuner jong u ma Ngaitlang Dhar uba ju ieid ban buh ia ki No.72 haba kut baroh ki kali jong u ma Ngaitlang Dhar kyrtong ka NPP na Umroi.
U ma Rocky Dhar u la ong ba katei ka pisa ka dei na ka bynta ban siew bai nong ia ki nongtrei jong u namar ba udei u nongkhaii.
Ha ka juh ka por u la ong pat ba un leit ialap election.
Ka jingkylli ka long nalor ba u dei u para trai ki kyrtong NPP kiba kynthup ia u ma Sniawbha bad u ma Ngaitlang Dhar nalor katta pat sa u kynum jong ki, u ma Wailadmiki Shylla ruh u dei u kyrtong na Jowai.
Hato kane ka pisa kam dei na ka bynta ban thied vote?“Haduh katno u RO ka WJH u khuid, ngin sa ia peitkai", la ong uwei na ki riew rangbah ka Ladthadlaboh kiba la wan ban sakhi ia katei ka jingkhynra.
U Secretary Shnong ka Ladthadlaboh ruh u la wan ban sakhi ia katei ka jingioh kurup ki pulit.
Ha kajuh ka por, kawei pat ka kynhun flying squad ki la ioh ban kurup haduh 1 lakh 30 hajar na kawei ka longkmie kaba la tip kyrteng kum ka kong Ieidlang Chyrmang na ka Shnong Moolait.
Katei ka Longkmie ka wan da ka kali kaba don Lama HSPDP kaba pyni ba ka kyrshan ia u Defender Sutnga kyrtong ka HSPDP na Sutnga Saipung.
“Ngin pyntikna ia kane da kaba ngin phah sha u RO ka District, ka shong ha u ban ai ia ka rai ban hukum iangi ban kem ne ban pyllait ia kine ki briew kiba la nang la stad kiba nud ban rah pisa palat ia ka 50 hajar wat lada khang ka Election Commission ka ri", la ong u ma Shullai uba dei u nongshong shnong kane ka shnong bad uba la sakhi ruh ia kane ka jingjia.
Kiwei pat ki khubor ki iathuh ba ki pulit, ki la ioh kurup ia ka pisa kaba T.17lak mynta ka sngi na Umtyrnga, kaba hap ha East Jaintia Hills.
La iathuh ba ki pulit, ki la ioh kurup ia katei ka pisa ha ka por 2.15 nohsngi na kawei ka kali alto Maruti, kaba shu don ba shim wai ia katei ka kali.
Katei ka dei ka pisa jong U Sanjay Garg, uba kam ialade, ba u dei u nongtrei jong ka Star Cement.
Lah ban pynkynmaw ba ki bor pyniaid ilekshon, ki khanglad ban kit pisa kaba T.50,000 bad kiba kit palat ia kata, kin shah tohkit ha ki bor sorkar.
Nongstoiñ: Kum shi bynta ban kynmaw burom ia i (L) Daritngen Syiem, I ba la shah pyniap dusmon ha u snem bala lah na ka liang jong ka Seng samla shnong Siejlieh(SSSS) ha ryngkat ka jingiatreilang bad ka HYC WKHD, myn hynnin ka sngi ka la ioh ban pynlong ia ka jingthang mombati ha ki ar tylli ki jaka kata ha Iew Nongstoin bad ha shnong Siejlieh.
Ha shwa ban sdang ka jingiathang mombati kaba long ha ki ar tylli ki jaka, na ka liang jong kitei ki ar tylli ki seng ha ryngkat ki ba ha iing ha sem jong katei ka samla lem bad ka jingiasnoh kti lang ruh da ka seng NRLTODA Siejlieh, ki nongialam ka Seng longkmie Nongstoin ha ryngkat ki draibar taksi, mynta ka janmiet, ki la ia mih paidbah na Siejlieh ha ryngkat ki jingdeng lama iong bad iaid ruh shaduh Iew Nongstoin bad la ioh ruh ban pynlong ia ka jingialang kaba lyngkot.
Hadien katei ka jingialang kaba lyngkot ha Iew Nongstoin, ki la leit beit noh sha shnong Siejlieh ban pynlong biang sa ia ka jingialang paidbah ha kaba la pyniaid ia katei ka jingialang da u samla D.Kharsyntiew Secretarey ka shnong Siejlieh, ha ryngkat ka jingiadon lang ki dkhot EC jong ka shnong, ki seng longkmie, ki association driver, ki nongialam ka HYC ki paidbah bad kiwei kiwei.
“Ban ioh ia ka jingbishar kaba hok halor ka jingshah pyniaip dusmon ka samla Daritngen na ka liang jong ngi ka seng HYC ngi dawa ba dei ban phah tohkit bniah noh ha ka CBI namar kumba ka paw mynta u runar u ba don kti ban pyniap dusmon ia katei ka samla u la lait noh mynta bad u la ioh ban iaid laitluid" ong u samla Kyrshan Marbaniang Vice President ka HYC WKHD.Katba na ka liang jong u bah Davisgoldfield Wanniang u ba la ai jingkren na ka liang jong ka shnong u la ong ba ha kaba iadei bad ka jingphah tohkit CBI ka shnong kan nym ai ia kano kano ka jingkular lane ka rai, hynrei kan rah pat ia katei ka kam sha ka EC jong ka shnong bad ha kajuh ka por, u la ong ruh ba ia ki nongleh kam sniew dei ban pynshitom beit kakum ka ain la ka long ka ain shnong ka ain Hima ne ka ain sorkar.
Kiwei kiwei ki nongkren ha katei ka jingialang ki kynthup ia u samla Wanteibok Lyngdoh Secretary ka HYC WKHD, u samla Lumlang Kharsyiemlieh President ka HYC Nongstoiñ Circle, kong A.K.Syntiew seng longkmie jong ka Nongstoiñ bad kiwei kiwei bad hadien katei ka jingialang la pynbud pat sa ka jingiathang mombati ha ka shnong Siejlieh.
Shillong: Ka United Democratic Party (UDP) ka la ong ba kan thaw ia ka Mining policy ka ban nym buh jingeh ia ki trai jaka trai par lada kan wan ha ka bor hadien ka elekshon.
“Ngin kut jingmut ban thaw ia ka Mining policy lada ngi wan ha ka bor hadien ka elekshon.
Ngin thaw ia ka policy ka ban nym ktah ia ki trai par ki trai jaka", la ong u Senior working president ka UDP u Bah Bindo Mathew Lanong haba kren hadien ba la pynlait ia ka mat elekshon mynhynnin ka sngi.
U Bah Bindo u la thalain ia ka sorkar Congress ba ialam da u Dr Mukul Sangma ka bym shym la pyntreikam ia ka policy kaba la thaw ha snem 2011.
“Ngi la thaw ia ka Mining policy hadien ba la iasyllok bad ki kynhun bapher bapher ha ka por ba ka UDP ka don ha ka sorkar hynrei ym don uwei uba tip shaei kane ka policy," la ong Bah Bindo.
U la ong ka long kaba sngew thamula ia ka jingkular ka Bharatiya Janata Party (BJP) ba kan weng ia kane ka jingeh hapoh 6 bnai.
“Ka jingkular ka BJP ban weng ia ka jingeh hapoh 6 bnai ka dei kaba shu kren ha lyer bad ka dei tang ka jingpnah thylliej", la ong u Bah Bindo.
Halor ka jingrai ka sorkar u Dr Mukul ban aiti ha ka MMDC ban tih dewiong, u president ka UDP u Dr Donkupar Roy u la ong ba ka party kam iakren ia kane ka kam.
Katba u Bah Paul Lyngdoh haba jubab halor ka jingwan rung ki briew nabar, u la ong ba ka jingwan rung ki briew nabar ka dei kaba hap ban leh bun ki bynta khnang ban tehlakam ia ka jingma jong ki trai shnong.
U la ong ba ka donkam ban pynkhlain ia ki Anti Infiltration Directorate bad ka Fast track court ban tehlakam ia kane.
Halor ka jingdawa ka GNC bad ka HSPDP ia ka jylla lajong hapdeng ki Garo bad Khasi, u Dr Donkupar u la ong ba ka party, u la ong ba ka UDP ka la ong ba kan kyrshan ia kane ka mat jongki hynrei kam pat iakren bha halor Khasi-Jaintia state.
Haba pynpaw ia ka jingsngew skhem ba ka UDP kan thaw ia ka sorkar hadien ka elekshon, u Bah Bindo u la ong ba ka sorkar ha kine ki khyndai snem ba la dep, kam shym la lah ban seng ia ka Music bad ka Sports Academy ha Shillong wat haba la ioh ia ka jaka 88 acre ha New Shillong Township.
Katba u Donkupar Roy u la pynthikna ba ka UDP kan pyllait bai skul bai klas ei ia ki khynnah pule kiba dei na ki longiing baduk haduh ban pyndep ia ka kyrdan graduate nalor ban buh ia ka pisa kaba kyrpang ia ki nonghikai skul.
“Ngin pyrshang ban wanrah ia ka sorkar kaba lait na ka bamsap bad bampong", la ong u Dr Donkupar.
Shwa ia kane, u Bah Bindo u la ong ba ka artikel 371 ka la treikam ha Meghalaya, tangba u la maham ba ym dei ban ktah ia kane ka phang, haba ym pat sngewthuh bha.
Lah ban pynkynmaw ba u bah Draison uba la ju long ruh u MDC bad MLA na kane ka thain, ula pynbna ba un ialeh na ka seng PDF, hynrei tang ha ki khyndiat sngi kiba la lah ula shim noh da ka tiket na ka seng BJP bad ki nongkyrshan jong u ki la leit ban kyrshan ia u ma Jopthiaw Lyngdoh.
Ka khubor kaba la ioh lum ka iathuh ba u ma Jopthiaw Lyngdoh uba long u candidate jong ka Seng Indian National Congress ula nang kiew na kawei ka sngi sha kawei pat.
Katkum ka khubor kaba la ioh lum ha kine ki khyndiat sngi kiba la lah ki riew rangbah bad ki nongialam na ki bynta bapher bapher jong ka Nartiang constituency, ki la wan ban ai ka jingkyrshan kaba pura ia u ma Jopthiaw Lyngdoh.
Ha kine ki sngi kiba la lah u ma Joseph Pariat na ka shnong Moodymmai, u Kyrsiew Kharbithai na Maskut, u Charles Lyngdoh na ka shnong Tyrchang kila wan ban ai ka jingkyrshan kaba pura ia u ma Jop.
Kham mynshuwa  u ma Elias Susngi uba ju long mynshuwa u nongkitkam jong ka NPP na ka shnong Namdong ula wan ban kyrshan ia une u kyrtong ka INC.Dang shen u Head Symblai naka shnong Nartiang, u ma Lis Suna na ka shnong Kdiap ruh ki la wan ban iatreilang bad u ne u candidate ka Congress.
Ha kane ka sngi u Rahul Gandhi, President ka AICC ruh un wan ban ai jingkren ha ryngkat ki nong kitkam ka party.
Na ka liang ka MPCC  ka iawer ia ki paitbah ba kin iawan lang sha kane ka jingialang paitbah, khnang ba kin iohsngew ia ki jingkren jong u Rahul Gandhi, President ka AICC halor ki nongrim jong ka party jong u, ha kane ka sngi ym don ruh ki kyrtong jong ka Congress na ki Constituency bapher bapher.
Shillong:U Rahul Gandhi, President jong ka seng Congress, un kren ha ka jingialang paidbah ha  Mendipathar, North Garo hills lashai ka sngi bad hadien kata, un kren ha ka jingialang paidbah ha Gaurobadha, West Garo Hills, ha ka por 12.30 nohsngi bad hadien kata un poi ha Tura, ha ka por 2.15 nohsngi, ha kaba un sah miet lashai ha Tura.
Shillong: Ka President ka All India Mahila Congress kaba dei ka MP na Silchar, ka Sushmita Dev ha kane ka sngi u Blei, ha ka jingwan jongka sha Shillong ban ialap elekshon, ka la kynnoh ia u Myntri Rangbahduh ka ri u Narendra Modi uba khlem wanrah eiei ia ka Bhah Kyrpang ia ki kynthei sha ka iing dorbar thawain ne ka Women’s Reservation Bill.
Ka Dev ka la kdew ba ka sorkar UPA ba ialam ka Congress kam shym la lah ban pyntreikam ia kane, namar ba don kiwei ki seng sain pyrthei.
“Hynrei kaei ka jingai daw jong u Myntri Rangbahduh ka ri u Narendra Modi haba u la jop haduh 282 ngut ki MP tang na ka seng BJP.Ka jingweng ia kane ka jingeh ka shong ha ka sorkar u Modi.
Hynrei um shym la leh eiei," la kynnoh ka Dev.
Ka Dev ka la ong ba ka BJP ka la kular ha ka mat elekshon 2014 ban ai bhah 33 percent ia ka kam nongmihkhmat ia ki kynthei ha parliament bad ha Assembly.
Ka la kular ba lada ka Congress kan wan biang ha ka bor ha 2019 kan pynurlong noh ia kane ka Women’s Reservation Bill.
Ha kawei ka liang, ka la ong ba ka Bharatiya Janata Party (BJP) kan nym lah ban pyntreikam ia ka jingsam napkin ia ki kynthei ba duk ha Meghalaya, namar ba kan nym jop wat tang uwei u MLA ruh.
Katkum ka jingong ka Dev, ka Congress hapoh ka jingialam u Dr Mukul Sangma kan wan biang ha ka bor.
“Ngi sngew skhem ba u Mukul Sangma un ai ei ia ki napkin ia ki kynthei jong kane ka jylla", la ong ka MP na Silchar.
Lah ban kdew mynshem snem ka Dev ka la ujor ba dei ban pyllait khajna ia ka napkin ha ka ri baroh kawei.
Ka napkin ka hap khajna 12% haba ka sorkar pdeng ka pyntreikam ia ka Goods and Services Tax (GST) ha ka 1 tarik Naitung, 2017.
Jowai: Ki pulit Amlarem hynnin ka sngi Saitjain ki la ioh ban kurup biang haduh 84 hajar ka pisa napoh kawei ka kali ha ka por ba ki pulit ki dang pynlong ia ka jingkhynra kali ha Lad-Nongtalang.
U Sub-Divisional Police Officer (SDPO) u ma Jason Mairom u la ong ba ki pulit ki dang pyntikna la katei ka pisa ka don jingiadei ne em bad ka Election.
Hynrei la iathuh ruh ba u trai katei ka pisa u la kam ba ka dei ka pisa na ka bynta ban thied shallan ban shalan dewiong sha Bangladesh.
Ha kane ka taiew, ki pulit Dawki ruh ki la ioh kurup haduh 75 hajar tyngka kaba dei jong uwei u Export Dewiong ka thain.
Nongpoh: Ki nongialam ba radbah ka BJP ha Nongpoh Constituency lem bad ki nongbud jongki, hynnin ka sngi Saitjain ki la wan ban pyniasoh noh ialade sha ka Party Congress, da kaba ong ruh ba ka daw kaba la pynlong ia ki ban mih noh na ka BJP, ka dei hadien ba ki la lap ia ka jingbymbiang ha ka rukom treikam da ka Party BJP.Nalor ki nongbud, hi heh ka BJP kiba la la wan ban pyniasoh ialade sha ka Congress, ki kynthup ia u Bah George Tangsang, General Secretary ka BJP, Nongpoh Mandal ka Kong Jenita Marbaniang, President ka BJP Mahila ha Ri Bhoi, u Bah Lion Nongtri, Adviser ka Nongpoh Mandal bad u Bah Mission Namsaw, President ka Niangbarithem Unit.
Ia kitei ki nongialam ka BJP kiba la rung Congress, la pdiang sngewbha da ki nongialam ka Congress ha DM Hall, Nongpoh bad ka jingpdiang ia kitei la sakhi da ka jingdonlang u Bah Mayraldborn Syiem, Kyrtong ka Congress na Nongpoh Constituency, u Bah Min Makri, Working President ka NBCC lem bad kiwei dei ki heh nongialam ka Nongpoh Block Congress Committee.
Haba kren ha katei ka sngi, kitei ki nongialam ka BJP, ki la ong ba ka daw kaba la pynlong ia ki ban mih noh na ka BJP bad rung Congress, ka dei hadien ba ki la lap ia ka jingbymbiang bad ka jingbymishanniah ia ka rukom treikam ka BJP, ha kajuh ruh ka por ki la ong hadien ba ki la long kum ki nongialam jong kiwei pat ki Party, ki shem ba dei tang ka Congress kaba dei ka Party kaba biang, na ka bynta ban trei la ka long ban wanrah ia ka roi ka par bad ia ka bha ka miat ruh kumjuh.
Kumta hadien ba ngi la shim ia ka rai ban mih noh na ka BJP, ngi la rai ruh ba ha kane ka kynti kaba mynta ngin trei shitom ban pynjop donburom ia u Bah Mayraldborn Syiem, uba dei u Kyrtong ka Congress na Nongpoh Constituency, ki la bynrap.
Ha katei ka juh hi ka sngi, ka la don ruh ka jingwan pyniasoh Congress da ki nongbud jong kiwei pat ki Party, kiba kynthup na ka UDP bad NPP, namarkata, lyngba katei ka jingwan pyniasoh Congress da ki nongialam hakhmat ka BJP lem bad na kiwei pat ki Party, ka la nangai mynsiem shikatdei eh ia ki nongialam ka Congress ha Nongpoh bad khamtam eh ia u Kyrtong jong ka.
Shillong: La thikna bha mynta ka sngi, ba U Jonathone N Sangma, kandidet jong ka NCP na Williamnagar, ula khlad noh ha ka jingshah hiar thma hynnin ka miet, ha ka por 7.30 ha Denanggre.
Ka khubor pulit, ka iathuh ba ki don 4 tylli ki kali, kiba iaid ha ryngkat u Sangma, ba kynthup ia ka Scorpio, kaba u don utei u kandidet.
Saw tylli ki met iap, la lap na katei ka jaka jong ka jingjia bad kawei na kitei, ka dei ka met jong u kandidet bad lai na kitei, ym pat lah ban ithuh kyrteng.
Nalor kitei ki don sa 3ngut kiwei pat kiba mynsaw, ba kynthup ia uwei u pulit.
La rah mar mar ia kitei kiba  mynsaw sha Williamnagar, ban ai jingsumar kyrkieh.
U Jonathone, u dei uba wan ba ar, ha ka elekshon MLA 2013 bad u dei uba la ju shah byrngem, ha ki ehrang GNLA, ha kaba ki la byrngem byrsit ia kito kiba kyrshan ia U Sangma.
La iathuh ba ka jingjia, ka dei ha ka por ba u dang wan phai na kaba kanbas elekshon.
Shillong: Ka khubor ba dang shu ioh lum, ka iathuh ba ka la don ka jingshah hiar thma jong ka kali U Jonathone N Sangma, u kandidet NCP na Williamnagar, ha kaba ula shong lang lem bad ki 5ngut kiwei pat ha Samanda, East Garo Hills.
La iathuh ba U Jonathone, ula duh ei, ia la ka jong ka jingim, ha katei ka jingshah hiar thma, ha ki riew ehrang, ha kaba la antad, ba ka dei ha ka por 7.50 mynta ka janmiet.
La antad ba U Jonathone, u dang wan phai, na ka jingialap ilekshon ha Sobogre bad Nabokre bad la antad, ba la don ki ehrang, kiba buh bom bad pynbthei ha ka lynti iaid jongu.
Nalor U Jonathone, la iathuh ba 4ngut kiwei pat kiba don lang ha katei ka kali, ki la mynsaw jur.
Shillong: Ka MP ka Congress na Silchar kaba dei ruh ka President ka All India Mahila Congress, ka Sushmita Dev mynta ka sngi ka la ther ia ka Bharatiya Janata Party (BJP) kaba kynnoh pyrshah ia u myntri kam pohiing ka jylla, u Bah HDR Lyngdoh halor ka jingkylla ktem awria ka  hotel Marvelene Inn ha kaba u MLA ka Mawhati u Bah Julias Dorphang u la shah kynnoh donkti ban leh beijot ia ka khynnah ha kane ka hotel.
Haba kren sha ki lad pathai khubor mynta ka sngi ha ka nongbah, ka  Dev ka la pynkynmaw ia ka myntri ka tnad Information & Broadcasting ka ri kaba dei ruh ka nongialam ka BJP ka Smriti Irani ia ka jingjia shah leh beijot ka khynnah ha Naliya  ha Gujarat ka thain Kutch.
“U Myntri Rangbahduh ka ri u la leit jngoh ia ka Kutch, hynrei kam don shym la don kano kano ka jingkren ei ei ia ka jingjia.
Ka kynhun ka SIT ka la thung hynrei ym don satia ba shah kem haduh kine ki sngi," la kynnoh ka Dev.
Hynnin ka sngi ka Irani haba kren ha ka jingialang ka BJP ha Rynjah ka la ong ba katba ki nongleh beijot ki ialehkai ia ka burom ka ijot jong ki kynthei ha ka iing hotel u myntri tnad kam pohiing, ka bor jong ka ain pat kam shym leh eiei bad ka long tang ka nongpeitkai.
Jowai: Ki paidbah ka Mowkaiaw Constituency ki la wan kit ia u khaw, ki jhur na ka bynta ban synniang ia ki kyrtong jong ki kiba dei na ka INC bad kumjuh na ka bynta u kyrtong ka UDP.Ki mar ba la synniang da ki nongkyrshan ka UDP na Shilliang-Myntang ia u ma Nujorki SungohKatkum ka jingpyllait khubor na u Election Secretary ka UDP ha katei ka Constituency, u la ong ba ki paidbah nongkyrshan ka UDP ha Shilliang Myntang hynnin ka sngi ki la kit da u khaw, ki jhur, ka Umphniang bad kiwei kiwei ki marbam na ka bynta ban iarap ia u ma Nujorki Sungoh uba dei u kyrtong ka UDP na katei ka thain.
“Na ka liang u ma Nujorki Sungoh haba pdiang ia kitei ki jingai sngewbha, u la ai khublei ia ki bad u la kyrpad ruh ia ki ban buh ha ka jingduwai ban poi sha ka thong ka jingjop ha kane ka Election 2018", la ong u ma SD Synnah, Secretary Election Commitee.
Shillong: U Chief Election Commissioner (CEC), u Om Prakash Rawat u la wan jngoh ia ka jylla Meghalaya, na bynta ar sngi naduh hynnin ban pynthikna ba ka elekshon ha kane ka jylla ka ban long ha ka 27 tarik mynta u bnai kan long kaba iaid beit iaid ryntih.
Ia u Rawat la synran lang ki election commissioner kynthup u Sunil Arora bad u Ashok Lavasa.
Ha kane ka jingwan jurip kaba ar sngi, u Rawat u la iakynduh ia ki heh sorkar naduh ki seng sain pyrthei ban pynthikna ba ka elekshon kan long kaba iaid beit iaid ryntih.
U Rawat u la iakynduh ia ki district election officer, ki heh pulit, bad kumjuh u Chief Secretary u Y Tsering.
Nalor kine, ki la iakynduh ruh ia ki heh ka tnad Income Tax, Narcotics Control Bureau, Excise bad kiwei.
Ha ka jingiakynduh bad u Rawat, ki seng sain pyrthei, ki la dawa ba dei ban pynbiang bor pahara bha ha ka thain Garo Hills bad ki la pynpaw ia ka jingsgew sheptieng ia ka jingioh lad ki kynhun lehnoh ban iaid ban ieng bad dei ban shim ia ki lad jingiada ba khlain bha.
U Rawat u la ong, “Ngin pynthikna ba ka elekshon kan long kaba khuid, yn pyrkhing bha ia ka jingkren kiba wanrah ka jingiapher jait niam", u la ong.
Ki don ruh katto katne ki seng sain pyrthei kiba la ujor sha ka tnad elekshon ia ka jingthmu ban pynlong mat elekshon ia ka niam bad ki la dawa ba dei ban shim jingpynshitom ia kiba leh kumta.
Ki seng sain pyrthei ki la dawa ruh ba ki pulit ki dei ban leh ia ka bynta kaba donkam ban pahara ban lait na ki jinghuri hura.
Ha kajuh ka por, ki seng sain pyrthei ki la pynpaw ia ka jingsngew shaniah ia ka jingpyndonkam ia ka Voter Verifiable Paper Trail (VVPAT).
Haba pynpaw ia ka jingsngew hun ia ka jingpynkhreh ia ka elekshon, u Rawat u la kam ba ha kane ka por ki seng sain pyrthei ki la pynpaw ia ka jingsngew shaniah ia ka jingpyndonkam ia ki mashin EVM bad VVPAT.U Rawat u la ong ba baroh ki mashin EVM bad VVPAT yn pyndonkam ha baroh ki 3083 tylli ki jaka thep jong ki 60 konstitwesi.
U CEC u la iathuh ba 67 tylli ki jaka thep vote yn pahara da ki pulit kynthei.
U la ong ba la buh kyrpang ruh ia ki jaka thep ia ki briew ba duna dkhot.
Ki don 4096 ngut ki nongthep ba duna dkhot met ha ka jylla ha ki 1404 tylli ki jaka thep ha ka jylla.
Halor ka jingpynlut jong ki seng sain pyrthei bad ki kyrtong, ka la shim ia ki lad ki lynti ban pynthikna ba kan nym don ka jingpyndonkam bakla ia ka pisa, ka kyiad, ki drok ha ka por elekshon ne ban sam kiei kiei kiban khring ia ki nongthep.
U Rawat u la iathuh ba ki don 111 tylli ki kynhun wut wut ne flying squad, 36 tylli ki surveillance team, ban peitngor ia ka jingpyndonkam bakla ia ka pisa, ia ka kyiad, ia kiwei ki jingsam ban pynbiej ia ki nongthep vote.
U la iathuh ba naduh ba la pynbna ia ka elekshon, la ioh kurup T.17.25 lak ka pisa bad 20,934 liter ka kyiad.
Ki don 6391 tylli ki suloi ba ioh licence kiba la wan aiti, bad la ioh kurup ruh ar tylli ki suloi, hynriew kilo ki tiar pynbthei bad uwei u grenade.
Shillong: Ka HYC ka la bitar ia ka skul B.K Bajoria namarba ka la buh ha u Batch jong ki khynnah skul jong ka da ka dur Blei thaw Hindu.
Ki nongialam katei ka seng hapoh ka jingialam jong u President ka Shillong City u Franky Kharumnuid mynhynnin ka sngi ki la leit ban ia kynduh ia ki bor pyniaid jong katei ka skul ban ia kren halor katei ka bynta da kaba dawa ban pynkylla noh ia utei u Batch namarba ka ktah ia ka jingngeit blei ki bym dei na ka niam Hindu.
Ka HYC ka la kam ba katei ka jingleit kynduh jong ka -ka dei halor ka jingujor ba ki la ioh na ki kmie ki kpa jong ki khynnah skul ka BK Bajoria ba ha u Batch ba ki khynnah ki deng ha shadem la buh da ka dur blei Hindu.
Katkum ka jingtip ba la ioh lum la ong ba naduh mynshuwa katei ka skul ka buh ia katei ka juh ka dur Blei ha u Batch ki khynnah skul tangba ha ka por mynshuwa ki buh da ka dur kaba kham rit katba mynta pat ki buh da ka dur kaba kham heh.
Haba ia kren khambha ia kane ka bynta bad u General Secretary ka HYC u bah Robertjune Kharjahrin u la ong ba ka daw ba katei ka seng ka la leit ban ujor ka dei namarba ki don ki khynnah bad kumjuh ki kmie ki kpa jong ki ki bym mon ban deng ia utei u Batch bad u Bell dur blei Hindu, bad katei ka seng ka la ong ba ia ki bym mon ki bor pyniaid skul kim dei ban pynbor.
La kylli na utei u nongialam HYC hato lada ka dei ka skul Kristan kaba buh Batch da ki diengphna aiu katei ka seng kan leh, u bah Robert u la ong ba lada ka don ka jingujor na ki kmie ki kpa kumba ujor ia ka B K Bajoria kita ki skul ruh ki hap ban pyllait ia ki khynnah ki bym mon ban deng ia uta u Batch, “Dei ban ai laitluid katkum ka jingkwah jong ki" u la ong.
U la iathuh ba ki bor pyniaid skul jong ka Bajoria ki la ong ba kin lum jingialang kyrkieh ha ka taiew ban wan ban pyrkhat halor katei ka bynta.
Dangar: U myntri rangbah ka jylla u Dr.Mukul Sangma mynhynnin ka sngi u la leit ban ialap elekshon ia ka seng Congress ha ka shnong Dangar kaba hap ha Mawsynram konstitwensi.
Katei ka thaiñ ka dei kaba bun na ki paid nongshong shnong dei ki bym dei ki Khasi bad ki dei na ka jaitbynriew bapher kum ki Garo, ki Koch, Ki Bengali, ki Myndai bad kiwei.
U Dr.Mukul u la wan poi ha katei ka shnong da ka Helipkoptar tang hadien 10 minit ba u la mih na Mawkyrwat.
Shuwa ba u Dr.Mukul un poi ki paidbah jong katei ka thaiñ ki la ap lypa khrui ban pdiang sngewbha ia u bad tang mar ia poi la pdiang sngewbha ia u bad khlem pynslem la ai noh ba un kren namarba un dang hap beh sha kawei pat ka jingialang sha ri Lum Garo da ka Helikoptar kaba la ap lypa ia u ha katei ka madan.
Ha katei ka jingialang u Dr.Mukul u la kren da ka ktien Garo bad khyndiat da ka ktien Bengali.
Hadien ba u la dep kren u Dr.Mukul u la rwai ia ka jingrwai kaba long suki jai kaba u la rwai ha ka ktien Garo bad ha ka ktien Hindi da kajuh ka sur.
Tang mar ia dep rwai u la leit sha ka jaka shong jong u bad ha shuwa ba un mih la khot ia ka kynhun shad jong ka kynhun ki Garo na katei ka shnong ba kin ai ka jingshad tynrai jong ki bad katba katei ka kynhun ka dang shad kynsan kynsan u Dr.Mukul u la ieng na jaka shong jong u bad u la leit ban shad lang bad ki da kaba rah ruh bad ka wait ka stieh ban shad lem kaba u la shim na uwei na ki nongshad.
Ha katei ka por ki paidbah ki la ia risa shaw, namar ba ki iohi markhmat ba u myntri rangbah ka jylla u la shad nalor ba u dang shu dep rwai.
Kaba kham phylla shuh shuh ha katei ka jingialang ka long ba u kyrtong ka seng Congress u bah Himalaya Shangpliang uba donlang ha katei ka por um shym la shonglang ha rynsan hynrei u la leit ban shong ryngkat bad ki paidbah ha ka shuki kaba la buh ha madan.
Hynrei ha shuwa ban wan u Dr.Mukul u bah Shangpliang u la dep kren lypa sha ki paidbah ba kam long ia u ban shonglang ha rynsan bad u myntri rangbah ka jylla namarba u hap ban bud beit bud ryntih ia ki kyndon ka model Code of Conduct.
Ha katei ka jingialap elekshon u Dr.Mukul um shym la pynmih tang shi kyntien ruh ia ka kyrteng jong u kyrtong ka seng Congress u bah Himalaya Shangpliang hynrei u la ialap beit ia ka Party bad u la kdew ia ki kam kiba katei ka Party ka la leh ban wanrah ia ka roi ka par bapher bapher ha kylleng ki dong bad ki thaiñ jong ka jylla.
U la kynthah ruh ia u bah Pynshngaiñ N Syiem MLA ba dang shu dep risaiñ ka Mawsynram konstitwensi uba long ruh u Chief Executive Member ka KHADC ha kaba u la ong ba ka surok Mawsynram ka la sahkut namarba ka District Council kam shym la ai NOC ban trei bad katei ka surok kaba la pynkynriah noh sha kawei pat ka jaka ka kot haduh 136 kilomitar.
U la ong ruh ba dei ka seng Congress kaba la pynlong CEM ia u bah Pynshngaiñ hynrei mynta pat u la haram ia ka seng kaba la pynlongbriew ia u.
U la iathuh ba shibun ki kam pynroi bad ki jingmyntoi ba ka Mawsynram ka la duh tang namar ka jingpyni bor bad ka jinglehstad u MLA jong ka bad u la pan jingkyrshan na ki paidbah ia ka seng Congress ba lada kin pynjop biang mynta ka kynti ia ka Congress ki kam pynroi kin tuid sha Mawsynram konstitwensi.
Shillong:  Ka tnad Excise bad ka ophis jong u DC East Khasi Hills mynhynnin ka sngi ki la leit ban khynra kyiad ha ki dukan bad ki Restaurant kiba don ha kylleng ka Motphran bad ka Iewduh.
Ha katei ka jingkhynra ki la ioh ban kurup bun spah litar ka kyiad pyrsi bad kumjuh ka kyiad phareng.
Katei ka jingkhynra kyiad ka dei namar ba la jan artad ka sngi thep vote jong kane ka elekshon jied MLA ka ban sa long ha ka 27 tarik u rymphang.
Ia kitei ki kyiad la ioh ban kurup na ki dukan die kyndong bad na ki Restaurant die Chow die Momo kiba don ha shi linter ka Iew Mawlong bad Motphran.
Bun na ki Restaurant kiba ju mlien ban die be-aiñ ki la khang khyrdep lypa noh katba ka jingkhynra ka dang long sha ki bynta ba shaneng.
Ki Restaurant kiba la ioh ban kurup kyiad ha katei ka jingleit khynra ki long ka Splendid Restaurant, Kelsang Restaurant, Dragon Restaurant, Kunga Restaurant, Step In Restaurant bad na ki pata kyiad, katba na ki saw jaka kiba la ioh kurup kyiad ym shim la don kiban wan kam trai kiba don ha Motphran bad ha Iewduh.
Ki pulit ki la pyntip ba ki la ioh kurup haduh 500 litar ka kyiad phareng bad 400 litar ka kyiad pyrsi la theh noh sha madan namarba ki shem shitom ban kit ia ka, ia ka Beer bad kyiad phareng la pynkit sha ophis ka tnad Excise.
Ki la don haduh 11 ngut ki briew kiba la shah kem kiba la donkti ha ka ban die kyiad be-aiñ bad la pynngat ia ki ha ki kyndon 53 (1) (A) jong ka Meghalaya Excise Acts and Rules.
La kem ruh 2 ngut ki nongdie kyiad be-aiñ na ka thaiñ Sohiong, Mawngap bad Iewduh.
Na kitei la ioh kurup 403 litar ka kyiad phareng bad khasi.
Shillong:Bun ngut ki briew, ki la mynsaw haba kawei ka bos, kaba don ia u number AS02AC5707, ka la leit tynrah beit beit na shadien ia kawei ka trok ha Mukhla, Khliehtyrshi kaba ha ka surok bah Jowai Bypass.
Katei ka bos, ka dei kaba dang shu wan kanbas elekshon na Nongjngi, West Jaintia Hills District bad ka dang leit phai sha Kyndong Tuber, hynrei ynda poi ha Mukhla, ka leit tynrah beit beit ia ka trok, kaba sniew kaba ieng harud surok.
Katei ka jingjia, ka la jia hynnin ka miet, ha ka por 10.30 mynmiet bad ki don kumba 20ngut eiei ki briew kiba la mynsaw na katei ka jingjia.
La kit noh da ka 108 ia baroh kiba mynsaw sha Jowai Civil Hospital, katba hynniew ngut na kitei kiba mynshaw, kiba kynthup ia ka Eti Sutnga, Idashisha, Iowanphi Pyrtuh, Sapha Pan, Wanri Sutnga bad U Niajit Das, la ialam noh ia ki sha NEIGHRIMS, Shillong.
Nongpoh: Haba kren ialap elekshon ban kyrshan ia ka Kong Rona Khymdeit, ki heh nongialam ka UDP, kiba kynthup ia u Bah Paul Lyngdoh, Working President ka UDP bad Bah Metbah Lyngdoh, MLA ka UDP na Mairang, ki la ban jur bad kyntu ruh ia ki paidbah ka Nongpoh Constituency, ba ha kane ka kynti kaba mynta ki la dei ban sngewthuh bad ki la dei ruh ka por ba kin ai ka jingkyrshan kaba pura ia ka UDP bad pynjop don burom ruh ia ka Kong Rona Khymdeit.
U Bah Paul Lyngdoh, haba kynthoh ia ka sorkar Congress, kaba la synshar bunsnem ha ka jylla, u la ong ba ka Congress ka dei ka seng, kaba iashah liang bad ha kajuh ruh ka por ki MLA ka Congress, shwa ban leh ia kano kano ka kam ki hap ban da ap ia ka rai jong ka High Command na Delhi.
“Sngewsih ruh ban pynpaw hangne, ba ia ka jylla Meghalaya la synshar na Delhi, ha kaba ki nongpeit na Delhi ki la shu peit lyngba ki Map ha ki Kompiwtor bad dei na kane ka daw kaba pynlong ia kiba bun na ki MLA ka Congress ki la shu imsngi tang ha kaba shong ha suin namar ia ki kam jong ka jylla la pyniaid ha Delhi" ong u Bah Paul.
Kaba kham sngewthamula ban tip hangne ka long, ba wat ki Air Hostess kiba trei ha ki Eroplane ki la ithuh lut ia ki MLA Congress na ka jylla Meghalaya bad ia kane la ong hi da kito ki Air Hostess, bynrap u Bah Paul.
Katba na ka liang u Bah Metbah Lyngdoh, u la pynrem ia kito ki Kyrtong na ki Party bapher bapher ha Nongpoh, namar ka jingbein jong ki ia ka Kong Rona Khymdeit, da kaba kynnoh ba ka kynthei briew kam lah ban trei ia ki kam paidbah.
Ka Kong Rona Khymdeit, ka dei ka briew kaba la biang lut la ka long ha ka jingnang jingstad, ka jingshemphang bad ka jingsngewrit, kumta ka dei ka briew kaba la biang bha ba kan long kum ka MLA, ka ban peit ban khmieh ia ki paidbah ha ka Konstitwensi hi baroh kawei.
Haba shim kyllum ia ka jingkren kaba kynthup ia ka Kong Rona Khymdeit, ka Teilinia Thangkhiew lem bad kiwei kiwei, ki la pynpaw ia ka mynsiem kaba skhem ba ha kane ka kynti kaba mynta ym don jingartatien shuh ba ka UDP kan jop na Nongpoh Constituency.
Ha kane ka jingialang nalor ka jingdon kitei ki heh ka UDP, la sakhi ruh da ka jingdon u Bah Rayonald Kharkhamni, General Secretary ka UDP ha Ri Bhoi, ki nongtrei ba shitrhem ka Party lem bad da ki hajar ngut ki paidbah nongkyrshan ka UDP, kiba la wanmih na ki 3 tylli ki Sub-Circle.
Shillong: U nongialam ka Congress uba dei ruh u MP u Anand Sharma ula kynnoh ia ka BJP kumjuh ia ka NPP ba ka jingiakhun elekshon jongki ha kane ka jylla ka long kumba ialeh match fixing ne ialeh leh mynleh tang habar hynrei ki la sngewthuh hapoh katba ka UDP pat ka shu long nongialehkai narud.
Haba kren sha ki lad pathai khubor myn hynnin ka sngi ha ka nongbah Shillong, u Anand u la ong, “Ka BJP ka long tang kum ka syngiew da kaba pyndonkam ia ka NPP bad ka jingialeh jongki ka long kumba ialehkai Kriket da ka match fixing da kaba shu leh mynleh habar hynrei hapoh ki la don ka jingiasngewthuh jingmut bad ka UDP ka long kum u nongialehkai narud".
Une u nongialam ka Congress u la kynnoh ba ka BJP ka la ioh rung sha kane ka jylla Meghalaya lyngba ka NPP bad ki seng riewlum kum ka UDP.“Watla ki la pyrshang ban len jubor ia kane, hynrei kim pat dei ki stad ban lah ban pynbeit ia u paidbah", la ong u Anand.
Ula kynnoh ruh ba ki nongialam ka BJP kum u Amit Shah ki wan poi sha kane ka jylla lyngba ka jingialam lynti kine ki seng hynrei kim ju bna eiei ba ka dong mihngi ka dei kaba kynthup bun jait ki jaitbynriew bad kiba don ka jinglong kyrpang.
“U Amit Shah, kiwei ki nongialam ka BJP kim ju bna eiei ia ka Dong mihngi kynthup ia ka Meghalaya hynrei dei lyngba kine ba ki la tip ban wan shane", la kynnoh u Anand.
Ula ong ba ha kine ki snem ba synshar ka BJP, ki paidbah ki iakynduh beit tang ia ki jingeh bad kam urlong ei ei ruh ka jingkular jongka kaba lah ban pynurlong.
“Kaei kaba ki paidbah ki mat ha ka jingsynshar ka BJP ka long ba ki shah hukum kaei ban bam, kaei ban phong, kaei ban ong kaei ban leh, da kaba pyniap ia kiba bam doh masi, kiba wanrah ka jingiapher hapdeng ki jaitbynriew", la kynnoh u nongialam ka Congress.
U la ong ba ki paidbah ki la sngewthuh ban ai ia ka jubab ia ka jongki ha kane ka elekshon da kaba kyntait shi syndon ia ki.
Ha kajuh ka por u la pynpaw ia ka jingsngew skhem ba ki paidbah ka Meghalaya kin ai biang ka jingjop ia ka Congress halor ki kam ba ka leh bha ha kine ki snem ba la dep.
“Nga sngew skhem ba ki paidbah kin ai biang ka jingkyrshan ia ka Congress ban synshar ha kane ka jylla", la kam u Anand.
Ula niew ia ki kam ba la leh ka sorkar Congress kum ka IIM, ka NEIGHRIMS, ka NEHU, ka NIFT bad bun kiwei.
Nongpoh: U Dr.Mukul Sangma, Myntri Rangbah ka sorkar jylla, myn hynnin ka sngi u la hiar ialap elekshon sha ka shnong Maikhuli khappud bad ka Assam ha Ri Bhoi, kaba hap hapoh ka Jirang Constituency, kaba dei ruh ka Konstitwensi kaba u Bah Witness Sancley u la long kum u kyrtong ban aireng na ka party Congress.
Ha kane ka sngi, kaba u Dr.Mukul Sangma, u la leit ialap elekshon ha katei ka jaka, shibynta ka la pynlynga ia ki paidbah, namar bun na ki paidbah ki la poi ha katei ka jaka pynlong jingialang naduh ka por 12 baje mynsngi, hynrei dei tang ha ka por 4: 30 baje ei ei janmiet, u Dr.Mukul Sangma u la wanpoi ha katei ka jaka lyngba ka Helikopter.
Nalor u Dr.Mukul Sangma, kiba la wan ban pynshngain ha kane ka sngi ialap elekshon, ki kynthup ia u Dr.Celestine Lyngdoh, President ka MPCC, u Gaurav Gogoi, MP ka Congress na Assam, ka Jury Sharma Bordoloi, Secretary jong ka Assam Pradesh Congress Committee, ki heh nongialam ka Congress lem bad da ki hajar ngut ki paidbah nongkyrshan ka Congress.
Haba kren sha ki paidbah, kitei ki heh nongialam ka Congress, ki la ther tyngeh ia ka Party BJP, ki la kynnoh ruh ba dei hapoh ka jingsynshar ka Party BJP, kaba ju wanrah ia ki jingkulmar bad ka jingiapait iapra hapdeng ki jait bynriew bad ki Niam bapher bapher kiba don ha ka Ri.
Shuh shuh, ki la ong ruh ba ka BJP ka dei ka Party kaba shu heh tyngam khlem ki kam bad dei hapoh ka jingsynshar ka BJP kaba la wanrah jingkulmar bad ka jingbym iasngewthuh jingmut hapdeng ki para jaitbynriew bad khamtam eh haba iadei bad ka jingwanrah ia ka jingiasngew pher Niam.
“Phi la iohi hi ba watla ka BJP kam pat da ioh ban bsuh khlieh bha hapoh ka jylla Meghalaya, hynrei ka la pyrshang pat ban thaw da ki lad ki lynti ban ioh bsuh khlieh bad halor kane la sakhi ruh ba jan baroh ki party kiba don ha ka jylla bad khamtam ia ka NPP ki don ka jingiadei bad ka BJP" ki la ong.
Namarkata, na ka bynta ban ioh ban ioh ia ka jingim kaba laitluid ha baroh ki liang bad khamtam haba iadei bad ban wanrah ia ka roi ka par, ha kane ka kynti kaba mynta jied ia ka Congress bad pynjop ia u Bah Witness Day Sancley na kane ka Konstitwensi, ki la bynrap.
Wat a ka liang u Dr.Mukul Sangma, haba kren ha kane ka sngi, u la ong khlem artatien ba hadien kane ka elekshon dei ka Congress ka ban sa thaw sorkar bad kane ka jia long namar ki briew ki la iohi ia ki nuksa ia kaba la leh da ka BJP kaba la synshar ha sorkar pdeng bad ha kajuh ruh ka por ki paidbah ki la sngewthuh ia ki kam babha ia kaba la leh da ka Congress.
Wat ki briew ki bym ju thep Congress mynno myno ruh, hynrei ha kane ka kynti kaba mynta kin sa thep ha ka Congress bad kane hi ka la pynthikna ba ka Congress kan sa ioh ban synshar, kumta nga kyrpad iaphi ki paidbah ba phi dei ban pynjop ia u Bah Witness Day Sancley na kane ka Konstituency, khang ba ki jingthmu ba bha ka Congress na ka bynta ban wanrah ia ka roi ka par kin nangwan urlong bad ka ban long ka jingmyntoi ia ki paidbah nongshong shnong ka Konstitwensi hi baroh kawei, u la bynrap.
Shillong: Wat la ka Congress ka la ther ia ki seng riewlum ba ki ialeh jan bad ka BJP hynrei ka la kren pynap ba lada jia ba kam lah ban jop marwei ban thaw sorkar, ka lah ban khot ia ki seng riewlum ban iathaw sorkar.
Haba kren sha ki nongthoh khubor mynhynnin ka sngi, u nongialam ka Congress u Anand Sharma u la ong ba kum ka party um kwah ban buhrieh iaka jingshisha ha ka elekshon ban ther ia ka jingiadei jongki seng riewlum bad ka BJP.“Nga ngeit ha ka nongrim ban thad ym ban mynjur", la ong u Anand.
U Anand ula ther ia ki seng riewlum ba ki iadon bynta bad ka BJP lyngba ka North East Democratic Alliance (NEDA).
U la kyntait ban ngeit ba ka dei tang ka rynsan ia ka roi ka par namar ba dei lyngba kane ba ka BJP ka la ioh lad ban bsuh sha ki jylla ka dong mihngi.
Hynnin ka sngi ruh u Bah Vincent H Pala u la kam ba ka jinglong jingman hapdeng ka Meghalaya bad ka Manipur ka iapher ha kaba ka BJP hangne kan nym jop wat tang uwei u MLA ruh.
U la ong ba ka Congress ka iakhun ha baroh 60 tylli ki jaka ha kane ka jylla khlem iateh paralok badno badno bad katkum ka histori, ka Congress lada donkam ban iatreilang ka dei beit kito ki party ba don kajuh ka jingthmu.
U la ong ba lada ka party kam nym lah ban thaw sorkar dalade ka lah ban peit ban iatreilang bad kiwei ki party ba don kajuh ka thong.
Shillong: Ka BJP ka la kular ba kan weng noh ia ka jingshah tih dewiong ha kane ka jylla tang hapoh 180 sngi lada kan wan ha ka bor ha kane ka jylla.
Ka party ka la kular ruh ba kan pynhiar dor ia ka bai thang ding sha ka 30 percent ha jaka sor bad ha ka jaka nongkyndong yn sa pynhiar 50 percent.
Ia kane ka mat elekshon la pyllait paidbah mynta ka sngi da ka Myntri iada ri ka Nirmala Sitharaman ha Shillong bala don lang u President ka BJP u Bah Shibun Lyngdoh, u Myntri tnad kam jngohkai u KJ Alphons bad u Nalin Kohli uba dei peit ia ka BJP Meghalaya nalor kiwei pat.
Katkum ka mat elekshon, ka BJP ka la kular ba kan kyntiew ia ka kam tih marpoh khyndew ryngkat ka jingiada iaka mariang bad ki khlaw ki btap.
Nongstoiñ: Ki 5 tylli ki iing kiba don hapoh jong ka Iew Riangdo WKHD, kila ingkhong khait hadien ba ka ding kaba klang kala ioh ban bam duh lut ia kitei ki iing ha ryngkat ki jingdon jingem baroh.
Katkum katyllong khubor bala ioh lum la ong ba katei ka jingjia kala jia hynne ka step phyrngap ha ka por kumba 3 baje eiei mynstep ha kaba kitei ki 5 tylli ki iing kiba dei jong i kong Kolita Lyngkhoi ia kaba ila ai wai dukan 4 tylli bad kawei ba la sah briew ki la ingkhong lut khait.
Ki iing kiba la ingkhong na ka jingpluh ha Iew Riangdo.
Shillong: Haduh khyndai ngut ki briew ki la mynsaw ha ka jingjia aksiden kaba la jia mynta ka step ha ka por 10:30 ei ei ha 12 mer, Mylliem.
Ha kane ka jingjia aksiden, kawei ka kali toris Indica kaba don ia u number ML04 B 5037 ka la leit ban tyngkhuh ia ka Mahindra Bolero ML05 Q 7448 kaba la iaid pyrshah.
Katkum ki tyllong khubor ki iathuh ba kane ka kali Indica kaba la iaid stet bha ban leit na Shillong sha Pynursla katba ka Bolero pat sha Shillong.
Ka Indica ha kane ka jingjia ka la julor bun katba ka Bolero pat ka la hap sha nala kaba don 20 phut shapoh ka surok.
Ia ki khyndai ngut kiba la mynsaw la kit sha ka jaka sumar da ki kali 108, ambulance shimet bad kali pulit bad kumjuh ruh ki pulit mar mar ki la leit beh sha kane ka jaka mar ia tip ia kane ka jingjia ba sngewsih.
Ki lai ngut kiba mynsaw kiba kynthup ia u Konestar Marbaniang, 28 snem na Mawkynrot, Danliroy Lyngkhoi, 32 snem na Lapalang, Shillong bad ka Dashisha Rani, 30 snem ka rta na Laitmawsiang la kit sha Civil Hospital, Shillong.
Ka Indica kaba la julor bun hadien ba iatyngkhuh bad ka Bolero.
U Jacob Zuma, President jong ka South Africa, ula hiar shuki noh hynnin, hadien ba ka don ka jing ia pyni bor bad ka sorkar jongu, ka African National Congress (ANC).
Ka seng ANC, ka kynnoh ba U Zuma, u dei uba la pynsniew dur shibun ia ka synshar khadar jong ka South Africa bad kaba la pynbudnam ia ka seng, kaba la ju ialam mynshwa da U  Nelson Mandela.
U Zuma, ula aiti ia ka shithi iehnoh kam jongu, ha U Cyril Ramaphosa, uba dei u nongialam,  uba wan  hadien  jongu bad uba peit mynta shipor ia ka jingsynshar ha katei ka Ri.
U Zuma, u dei uwei na ki nongialeh laitluid jong ka South  Africa, uba don bynta lem bad U Nelson Mandela, hynrei  hadien ka jingsynshar jongu, kaba 9snem kynthih, ula shah pynbudnam ha ki kam bamsap bad kiba ki nongialam ba ha khmat jong ka ANC, ki la duh jingshaniah ia u.
Shillong: Ka jingiakawang ktieh hapdeng ka BJP bad ka Congress ka la nang kynton ha kine ki sngi shwa ban poi ka sngi ban jied ia ki MLA ha kane ka jylla katba nang mih ki sngi.
Baroh kine ki party ki la kynthah kawei ia kawei pat khamtam da kaba kynnoh halor ka niam.
Hynnin ka sngi, u MP ka Congress na Assam u Guarav Gogoi u la ther ia ka BJP ba ka dei ka seng kaba la wanrah ia ka jingïapher niam hapdeng ki kynhun niam bapher bapher ha ka ri.
Haba ther ba ka BJP ka la ioh rung ha kane ka jylla lyngba ki seng kum ka NPP, u Guarav u la ong ba ki paidbah ki dei ban sngewthuh ba ka jingjied jongki ia ka NPP ne ki seng riewlum ka long kumba ki jied hi ia ka BJP.“Ki paidbah ki dei ban tip ba lada ki jied ia ki seng riewlum kum ka UDP, NPP ka long kumba jied ia ka BJP namar ba dei na kine, ba la ioh rung ka BJP ha kane ka jylla", la kynnoh u Guarav.
U la ther ruh ba kane ka sorkar ba ialam ka BJP ha Delhi ka la shu heh tang ki jingkular khamtam ban ai kam ai jam ia ki samla, hynrei ka jingshisha ka kren da kumwei pat.
“Ka sorkar BJP ha Delhi kam shym la leh eiei kumba ka kular ban ai kam ai jam ia ki samla, hynrei ka pynleit jingmut kumno ban tuklar ia ka kam ka dih, ia ka riam ka beit", la kynnoh u Guarav.
U Guarav u la kynnoh ba ka BJP ka pyrshang ban pyntreikam ia ka buit treikam ka RSS bad ki paidbah ki tip ia ka nongrim ka RSS ban ialeh pyrshah ia kiwei ki jait niam khamtam ia ki Khristan.
“Ha ka Khrismas ha Madhya Pradesh, u pastor u shah shoh, ka pynbna ia ka Khrismas kum ka Good Governance Day", la kynnoh u Guarav.
U la kynnoh ruh ba peit tang ia ka jingthung ia ki Lat jong ka jylla, ia ki Vice Chancellor baroh ka BJP ka thung da ki briew jong ka RSS.Ym tang katta, u Guarav u la kynnoh ba ki myntri ka BJP ki wan sha kane ka jylla man ka por ban thied vote ia ki paidbah ka Meghalaya.
Katkum ka jingong u Guarav ki kam pynroi ha kane ka jylla ki dei ba wanrah da ka sorkar Congress kum ka IIM, ka NEIGHRIMS bad kiwei.
U la pynpaw ka jingkyrmen ba ka Congress kan sa wan biang ha ka bor hadien ka elekshon namar ba ka la leh ia ki kam ba bha ban kyntiew ia ka roi ka par bad ka ioh ka kot jong ka jylla.
Shillong: Ka jingiakawang ktieh hapdeng ki seng heh na Delhi ka jubor bha ha kane ka elekshon ha Meghalaya.
Katba ka Congress ka kynnoh ba ka BJP ka dei kaba shit niam hynrei ka BJP ruh kam pynap satia da kaba kynnoh ba ka Congress ka dei kaba wanrah ia ka niam ha kane ka elekshon da kaba pynbor ia ki Balang sha ka elekshon.
Haba kren sha ki nongthoh khubor mynta ka sngi, u MP ka Congress u Guarav Gogoi uba dei na Assam, ula ther ba ki seng riewlum ki dei ki ejen jong ka BJP ban pynioh jaka ia ka ha kane ka jylla.
“Ki paidbah ki dei ban sngewthuh ba lada ki jied ia ka NPP, UDP ne ki seng riewlum ka long kumba ki jied ia ka BJP namar ba ki don ka jingiadei", la kam u Guarav.
U nongialam jong ka Congress uba long ruh u MP jong ka Assam u Gaurav Gogoi uba dang iakren bad ki nongthoh khubor ha Shillong ryngkat bad u bah Vincent H Pala, MP mynta ka sngi.
Shillong: Ki bor kiba peit ia ka elekshon mynta ka sngi ki la kurup pisa T.14 lak tyngka na ki ar tylli ki jaka ha nongbah Shillong.
Nyngkong ki la ioh ban kurup T.13 lak tyngka najan ka St.Edmund’s College, la ioh kurup na kawei ka kali na u briew uba la tip kyrteng kum u Mickey Dkhar uba dei na Khliehriat bad sa T.1 lak tyngka pat ki la ioh ban kurup na Nongthymmai bad katei ka dei ka pisa jong u bah M.Wajri ba na Mawlai.
Ki bor ka tnad elekshon ki la iathuh ba haduh mynta kim pat lah ban pyntikna la katei ka pisa ka don jingiadei ne em bad ka kam elekshon bad ki la iathuh ba ki dang pynlong ka jingtohkit kaba bniah bad ia katei ka pisa yn sa pynphai sha ki trai hadien ka elekshon kata ruh lada ka jubab jong ki ka biang.
Shillong: Ka seng Congress lyngba u Working President ka Meghalaya Pradesh Congress Committee (MPCC) u bah Vincent H Pala ka la ujor pyrshah ia ka seng BJP sha u Chief Electoral Officer (CEO) ka jylla Meghalaya halor ka jingpyllait ka BJP ia ka kot Lyngkdop kaba ka la tei pop ia ka seng Congress da kaba kynnoh ba ‘15 snem ka la lute bad 15 snem ka la pynjot’.
Ha katei ka jingujor u bah Pala u la ong ba katei ka jingleh jong ka seng BJP ka long pyrshah ia ka aiñ S127A jong ka Representation of People Act, 1951.
New Delhi:Ka seng BJP, ka tyrwa ban ialam kai khlem jingsiew pisa eiei ia ki khristan sha Jerusalem, lada kan wan ha ka bor synshar ha Nagaland, ong ka khubor jong ka  northeastern news.
“Ka BJP, ka kular kum ka mat ilekshon ban phah ia ki Kristan sha Jerusalem, khlem donkam siew pisa, lada jia ba kin wan ha ka bor ha Nagaland" ong katei ka khubor.
Ka khubor jong ka UNI pat, ka iathuh ba katei ka jingleit Jerusalem, ka dei beit tang ia ki Khristan kiba don ha Nagaland.
Shillong: Ka Hynniewtrep Youth Council (HYC) hynnin ka sngi ka la pyllait paidbah ia ka kot lyngkdop bad ha katei ka kot lyngkdop ka HYC ka laiap pyrshah ia ka seng Congress bad ka la sei ruh haduh 29 tylli ki daw ban pyni sha ki paidbah ba kim dei ban vote ia ka seng Congress ha kane ka elekshon ka ban long ha ka 27 tarik mynta u bnai.
Ia kitei ki kot lyngkdop kiba la phah shon da ki lak tylli la pyllait paidbah da u President katei ka seng u bah Peter J Lawai ryngkat bad u General Secretary u bah Robertjune Kharjahrin bad ia kitei ki kot lyngkdop yn sam paidbah naduh mynta ka sngi.
Kawei na ki 29 tylli ki daw ba katei ka seng ka la pynpaw pyrthei ba ka pyrshah ia ka Congress ka dei halor ka jingkyntait ka sorkar ban pyntreikam ia ka Inner Line Permit (ILP) nalor kiwei pat ki aiñ kiba khlaiñ ban iada na ka jingrung kyrthep ki bar jylla sha kane ka jylla.
Kawei pat ka dei ka jingbym pyrshah ka sorkar ia ka jingtih Uranium bad ka jingpyntreikam ia ka lynti Rel.
“Ka Congress ka dei ka seng kaba la kyntait ia ka ILP bad kiwei pat ki aiñ ban iada na ka jingrung kyrthep ki mynder" ong u bah Peter haba kren sha ki nongthohkhubor.
U la ong ruh ba ka Congress ka dei ka seng kaba ai tiket ia u bym dei u trai muluk bad ka la thung ruh ia u kum u Lamphang ka ïng Dorbar Thaw-aiñ ka jylla, ia u Dr.Ajad Zaman na Rajabala bad u Manas Chuudhuri na Shillong South.
Haba kynthoh ia katei ka seng kum ki nongbud matlah jong ka seng bah na Delhi u bah Peter u la ong ba ka dawbah ba ka Congress kam kwah ban shimkhia ia ki aiñ khang mynder ka dei namarba ki pyrkhat ia ka vote bank jong ki.
U la ong ruh ba ha GHADC katei ka seng ka la pynieng da u kyrtong u bym dei riewlum.
U la ong ruh ba kawei pat ka daw ka dei ba ka sorkar hapoh ka jingialam ka seng Congress kam kwah ban tehlakam ia ka bamsap da kaba kam treh ban pyntreikam ia ka Lokayukta, “Ka dei ruh ka Party ka bym shym la pyrshah Uranium ha kaba u nongialam jong ka u bah R.V Lyngdoh u la doh ia u maw uba u la kam ba u dei u Uranium ha ka jingialang paidbah kaba la long ha ki snem ba la dep" ong u bah Peter J Lawai.
Kawei pat ka daw ka dei ba ka Congress kam shym la lah ban wanrah ia ki aiñ mar pohkhyndew hynrei kaba don jingthmu ban ailad ia ka Meghalaya Mineral Development Corporation Limited (MMDC) ban tih dewiong ha ka jylla, “Ki paidbah ki dei ban kyntait ia katei ka seng kaba la pynsyrwa kai ia ka pisa paidbah da kaba pynlong tamasa ha ka jaka ban theh ia ki kam pynroi, ka dei ruh ka seng kaba pynbor ia ki paidbah ban leh Aadhaar" ong biang u bah Lawai.
Ka HYC ka la kynthoh ruh halor ka jingbym don ka polisi kaba biang ha ka pule puthi, ka polisi ai kam aijam bad kiwei pat.
U ba Robertjune Kharjahrin u la ong ba ka HYC ka ieng ban pyrshah ia ka seng Congress hynrei kan ym pyllait ruh ia kiwei pat ki seng ki bym shym la pynrung ia ki mat dawa jong ka ha ki mat treikam jong ki.
“Ngi ialap pyrshah ruh ia ka PDF ka bym shym la pynrung ia ka aiñ pyrkhing mynder ha ka mat treikam jong ka" u la ong.
Lah ban kdew ba haduh mynta dei tang ka KHNAM bad ka HSPDP kiba pynrung ia ka ILP ha ka mat treikam jong ki.
Ka Hynniewtrep Youth Council (HYC) ka la sam ruh ia ki kot lyngkdop ban ialap pyrshah ia ka BJP ban kyrpad na ki paidbah ba kim dei ban vote ia katei ka seng.
Ka la sei 16 tylli ki mat ban pyrshah ia ka BJP, kawei ka dei ka jingkynnoh ba ka don jingiadei bad ka RSS bad ba ka don jingthmu ban pynlong ia ka ri India tang kawei ka niam.
U bah Robertjune Kharjahrin u la ong ba kawei pat ka mat ka dei ba ka BJP ha Assam ka la pyntreikam ia ka National Register for Citizens (NRC) katba ha ka sorkar pdeng ka la wanrah da ka Citizenship Amendment Act, 2016.
U la ong ba ka BJP ka kyntait ia ki Muslim na Bangladesh hynrei ka pdiang sngewbha pat ia ki Hindu na Bangladesh ba kin long ki nongshong shnong ka ri India.
Ki don shibun ki mat ba katei ka seng ka ieng ban pyrshah ia ka BJP.Shillong: Haduh 11 ngut ki briew ki la mynsaw bad la pynkit ia ki sha Civil Hospital bad Woodland Hospital ban shah sumar hadien ba kawei ka kali ka la syllad naphang ia ki paidbah kiba dang iaid lynti ha Iew Mawlong, katei ka kali ka dei kaba wan na ki thaiñ Anjalee.
Katei ka jingjia ka la jia ha ka por 3:55 baje janmiet hynnin ka sngi, ha kaba kawei ka Maximo pick-up kaba don ia u nombar ML/05-Temp/2018-1636 kaba don ia ka rong lieh ba la ñiah da u Pynshailang Kharlyngdoh (24 snem karta) ka la syllad naphang ia ki briew kiba iaid lynti.
Ka kali kaba leit tynrah klumar ia ki briew ha Iew MawlongNapdeng kiba la mynsaw 3 ngut na ki dei ki khynnah skul.
Kiba la mynsaw malu mala ki la iathuh ba kim shym la poi pyrkhat satia ha ka por ba jia katei ka jingjia hynrei katei ka kali ka la shu wan tur kynsan ha ka jaka ba khapngiah briew.
Ha katei ka por ki paidbah ki la ia lum khrui ha Iew Mawlong ban peit ia katei ka jingjia bad la iohi ruh ia kiba bun ki briew kiba ieng na ki mala ing kiba don hajan ban peit ia kane ka jingjia.
Hadien ba la wad jingtip la iathuh ba u nongñiah jong katei ka kali u la shongshit kyiad bad ha ka jaka ban iuh ia u Brake ban pynjai jai ia ka kali u la kum ïuh pynban da u accelerator uba pynher sted man ia ka kali.
Jowai: Kawei ka iing tin Assam Type kaba don ha ka shnong Lapangap ka la shah thang dusmon ha ki riew runar kiba la suba jur ba kidei ki nongkyrshan jong u ma Jopthiaw Lyngdoh, kyrtong ka INC na 1-Nartiang Constituency.
Kane ka la jia dang mynta mynta hi ha ka por kumba 8:30 eiei mynmiet bad ka ding ka dang klang bha.
Ka Kong Melinda Dkhar kaba dei ka nongkyrshan ba radbah jong u ma Sniawbhalang Dkhar- kyrtong ka NPP bad kaba dei ruh ka trai iing ka la iathuh ba mynta ka janmeit ka la don ka dorbar u ma Sniawbha ha katei ka shnong Lapangap bad hadien katei ka dorbar ka la don sa kawei pat ka dorbar ialap election ha Saitsama bad kawei pat ha Mukoilum.
“Ngi la leit synran ia u ma Sniawbhalang bad ngim don briew shuh ha iing ha katei ka por kaba la jia katei ka jingjia", la ong ka kong Melinda Dkhar.
Katei ka longkmie ka la kyntu ia ki bor jong ka ain ban thwet ia kitei ki runar bad ban pynshitom ia ki katkum ka ain.
Shillong: U kyrtong ka NPP na Nongkrem u Bah HS Shylla ula kynnoh ba u kyrtong ka HSPDP u Bah Ardent M Basaiawmoit ula pynkhein ia ka ain elekshon bad dei ban pynshitom da ka tnad elekshon.
Haba kynnoh ba u bah Ardent ula iaid lait khlem da pan bor na u Returning Officer ban pynlong jingialang ha Shnong Mawmuthoh, u Bah Shylla ula ong ba ka jingkam u bah Ardent ba ka dei tang ka jingialang party kam dei satia namar katkum ka prokram ka dei Ka jingialang paidbah.
“Ka jingkam ba ka dei ka jingialang ka party kam dei satia namar ba ha ka prokram ka party, la thoh ba dei ka jingialang paidbah, bad haba pynlong ia ka jingialang paidbah hap ban ioh bor na u Returning Officer", la ong u bah Shylla haba kren sha ki lad pathai khubor mynta ka sngi.
Shillong: Haduh 11 ngut ki briew ki la mynsaw bad la pynkit ia ki sha Civil Hospital bad Woodland Hospital ban shah sumar hadien ba kawei ka kali ka la syllad naphang ia ki paidbah kiba dang iaid lynti ha Iew Mawlong, katei ka kali ka dei kaba wan na ki thaiñ Anjalee.
Katei ka jingjia ka la jia ha ka por 3:55 baje janmiet ha kaba kawei ka Maximo pick-up kaba don ia u nombar ML/05-Temp/2018-1636 kaba don ia ka rong lieh ba la ñiah da u Pynshailang Kharlyngdoh (24 snem ka rta) ka la syllad naphang ia ki briew kiba iaid lynti.
Ka kali kaba leit tynrah klumar ia ki briew ha Iew Mawlong.
Shillong: Ka HNLC, ka shim ia ka jing kit khlieh halor ka jing kawang bom ha phyllaw iing jong U Than Khonglah, ha Dawki, ha ka janmiet jong ka 11tarik  mynta u bnai.
Ka kyrwoh na U bah Sainkupar Nongtraw, ka pyntip ba U Than u dei u Nongiasylla(Conspirator) uba pynkem ia ki nongiarap ka Seng,  uba pynsngewthuh bakla ia ki para Nongkhaii shaphang ka seng,uba pyndonkam da ki SHNLC ban ieng pyrshah iaka HNLC bad don ki khep u ju pyndonkam da ki pulit ban synran ia u.
“Ka jingkawang da u ‘hand Grenade’ ha phyllaw iing jong u ka long kum shi bynta ban maham ia u kumjuh iakiwei pat ki paradoh parasnam ba kim dei ban long ki nongiasylla ban ialeh pyrshah ia ka HNLC, lym kumta ngim banse wat haduh ban shimnoh syndon ia ka jingim kampher wat lada ka lah ban shimpor ia ka HNLC hadien 5 bnai ne 5 snem" ong ka kyrwoh.
Shillong: Napdeng ki 374 ngut ki kyrtong ba thep kyrteng ban iakhun ia ka elekshon MLA kaban long ha ka 27 tarik mynta u bnai, lai ngut ki kyrtong ki la weng noh ialade na ka lympung iakhun hynne ka sngi, kaba dei ka sngi ba khadduh ban weng kyrteng.
Kiba weng kyrteng ki kynthup ia u Bah S Bamon na Sutnga ka NPP, u Bah I Phawa na Nartiang bad u Bah L Ymbon na Raliang kiba dei ki kyrtong shimet.
U Chief Electoral Officer (CEO) ka jylla u Bah Frederick Roy Kharkongor haba kren sha ki nongthoh khubor u la iathuh ba ha kane ka elekshon ki don 32 ngut ki kyrtong kynthei nalor kiwei pat ki shynrang kiba la mih madan ban iakhun ia ka elekshon kaban long ha ka 27 tarik mynta u bnai.
U la ong ba ka tnad elekshon ka la pynkhreh nadong shadong ia ka elekshon bad ha ka 15 bad 16 tarik mynta u bnai, u Chief Election Commissioner ka ri un wan ban jngoh ia ka jylla ban iasyllok bad ki heh pulit, u Chief Secretary, nalor kiwei pat ki heh sorkar ban pynthikna ba ka elekshon kan long kaba iaid beit iaid ryntih bad kaba jop.
U la iathuh ba ha kine ki sngi naduh ba la pynjari ia ka tarik elekshon, la ioh kurup T.2.5 lak ka pisa, 125 tylli ki tiar siat, nalor kiwei pat ki tiar pynbthei ba don jingma.
Ha kane ka elekshon mynta ka kynti, ki don 67 tylli ki polling station ne jaka thep ban pahara tang da ki pulit kynthei suda bad ki don 60 tylli ki Model Polling Station ne ki jaka thep kiba la pynbiang ia ki jingdonkam ba kham kyrpang ia ki nongthep.
U CEO u la iathuh ba ka tnad elekshon ka la pyllait ruh ia ka mobile app kaba kyrteng ka Meghalaya Votes ha kaba ki paidbah ki lah ban sei (download) ha ki mobile jongki ban iohi ia ki jingpynbna ki jingtip ba donkam baroh ha kaba iadei bad kane ka elekshon.
U la iathuh ba ha kane ka kynti la ailad ruh ia ki nongthep bym don ka EPIC ban pyndonkam da u Aadhaar number, ne job card, license niah kali, passbook, Pa Card, Smart Card bad Passport.
Ka konstitwensi ba bun tam ki kyrteng ka dei ka Rongjeng kaba hap ha East Garo Hills kaba don 11 ngut ki kyrtong, katba kaba rit ne duna duh ki kyrtong kaba don tang lai ngut ka dei ka Sohiong ha Khasi Hills, ka Ampati bad ka Bajongdoba ha Garo Hills.
Mynta ka kynti u CEO u la iathuh ba ki jaka thep ki don haduh 3083 tylli namar ba dang pynmih shuh sa kawei dang shen.
Ha kane ka kynti ha ka sien ba nyngkong, ia ka jingthep yn pyndonkam da ka mashin VVPAT ha kaba ki nongthep kin iohi ia ka slip ha u kyrtong ba ki jied kaban pyni 7 sekon hadien ba la meh ka ding.
Shillong: Ka dei ka jingjia kaba sngewtriem kaba la jia hynnin ka sngi ha Mawprem ha kaba la don ba buh Bomb ha ka kali jong u bah Michael Pakyntein u nongkyrshan ba radbah jong u kyrtong ka Congress bah Mohendro Rapsang u ban ia khun na West Shillong konstitwensi.
Ki pulit ki la pynthikna ba utei u Bomb ba la lap u dei u Hand Grenade ba la shna ha China.
La lap ia utei u bomb na ka kali Scorpio jong u bah Pakyntein kaba don ia u nombar MLA 05F 2927 kaba pynieng ha Lumsait, Mawprem.
Haba ia kren bad u Rupang u bah Michael Pakyntein ula iathuh ba ha ka por 11:30 baje eiei mynstep u la mih na ing ban lei tthied kotkhubor hynrei um lap shuh ia u nongdie khubor.
Kumta u la ong ba ki leit rung dihsha noh bad ki paralok ha dukan shnong, kumta hi u la ong ba u iohi ia kawei ka jaiñ kaba mih tam ha ka shaka ba shadien (Tyre Spare) bad u la tan ia kataka jaiñ ba kan mih shabar , nangta u la ong hap sa kawei ka plastik bad hangta ki la ia lyngngoh bad don uwei u khynnah shnong uba ong ba i kumba dei u kynja Bomb.
“Mar kumta hi nga la pyntip ia ki pulit ka Lumdiengjri Police Station, ki pulit ki la wan bad ki pyntikna ba dei u bomb Hand Grenade, ki la khot ia ki pulit pynlip Bomb" ong u bah Pakyntein.
La kylli na u hato u don jingsuba iano iano, u bah Pakyntein u la ong “Lada kan dei ka por ia khih ki sengbhalang ruh, lah ban mih da kawei ka jingmut, ngi iohi ba pyrthei ka suk kynjai ym don eiei, kumno kein kan jia kane kaei kaei, nga ialade shimet ngam don jingiashun badno badno ruh, ngam don jingiashun bad ki seng lehnoh ruh" u la ong.
" Nga suba beit ba kane ka dei ka kam jong ki briew kiba ia khun pyrshah ha ka elekshon, nga suba ba dei ki briew jong u kyrtong ka liangpyrshah, ngam tip la ki don jingthmu ban pyniap ne ki don jingthmu ba kynnoh ba nga kit bomb ha kali, aiu ki mut ngam tip namarba nga ruh nga dei uba ju kren pyrshah bad kren khor haba ialap elekshon pyrshah ia u MLA ka West Shillong u bah Paul Lyngdoh, ka la pynlong ia ki ban leh da ki politik kiba jakhlia naba ki tip ba mynta ka kynti kin rem beit.
Nga la ujor FIR hynrei nga khlem jer kyrteng pat iano iano ruh" ong biang u bah Pakyntein haba pynkut da kaba ong, “Kane ka dei ka elekshon , kam dei ka thma".
U SP City u Spill Thamar u la ong ba ia utei u bomb la shimti da ki pulit ka Lumdiengjri PS, U SP u la ong ruh ba ki pulit ki dang tohkit ia katei ka jingjia ban ioh kem ia kiba donkti bad u la ong ba ki dang tohkti ruh la ka don jingiadei ne em bad ka kam elekshon naba katei ka jingjia ka jia ha ka konstitwensi kaba la shim ba ka dei kaba don jingma tam.
Ha West Shillong konstitwensi ka jingiakhun mynta ka kynti ka long kaba ia khaid bha hapdeng u bah Paul Lyngdoh ka UDP bad u bah Mohendro Rapsang ka Congress.
Jowai: Ki pulit ka Dawki lyngba ka kynhun kyrpang kaba la tip kum ki flying squad ki la ioh ban kurom 74 hajar tyngka na uwei u nongshong shnong mynta ka sngi.
Ki pulit ki la kurup ia katei ka pisa hadien ba la mana pyrshah da ka Election Commission ba kino kino ki briew kim bit ban kit pisa palat ia ka 50 hajar tyngka hapoh pla jong ki katkum ka kyndon pyniaid election.
Ka khubor ka la iathuh ba ki pulit ki dang tohkit halor katei ka pisa la u trai u don ne em kano kano ka jingthmu ban pyniaid iew election ia ka.
Ki pulit ki la iathuh ba ha ka jingtohkit ba malu mala, la lap ba utei u briew u dei u nongkhaii dewiong bad katei ka pisa kadei kaba u la kit na ka bynta ban thied shallan dewiong.
“Ngi dang tohkit bniah ban lap ia ka jingshisha", la ong u heh pulit ka thain.
Shillong: Ka HSPDP Mawmuthoh unit kala kynnoh ba u Rangbah Shnong ka Mawmuthoh u Bah Riborlang Kharumnuid u iashah liang da kaba leh politik kum u nongsyn-shar shnong.
“U Rangbah Shnong ula pyrshang ban leh shiliang khamtam haba ula pynsangeh ia ka jingai jaka ban pynlong ia ka jingialang ka party ha ka khyllipmat ba khadduh", la ong u Bah Harbinson Kharkongor haba kren sha ki nongthoh khubor mynta ka sngi.
U Bah Harbinson uba dei ruh u working president ka HSPDP Mawmuthoh ula kynnoh ba u Rangbah Shnong u don sha ka liang u Bah HS Shylla namar ha ka por ba wan sam MDC skhim ha shnong, ula pynpaw hi ia kane.
“U Rangbah Shnong ha ka por ba wan sam skhim MDC u Bah HS Shylla ha shnong u la pynpaw ba u don ha ka liang u Bah Shylla", la kam u Bah Harbinson.
Katkum ka jingong u Bah Harbinson ka party ka la pan jingbit na ka shnong naduh ka 26 tarik Kyllalyngkot ban pynlong jingialang ha ka 2 tarik Rymphang, hynrei u Rangbah shnong ula pynsangeh ha ka por ba dier bha ha ka 1 tarik Rymphang por 10 pm.
“Ka jingpyntip dier por jong u Rangbah Shnong haduh 10 baje mynmiet ha ka khyllipmat ba khadduh ka la buh jingeh ia ngi", u la ong.
Ula ong ba ha ka jingshisha, ka dei tang Ka jingialang ka party ym Ka jingialang paidbah ha kaba ym donkam ban buh da ki tynghung.
Hynrei ha kajuh ka por u Bah Harbinson ula ong ba kum ka party ka kloi ban iashong iakren bad u Rangbah Shnong halor kane kumba u la pynpaw ha ki lad pathai khubor.
Lah ban kdew ba u Rangbah Shnong kham mynshwa ula kam ba ka jingpynsangeh ia ka jingialang ka dei namar ba khlem ioh permishon na ka tnad elekshon.
Shillong: U nongaiktien ka All India Congress Committee u Tom Vaddakan u la kynnoh ba ki seng saiñpyrthei ha kane ka jylla ki ia dei paralok sop sop bad ka seng BJP bad u la kynnoh ia ki ba ki long kum u Judas.
“Ki seng saiñpyrthei kiba kyrshan bad don jingiadei bad ka BJP ki long kum u Judas ,kine ki la die ia la ka mynsiem bad ki dang tyrwa die sa ia la ka met, kine ki dei ki briew kiba ia hap jingmut bad ki ksuid tang namar ka jingrhah bor" ong utei u nongaiktien ka Congress uba wan na Delhi.
U la ong ba ka seng Congress kam dei ba ka don ha kane ka jylla na ka bynta ban rhah bor hynrei ka jingdon jong ka -ka long ban iada ia ka jinglong kyrpang jong kane ka jylla.
Um shym la treh ban jer kyrteng ia kita ki seng saiñpyrthei kiba ia paralok bad ka BJP, “Ngam treh banjer kyrteng iano iano namarba ka don ka kyndon jong ka Election Commission bad nga ieh ha ka jingstad jong phi ba phin pyrkhat hi mano kita ki seng saiñpyrthei" ong u Vaddakan.
Utei u heh Congress u la ong ruh ba ka NPP bad ka BJP ki dei paralok ha ka sorkar NDA “Ka don ka buit sianti jong ki ban leh hynrei kaei kaba nga don ban ong ka long ba u Judas u la don ha kane ka nongbah" u la ong biang.
Haba kdew ia kiba bun ki kam ka BJP ba ka seng Congress ka pyrshah u Vaddakan u la ong ka jingpyndhu pisa ka long kum ka Tsunami kaba lynshop ia ka ioh ka kot ha ka ri bad haduh 150 ngut ki briew ki la iap.
“Ka jingpynduh pisa ka la ktah ia kiba duk bad kiba trei shitom, u myntri rangbah ka ri Narendra Modi u la kular ban pynioh kam ioh jam 2 klur ngut manla u snem hynrei ki paidbah ki duhnoh ia ka kam ba ki la don lypa ruh" u la bynrap biang da kaba khyrwit ia kiba bun ki mat kum ka GST, ka jingkiewdor ki umphniang kali bad kiwei.
Jowai: Myn shisngi mynmiet, ka la don ka jingsawa bthei bom kaba jur bha ha jan ka iing u ma Than Khonglah u nongkhaii heh spah ka thain Dawki ha kaba ki pulit ki la don ka jingsuba jur ba dei na u bom shna hi uba la wan bret da mano re ki riew runar.
Ki pulit ka Dawki kiba la shimkhia halor kane ka jingjia kiba la pyntip sha ki bor ba halor bad mynta ka sngi, ka kynhun pulit pynlip bomb ki la hiar sha Dawki bad ki la jurip ia katei ka jaka ha kaba ki la lum la lang ia ki lyngkhot lyngkhai ban rah ia ki na ka bynta ban phah eksamin ha forensic laboratory ban pyntikna la u dei shisha ne u kynja bomb.
Jowai: U samla Lakhon Hadia na ka shnong Nangbah, West Jaintia Hills ula kynnoh ba ula shah shoh ha u khun u kyrtong ka UDP, u samla Heipor Pasi bad ha ki 4 ngut kiwei pat ki paralok jong u.
Kane ka jingjia ka la jia hynnin ka miet sngi U Blei ha ka por kumba 10:15 ei ei ha ka shnong Nongbah.
U Lakhon uba dang don mynta hapdeng ka jingsumar ula ujor sha ki pulit ka Phramer Traffic Cell.
U samla Lakhon Hadia uba la shah sumar hadien ka jingshah pynmynsaw.
Shillong: Da 3-0 pynliem kput ka Shillong Lajong ia ka Rangdajied United ha ka lympung U-13 Youth League kaba la pynlong mynta ka sngi ha madan MFA, Polo bad kane ka jingjop ka la long ka sien kaba lai na ka bynta ka Shillong Lajong.
Ka Shillong Lajong Academy kam pat shah rem haduh mynta ha kane ka lympung bad ka la ioh ruh da 9 poin na kine ki lai tylli ki jingialehkai.
Ki khynnah ialehkai jong ka Shillong Lajong bad ka Rangdajied United FC katba ki dang ia pynibor.
Shillong:Ki pulit, ki la ioh kurup ia uwei u bom, na kawei ka kali jong U Bah Mike Pakyntein, uba dei u nongkyrshan jong u kandidet Congress, mynta ka step.
La ioh kurup ia utei u bom na kawei ka kali Scorpio ML 05 S 2927 ha Mawprem.
Hadien ba la ioh jingtip, ki pulit, ki la leit sha katei ka jaka, ha kaba ki la lap ba utei u bom, u don ha kawei na ki shaka bynrap jong katei ka kali.
U Bah Pakyntein, u dei u nongkyrshan jong u kandidet Congress, na West Shillong.
Nongstoiñ: Ki runar, kiba ym shym pat lah satia ban tip la ki dei kiei, ki la thang dusmon ia ar tylli ki trok dewiong ha ka miet jong ka sngi Thohdieng jong ka taiew ba la lah.
La iathuh ba katei ka jingjia, ka la jia ha ka por kumba 8:00 baje eiei mynmiet, ha kaba ki la hiar sha ka thain Riangmaw-Sohtympew kaba don ha ki thain Shallang bad thang dusmon ruh ia ki ar tylli ki trok dewiong kiba don ia u Number As- 01BC 3833 bad ML07A -7358.
Kat kum ka tyllong khubor bala ioh lum, la ong ba katei ka kynhun ki runar kaba don kumba 18 ngut ei ei kiba pnah bha ruh ban kren ia ka ktien Hindi, ki la hiar sha katei ka shnong ha ryngkat ki tiar siat bad ki la pynsangeh ia kitei ki trok ha Sohtympew, kiba dang thmu ban leit sha Shallang, ha kaba ki la phah mih ruh ia ki nongniah ha kaba ki la thang ding ruh ia ki tei ki trok haduh ba ki la jurlor hi khaid.
Shuh shuh la ong ruh ba kitei ki runar, hadien ba kila dep ban leh ia ki kam pyntriem, ki la wah ruh ia kawei ka lama lieh ha u wei u dieng u ba don ha katei ka jaka bad na ka liang jong ki pulit ka Shallang Police Station, hadien ba ki la ioh ia ka jingtip halor katei ka jingjia ki la her mar mar sha katei ka jaka ban pynlong ka jingthwet ia kitei ki runar kiba la sdang ban pyntriem ha ka thain Shallang.
Shuh shuh na ka liang jong ki pulit, ki la suba jur ruh ba katei kajing jia ka lah ban dei na kajingmih ka jingia shun ne ia bishni hapdeng ki nongkhai ha kaba iadei bad ka kham khaii pateng lane ka ka lah ban don ki daw hangne hangtai ia kaba haduh mynta ym shym la pat ioh ia ka jingtip kaba tikna.
Ki pulit ki la suba jur ruh ba ki runar kiba la don kti ha katei ka kam ki lah ban dei na ki thain Umthungkut bad la suba jur ruh ba katei ka kynhun runar kadei kaba iakhleh jaitbynriew kiba kynthup naduh ki Bodo, Assamese, Khasi bad Garo bad ki pulit kila reigister ruh ia ka case bad haduh mynta kajing thwet jong ki pulit ban lap ksai ia kiba don kti ha katei ka kam ka dang iaid sha khmat.
Jowai: Ym lah satia ban ong ba ka dei na ka daw jong ka Election, hynrei tang namar ba kane ka la jia ha ka por Election, ki katto katne ki riew paidbah ki la shim kabu ban ong ba kane ka dei ka daw jong ka Election namar ha ka thain Sutnga – Saipung kaba iakhun hapdeng u ma Hopeful Bamon bad u ma Shitlang Pale, kum ki kyrtong kiba ha khmat eh khlem da khein ia kiwei kiwei ki kyrtong kiba kynthup ia u ma Hambertus Nongtdu, u CEM barim ka JHADC na ka BJP ha kaba bun tylli ki kali ki la shah lynthem maw bad shoh pynmynsaw ruh ia uwei u briew.
Kane ka jingjia ka la sdang ban jia naduh ka step synnia ha ka 8 tarik une u bnai ha ka por 1:00 baje dangstep phyrngab, ha ka shnong Moopala ha kaba kawei ka kali Gypsy kaba don ia u No ML05 J 3529 kaba dei trai da u ma Sturdiman Synnah uba na ka shnong Sutnga, ka la shah pynpait ka iit na khmat ha ki runar kiba la wan da kawei pat ka Gypsy ML04B 0677 kaba dei trai da u ma M.Nongtdu.
Kitei ki runar ki la shoh pynmynsaw ruh ia u ma Synnah.
Hadien kata, ha shnong Sutnga ha ka 10 tarik une u bnai hi, ha ka por 12 baje shiseng synnia, kawei ka kali Maruti Celerio rong Blue (ML011-0876) kaba dei trai da u ma Behopeful Suting ruh ka la shah pynpaid ia iit khmat ha kawei ka kynhun kaba la wan da ka gypsy kaba rah lama NPP.Ha katei ka juh ka miet synia ha ka por 2 baje mynstep synia ar tylli ki kali kiba dei trai da u ma C Nongtdu kiba pynieng ha phyllaw iing ruh ki la shah pynpait ki iit ba na khmat ha ki riew runar bym lah satia ban ithuh,Kitei ki ar tylli ki kali ki kynthup ia ka i20 (ML 05 N 5613) bad ka Gypsy (ML 04 A 2209)Shuh shuh ar tylli kiwei pat ki kali Gypsy kiba dei trai da u ma F Sutnga ki la shah kawang maw bad bilor beer ha ki runar bym ithuh kiba la wan ha ryngkat ka jingtem sur jingrwai election kiba kyrshan ia u ma Hopeful Bamon.
Ka khubor ka la iathuh ba baroh kitei ki lanot ki dei ki nongkyrshan jong u ma Shitlang Pale u kyrtong ka seng Congress ha katei ka thain.
Na ka liang ki trai kali, ki la ujor ejahar sha ki pulit ka Khliehriat na ka bynta ban shimkhia bad ban kem ia kitei ki riew runar kiba donkti.
Shillong:U Ma Vincent Pala Working President jong ka seng Congress, ula pynrem jur, halor ka jingkren jong U Dr WR Kharlukhi, President jong ka National People’s Party (NPP), ha kaba u kam ba ka NPP, kan iaid beit marwei hadien ka elekshon MLA ha ka Jylla bad U Ma Pala, u ong, ba katei ka dei ka jingkren thok jong utei u nongialam jong ka seng NPP.U Ma Pala, u ong ba ka jingkren jong U Kharlukhi, ba ka NPP, kan nym iatrei lang satia bad ka BJP ne bad kiwei ki seng, hynrei la ong shuh da U Ma Pala, ba U Conrad Sangma, National President, um shym la kyntait satia ba ka NPP, kan iatreilang bad ka BJP lane bad kiwei de ki seng sain pyrthei hadien ka ilekshon.
“Kane ka jingkren, ka pyni shai ba U Kharlukhi, u shu thok sha u paidlang ka Jylla lane ba U National President ka NPP, um don ha kajuh ka jingmut bad U Kharlukhi, lane ba ki don ka jingiapher jingmut hapdeng jongki".
U Ma Pala, u ong shuh shuh ba U Kharlukhi, u kyntait ba ka don ka jing ia sngewthuh jingmut bad ka NPP, namar ba kam ngeit ia ki rukom treikam jong kiwei pat ki seng sain pyrthei bad halor katei ka mat, U Ma Pala, u ong ba ka jingkylli, ka long ba kumno ka NPP, ka iatreilang bad ka BJP ha Manipur bad ba ki ia treilang ban thaw sorkar ha katei ka Jylla.
La ong shuh shuh, ba katba U Kharlukhi, u kwah ia U Nitish Kumar, ba un long u myntri rangbahduh, hynrei U Conrad, u iathuh jur ia U Narendra Modi bad katei ka pyni ba U Kharlukhi, u kwah ban pyn iajngai ialade na ka BJP bad lada ka long kumta, ka pyni ba kitei arngut ki don ka jingiapher jingmut, lane ki shu pynbieit ia u paidlang ka Jylla, tang na ka bynta ban ioh kamai vote.
Ka kyrwoh, ka ong shuh ba ka seng Congress, ka shim ba u paidlang ka Jylla, u sngewthuh bha ia ka sobjek jong ka sain hima sima bad ba kim kwah ba ka Jylla, kan lait na ki kynhun shitniam, da ka jingdon ki kynhun shim kabu kum ka seng NPP.Shillong:U Bah Sony Khyriem, ula pyniasoh sha ka seng Congress, ha ka Sngi Saitjain ba ladep.
U Bah Khyriem, u iathuh ba na ka liang jong ki nongialam jong ka seng BJP, ha ka West Shillong Constituency, ki la pynkhreh bha ialade, na ka bynta ban buh kandidet bad ban iakhun ha kane ka ilekshon MLA 018, hynrei, ka la pynkyndit ia ki, haba katei ka seng, kam shym la buh kandidet satia bad kata ruh khlem da ia syllok bad ki nongtrei jong katei ka seng, kiba don ha katei ka Constituency.
U Bah Khyriem, ula kren shai ba ki dkhot jong ka seng Congress, kin trei shitrhem tyngeh, ban pynjop donburom ia u kandidet jong katei ka seng na katei ka Constituency.
Namar ba ka BJP, kam buh kandidet, kumta ka jingialeh ha katei ka Constituency, kan long mynta hapdeng u kandidet jong ka seng Congress, U Bah Mohendro Rapsang pyrshah ia U bah Paul Lyngdoh, kandidet ka seng United Democratic Party bad kumjuh ia ka kandidet jong ka seng NP, ka kong Havergail Bareh.
Nongpoh: Ha kawei ka jingjia ba sngewsih, kaba la wanjia ha kawei ka Longiing ha shnong Quinine, Ri Bhoi, ha kaba kawei ka longkmie kaba la tip kyrteng kum ka Jngi Khongjoh (55) snem ka Rta lem bad ka khun Ksiew ba dang shi snem shiteng, ki la duh ia la ka ka jong ka jingim hadien ba kawei ka Maruti Swift kaba don ia u number ML 05 M 0982, ia kaba la niah da u Moneshwar Kalita (51), ka la leit ban tynrah ia ki ha ka por ba ki dang shongkai ha phyllaw iing kaba dei harud surok.
Kane ka jingjia ka la jia ha ka sngi Saitjain, ha ka por 1:30 eiei noh phasing, ha kaba kitei Arngut, hadien katei ka jingshah tynrah ha katei ka Swift ki la mynsaw jur bad la rah mar mar sha Civil Hospital Nongpoh, hynrei namar ba la jur palat ka jingmynsaw, kitei ki Arngut ki la khlad noh bad khlem lah shuh ban sumar.
Haba iadei bad kane ka jingleit tynrah katei ka Swift kat haduh ba kan da shim ia ka jingim jong arngut ki mynsiem briew, na ka liang ki pulit ka Nongpoh ki dang pynlong ia ka jingtohkit ban lap ia ka daw tynrai kaba la wanrah ia katei ka jingjia ba sngewsih.
Tura: 5ngut ki riewniam jong ka balang A’chik Baptist Dalgipa Krima Sobha (ABDK), ki la mynsaw mynta ka sngi ha Rajasimla, kaba hap ha North Garo Hills, haba kawei ka bos rit, kaba ki shong, ka leit tyngkhuh ha uwei u dieng, ha ka step sngi U Blei.
Kitei ki nongleit jingiaseng, ki wan na ka shnong Kherapara ha West Garo hills bad ki leit da ka bos  ML08 C 9431 sha  Rajasimla, na bynta ka jingiaseng, hynrei katei ka bos, ka leit tyngkhuh ha u dieng, ha ka por 4.30 dang step phyrngab.
La iathuh ba ka daw, ka dei namar ba u nongniah u shoh sam thiah bad ka niah kali.
Ka liengsuin, kaba la pyniaid da ka  Saratov Airlines, ka la hap ha ki bynta jong ka nongbah Moscow mynta ka sngi bad la antad ba baroh 71ngut ki briew ki la iap, ong ka khubor jong ka Russian news agency.
Na kitei ki  71ngut ki briew,  ki kynthup ia 65ngut ki nongshong liengsuin bad 6ngut ki nongbud bad ki nongniah.
Hynnin ka sngi, ki spah ngut ki nongialam jong ka seng NPP, ba kynthup ia U bah Harkin Warjri, uba dei u nongialam barim jong ka Mawkynrew Block, ki la pyniasoh sha ka seng Congress.
La pynrung seng ia kitei ki spah ngut, ha ka jingdon ryngkat  U Bah James Lyngdoh Working President bad ka nongialam jong ka AICC, ka Neeta Dsouza.
U Bah Warjri, ha ka jingkren jongu, ula kren shai ba ka NPP, ka don ka jingiadei kaba jan bad ka BJP bad ka jing iadei jongki, ka dei namar ba kim kwah ban iatreilang bad ka seng Congress.
Ka la don ka jing ia ther kuli, hynnin ka sngi hapdeng ki ehrang jong ka seng Garo National Liberation Army (GNLA) bad ki pulit ha ka shnong Era Aning ha South Garo Hills.
Katei ka jingjia, ka dei ha ka por 1.35 mynstep bad haba ki pulit, kiba la ioh jingtip ia katei ka jingjia, ki la leit mar mar sha katei ka jaka,  hynrei ynda poi ha katei ka khlaw, ka la don ka jing ia siat na ki ehrang kiba don hangta bad hangta, ka la mih ka jing ia siat mar kylliang, tangba kam shym don kano kano ka jingjulor namar ba ka dei ha ka por jong ka jingdum jong ka miet.
Ha kawei pat ka jingjia, la iathuh ba ki ehrang kiba na Bangladesh, ki la leit ban lute ia uwei u mahajon dewiong, ha kaba ki la knieh lut ia ka pisa bad ka phone kaba don ha ka iing ba u sah.
Kitei ki ehrang, kiba 7,8 ngut kiba leit rung ha katei ka iing jong U Akbar Ahmed ha Lower Gasuapara, ha ka por 2.00 baje eiei mynstep bad ki la ioh ruh ia ka pisa kaba kumba T.50hajar antad.
Nongpoh: Haba kren ha ka rally ialap Ilekshon ka Congress ha Umden, Bah James Lyngdoh, Vice President ka Megahalaya Pradesh Congress Committee (MPCC), ula ong ba baroh ki seng riewlum, kaba kynthup ia na NPP, UDP lem bad kiwei kiwei, ki dei ki Team-B ka BJP.U Bah James Lyngdoh, ula ther tyngeh ruh ia kito ki MLA Congress kiba la mihnoh na ka Congress, da kaba ba kito ki MLA kiba la mih na ka Congress ki dei kiba la dep ban kjit haduh da kdang na ka Congress bad ki sa kynnoh pat laiphew jait ban pynbudnam sniew ia ka Party Congress.
Shuh shuh, u ong ruh ba kitei ki MLA kiba la mihnoh na ka Congress, ki dei ki MLA ki bymler bad ki dei ruh ki MLA kiba mynthi bad ki bym ju pynmih jingkylli ei ei ha Assembly.
Namarkata, ka long ruh kaba sngewthamula ia kine ki MLA, namar ha ka por ba ki dang don ha ka sorkar, kim ju bein ia ka Congress bad kidei ruh kiba hakhmat ban ai jingiaroh ia ki kam kiba la leh da u Dr.Mukul Sangma, uba long ruh kum u Myntri Rangbah ka sorkar jylla, hynrei tang mar ia mih na ka Congress, dei kine hi ki juh ki MLA, kiba la pynmih ia ki kyntien kiba Laiphewjait ban bein ia ka Congress bad ban kynnoh kynta ia u Dr.Mukul Sangma, u la bynrap.
Shillong: Halor ka jingkynnoh u myntri ka tnad pynroi sor u bah Ronnie V Lyngdoh ba ka sorkar ka la aiti sha ka District Council ban shna ia ki aiñ shna ïng, u bah Pynshngaiñ N Syiem CEM ka KHADC u la ong ba ha ka jingiakren bad ka sorkar ha ka 14 tarik u nohprah, 2017 la ong ba ka sorkar ka dei ban pynkylla ia ka Building Bye Laws katkum ka jingkwah jong ka District Council bad ki Rangbah Shnong.
Hynrei u la ong ba ka sorkar kam pat shym la pynkylla bad ka kwah pynban ba ka District Council kan pyntreikam noh.
U Bah PN Syiem, ha ryngkat ki nongialam jong ka PDF, haba pyllait paitbah ia ki mat ilekshon jong katei ka Seng.
“Lada ki pynkylla ia ka Building Bye Laws katkum ka jingkwah jong ka District Council ngin thaw ia ka building Bye Laws Committee, hynrei kim pat pynkylla ki nangmut ngi dei ki Dalal jong ka aiñ MUDA, ngim dei ki Dalal, ngim lah ban pdiang" ong u bah Pynshngaiñ N Syiem ha ka jingialang jong ka PDF haba ialap elekshon ia u kyrtong katei ka seng na Mylliem u bah Hamlet Dohling.
Haba kren ha katei ka jingialang kaba la long ha Umlyngka u bah Pynshngaiñ u la ong ba ka District Council kan dang hap ban peit bniah shuwa ia kita ki aiñ shna ing haduh ba ka sorkar kan da pynkylla kumba kwah ka District Council.
Ha katei ka jingialap elekshon u bah Pynshngaiñ u la ther tyngeh ia ka seng Congress kaba ialam ia ka sorkar halor kiba bun ki mat kynthup ka jingshah sloit bor ki Rangbah Shnong.
Lah ban kdew ba khyndiat sngi mynshuwa u bah Ronnie u la takraiñ ia u bah Pynshngaiñ da kaba kynnoh ba ka sorkar ka la dep ban aiti ha ka District Council ban thaw aiñ shna ing hynrei um shym la pynmih satia tang ka jingpynbna ruh.
Nalor u bah Pynshngaiñ bad u bah Hamlet kiwei pat kiba la don ha katei ka jingialang ki kynthup ia u Bah Ivanlumlang Marbaniang – President PDF, u Bah G Laloo uba dei u Secretary ka Synjuk ki Rangbah Shnong Upper Shillong, u Rangbah Shnong ka Umlyngka u Bah Stephen Lyngdoh, ki nongkitkam ka PDF Zonal Committee Mylliem Constituency lem bad kiwei kiwei.
London: Ka polisi khajna ba tymmai jong u President ka United States of America u Donald Trump ka la pynlong ia ka klob phutbol kaba khraw jong ka dewlynnong Europe ka Manchester United ba kan duhnong haduh £29 million ($40.4 million)ha u snem 2017 watla ka kiew ka jingpynphriang ia ki lad sam khubor.
Ka Manchester United ka la pynshai ba ka jingkamai ka la hiar na ka 35 percent sha 21 percent namar kane ka polisi naduh ba la pyntreikam ia ka da u Trump.
Lai ngut ki kandidet, ki la shah kyntait ki kyrteng jongki mynta ka sngiArelitha K Sangma, kaba dei ka kandidet jong ka seng North East India Development Party (NEIDP), kaba mut ban iakhun na Selsella.
Ka Sangma, kam don shiphew ngut kiba tyrwa ia ka kyrteng jongka bad kumta, ka shah kyntait noh ka kot thep kyrteng.
U Milson Sangma na  Rajabala,  u dei ban iakhun na ka Aam Aadmi Party (AAP), tangba um don 10ngut ki ban kyrshan ia ka kyrteng jongu ba d kumta u shah kyntait.
Ha Mahendraganj, U Serazul H Kharkongngor, kandidet jong ka NEIDP, ula shah kyntait bad ka daw, ka long namar ba um shym la pynbiang ia ki jinglut jingsep, ba u dei ban ai sha ka tnat ilekshon.
U Sezarul, ula ialeh MLA ha u snem 2013 bad ula shah khanglad na ka bynta lai snem, ba un ialeh ilekshon.
U Tennydard M Marak, ula phah ia ka shithi sha U Chief Election Commissioner jong ka sorkar India, ha kaba ula dawa ba dei ban nym ailad ba ia U Mukul M Sangma bad u para jongu, U Zenith M Sangma, namar ba ki la shu thok, ha kaba shim jait Sangma ialade, namar ba kim dei satia ki jaitbynriew Garo.
U Tennydard, ula  pyntip sha ki heh elekshon jong ka sorkar India bad kumjuh sha ka sorkar Meghalaya, ba U Mukul, u dei u khun jong ka kynthei Muslim, ka Rousanara Begum bad kumta ha ka dustur jong ki Garo, U Mukul, um donhok ban kylla jait Sangma ialade, namar ba ka kmie jongu, ka dei na kawei pat ka jaitbynriew bad ba kam dei ruh ka Garo, ong shuh U Tennydard.
Shillong: U myntri rangbah ka jylla u Dr.Mukul Sangma u don ki spah ki phew kiba kot haduh T.1,43,75,433 klur tyngka.
U Dr.Mukul u don lai tylli ki kali bad u don ruh ia ka pistol.32 NP kaba shongdor T.80 hajar tyngka.
U don 6 tylli ki jaka kiba long ban rep bad ar tylli ki bym long ban rep, u don ar tylli ki ing paki dulan bad ka spah kaba T.1,55,00,000 klur tyngka.
U Dr.Mukul un ia khun mynta na ki ar tylli ki konstitwensi ka Ampati kaba u mihkhmat mynta bad ka Songsak konstitwensi kaba mihkhmat da u MLA ka NPP u Nihim D Shira.
Hynrei ban ia u Dr.Mukul dang kham riewspah shuh shuh ka lok jong u ka Dikanchi D Shira bad katei ka don ka spah ka phew kaba haduh T.2,09,27,481 klur tyngka kaba pyni sha ka tnad elekshon.
Ka don 26 tylli ki jaka ba long ban rep bad sa 10 tylli pat ki jaka ki bym long ban rep ryngkat ka spah kaba T.8,11,00,000 klur tyngka.
Shillong: Uwei u nongialam niam jong ka balang Baptist u la don ka jingthmu ban wan sha kane ka jylla Meghalaya, hynrei u la duhnoh namar ba la kyntait ban ai VISA ia u.
U Dr.Paul Msiza, u President ka Baptist World Alliance (BWA), u khlieh jong ka Baptist World Community u la mut ban wan sha kane ka jylla kum u nongwan jngohkai pyrthei bad ban wan jngoh ruh ia ka jingrakhe 150 snem jong ka balang Baptist ha ri Lum Garo ka ban sdang ha ka 8 tarik u rymphang ha Rajasimila, Meghalaya.
La kyntait ia ka VISA jong u da ka Consulate General of India kaba don ha Johannesburg, South Africa.
U la phah ia ka aplikeshon pan VISA ha ka lah sngi u Blei ka 29 tarik u kyllalyngkot, 2018 hynrei la pyntip sha u mynta ka janmiet ba la kyntait.
Ki nongtrei mon sngewbha bad ki seng ki la pyrshang ban buddien bad ban ia kren ia katei ka kam hynrei ym shym la seisoh eiei.
Ki riewngeit jong ka balang Baptist ki la pynpaw ka jingsngewsih kthang namar ka jingshah khang jong utei u khliehduh jong ki ban wan sha kane ka jylla ban sakhi ia ka jingrakhe 150 snem jong ki.
Shillong: U kyrtong ka seng Congress na 19th Shillong South konstitwensi u Manas Choudhury, u la ong ba u bah Sanbor Shullai kyrtong ka BJP u la shu pyrkhat khleh biej da kaba ong ba un pynrem kput ia u ( Manas) kumba 15 hajar vote.
“U la shu pyrkhat khleh biej, u shong ha ka ramïa ki biej, ai ba un nang shong hynrei niew sa tang ki sngi" ong u Manas hadien ba la dep ban thep kyrteng kum u kyrtogn ka seng Congress mynta ka sngi.
U Manas u la ong ruh ba ha katei ka konstitwensi ki paidbah kim pdiang satia ia ka seng BJP, u la ong ba ki don 32 hajar vote hangtei na kitei 11 hajar vote dei ki Kristan bad ki Muslim bad kitei kin ym bud satia ia ka seng BJP.U la ong ba ka jingkob u bah Sanbor ban jop biang ha kane ka elekshon kaba mynta ka dei tang ka jingphohsniew, “Ai ba ka jingphohsniew jong u kan nang iaid, hynrei ngin niew beit sa tang ki sngi" u la ong.
U Manas kham mynshuwa u la phet na ka seng Congress ban leit iasoh sha ka BJP, hynrei hadien ba la duh tiket u la leit phai biang sha ka seng Congress ban ia khun ha u 2018.
U la kynnoh ba u bah Sanbor u la shu pynsyrwa kai ia ka skhim MLA kaba T.2 klur tyngka shisnem da kaba thied da ki tiar ki tar ia ki paidbah.
[Na u nongthoh khubor na Jowai] Ha rilum Jaintia pat mynta ka sngi, u MLA barim ka Amlarem, u ma RL Tariang (BJP) bad u MDC ka War Central, u ma Hollando Lamin (INC) ki la wan thep kyrteng ha SDO office Amlarem katba u ma Rilangki Jungai u la thep kyrteng kum kyrtong ka APP ban iakhun na Jowai Constituency.
Shuh shuh u myntri barim ka sorkar u ma ECB Bamon u la wan thep kyrteng kum u kyrtong ka NCP na Mowkaiaw Constituency katba u ma Capilstone Shylla kum u kyrtong shimet uban iakhun na Nartiang Constituency.
Haba phai pat sha East Jaintia Hills District, ka kong TS Diolinda Dkhar ka la wan thep kyrteng kum ka kyrtong ka INC bad u ma Firstborn Nongtdu na Khliehriat kum u kyrtong shimet kiban ia khun pyrshah ia u ma Justine Dkhar jong ka BJP bad Kyrmen Shylla jong ka UDP.[Na u nongthoh khubor na Nongpoh] Lai ngut kiba wan thep kyrteng mynta ka sngi bad kita ki kynthup ia ka Kong Bety Jyrwa na ka NCP bad u Bah Comfort Doloi kum u Kyrtong shimet ki ban sa iakhun na Jirang Constituency, katba u Bah Field Marshal Mawphniang na ka BJP u ban sa iakhun na Umroi Constituency.
Nongstoiñ: U kyrtong jong ka seng Hill State People Democratic Party (HSPDP), u bah D.Jyndiang u ba dei ruh u sitting MLA ka Nongstoiñ Konstitwensi hynnin ka sngi u la pynkhein ia ka ain jong ka Election Commission jong ka ri India kata ka Model Code of Conduct.
Katei ka jingpyn-khein jong u tei u kyrtong ia katei ka ain jong ka EC, ka dei hadien ba u la leit ban iashim bynta bad ai jingkren ha ka jingialang plie ia u maw nongrim jong ka Hostel jong ka Umyiap District ka ba la long hapoh ka shnong Tiehsaw.
U Ma Vincent H Pala MP bad U bah D.Jyndiang kyrtong ka HSPDP ka Nongstoin ha ka jingialang plie ia u maw nongrim ha Tiehsaw:RupangYm tang u Bah Diosstarness Jyndiang, uba la pynkhein ia katei ka model code of conduct, hynrei wat u MP jong ka Shillong Parliamentary Seat u Bah Vincent H Pala ruh u la pynkhein, namar u la long kum u kongsan ha katei ka jingplie ia utei u maw nongrim.
Haba kren ha katei ka jingialang kum u kongsan u ma Vincent H Pala u la kam ruh ba u la pynkhein ia ka Model Code of Conduct, hynrei namar ka dei ka kam jong ka Balang um shymla khein eiei.
Mar ia ioh jingtip halor katei ka khubor na kaliang jong u District Election Officer u la pyrshang ban wad bniah la ka long kaba shisha ne em bad hadien ka jingwad bniah u DEO u la iathuh ba na ka liang jong u Sector Officer u la dep ban phah iaka Report ha kaba iadei bad katei ka bynta ha ryngkat ki dur bad ki jingpynshisha kiba biang.
U la iathuh ruh ba nakaliang jong u Returning Ohisar jong ka 32-Nongstoin un sa phah iaki notices sha ki nongialam jong ka party kaba donkti ha katei ka jingpynkhein ia katei ka model code of Conduct bad lada lap shisha ba u tei u kyrtong u don ha katei ka jingialang ne u pynkhein ia katei ka rai jong ka Election Commission of India na ka liang jong ka Commission kan sa leh ia kaba donkam.
Shillong: Ka sngi ban thep kyrteng ki kyrtong ka la kut noh hynnin ka sngi, ka 7 tarik u rymphang bad kiba la wan poi thep kyrteng mynta ka sngi ki long haduh 130 ngut bad haba ia khein ha baroh ki 60 tylli ki konstitwensi ki kyrtong kiba la wan thep kyrteng ki long haduh 483 ngut.
Napdeng kitei ki 483 ngut kin don tang 60 ngut ki ban sa shah jied kum ki MLA sha ka ing dorbar thaw-aiñ ka jylla.
Napdeng kiba la wan thep kyrteng mynta ka sngi 33 ngut ki dei ki kyrtong shimet, 20 ngut na ka seng Congress, 15 ngut na ka BJP bad kiwei pat ki dei na kiwei pat ki seng saiñpyrthei bapher.
Lashai ka sngi ka 8 tarik u rymphang kan dei ka sngi ba ka tnad elekshon kan bishar bniah ia ki kot ki sla jong ki kyrtong kiba la wan thep kyrteng bad hadien katei ruh ka elekshon komishon ka dang ailad ia ki kyrtong kiba kwah ban weng noh ialade ba ki lah ban weng noh ia la ka kyrteng lada ki kwah.
Lah ban kdew ba ka sngi ban jied ia ki nongmihkhmat kan long ha ka 27 tarik mynta u bnai katba ka sngi ban niew ia ki vote pat kan long ha ka 3 tarik u lber.
Shillong: U bah Donkupar Sumer MDC ka UDP na Umsning uba dei ruh u kyrtong jong ka seng UDP ha kane ka elekshon MLA 2018 u la ujor sha ki pulit ka umiam PS ba ha ka 6 tarik u rymphang ha ka por 10:43 baje mynmiet ki la don kiba phone bad byrngem ia u.
Ka Jashodaben, ka kurim jong U Narendra Modi, myntri rangbah ka Ri, ka la mynsaw mynta ka sngi, ha ka jing ia tyngkhuh kali, kaba ka dang leit phai sha Gujarat,  hadien ba ka la leit sha ka jingiathoh shong kurim ha Rajasthan.
Uwei na kiba ha iing jongka, U Basantbhai Modi, ula iap ha katei ka jing tyngkhuh kali, ha ka jing ia tyngkhuh bad ka trok.
Katei ka jingjia, ka dei ha ka por 10baje mynta ka sngi, hajan Katunda jong ka Chittorgarh District.
La iathuh ba kitei ki hynriew ngut, ki dang wan phai da ka SUV, kaba la julor jur  bad la iathuh ba katei ka kali, ka don hadien jong ka trok bad haba u nongniah jong ka trok, ula iaid thurmur, ka la mih ka jing ia tyngkhuh, ha kaba ka SUV, ka ia tyngkhuh bad ka trok.
Shillong:U Ma Ngaitlang Dhar, u kandidet NPP, u dei u kandidet ba riewspah tam ha kane ka elekshon ba mynta.
Ha u snem 2013, U Ma Ngaitlang Dhar, u dei uba riewspah tam na ki riew sain pyrthei, ha kaba ka jingdon spah jongu bad ki tiar ki tar, ka long T.2,35,64,31,227 (Rs 235 klur) bad sa ki jingshim ram, kiba long T.9,89,64,126.
Mynta hadien san snem, ka jingdon spah jongu, ka la nang kiew bad mynta ka long T.290,28,33,342.49 (Rs 290 klur) ha ryngkat bad ka ram, kaba u dei ban siew kaba long T.3,95,78,241.
Ki kali kiba U Ma Ngaitlang, u don ha u snem 2013, ka long 133 tylli, katba mynta ki don 140 tylli bad kitei ki log 121 tylli ki trok, ar tylli ki tractor, kawei ka JCB, ka Mercedes, BMW, Fortuner, Alto Maruti, Scorpio, 3 tylli ki Bolero Pick up, 2tylli ki Mahindra Pick up, ka Air Compressor bad ka Maruti Gypsy.
Ki tiar kiba lah ban pynkhih ki long baroh T.71,23,55,670.49, katba ki bym pynkhih, ba kynthup ia ka jaka ka shongdor T.219,04,77,672.
U don shibun ki jaka puta bad u don iing ruh ha Gurgoan ha Haryana, kaba shongdor T.5,25,00,000 bad sa shibun kiwei ki jaka puta bad ki iing ki sem.
La iathuh ba ka kurim jongu, ka don ia ki tiar kiba lah ban pynkhih, kiba shongdor T.1,21,99,991.84 bad sa T.3,70,65,000 ki bym lah ban pynkhih.
U Ma Ngait, u don pisa T.15,00,000 ha kti bad ha ka saving bank account, kaba shongdor T.1,40,65,500.49 bad ki jingthep pisa ha ka SBI mutual fund, ka long T.43,00,00,000.
La iathuh ba U Ma Ngait, ula pyndep ia ka Class VIII na Wahiajer Presbyterian Secondary School.
Shillong: Ki nongkitkam bad ki dkhot baroh jong ka BJP Mandal ka West Shillong la pyndam noh hadien ba la kynnoh ba la shah shet ha ki nongialam jong ka party.
Haba pyllait khubor mynta ka sngi, u president ka BJP Mandal ka West Shillong u bah Sonny L Khyriem, u la ong ba baroh ki dkhot ka BJP jong ka 18- West Shillong konstitwensi ki la mih noh bad iehnoh kam na ka seng bad la pynduh lut ia baroh ki tnad treikam jongka naduh ka Mahila, BJYM, Media Cell, Polling Booth unit.
“Ka jingpynduh ia ka BJP ka long kum ka jingpyrshah ia ka jingleh bor jong ka seng BJP da kaba khlem rai pynieng kyrtong ban iakhun ia ka elekshon sha ka iing dorbar thawain ha kane ka kynti", la ong u Bah Sonny.
U la ong ba ka buit ar sap sha lyndet lehse ban pynjop elekshon iano iano ka la pynkthang ia ka jingtrei shitom haduh ba ki dkhot ka seng kim sngew don jingkyrmen shuh ban dang don ha kane ka seng.
“Kumba phi bet kumta phi not", la bynrap u Bah Sonny.
Nongpoh: Ki nongrim kiba la ieng pyrshah da ki nongialam ka Nongpoh Town Committee (NTC) halor ka jingplie ia ka Weigh Bridge ha Shangbangla, ka la wan ban urlong bad halor kane la sakhi halor ka jingsahkut kali kaba la jia hynnin ka step, ha kaba kane jingsahkut kali ka la sdang na ka jaka thew kali ha Shangbangla shaduh Pahamrioh.
Ha ka jingjurip da u Nongthohkhubor, la lap ba kane ka jingdheng kali ba kynsan ka la pynkulmar ban pynlamwir shikatdei eh ym tang ia ki paidbah nongleit nongwan, hynrei wat ia ki nongshong shnong ka Shangbangla bad Pahamrioh, namar lyngba kane ka jingdheng kali, ka pynlong ia kiba bun ki kali ba ki iaid na ka lynti bymdei (Wrong Side) bad kane ym tang ba ka wanrah ia ka jingma ki paidbah nongshong shnong, hynrei khamtam eh ia ki nongniah kali, namar ka jingwan Wrong Side kiwei pat ki kali.
La ioh jingtip ruh ba kane ka jingdheng kali, ka la sdang hynnin ka sngi, naduh ka por sdang naduh ka por 4 baje ei ei mynstep bad ka la neh haduh ka por 9 baje ei ei mynstep.
Kumta haba wad ia ka daw jong katei ka jingdheng kali, kiba na ki paidbah ki la pynpaw ba dei namar ka jingdon ka Weigh Bridge ha katei ka jaka.
Haba iadei bad katei ka jingdheng kali ha katei ka jaka, na ka liang ka NTC, ka Dorbar Raid Nongkhrah bad HNYF, ki la pynrem jur da kaba ong ruh ba kane ka dei tang ka jingsdang, hynrei ka jingsahkut kali kan nang khamjur ha ki por ki ban san wan bad kan sa pynshem jingeh ia ki nongshong shnong bad nongleit nongwan.
Lah ruh ban kdew hangne, ki nongialam ka NTC lem bad kiwei kiwei, ki la pynpaw ia ka jingpyrshah kaba jur halor ka jingthmu ka sorkar ban plie ia katei ka Weigh Bridge ha Shangbangla, da kaba pyni ba ka jingplie ia katei ka Weigh Bridge ka la ban wanrah ia ka dheng kali bad ka jingthut ia ka leit ka wan jong ki paidbah.
Prasanta Tapadhar, uba trei kum U Manager ha kawei ka karkhana, uba la shah rahbor ha ki riew kieng suloi na ka iing sah jongu ha  Rongsa Awe ha ka miet jong ka 2tarik Rymphang 2018.
Ki pulit kiba wad ia U Prasanta, ki iohi ha ka khlaw, kaba don hajan Rongsa Awe, ba ki don 5ngut ki briew, kiba bat ia uwei u briew, mynta ka step bad haba ki pulit, ki leit tur shajan, kitei ki runar, ki la siat suloi, hynrei hadien ka jing ia siat kaba katto katne por, ki la pyllait noh ia utei u briew.
La ngeit ba kiba donkti ban rahbor, ki dei ki dkhot barim jong ka seng GNLA.Sohra: Hadien ba la dep ban thep kyrteng mynhynnin ka sngi, kum u kyrtong ka NPP ha Sohra Civil Sub Division bad haba ia kren bad ki nongthohkhubor, u bah Saiñkupar Riahtam u la ong ba ka Shella konstitwensi ka la ioh da ujuh u nongmihkhmat haduh 30 snem kaba mut 6 samoi kynthih, hynrei katei ka thaiñ ka dang sahdien bad ka don bun ki jingduna ha kiba bun ki liang.
U la ong ba dei katei ka daw kaba la pynlong ia u ban mih shakhmat ban shim da ka sienjam ban ia khun da ka elekshon ban long kum u nongmihkhmat paidbah da ka jingthmu ban wanrah ia ka jingkylla ha katei ka konstitwensi.
“30 snem lynter u dei u juh u nongmihkhmat hynrei ka Shella konstitwensi ka dang sahdien, la ngi phai sha ka surok, ka ioh ka kot, ka rep ka riang; ka lawei jong ki samla kam don, dei na kane ka daw ba nga la mih shakhmat ban ia khun ia ka elekshon ban wanrah ia ka jingkylla, haba ngi phai sha ka jaka sumar ka thaiñ Sohra bad Shella ka la donkam ia ka Civil Hospital, haba ngi phai sha ka pule puthi ka la donkam da ka kolej kaba biang hynrei ngim don hangne ia kita baroh, ngi duna lut ha baroh ki liang" ong u bah Saiñkupar Riahtam haba ia kren bad ki nongthohkhubor hadien ba u la dep ban thep kyrteng kum u kyrtong ka NPP.U la ong ba u don ka jingkyrmen ban poi sha ka thong, namar kat shaba u leit u la pynshai paidbah ia ka hok ba ki paidbah ki dei ban ioh bad ki paidbah ki pyni ia ka jingiahap jingmut bad u bad ki pynpaw ban ai ka jingkyrshan kaba pura ba un poi sha ka thong, “Ngam don pisa tyngka ban thied ia ki paidbah hynrei nga la rung ha manla ki shnong ban pynshai ia ka hok ba ki dei ban ioh bad nga kular ruh ba lada ngan poi sha ka thong ngan pynioh ia ka hok jong ki, kat shaba nga leit ki paidbah ki ai jingkyrshan ia nga, nga don ka jingkyrmen ban poi sha ka thong" u la ong.
U MLA ka Shella ruh u Dr.Donkupar Roy u la wan ban thep kyrteng mynta ka sngi kum u kyrtong ka UDP na Shella konstitwensi bad haba ia kren bad ki nongthohkhubor shaphang ki kam pynroi ha Shella konstitwensi u la ong ba ka daw ka jingbym lah ban pynpoi ia ki kam pynroi ka dei namar ba baroh 30 snem mynta u don ha ka liang pyrshah, “Ngi don ha ka liang pyrshah, ngi la pyrshang bun ki buit ki bor ban pyni hangno ba ka sorkar ka duna, ki don shibun bah ki jingduna ha ka jylla" ong u Dr.Don da kaba bynrap ba mynta ka thong jong u ka long ban pyntikna ba ki seng riewlum ka UDP bad HSPDP kin poi ha ka bor synshar.
Shillong: Ka Shillong Lajong kan leit ban iakhun sha Punjab pyrshah ia ka Minerva Punjab FC ha ka 7 tarik Rymphang ha madan Tau Devi Lal, Panchkula ha Chandigarh por 2 PM.Ka jingialehkai yn sa pyni live ha Star Sports 2/Star Sports 2 HD/Hotstar App/Jio TV.Ha ka jingiakhun ha kane ka sngi Saitjain, ka Lajong ka la shah rem 3-0 kol ha ka Mohun Bagan ha Shillong.
Ka Lajong ka kamai 17 point da kaba don ha ka kyrdan kaba san da kaba jop san sien iakhaid ar sien.
Ka Shillong Lajong ka la ialehkai 7 sien shabar na la iing bad ka la jop tang ar sien.
“Kan long kaba jwat ia ngi hynrei ngi kyrmen ba ngi long kiba la khreh ban iakhun ban rah ia ka thong", la ong u Bah Alison Kharsyntiew.
Ka Minerva ka don ha ka kyrdan baar da kaba kamai 26 point na ka 12 tylli ki jingialehkai.
Shillong: Ka BJP ka la kam ba kan jop ym duna ia ka 1o-15 ngut ki MLA ha kane ka kynti, wat la kam pat don MLA satia haduh mynta.
Haba kren sha ki lad pathai khubor, hadien ba la thep kyrteng hynnin ka sngi, u nongialam ka BJP u Bah AL Hek u la ong, “Ngi don ka thong ban jop ym duna ia ka 15 ngut".
U Bah Hek u la ong ba ka party kan jop na ki jaka ba bun na Garo Hills, na Jaintia Hills, na Khasi Hills bad khamtam na ki konstitwensi kiba don ha sor Shillong.
U Bah AL Hek bad U Nalin Kohli, ha ka sngi leit thep kyrteng ha ka Sngi Hat Majai.
U Bah Hek u la ong ba ia ka shuki myntri rangbah ym pat lah ban rai mano ban shimti, namar ba kan shong ha ka rai bad ka jingbynshet jong ka party iano ka ibit ban bynshet ia kane ka kam.
Ha kawei ka liang, u nongpeit ka BJP ia ka Meghalaya u Nalin Kohli, u la kam ba ha kane ka kynti ka BJP kan sa jop bun ngut ki MLA.Haba ther ia ka Congress ba ka la kiar na ki paidbah bad pyrshang ban wanrah da ka buit ban pyniapait hapdeng ki jaitbynriew, u Kohli u la ong, “Ka Congress ka la phet jngai na ki paidbah ka Meghalaya, namar ki kam bamsap, hynrei ka pyrshang ban wanrah ia ka buit pyniapait".
Halor ka jingkynnoh ba ka BJP ka dei kaba shitniam, u Kohli u la ong ba u Myntri Rangbahduh ka ri u Modi u bam smai tang ha kawei ka kot bad kata ka dei ka Riti Synshar ka ri khlem iashah niam, ne iashah liang iano iano.
“Ka BJP ka ngeit ha ka nongrim ban wanrah ia ka roi ka par ia baroh khlem niew shiliang.
U Myntri Rangbahduh ka ri u Modi u bam smai tang ha kawei ka kot bad kata ka dei ka Riti Synshar ka ri kaba wanrah ka jinngiaryngkat, ban mane laitluid, ban bam laitluid hynrei dei tang ka Congress kaba pynshit ban wanrah ka jingiapait jaitbynriew", la ong u Kohli.
U la ong ba ka por ia ka jingkylla ka la wan bad ka por kan dei ia ka BJP ha kane ka kynti bad u syntiew lotus un phuh hapdeng ka jingtynjuh ba bun jait jong ka mariang ha kane ka kynti.
“Ngi la don ki kyrtong ba satar ha ki jaka ha sor kum u Bah JA Lyngdoh, Bah AL Hek, Bah Sanbor Shullai, Bah Antonio Neil War, Bah Arnest Mawrie", la ong u Kohli.
U la ong ba ka BJP kam dei kumka Congress ban buh rieh ia ki kam ba la leh ia u paidbah.
“Ka polisi jong ngi ka long ban wanrah ia ka roi ka par ia baroh hapoh ka jingialam u Myntri Rangbaduh ka ri u Narendra Modi", u la ong.
U la kam ba ka BJP kan ialam ia ka sorkar ha kane ka jylla hadien ka elekshon.
“Ngin thaw ia ka sorkar bad ngin ialam ha kane ka jylla Meghalaya hadien ka elekshon", la ong u Kohli bad u la bynrap, ba ka BJP ka pynieng 47 ngut ki kyrtong tang ha ki jaka ba la don jingkyrmen ban rah ia ka thong bad kam kwah ban iakhun tang kum ka dak ban pyni paidbah.
Ha kane ka Election, ka Shnong ka la khang pyrshah ia kino kino kiba Ai ne Sam PISA hapoh u pud u sam ka shnong.
Lada lap kum ia kine, ka shnong kan pynshitom katkum ki aiñ ki kyndon shnong bad ruh yn aiti ia ki sha ki Bor Sorkar.1.
Ymshah ban leh Decoration ia ka Stage ne ka Hall Yuŋwalieh baroh kawei, ha ka por pynlong Jingialang Paidbah(Public Meeting).2.
Ymshah ia uno uno ne kano kano ki Candidate ne ka Unit ka Seng saiñ pyrthei jong ki ban ai SHA ha kapor pynlong Jingialang Paidbah hapoh Yuŋwalieh.3.
Ia kano kano ka Jingialang Paidbah jong ki Candidate MLA ba pynlong hapoh Yuŋwalieh, dei ban pyniaid da u Waheh Chnoŋ ne Assistant Waheh Chnoŋ.4.
Yn ymshah ban pynlong Jingialang palat ia kapor  10:00baje mynmiet hapoh Yuŋwalieh ka shnong Panaliar.5.
Tang uwei u Nongkyrshan jong u Candidate ba lah ban ai jingkren ha shwa jong u Candidate.6.
U Candidate u lah ban ialam tang 12(khad-ar) ngut ki Noŋbud jong u, kiba nabar ka shnong Panaliar bad ynshah tang ia ki artylli ki Kali rit ban rung shapoh ka shnong.7.
Ka shnong ka khang pyrshah ia uno uno ne kano kano ki Khun jong ka ban kren ha ka Jingialang Paidbah jong ki Candidate ba pynlong hapoh Yuŋwalieh jong ka shnong.8.
Baroh ki khun ka shnong Panaliar (Official/Non-officials) ki lah ban iashimbynta ha ki Jingialang Paidbah ba pynlong da ki Canditate shabar na ka shnong.
Tangba,kin ymlah ban kren ia kino kino ki kam shnong.
Lada don kiba pyrshah, yn pynshitom katkum ki aiñ shnong.9.
Lakhang pyrshah ia kino kino kiba nabar ka shnong Panaliar ban wan sha ka Jingialang Paidbah lait na ki 12ngut ba wanlang bad u Candidate.
Lada U/Ka Candidate ki pyrshah ia kane, ia ka Jingialang lah ban pynsangeh shisyndon.10.
Kino kino ki Candidate kiba pynlong Jingialang Paidbah sha ki shnong ba shajan ka shnong Panaliar, kin ymlah ban pynieng kali shapoh u Pud u Sam ka shnong Panaliar.11.
Kino kino ki kali jong ki Nongkyrshan jong ki Candidate kimdei ban pynheh ia ki Sur ne Jingrwai ba ki tem hapoh kali jong ki, la ha kapor long jingialang ne bymdon jingialang ruh.
U Ma Riquoma Rq.Laloo, Waheh Chnong, Panaliar, Jowai u la ong ba kitei ki Kyndon haneng ba labuh ka shnong, dei na ka bynta ka Shongsuk Shongsaiñ, ka Bha ka Miat bad ka Khooid ka Suba; khlem da ñiew shilliang ia uno uno ne kano kano ki Candidate.
Kumta, kyrpad ia ka Jingiatreilang ka jongphi.
Shillong: Ka kynhun ialehkai U-13 ka Shillong Lajong ka la pynliem ia ka GTC ha ka jingiakhun jong ka lympung U-13 Youth League jong ka ROI (Rest of India Zone) Group A ha ka jingiakhun ha madan Mawlai, Shillong.
Ka Shillong Lajong Academy ka la pynliem da 8-0 ia ka Guwahati Town Club (GTC).
U Caldolan Khar-mawphlang u thep ha ka 2 miit, hadien san minit thep sa u Wadajied Ryngkhlem da ka penalty.
Ha kane ka jingialehkai la pynlong 70 minit.
Ha ka 26 minit, u Gladdy Kharbuli u la thep biang ia ka Lajong bad ha ka 42 minit la thep da u Meshanskhem Marbaniang, ha ka 53 minit la thep da u Hamedamanbha Wahlang.
U Wadajied Ryngkhlem u la thep biang ha ka 56 minit, u Batskhemlang Jyrwa u thep ha ka 58 minit bad ha ka 64 minit la thep da u Batskhemlang Jyrwa.
Ha kawei pat ka jingialehkai, ka kynhun U-14 ka Lajong kaba iakhun ha ka U-14 ka SSA ka la jam sha ka Semi-phainal hadien ba la pynliem ia kiba bun ki jingialehkai.
Ia kine ki khynnah nongialehkai la peit da u Coach, u Seibor Sana kin leit ban iashim bynta ha ka jingiakhun ban pynlong da ka All Indian Football Federation (AIFF) da kaba pyhap ha ka Group A ba don ka GTC na Guwahati, SAI na Kolkata, Tata Football Academy na Jamshedpur bad ka Rangdajied United na Shillong.
Baroh ka jingialehkai yn pynlong ha madan Mawlai, Shillong bad yn pynkut ha ka 14 tarik Rymphang 2018.
Ka Shillong Lajong Junior kan iakhun ia ka Tata Football Academy ha ka10 tarik Rymphang bud sa ia ka Rangdajied ha ka 12 tarik bad ia ka SAI Kolkata ha ka 14 tarik.
Ha ka sngi thep kyrteng, U Pallab D Arengh, ula mih noh na ka seng UDP.U Pallab, u dei uba la shah jied, ba un ialeh na South Tura.
U Arengh, um shym la ai satia ia ka daw, hynrei ka jingmih jongu, ha ka minit kaba khadduh, ka pyn pyrkhat ia kiba bun.
Ym lah ban tip, la U Arengh, un ialeh ne em ia ka elekshon MLA mynta ka kynti.
Ka synshar ka khadar kam dei satia ka kam kaba ngi lah ban leh thamula ne ban shu leh kam kai.
Ka dei ka kam kaba kyntang bad kaba kongsan tam ha ka im-lang ka sah-lang.
Ngi kwah ne em ia ki jingkylla.
Lada ngi kwah ngi dei ban pynїaid ma ngi їa ka jingkylla.
Ban leh ia kane ngi hap ban pyndonkam їa ki buit ki bor, ki jingshemphang na ka bynta ka jingbha jong ngi.
Kum ka nuksa mynta u snem 2018 ka dei ka snem ban jied nongmihkhmat sha ka Dorbar Thaw Aiñ jong ka Jylla jong ngi.
Hangne ngin sa їoh ia ka bor ban wanrah ia ka jingkylla, to ngin leh da ka jingshemphang.
Ka jingjop kaba shisha kan sa long ka jong ngi u Paidbah lada ngi lah ban jied їa ki MLA ki ban Thaw ka Sorkar kaba khlaiñ ka ban sa synshar bad pyntreikam da kaba im sngi na ka bynta ka jingbha jingmiat jong u paidbah.
Lada ngi lah ban leh їa kane kata ka mut ba ngi ki paidbah ngi la synshar hi dalade їalade,Kawei de kaba ngi dei ban shai ka long  ba kano kano ka Ri, ka Jylla ne ka Shnong ka Thaw kan roi kan san bad kan kiew irat shaphrang lada ka lah ban sei ki Nongїalam kiba shemphang bad kiba khraw ha ka pyrkhat-pyrdaiñ.
Ki Nongїalam kim ju hap na suiñbneng hynrei ki mih napdeng jong ngi.
Na kata ka daw ma ngi ki paidbah ngin hap ban da phikir їoh kum pynphong pansngiat syiem їa u shrieh, te sa nang їa mutdur aiu ka ban jia.
Kumta da puson haba jied їa ki Nongїalam.
Ngi dei ban pyrkhat kumba ong ki kyntien pharshi, “Ki khmat u bieit ki phriang sha bakut ka pyrthei; uba stad u peit їa ka phang".
Ki nongmihkhmat bad ki Nongїalam kiba ngi thmu ban jied na ki constituency bapher-bapher sha ka Iing Dorbar Thaw Aiñ jong ka jylla.
Ki dei ban don ka sap ka phong, ka bor pyrkhat bad ka bor shemphang bad ki ba satar ban їa aireng bad ki bor ha Delhi bad kino kino ki bor ki ba thmu ban shu syllad їa ka jaidbynriew.
Katkum ka riti synshar ka Ri India (Constitution of India), ka Sorkar Jylla ka don la ka jong ka iktiar bad ka bor.
Lada ka nang ban pyndonkam ia kane ka bor ka lah ban leh bun ki kam ban tei bad pynbha.
Ha kajuh ka por ruh ka lah ban pyndonkam ia kito ki bor ban iada ia ka jaidbynriew ruh.
Dei namarkata ka daw ngi donkam ki MLA kiba lah ban kit ban bah ia ka lyngkor kum ki nongialam bad nongsynshar khadar.
Kine  harum ki long katto katne ki kamram jong ki MLA:Ki paidbah ki dei ban pan їa Ki Riti Treikam (Policy) bad Ki Aiñ bapher bapher na ka Bynta Ka Jylla.
Ka Riti treikam na ka bynta ban pynkiew, pynroi bad їada їa ki Nongrep, bad ia ka rukom rep Tynrai la jong bad kynthup lang їa ki nongri jingri bad kito ki ba im ka kamai bad ki khlaw ki btap (Comprehensive Agricultural – Biodiversity Policy).
Lada ym don ka policy treikam ki nongrep bad ki nongri jingri kin ym lah lano lano ban kiew shaphrang ha ka kamai kajih bad kin sa im sah ha ka jingduk.
Khlem kane ka policy ruh ki nongrep bad ki nongri jingri kin ym їoh їa ka hok lano lano ruh.
Ka hok ka wan na ka riti trei kam (policy).1.
Ka Riti treikam na ka bynta ki shnong ki thaw kiba don ha ki thain khappud ne border.
Kane ka riti treikam ka dei ban kynthup lut їa baroh ki bynta jingdonkam jong ki shnong ki thaw bad ki briew kiba shong basah ha ki thain border.
Da kane ka riti treikam ki shnong ki thaw ha ka thain khappud kin roi kin san kin kiew shaphrang bad kin long ki dieng kper ban їada їa ka jaidbynriew hi baroh kawei.2.
Ban ia da ia ki lum ki wah bad ia ki jaka rep jaka riang na ka jingai ia ki kompani ban shna ki Dam – electric.3.
Wanrah ka riti treikam ban thaw pynban bun tylli ki MINI- HYDEL Project (ki rukom bad ki kor pynmih bording ki bym bam duh ia ka ka spah mariang bad kine ki noh synniang kham bun shah ia ki shnong ki thaw.4.
Pynbeit bad pynskhem noh ia ka rukom pyniaid ia ki skul naduh ka Primary haduh ka Higher Secondary.
Wanrah kawei ka ain ka ban synshar khadar ia ki nonghikai bad kumjuh ruh kawei ka rukom ha kaba iadei bad ka rukom siew tulop.5.
Wanrah kawei ka ain kaba iadei bad ka rukom siew tulop ha ki kolej bymdei sorkar.
Ki nonghikai kolej bym ioh tulop sorkar ki dei ban ioh ka jingsiew kaba biang bad ka kyrdan.6.
Dei ban thaw ka aiň na ka bynta ki nongtrei bym ioh tulop sorkar (Contractual).
Kine ki nongtrei ki trei ki jait kam bapher bapher ha ki ophis sorkar ne kiwei kiwei de ki jaka trei.
Ka por kala dei ban buh ka jingsiew kaba kaba biang bad kaba barit duh ka dei ban long Rs.300/- shisngi.
Ki kyrdan kiba kham heh ka dei ban nangkiew.7.
Ban plie їa ki Higher Secondary School ha man la ki jaka ba la bun ki skul bad ki khynnah skul bad khamtam leilei ban plie їa ka subjek Science bad Commerce.
Kane kan sa plie їa ki lad ki lynti їa ki samla kiba kwah pule science ha ka ri bad kiwei kiwei de ki lain.8.
Ban plie їa ki Kolej Sorkar ha man ki District, Ki Sub-Division bad kito Ki Block kiba la bun khynnah pule, bad kine ki kolej sorkar ki dei ban don lut baroh laitylli ki subjek – kita ki die: Arts, Science bad Commerce.
Kane ka dei ka lynti shaphrang bad kan sei ki riewstad riewshemphang pateng –la- pateng.9.
Ban thaw ki riti treikam (Arts and Culture Promotion Policy) ha kaba ïadei bad ka jingkyntiew ia ka rwai bad tep ka put, ka drama, ki phlim, ki nongdro bad kiwei kiwei de.
Kane kan long ka jingkyntiew ym tang ia ka sap ka phong hynrei kan long ruh shibynta ka pynmih kam pynmih jam.10.
Ban buh kyndon bym bit ban mushlia ne pyntlot їa ka Meghalaya Land Transfer Regulation Act їoh shu duh lut їa ki jaka ki puta ka ri ha ki kompeni aiu re bad kiwei kiwei de.11.
Pynkhuid bad pynbeit їa ka Meghalaya Public Service Commission – ka met kaba don ka bor ban jied їa ki nongїoh kam.
Pynduh jait їa ka jinglong jingman nongkynti ki katto katne bad їap lut kiba ba bun balang.12.
Thaw bad pynlong їa ki riti treikam kaba pura ha kaba їadei bad ka Tourism (ne kam jngoh kai pyrthei).13.
Ban їeng rasong ha la jong bad ban pynneh pynsah їa ka reservation policy, namar dei ki longshwa manshwa kiba їakhun kiba їaleh ban їoh la ka jong ka jylla.14.
Ban pyntrei kam pyrkhing ia ki aiňban ïada ïa ki um ki wah bad ki sawdong sawkun.15.
Ban thaw ïa ka riti treikam halor ka rukom shim khajna (tax) na ki kali kamai paidbah (kum ki bus, taxi bad kiwei de) kaba kham jynsur.
Kane ka khajna kali ka dei ban pynim lem ruh ïa ka kamia kajih ki nongpynmih kamai na ki kali.
Kine ki kali kamai ki ai kam ai jam ïa bun ngut ki briew.
Ki nongialam ki dei ban don ka bor shemphang ban nym khňiot beiň palat na kiba kamai kaba rit.
Shillong: U riew sain pyrthei ba iaw bha bad u nong-ialam ki seng riewlum ha ka jylla, u Bah Martle N Mukhim u la pynpaw ia ka jingsngew khia jur ha kine ki por namar ba ki nongmihkhmat paidbah ki kylla long ki kontraktor hi ha jaka ba kin long ki nongthaw ain.
Haba kren mynta ka sngi, hadien ba la thep kyrteng, u Bah Martle uba iakhun na ka Hill State People’s Democratic Party (HSPDP) na Mawkynrew, u la ong ba ym kum mynshwa, ki kyrtong kiba iakhun ia ka elekshon ha kine ki sngi ki pyndonkam da ka bor jong ka pisa tang ban jop elekshon.
“Kaei kaba jia mynta ka long ba ki kam kontrak ka sorkar la trei hi u MLA bad na kane ka pisa u paidbah, ki pyndonkam ban thied kylla ia u paidbah por elekshon" la kynnoh u Bah Martle.
U la ong ba ha konstitwensi jongu mynta hap ban pynsngewthuh ia ki paidbah ban ialeh pyrshah ia ka bor jong ka pisa.
U la ong ba ka mang tyngka ka sorkar man u snem ka nangkiew hynrei kam don satia ka jingmag pisa ia kiba duk ia ki nongkyndong.
U la ong ba ka nuska ki nonghikai skul SSA, ki nonghikai ki hap ban mih sha madan haduh ban dawa ia ka tulop jongki kaba khlem ioh da ki bnai.
U Martle u la long MLA la saw sien naduh u snem 1988 na ka Dienglieng barim bad u la shah rem noh ha ka snem 2008 ha u kyrtong ka United Democratic Party u Bah Remington Pyngrope uba phet noh sha ka NPP.Shillong:Mynhynnin ka sngi ki pulit jong ka Anti Narcotics Task Force (ANTF), East Khasi Hills, ki la ioh ban kem ia u UBC/1160 Mebanson Shylla, (34) uba na Langkyrding bad U Franky Wahlang, uba na katei hi kajuh ka shnong.
Kham hadien, ha ka jingialam jong U Mebanson Shylla, la ioh ban kem ia U Zangkhol, A.L, (58) bad U Vicky Kipgen, (20) na iew Madanriting.
Ki pulit, ki la ioh ban kurup ia 0.17 gram u droks na U Mebanson Shylla, 4.13 grams na U Franky Wahlang bad 42.39 grm na U Zangkhol, A.L.La lap ruh da ki pulit, ba U Vicky Kipgen, u dei uba ju wan kit droks na Manipur sha Shillong.
Shillong: Ka kyrteng ka HSPDP na Mylliem ka Kong Teilinia Thang-khiew, ka la kynnoh ba ka People Democratic Front (PDF) ba ialam da u Bah Pynshngain N Syiem, ka dei kaba la thaw na Assam bad kam dei satia ka seng trai ri na Meghalaya.
Haba kren sha ki nongthoh khubor mynhynnin ka sngi, hadien ba la thep kyrteng, ka Kong Teilinia, ka la ong, “Ka PDF kam dei satia ka seng trai ri hynrei ka dei ka party kaba na Assam".
Haba kylli ha kano ka rukom ba ka PDF ka dei na Assam, ka la ong biang, “Phi lah ban tip bha lada phin wad jingtip ia kane".
Ha kawei ka liang, ka la ong ba ka sngewkmen halor ka jingiakhun lang bad u kpa jongka u Bah Pynshai Manik Syiem na kajuh ka party HSPDP ha kane ka kynti.
“Nga sngew hun sngew kmen ba ngi la ialeh na kajuh ka party ha kaba ngim donkam ban sieh lama ar tylli ha kajuh ka iing kumba jia ha u snem 2013", la ong ka Kong Teilinia.
U Bah Pynshai un iakhun mynta na Mawphlang konstitwensi na ka HSPDP.Ka Kong Teilinia, ka la kam ba kumba ka paw ka don jingkyrmen ban rah ia ka thong ha kane ka kynti, namar ba ka don bad ki paidbah baroh kine ki shiphew snem duna kum ka MDC khamtam bad ki longkmie.
Katba u Bah Hamlet Dohling u ban iakhun na ka PDF u la ong ba ka mat ba kongsan ba un leh lada ioh ia ka jingjop ka long ban beh krad ia ka MUDA na thain Upper Shillong nalor kiwei pat ki mat.
“Ka mat ba hakhmat eh lada ngan jop ka long ban pynlait mardor ia ka MUDA na Upper Shillong", la ong u Bah Hamlet haba kren sha ki lad pathai khubor.
Ha kane ka kynti, ka Mylliem kan sakhi ia ka jingiakhun hapdeng u MLA ba mynta u Bah Ronnie V Lyngdoh na ka Congress, ka Kong Teilinia Thangkhiew na HSPDP ba kyrshan ruh ka UDP, u Bah Hamlet Dohling ka PDF bad kiwei.
Shillong:Ka NCP Meghalaya, ka pynshai mynta ka sngi, halor ka jingkynnoh jong U Mukul Sangma, ba U Saleng, um shym la leh eiei ia ka Constituency, kaba u mihkhmat.
Ka NCP, ka buh jingkylli, ba lada U Saleng, um shym la leh eiei, kumno ba ki nongjied ka Gambegre, kin jied biang ia u, ha u snem 2013.
“U Mukul Sangma, u tieng thot thot ia U Saleng bad dei na kata, ba u pynduh tiket ia u, ha ka elekshon MLA 2013, wat haba u dei u myntri sorkar ha katei ka por".
Ka NCP, ka ong shuh shuh, ba ka jing synshar thombor jong U Mukul, ka dei kaba la ia tip lut da baroh bad kumta, ym donkam ban ai syrnot da U Mukul Sangma, na ka bynta jong U Saleng.
La ong shuh shuh, ba hynnin ka sngi, U Mukul, u kanbas na ka bynta kaba ha iing jongu bad u leit ai, ia ki jingtip kiba thok suda bad ka dei na kata ka daw, ba U Lonarson Marak, uba dei u nongialam jong ka seng Congress, ula ai jingkyrshan noh ha kane ka kynti sha U Saleng A Sangma, namar ki shim, ba u dei uba bit tam ha kane ka sien, na Gambegre Constituency, ong ka khubor.
Kaei ka jingiakhun kaba ngi kum ka jaitbynriew ngi iakynduh ha kine ki sngi? Hato kadei ka jingbamsap mo? Ka jingbymioh kam ioh jam? Ka jingsynshar kabym khuid? Ka jingshongsyier ha la ka jong ka ri? Ne dei kiwei pat ki jingeh? Kine kiei kiei kiba ki dei kiba ngi ju iai pyrkhat bad kylli halade na ka por sha ka por.
Ngam ngeit ba ka don kano kano ka ri ne ka jaitbynriew kaba khlem ka jingeh, hynrei nga hap ban ong ba haba peit ia ka jinglong jong ka ri bad ka jaitbynriew jong ngi kumba ka long mynta, ka jingeh kaba hakhmatduh kaba ngi iakhun ka dei ha ka pyrkhat pyrdain.
Ka kamram kaba nyngkong ba ngi kum ka ngi dei ban sngewthuh ka long ha ka liang ka pyrkhat pyrdain.
Ka jingeh kaba ngi iakynduh bad hap iakhun ha ka imlang sahlang la ka long, ka jingbamsap, ka jingsynshar donbor ne bymhok, ka jingkyrduh kam kyrduh jam bad kiwei kiwei de ki wan ba ar ne kham shadien.
Lada ka nongrim jong ngi ka long kaba skhem, ka por kan wan hi ha kaba yn sa plie ia ki lad ki lynti ban pyllait ia ngi na ki jingeh kiba ngi iakynduh ha ka imlang sahlang.
Mynta bun ki briew ki peit tang ia u briew ne ka briew kiba lah ban wanrah ia ka ioh ka kot ha ka imlang sahlang, hynrei lada ngi lah ban pynbeit shuwa ia ka rukom pyrkhat jong ngi, ka jingroi ha ka ioh ka kot kan sa bud kylla nadien.
Phi i, ka la don lypa ka jingmlien ban pyrkhat kaei ka jingmyntoi jong nga shimet lane ka jingiarap aiu ngan ioh lada nga kyrshan ia uta kum u nongmihkhmat.
Kane i kumba ka la kylla long shi bynta na ka Riti ka Dustur jong ka jaitbynriew jong ngi.
Bad ban pynduh ia kane ka Riti ka Dustur kam long shuh kaba suk, namar ia kane ka la suh thied ha ka jingmut jingpyrkhat jong ngi.
Kane ka pynkynmaw ia nga shaphang uwei u rangbah shipai jong ka Russia.
Ha kawei ka por ba une u rangbah shipai u ioh ka lad ban iakynduh bad uwei u riewpyrkhat Khristan uba khraw.
Ha kata ka jingiakynduh, ki la iakren shibun kiei kiei kiba iadei bad ka ri jong ki.
Une u riewpyrkhat Khristan u la kren shaphang ka jingshisha ha kaba iadei bad ka rukom Synshar Khadar bad kiwei kiwei de ki jingeh kiba ka ri jong une u rangbah shipai ki iakynduh.
Hynrei ha kaba kut ka jingiakren une u rangbah shipai u la ong ia une u riewpyrkhat Khristan, “Kaei kaba me ong ka long da shisha kaba dei bad kaba shisha, tangba ma nga bad ki briew jong nga ngi la ioh ka jingshah jinghikai la 70 snem ban ngeit ia ka bym shisha, mynta ka la long kaba eh ban ngin pdiang ia kaba shisha, watla ngi tip pyllien pyllien ruh ba ka long kaba shisha.
" Phi lah ban pyrkhat ba ki ngeit ia ka bymshisha baroh shi katta? Ka long ruh kumjuh ia ngi kum ka jaitbynriew lada ngim kyndit noh na kane ka jingmutdur kaba ngi la im la bun bun phew snem.
Lada ngi dang iai beh ia ka jingmyntoi kaba shimet, kam myntoi ia ngi ban khmih lynti ban iohi ia ka ioh ka kot kan roi, ka synshar khadar bakhuid ba suba bad ban roi ha baroh ki liang.
Lada phi dang kwah ban ioh ia ka san hajar ne shiphew hajar kaba lah ban ai jingkmen kaba tang shi khyllipmat, hato khein tang katto phi ioh ha ka shi sngi.
Lada ki khun ki kti lane kiba dang wan ki kylli balei ka ri bad ka jaitbynriew jong ngi ka leit jia long kumne? Phim dei ban lehrain ban jubab da kaba ong ba ngi la bam lut ma ngi baroh.
Bad lada ki kylli katno phi la bam? Phim dei ban buhrieh, phi hap ong beit kumba 2 tyngka eiei (5 hajar divide 5 snem) ne saw tyngka tam eiei (10 hajar divide 5 snem) shi sngi.
Phi i, kaei ka jaitbynriew jong ngi ka donkam kam dei ka jingioh kaba shisien 5 snem, watla ha ka por ba kito kiba ioh ki la sngew bun, hynrei kaei kaba ngi donkam ka long ka jingiarap kaba long kum ka umpohliew, watla ka long kaba rit ruh.
Ka don kawei ka jingong, “wat pynlien ban ai dohkha ia ki briew, namar lada phi leh kumne ha kawei ka sngi kin iap thngan kumjuh, hynrei hikai ia ki kumno ban khwai bad ai ha ki da u rynrwiang khwai khnang ba ki lah ban khwai hi dalade bad ban lait na ka jingiapthngan.
"Nga ju kylli ha kine ki sngi lada phi jied nongialam phin jied da ki briew kiba kumno? Kiba bun hi ki ong, ia ki nongilam kiba lah ban pynbiang ia ki jingdonkam jong ngi.
Don iwei i briew iba ong u nongmihkhmat jong ngi u long uba riewspah, hynrei ha ka pule puthi u dang pass tang klass 3 ne 4, tangba u long u briew uba iarap uba noh shibun ki jingiarap na ka bynta ka konstituensi jong ngi.
