U Bah Nongrum u la buh jingkylli ia ka Synjuk Ki Rangbah Shnong (SKRS)  kaba kyrshan ia kane ka VAB kaba dkoh.
‘I kumba ka SKRS  ka don ka jingiadei kaba iajan bad ka liang synshar PDF ha KHADC,"  la kynnoh u Bah Nongrum.
U CEM barim ka KHADC u la ong ba ki paidbah kynhoi ha ka jingialang paidbah ka Dorbar Ri Ka Bri Hynniewtrep ha ka 30 tarik ha ka por ba pynbna ba pas ia ka VAB, kim tip ba ka dei kaba pynkylla ne modified VAB."Nga sngew ba ki paidbah ki la shah ialam bakla.
Ki paidbah barabor ki kyrshan ia ka VAB ba mynshwa ym ia ka VAB ba la pynkylla", u la ong.
U CEM barim u la ong ba um shaniah ha ka sorkar jylla ba kan sngap ban pynkylla da kaba bsuh biang ia ki kyndon ba la weng  kumba la ai jingmut ka SKRS namar ba u la shem ba ka sorkar ka bat ia ka jutang.
"Ngi la iohi ba ka sorkar jylla kam ju lah ban pynbeit ia ki mat kum ka jingiakajia pud bad ka Assam wat hadien 43 snem.
La don ka jingiakut ban peit biang ia ka State Reservation Policy hadien 20 snem hynrei kane kam poi shaei shaei ruh.
Namarkata, kumno phin shaniah ha ka sorkar", la ong u Bah Nongrum.
Ha kajuh ka por, u la iathuh ba ma u bad ki saw ngut ki nongshah thngan kham mynshwa, ki la rai ban leit ban pynlong ia ka jingialang paidbah ha Mairang, Jaiaw bad ha Sohra ban ai ia ka jingshai ia ki paidbah halor ka jingiapher hapdeng ka VAB barim bad kaba thymmai.
Ka jingialang ha Mairang kan long ha ka 11 tarik Jylliew ha ka por 11 baje katba ha Jaiaw hajan  Dr Gordon Robert Hospital kan long ha ka 12 tarik Jylliew por  6 baje janmiet.
Ka jingialang kaba khadduh ha Sohra kan long ha ka 13 tarik por 5 baje janmiet.
"Ngin sa pan ia ka sur jong u paidbah kaei kaban leh nangne shakhmat halor kane", la ong u Bah Nongrum.
U la ong ba u kloi ban ailad ia ka ARPA ba kan ialam halor kane ka jingiakhih lada donkam ha ki sngi ban wan ban dawa ban bsuh ia ki kyndon ka VAB ba la weng da ka PDF.Shillong, 8 Jylliew:Ki Inspectors General BSF bad ka Region Commanders, BGB ki la sdang ia ka jingialang kaba saw sngi jong ki naduh mynta ka sngi ka 8 tarik u jylliew bad katei ka jingialang kan kut ha ka 11 tarik u jylliew.
Ia ki  la ialam da u Md Lati fulHaider, ndc,psc, Additional Director General, Region Commander, North East Region, Sarail.
Ki dkhot ka BGB ki kynthup ia ka Commanders of South-East Region,Sector Commanders of Mymensingh,Bandarban, Srimongal, Comilla, Khagrachari, Rangamati, Sylhet, Guimara, ki nongtrei bad ki ophisar ka BGBHQrs  bad ki ba la wan mihkhmat ia ka   Ministry of Home Affairs, Joint River Commission, Land Record and Survey bad  NCB of Bangladesh.
Katei ka jingialang ka la long ha  ICP Dawki.
Ki BSF ki la pdiang sngewbha ia ki heh shipai ba la wan na Bangladesh ha ka sngi ba ki wan iuh kjat sha kane ka ri.
Kham hadien la ialam ia kitei ki heh shipai sha ka  Frontier HQ BSF Umpling, Shillong  ha kaba hangne ruh la pdiang sngewbha biang da ki shipai BSF ba la ialam da u ShriSudesh Kumar, IPS, Inspector General, Border Security Force, Meghalaya Frontier ryngkat ki  Inspector General ka BSF na, Tripura & M&C Ftr ba la don ryngkat ki DIG Meghalaya, Mizoram &Cachar bad Tripura Frontiers kynthup ki ophisar na New Delhi, Kolkata bad ki ba la wan mihkhmat na ka  MHA.Ha katei ka jingiakynduh ba nyngkong jong ki la ia kren halor kiba bun ki mat ba iadei bad ka khappud hapdeng kitei ki ar ri, kiba long ki jingeh kiba dang sahteng.
Shillong, 8 Jylliew:Ka HYC ka la ong ba ka Village Administration Bill ba la pass da ka KHADC ka dei ka bym don bniat bad kam lah ban batai ia kiba kumno ki briew lah ban ai serti phiket jaka shong jaka sah, hynrei kan wanrah jingma pynban ia ka jait bynriew.
Katei ka seng ka la byrngem ba kan sa shong jingialang biang ban thoh jingkyrpad sha u Lat ba u dei ban sangeh ka jingai mynjur ia ka VAB ba la pass ka KHADC.“Kane ka jingbym ler ka VAB ba mynta kan pynshlur ia ki bar jylla ban ia khun hapoh ing bishar lada ym don ba ai serti phiket jaka shong jaka sah ia ki, kaba la ban pynngat pynban ia ki Rangbah Shnong hapoh ka ain" ong u President ka HYc u bah Peter J Lawai haba kren sha ki nong thohkhubor mynta ka sngi.
“Ka KHADC ka la weng noh ia ka sub section 8 bad 16 jong ka section 5 kaba la batai ba ki bym dei khasi kim lah ban ioh sertiphiket lymda ki la shong la sah ha ka shnong ym duna ia ka 14 snem"  u la ong biang.
Ka HYC ka la kynnoh ba ka PDF ba ialam da ka seng Congress ka dei ka kynhun kaba ia shah ia ki bar jylla da kaba ki weng noh ia ki ar tylli kitei ki kyndon.
“Ka VAB ba la dep pynkylla ka long kumba la ai lad pynban ia ki bar jylla bad ka pynap jingma pynban ia ki trai muluk, ngi pynrem ia ka PDF ia katei ka jingbym kitkhlieh jong ki ia ka jaitbynriew" ong u bah Robertjune Kharjahrin, General Secretary ka HYC.U la ong ba ka KHADC bad ka sorkar jylla ka la kam ba ba ka sub section 16 jong ka section 5 ka ia tyngkhuh bad ki ain ba la don lypa u la ong ba  ka article 19 ka riti synshar ka ri India ka la ong ba ka sorkar bad ki District Council ki lah ban thaw ain ban iada kyrpang ia ka jaitbynriew jong ki ban lait na ka jingwan ryng kyrthep ki mynder.
U la ong ba ia katei ka kam lah ban batai tang da ka ain ym da ka sorkar jylla lane ka District Council.
Ka HYC ka la kynnoh ruh ba ka PDF ka la pass ia ka Bil khlem ka jingkynjoh ktien na ki seng sain pyrthei, ki sengbhalang bad ki Khlieh nongsynshar shnong, “Ngi dawa ba ka PDF ka dei ban bah khlieh ban pynrung biang ia kitei ki ar tylli ki kyndon hapoh katei ka bill" ong biang u bah Robert.
“Ngi la pynkynmaw ia ka KHADC ba ka VAB kam dei tang ban ai sertiphiket hynrei ka dei ban long kaba lah ban iada ia ka jaitbynriew" ong u bah Peter uba la ong biang ba ka VAB ba mynshuwa ka dei kaba kwah da ka HYC ym kaba mynta.
Shillong, 8 Jylliew:U MLA ka Sohra u Bah TW Chyne u la kyntu ia ki paidbah ba kin ieid ia ka mariang man ka sngi, ym ban shu rakhe tang shi sien shi snem.
Haba kren ha ka jingrakhe ia ka sngi iada ia ka mariang kaba la pynlong da ka Khadar shnong-Laitkroh Block u Bah Chyne u la ong ba ki paidbah ki dei ban ieid ban iada ban nym pynjor pathaw ia ka mariang namar ba ka mariang ka dei ka jingim ia u khun bynriew.
Shwa ban thung dieng, u Bah Chyne u la ong ba ki khynnah skul ki dei ban long ki nonghikai ia kiwei pat.
U la ong ba ka jingrakhe ia ka sngi iada mariang kam mut tang ban shut hung dieng hynrei ka long ban nym pynjaboh ia ka mariang, ban kiar na kaba bret pathar ia ki plastik namar ba ki long kum ka nongshun ia ka mariang.
“Lada phi ieid phi sumar ia ka mariang, ka mariang ruh kan sumar ia phi", la ong u MLA ka Sohra.
Ha kane ka sngi la ioh ruh ia ka jingkren na ka BDO ka Block ka Kong EL Warjri nalor kwei pat.
Kham hadien la pynlong ia ka jingthung dieng ha phyllaw ka Block kane ka sngi kaba la wan iashim bynta ki khynnah skul ka Tirot Sing Memorial Secondary School bad ki nongtrei ka Block.
Ka don ruh ka jingiakop dor dur ha kane ka sngi kaba iadei shaphang ka mariang ha ka St Peter Skul.
New Delhi, 9 Jylliew:U myntri rang bahduh ka India, U  Naren dra Modi, un nym kilan met yoga satiaha Rajpath, ha ka 21tarik Jylliew, kaba dei ka sngi rakhe yoga ha kylleng ka pyr thei, ong ka myntri bar ri jong ka sorkar India, ka  Sushma Swaraj.
Ka Swaraj, haba kren ha ki kotkhubor, kum ka jing pynkhreh ia katei ka sngi, ka ong ba U Modi, un kren ha katei ka jingialang, tangba ialade, un nym ialehkai Yoga satia.
Ha katei ka sngi, la khmih lynti, ba kin don kumba 35hajar ngut, ki ban shim bynta ha ka jingialehkai kilan met Yoga.
U Modi, ialade u dei uwei na ki nongialehkai yoga bad u ju thoh shaphang ka jingmyntoi na katei ka jing kilan met, ha shwa jong ka jingrakhe ia katei ka sngi ialehkai yoga ha kylleng ka pyrthei.
Ka General Assembly jong ka United Nations, kaba long ha U Nohprah ba ladep, ka la mynjur ban pdiang ia ka mat ba la leit rah da ka India, ba ka 21tarik Jylliew, kan dei ka sngi rakhe ia ka yoga ha kylleng ka pyrthei.
Shillong, 9 Jylliew:Ka por lyiur ka dei ka aiom kaba ki paidbah ka shnong Mawkliaw bad ki shnong ba sharum jong ka kum ka Nongjri bad kiwei ki ju mad ia ka jingsohsat namar ka jingthut palat ka bording ha katei ka thain.
Mynta u snem ruh  la iathuh ba tang mar ia mih ka aiom lyiur ka jingthud ka bording ha katei ka thain ka la long palat liam, ha kaba ha ka shisngi ki paidbah ki ioh ding tang kumba 3 ne 4 kynta, ki trai shnong na katei ka shnong ki la iathuh ba naduh ka sngi palei jong ka taiew ba la dep haduh kine ki sngi mynta ki paidbah katei ka thain kim ioh ding satia, bad kim iohi syrngiew bording tang shi kynta ar kynta ruh ha ka shisngi.
La iathuh ba ki shnong kiba la shah ktah ha katei ka jingthud ka bording ha katei ka thain ki kynthup naduh Mawbeh, Mawlam, Mawkliaw, Diengsiar, Rana,Nongjri bad ter ter ki shnong kiba kham sharum.
La ong ba haduh kine ki sngi wat la ka la jan dap shi taiew pura lynter ym pat don ba patiaw satia.
Katei ka jingbym don bording la jan shi taiew ka la pynduh jingeh ia ki paidbah ha kiba bun rukom ha ki kam ing kam sem jong ki  bad la ong ba ki paidbah ki hap ban pynlut bun bun tyngka ha ka shi taiew tang ban ioh pynkdang ia ka battery ka mobile phone jong kid a kaba leit ban pynbam ding ha ing jong ki briew kiba buh generator ha kaba ki hap ban siew kumba T.20 tyngka shisien ai ding.
Haba ia kren bad u nongthohkhubor, ki briew na katei ka shnong ki la pynpaw ia ka jinglyngngoh namarba baroh shi katta haba don ka jingthud bording ki briew kiba peit ha katei ka thain ki ju ai jubab ba ka dei na ka daw ka jingjur slap hynrei mynta pat ki ong ba u slap u duna ym kumba baroh shi katta  bad ha kane ka taiew lei ki la iathuh ba ym don slap satia, hynrei ka bording kam don haduh ba thoh ia kane ka khubor.
Shillong, 08 Jylliew:Ka President ka CSWO ka Kong Agnes Kharshiing ka la phah ka jingujor halor ka jingbam ar maloi ki MLA/MDC sha u Lat barim ka jylla u Dr KK Paul ha ka 8 tarik Kyllalyngkot 2014, hynrei haduh mynta kane ka kam ka dang sah teng.
Ka Kong Agnes kaba la ujor da ka PIL pyrshah ia ki MLA/MDC kiba bam ar maloi ha ka iing Kashari High Court bad ha ka jingbishar ba long dang shen, na ka liang u nongiasaid ain ka sorkar u la ong ba ia kane ka kam dei ban rai da u Lat ka jylla hynrei na ka liang u nongiasaid ain ka kong Agnes u la ong ba ladep ujor ia kane ka kam, hynrei na ka liang u Lat  haduh mynta u khlem leh eiei.
Ha ka jingujor jong ka Kong Agnes, la ong ba ki MLA/MDC kim dei ban shakri ar kynrad, namar katkum ka riti synshar ka ri India la kdew ba uno uno u MLA ne u MP jong ka Lok Sabha ne u MP ka Rajya Sabha uba dei u nongmih khmat paidbah um lah ban shakri ar kynrad na ban shim jingmyntoi da kaba bat ar tylli ki kam.
Hynrei hangne, ki MLA/MDC ki bam ar maloi ha ka jingshakri paidbah da kaba shakri ar kynrad bad kane ka la long kumba pynkhein ia ka ain jong ka riti synshar ka Ri India.
Lah ban pynkynmaw ba ka kong Kharshiing ka ujor pyrshah ia ki phra ngut ki nongmih khmat bam ar maloi, kiba dei ki MLA bad ha ka juh ka por ki long MDC ruh.
Ki phra ngut ki MLA kiba long MDC ha ka juh ka por ki long u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pynshngain N Syiem ka Congress bad u bah Stephan Mukhim.
Shillong, 9 Jylliew:Ryngkat shityllup ka pyrthei ka Confederation of Ri Bhoi People (CoRP) Byrnihat Circle ka la rakhe ia ka “World Invironment Day" ha ka sngi Thohdieng ha ka skul Suryodaya Secondary School ha Mawsmai, Ri Bhoi District.
Ha kane ka sngi, la pynlong ruh da ka jingiaid paidbah kaba la sdang na ka skul St.Jude 12 mer Byrnihat bad iaid ha ka surok four-laning lyngba ka Jorabad sha Mawsmai ha kaba saw tylli ki skul na katei ka thain ki la iashim bynta lang ryngkat ki placard kiba la thoh kumno ban pynneh pynsah ia ka ‘mei mariang ha ryngkat ka pyrta “Save Trees, Save Life".
U MDC ka Jirang Konstitwensi, Bah Victor Ranee ula long u Kongsan uba la shim bynta ruh ha ka prokram thung dieng ha ka jingiadonlang u Bah Bandari Ryntathiang, Working President ka CoRP, Bah GS Hat Finance Secretary ka CoRP, ki nonghikai ki riew rangbah lem bad ki khynnah skul, katba ia ka jingialang la pyniaid da u Bah Bishar Khongkliam President ka CoRP Byrnihat Circle.
U Kongsan haba ai jingkren ula ong, ba ha ka 5 tarik u Jylliew man ka snem ka Jylla ryngkat ka Ri baroh kawei ka juh rakhe ia ka “World Evironemnt Day" kum ka sngi ba kyrpang ban thung dieng ban pynjyrngam ia ki khlaw kiba la sdang synlen na ka jingpom dieng pathar.
Ula ong ia kane ka sngi la pynbna da ka UNO ha u snem 1973 na bynta ban pynjyrngam ia ki khlaw da kaba thung dieng hadien ba ki iohi ba ka jingpynjot bad julor ia ka mariang ka la wanrah jingma ia ka jingim ki briew.
“Ka jingpom pathar ia ki dieng bad thang rnga ka dei ka dawbah ba la pynjot pynjulor ia ki mei mariang ha ka jylla, bad kane ka dangiai bteng haduh kine ki sngi ban khaii tuh ia ki dieng bad u rnga ha ki karkhana hapoh ka jylla bad shabar jylla", ula bynrap.
U Bah Ranee ula ong, ba u briew u donkam ia ka lyer khuid ban ring mynsiem man ka sngi bad um lah ban im khlem ki dieng ki siej, kumta ngi donkam ban shim ia ka jingkitkhlieh kum ki nongshong shnong ban tyngkai ia ka mei mariang.
Ula kyntu ia ki khynnah skul ban sam lem ia kane ka khubor sha ki paralok ha ki shnong jongki bad kiba hahing ha sem, ba ngi donkam ban thungdieng ban pynjyrngam ia ka mei mariang kaba don sa tang ki lum ba la synlen khnang ba kan ym ktah ia ka jingim ki briew bad ki jingthaw kiba don ha ka.
Ha kane sngi la pynphuh pynphieng ia ka prokram da ka kolshural show ki jingshad bad ki skit da ki khynnah skul bapher bapher.
Ha kajuh ka por, ka skul Lillte Star ka la rah ia ka nam bayngkong ha ka jingthoh slogan, ka St.Jude ba-ar bad balai ka St.Savio Baridua bad Suryodaya, katba ha ka kolshural show ka St.Jude bad Suryodaya banyngkong, ka Little Star ba-ar bad balai ka Talen Hunt Committe.
Jowai, 9 Jylliew:Mynta ka sngi, ki VDP ka shnong Phramer ki la ioh kem ia lai ngut ki briew halor ka jingdon kti jong ki ban dawa pisa ha ka dur jong ka donation na uwei u bar jylla uba don dukan ha shna Tyre ha Phramer.
Napdeng kitei ki lai ngut, uwei na ki u dei u President ka JPYM- Jain tia People Youth Movement u Tenstar Shylla na ka shnong Mihmyntdu, uba dei u President Seng kmie kaba la seng naduh u snem 2014 bad kaba don tang kumba 50 ngut ki dkhot katkum ka jingkam jong u.
“Hooid nga la wan ban pan donation, ngam shym la dawa, kine kidei ki paralok jong nga kim dei ki dkhot ka seng, nga shu khot ba kin leit lang bad nga", la ong utei u Tenstar Shylla.
Ia kitei ki lai ngut la aiti sha ki pulit ha Phra mer Traffic Cell na ka bynta ba kin leh ia kaba donkam.
Ka jingmih ki sengbhalang ha ri lum Jaintia ka la long kumba mih ki tit khlaw tang synmar ioh slap bad kane ka jingmih kine ki seng tit kam shym la ai jingmyntoi ia ka imlang ka sahlang, pynban ki la long ki nongkjit ia ka ioh ka kot ki paradoh para snam.
Ha kine ki bnai ba la dep, ki la don ki kynhun sengbhalang kiba la leit khynra ia kawei ka dukan ha Phramer- katei ka dukan kaba die mobile bad haba khynra ki lalap ia lai tylli ki SIM Card kiba la rim bha kim bymtrei kam shuh.
Kitei ki sengbhalang – kynhun ki la byrngem- ki la pyntieng pynsmiej bad ujor FIR ban phah set along ia u trai lada um siew 1 lakh tyngka.
Tang namar u bapli u trai dukan u ba duna ka jingnang jingstad, uba sheptieng ban poi sha kti ki pulit, u la hap ban siew ia ka kuna.
Ka jingkylli ka long hato kita ki sengbhalang ki don jingsngew ne em ia la ki paradoh parasnam.
“Lada ki lap ba ngi bakla, ka kamram jong ki ka long ban sneng ban khraw bad lada ngi dang tam sneng, ki la dei ban kem bad aiti ia ngi sha ka ain, kumno kin dain kuna ia ngi haduh 1 lakh, 2 lakh tyngka", la ong u ma Pking Suchiang uwei na ki trai dukan ha Phramer.
Bun ki seng tit ha rilum Jaintia, bun na ki ki dei ki bym don jingnang jingstad, hynrei namar ki long President, hynrei tang kawei ka kabu kaba khraw ka long ban pynmih khubor bad ban ujor sha ki pulit, kata ruh tang ban kamai spah ia lade ym ban pynbha ia ka imlang ka sahlang.
Lada wad bniah haduh katto tylli ki don, lah ban ioh jingtip lyngba ki shithi donation kiba ki Kharkhana Dewbilat ha East Jaintia Hills ki la ioh pdiang na ka por sha ka por.
Kim duna satia ia ki 45 tylli.
Kaba lyngngoh shuh shuh ka long ba kine ki sengbhalang kim shlan satia ban dawa Donation wat na ki Pulit ha kylleng naduh West haduh East Jaintia Hills.
Kane ka la paw shai lyngba ki shithi kiba ki sahep pulit ki la ioh pdiang na ka por sha ka por.
Ym lah ban len ba bun na ki President Sengbhalang jong kine ki seng tit ki kamai spah bad im ka jingim kaba pahuh- ki thied kali, ka mobile barem.
ki kit Laptop bad kumta ter ter.
Shillong,9 Jylliew:U Chairman ka Dorbar ki Khlieh Nong synshar u bah John F Kharshiing ha ka jing iakynduh bad ki nongthoh khubor mynta ka sngi ha Shillong Press Club, u la ong ba ha ka jaka ba ki  seng sain pyrthei bad kiwei pat ki kynhun ki dawa  ban pynrung ia ka sub section 8 bad 16 jong ka section 5 ha  ka Village Administration Bill, ki la dei ban dawa pynban ban pynkylla lane pynbeit biang ia ka 6th Schedule lane ki dei ban kyrshan ia ka jingdawa jong ka Federation of Khasi States ha kaba ka sorkar India kan pyndep ia ki jingkular ban pynrung ia ka IOA&AA hapoh ka Riti Synshar ka Ri India.
U bah John u la ong ba lada thaw katno katno ki ain ruh, hynrei haba katei ka kam ka dang sahkut kan don beit ka jingiatyngkhuh bad ka riti synshar ka ri India.
U la kdew ruh ba bun ki Hima Khasi mynta ki la pynkhreh ia ki ain bad ki rule jong ki ha la ki jong ki jong ki Hima jong ki hynrei kiba bun hi na ki ain jong ki ki dei kiba ia tyngkhuh bad ka riti synshar ka Ri India, u la ong ba ka ain ba ka hima Sohra ka pynkhreh ka la ong ba lada kha hapoh ka hima ruh hynrei ia u dkhar u lyngkien yn ym ithuh kum u raiot jong ka Hima Sohra, katba katei ka ain jong ka hima pat ka ia tyngkhuh bad ka riti synshar jong ka ri India, nangta u la ong ba nalor ka hima Sohra kiwei pat ki ain jong ki Hima Khasi ki ia syriem ha katei ka dur bad ka ia tyngkhuh shi tyngkhuh bad ka riti synshar.
U la ong ba ka long kaba eh ia ki nongthaw-ain ba kin pynrung biang ia kitei ki ar tylli ki kyndon ha ka VAB naba la thaw katkum ki kyndon jong ka 6th Schedule kaba hap hapoh ka riti synshar ka ri India, katba ki nongthaw-ain pat ki MDC, MLA ne MP ki dei kiba dep bam smai tang mar ia jop elekshon ba ki iaid ryngkat ryngkat bad ka riti Synshar ka ri India.
U la bteng biang da kaba ong ba kumba ka paw mynta ki nongthaw-ain ki kwah ban iada ia ka riti ka dustur bad kumjuh ka 6th Schedule kam don lynti ban khraw ia ka riti synshar ka ri India lymda buh shai lane thoh shai ha ki 21 tylli ki paragraph, watla ka Para 12A bad Para 12 A (b) ka iada thohmut thohmat.
U la ong ruh ba ki nongthaw-ain ki dei ban shai haduh katno ki la pdiang ia ka jinglong kawei kum ki nong India.
Haba kren shaphang ka VAB u la ong ba shuwa ka VAB ki la don bunbah ki ain ba la thaw hynrei kim poi shano shano ruh haduh kine ki sngi.
U la pynkynmaw  ba ka la don ka ain kaba la tip kum ka Meghalaya Local Self Governance Bill 2009, bud sa ka Meghalaya Constitution and Administration of Village and Area Development Council Act 2009-2010 nangta la mih ruh sa ka Communitty Participation Bill 2010 hynrei kitei ki ain kim poi shano shano ruh bad ki la sahkut ha ka Select Committee.
Shillong, 9 Jylliew:Ka Kashari u Chief Judicial Magistrate, Shil long ha ka 8 tarik Jylliew 2015 ka la rai set phatok ia u Mithu Dhar ba 28 snem ka rta uba na Nong rim Hills, Laitumkhrah, Shillong, da kaba hukum set phatok shi snem shi teng.
U Dhar u la shah kem halor ki kam runar katkum ka kyndon Lait umkhrah P.S.C/No.1(1) 2012 U/S 392 IPC lem bad ar ngut kiwei pat ki paralok da kaba tuh ia ka bike (No.ML08-B-0713) bad ka pisa T.1200/- na u  Clemenstone Ch.
Marak.
Ha kawei ka hukum, ka Kashari u Chief Judicial Magistrate ka la rai pynrem ia u Shan Pyrbot da kaba hukum set along hynriew bnai.
U Pyrbot u donkti ha ka kam runar katkum ka Lumdeingjri P.S.C/No.03(1)15 u/s 380 IPC.Ha kawei pat ka hukum, ka Kashari u Judicial Magistrate, 1ST Class, Shillong ka la rai pynrem ia u Bulbul Ahmed Chaudhary uba dei na Bangladeshi ban set along ar bnai shiphew sngi halor ka jingdonkti jongu ban pynkhein ia ka ain Section 14 Foreigners Act, la ong ka khubor na ka tnad pulit Shillong.
New Delhi, 9 jylliew:Ka kynhun shipai jong ka Indian Army ka la kam ba mynta ka sngi hat majai ka la sdang ban khynra ia ki lehnoh kiba la donkti ban siat iap ia 18 ngut ki shipai jong ka 6th Dogra Regiment ha Manipur bad ha katei ka jingleiy khynra ka Indian Army ka ia trei ryngkat ryngkat bad ka Myanmar.
Lah ban pynkynmaw ba ha ka 4 tarik u jylliew 18 ngut ki shipai ki la iap hashen bad 15 ngut ki la mynsaw ha ka jingshah ther kuli ha ki lehnoh ha Chandel District ka Manipur, bad ha katei ka jingjia la ong ba 2 ngut ki lehnoh ki la kyllon iap ha ka jingiakhun.
Ki shipai Army ki la iathuh ba la leit khynra ha ki khappud ka india bad ka Myanmar.
La ong ba la leit ban khynra da ki kynhun ba kyrpang ne ki Special Force ka Army ha ryngkat ki bor pahara jong ka Burma ha ki jaka kiba la ioh jingtip na ki bor syntiat ba ki don ki ar tylli ki kynhun lehnoh,  ka NSCN (K) bad KYKL.La iathuh ba ha ka jingsdang jong ka jingkhynra ki shipai ki la io hkhyrwit 15 ngut ki lehnoh hynrei ym shym la don ba mynsaw uwei ruh na ka kynhun ki shipai.
New Delhi, 9 Jylliew:U Jitender Singh Tomar, u myntri ba bat ia ka ka main ka sorkar Delhi, u wei na ki kynhun myntri jong ka sorkar u Arvind Kejriwal u la shah kem mynta ka sngi hat majai halor ka jingkynnoh ba u la thep da ki kot ki sla kiba thok ha ka por ba u thep kyrteng kyrtong ban ia khun na ka AAP  ha u rymphang mynta u u snem.
La kem ia u Tomar ha ka por 10:30 eiei mynstep da ki pulit ka South District.
U Tomar u la shah rah ha Hauz Khas Police station na ka bynta ban shah tohkit.
Ia katei ka jingshah kem u Tomar la pynthikna da u Special commissioner (law and order) u Deepak Mishra sha kawe na ki lad khubor, ki tyllong khubor ki la iathuh ba la pynngat ia u Tomar ha ka case soi tuh bad kam thok.
“La kem ia u myntri ain ka Delhi, khlem da ai jingtip eiei, kaei ba ka sorkar BJP ka la leh?" ong u Sanjay Singh uwei na ki nongialam ka AAP.“Ka case jong u ka dei hapoh ka jingpeit ka kashari, ka skulbah ruh ka la phah jingthoh sha ka kashari ba ki kyrdan pule jong u ki long kiba biang" ong biang u Singh.
Ka jing shah kem u Tomar ka dei hadien ar taiew ba ki pulit Delhi ki la leit sha Munger ban pynthikna ia ki kot ki sla kyrdan pule jong u na ka skulbah kaba u la kam.
La iathuh ba la leit da ki kynhun ophisar jong ki pulit ba kynthup ia u DCP (II) P S Kushwah, STF (south) Chief Rajender Singh ban kem ia u Tomar hadien ba la kylli tohkit bniah na u na ka por sha ka por.
Kiwei pat ki lad khubor, ki iathuh ba utei u myntri, ula hiar shuki noh mynta ka sngi, ha dien, ba ula sha kem ha ki pulit.
Shillong, 9 Jylliew:Ka Synjuk Ki Rangbah Shnong ka la ap haduh ka 10 tarik u jylliew ba ka sorkar kan phah ia ka Bill ba la pass da ka KHADC bad JHADC sha u Lat ka jylla ba un pynlong ain noh ia ka bad ia katei ka rai la shim na ka dorbar bah ka bri u Hynniewtrep kaba la long ha ka 30 tarik u jymmang ha mdan Polo bad la pynkynmaw biang ruh ha ka jingialang ka Synjuk kaba long dang shen ha Dorbar Hall ka Mission Compund.
Haba ia kren bad u Rupang u  Secretary ka Synjuk Ki Rangbah Shnong u bah R.L Blah u la ong ba ka Synjuk ka la hun jrut namar ba ka sorkar ka la dep phah sha u Lat ia ki ar tylli ki Bill ba la pass da ki ar tylli ki District Council.
Hynrei ki dang ap pat mynta ia ka jubab jong u Lat ba un mynjur ban pynlong ain noh ia ka.
“Ngim don eiei shuh ban ong namar ba ka sorkar ka la phah ia ka Bill hapoh ka por ba ngi la buh, ka shong  sa u Lat ban mynjur ban pynlong ain noh ia ka" ong u bah Blah.
Shillong,9 Jylliew:3 ngut ki snar lute ki la shah kem mynhynin ka miet ha ki pulit, katba uwei pat u la lait phet krad.
Kitei ki 3 ngut ki dei kiba la tip kyrteng kum u Pynshai Rani, u Borabor Namsaw bad u Raj Jamatia, katba uwei pat uba la lait phet u dei uba la tip kyrteng kum u Synsharlang Thongni uba dei ruh u dkhot barim ka seng HNLC.Ki pulit ki la iathuh ba ha ka miet 8 tarik u jylliew, ki la don saw ngut ki briew kiba shong da kawei ka taxi kamai kaba don ia u nombar ML-05 D3288 bad katei ka kali ka mih na Shillong ban leit sha Mawsynram, hynrei haba la poi ha Phlangwanbroi  ha ka por 8 baje eiei kitei ki saw ngut ki la leit ban tied ing ha ing jong ka kong Darishida Rapthap, ka longkmie kaba la 46 snem karta bad tang mar ia plie ia ka jingkhang ki la pynap ia ka da ka suloi bad lute T.30 hajar tyngka na ing jong ka.
Hadien ba la dep lute ki la phet krad noh bak, bad ki la leit  sha ka lynti ban leit sha Dangar, tang mar ia ioh jingtip na ki paidbah kiba la pyntip sha ki pulit u O/C ka Mawsynram u SI Sunil Kataria ryngkat ka kynhun pulit jong u ki la mareh bak sha Phlangwanbroi bad ki la ai jingtip ia u I/C ka Dangar u SI J.B Tongwah ba un talasi ia ki kali ha ka surok Dangar –Mawsynram.
U SP City u bah Vivek Syiem u la iathuh ba dei ha ka por 9 haduh 10 baje mynmiet ki pulit hapoh ka jingialam u SI Tongwah ki la ioh bat ia katei ka kali ha Pomblang ka shnong kaba hap hapoh ka Dangar Dangar Out Post, bad dei ha katei ka jaka ba la ioh kem ia kitei ki 3 ngut, katba u Synshar Thongni tang mar ia ioh u la phet krad noh sha khlaw tang mar ia iohi ia ki pulit.
U SP City u la iathuh ba na kitei 3 ngut ki pulit ki la ioh kurup kawei ka 9mm Pistol, kawei ka Magazine bad 4 tylli ki kuli 9mm, ryngkat ka pisa kaba T.6666 tyngka, katba ia kiwei pat ki tiar bad ka pisa ba ki la lute la kitlang da u Synshar Thongni.
Katkum ka jingiathuh u SP City u la ong ba kitei baroh 4 ngut ki dei kiba la shah kem teng namar ki kam lute bad ki kam tuh jong ki , katba u Pynshai Rani uba ju ai kyrteng ruh u Pynshai Kharbani u dei uba la shah kem la bunsien bad  ki don 21 tylli ki case  ba la rejistar ia u.
U Pynshai u dei ruh uba la shah pynngat hapoh ka in MPDA  la ar sien.
Katba u Synshar Thongni pat u dei uba la dkhot barim ka HNLC bad u la shah kem teng  namar ki kam lute jong u na Mawkyrwat ha u 2014 bad la kynoh ba u dei u nongiarap ka HNLC bad ha katei ka por u la shah kem ryngkat bad u President ka HANM u bah Lamphrang Kharbani.
Ki pulit ki la ong ba u Synshar u dei ruh uwei na ki koidi uba la phet kradlang ha ki snem kiba la dep bad u Fullmoon Dhar.
Ha kawei pat ka khubor ki pulit ki la kam ba hadien ba ki la ioh kem ar ngut ki dkhot ka HNLC na nongbah Shillong, kiba la tip kyrteng kum u John Fishal Lyngdoh bad u Reskin Phawa,ki la kem ruh sa 6 ngut kiwei pat na  West Khasi Hills, West Jaintia Hills, bad East Jaintia Hills.
Katei ka jingioh kem ia ki dkhot ka HNLc ki la ong ba ka pyni ba ka HNLC mynta ka la sdang ban pyntriem biang da kaba leit ban dawa pisa jubor na ki paidbah, hynrei da ka jingiasnohktilang ki paidbah bad ki pulit kim shym la iohlad satia.
Ki pulit ki la kyrpad ruh ia ki paidbah ba lada jia ba ki ioh jingtip ba ki don kiba shah dawa pisa lane don ki nongdawa pisa na ki, ki dei ban pyntip mar mar sha ki pulit bad ki la byrngem ruh ba lada ki don ki bym pyntip bad kiba ba iarap ia katei ka seng yn pynngat ia ki hapoh ki kyndon ka ain.
Ampati, 10 jylliew:Ki bor pyniaid Distrik ka South West Garo Hills ka la maham lypa ia ki paidbah katei ka Distrik ba katkum ka jingiathuh lypa jong ka tnad kaba thew ba who mariang ka  Indian Meteorological la ong ba kan don ka jinghap slap kaba jur naduh ka 8 haduh 12 tarik mynta u bnai, ka la maham ia ki paidbah ba kin long kiba husiar lypa ha kitei ki sngi.
Ki bor pyniaid Distrik ki la buh da u phone no 81358 73854 uba ki paidbah ki lah ban phone ha kano kano ka por ba ki donkam jingiarap.
La bthah ia ki ophisar jong katei ka distrik ba ki dei ban don beit ha ka jaka ba ki trei ha kitei ki sngi ioh ba ki paidbah cki donkam ha kano kano ka por.
Shillong, 10 Jylliew:Ka FKJGP-Laskein circle mynta ka sngi ka la leit ban ai ia ka kai phod sha u Symbud Myn tri Rangbah ka jylla uba peit ia ka tnad pule puthi u bah RC Laloo ban dawa ba ka sorkar jylla ban pynsted ia ka jingtrei ia ka Residential School ha Khliehrangnah ha shnong Shangpung ba hap hapoh ka Laskein block ha West Jaintia hills district khnang ba ki padibah katei ka shnong kin ioh jingmyntoi.
"Ngi kyntu ia ka sorkar ba kan pynsted ia ka jingtei ia ka residential school na ka bynta ban kyntiew ia ka jingpule ha kane ka thain," la ong u President ka FKJGP-LC u bah Treiminot Suchiang.
U la ong ba ki la dawa ia kane ka residential school namar ba ka Dorbar Shnong ka Khliehrangnah ka la ai jaka haduh 20 akar.
“Kane ka jaka la aiti sha u District School Education Officer ka West Jaintia Hills District ha u bnai Lber 2015," la ong u bah Suchiang.
U la ong ba ka ophis jong u Chief Engineer PWD (B) ha u 25 tarik  Lber, u la khot tender na bynta ban shna ia ka residential school ha Laskein block ha Shangpung Khliehrangnah.
U bah Suchiang u la  ong ba ka jingbuh ia ka residential school kan long ka jingmyntoi na bynta u paidbah  ka shnong Shangpung bad Laskein Block.
Shillong, 9 Jylliew:Ka High Court ka Meghalaya ka la khot hajir ia u Rangbah Shnong bad secretary shnong ka Ngundro, kaba hap ha South West Khasi Hills halor ka jingset ha phatok shnong ia uwei u briew ba la tip kyrteng kum u Slinder Turnia (29 snem) uba don ka jingshitom bor pyrkhat.
Ka Kashari High Court ka la shim ia kane hadien ba la mih ha ki lad pathai khubor hynne ka sngi Hatmajai.
Halor kane, ka Ka shari ka la bthah ia u Rangbah Shnong bad u Secretary ka shnong Ngun dro ba kin leit hajir ha ka Kashari dalade ha ka 15 tarik Jylliew, 2015 por 10:30 baje mynstep ban batai balei ki shim ia ka ain ha la kti ha ka kyrteng ban peit ia ka imlang sahlang.
Ka la bthah ia u Superintendent of Police ka South West Khasi Hills District, Mawkyrwat ban wanrah ia kine ki ar ngut ki nongkitkam katei ka shnong ha ka Kashari ha katei ka sngi.
Ka la bthah ruh ba ka Deputy Commissioner bad u Superintendent of Police ka South West Khasi Hills District, Mawkyrwat kin dei ban wan mih dalade ha katei ka sngi ha ka por ba ba la buh.
Ka Kashari ka la ong ba watla ka sorkar ka la bthah ia baroh ki Deputy Commissioner bad ruh ia ki Superintendent of Police ban pynthikna ba ki briew ba don jingduna bor jabieng kim dei ban pynmih kano kano ka jingma ia ki briew lane ban iaid khlem don ba peit ha ki jaka paidbah, hynrei kim shym la leh satia ia kane kumba la bthah.
Katkum ka jingmih khubor, la iathuh ba une u  rangbah ba la tip kyrteng kum u Slinder Turnia (29 snem) u la shah set ha phatok shnong namar ka jingkyrpad jong kiba haiing hasem namar ba u la iaid bad leh kulmar bad pyndik ia ki briew ka shnong.
Na ka bynta ka jingbit jingbiang jong ki paidbah, ka High Court ka Meghalaya ka la bthah ia Deputy Commissioner, South West Khasi Hills District, Mawkyrwat ban shim ia ki lad ki lynti mardor ban buh noh ia utei u rangbah ha jaka ba dei ba la ithuh da ka sorkar na ka bynta ban ioh ia ka jingsumar.
Jowai, 9 Jylliew:La jan shi taiew myn ta, ar ngut ki suba HN LC ki la shah kem ha ki pulit, hynrei ki nongthoh khubor ki dang ioh jingtip mynhynin ka miet na ki tyllong khubor kiba thik na bha.
La iathuh ba ki pulit kim kwah ban pyn paw sha ki nongthoh khubor ia katei ka jingjia naba kim kwah ban kan paw pyrthei namar ba ki dang thwet ia kiwei pat.
Katei ka jingioh kem ki pulit ia ki 2 ngut ki suba HNLC ka dei hadien ba ki la ioh jingtip ba ki la don bunbah ki shithi dawa pisa ka HNLC ba la sam sha ki heh spah jong ka ri Lum Jaintia ha une u bnai ba la dep.
Haba buddien ia katei ka kam la ong ba ki pulit ki la ioh kem nyngkong eh ia u Nangpynphriang Rymbai na ka shnong Tongseng kaba hap hapoh ka East Jaintia hills ha ka 3 tarik u jylliew.
Hadien ba la tohkit ia u Nangpynphriang ki la ioh kem sa ia u Junel Tongper na ka shnong Lumphyllut, Umkiang, East Jaintia Hills ha ka 4 tarik u jylliew ka sngi kaba bud.
Na u Junel ki pulit ki la ioh kurup bun bah ki shithi dawa pisa jong ka seng HNLC, bad ha ka jingtohkit ki pulit la iathuh ba u Junel, u la phla bad ialam sha ka jaka ba la buh ia ki tiar pynbthei ha kaba la lap ia ar tylli ki bom hand grenade na ka shnong Lumphyllut na ka jaka ba u la ialam.
Kham hadien u la ialam sa sha ka shnong Lathisara kaba don ha Barak Valley, Assam bad nangne ki pulit ki la ioh kurup kawei ka pistol.
Kitei baroh 2 ngut ki dang don mynta ha kti ki pulit bad ka jingtohkit ka dang iaid shakhmat.
Shillong, 9 Jylliew:U Lat ka jylla Meg halaya u V Shanmuga nathan u la pynthikna hakhmat ki nongialem ka ARPA ba un eksamin bha jai ia ka Village Administration Bill barim ka KHADC kynthup ia ki kyndon ba la weng noh da ka PDF.Hynne ka sngi Hat majai, ki nongialam ka All Regional Parties Alliance (ARPA) ki la iakynduh ia u Lat ba un tuklar ia kane ka VAB da kaba bthah ia ka KHADC ba kan bsuh biang ia ki kyndon jong ka sub sections 8 bad 16 ka Section 5,  kaba la pynduh ne weng noh da ka PDF.Ka ARPA ka la aiti ia ka jingthoh sha u Lat lem bad ka VAB barim ha kane ka jingleit kynduh jongki.
“U Lat u la shah shkor bha ia ka jingiakren bad ngi bad u la kular ba un eksamin bha ia kane ka VAB shwa ba un ai ia ka jingmynjur", la ong u chairman ka ARPA u Bah Metbah Lyngdoh  ha ki nongthoh khubor hadien ba la kynduh ia u Lat.
Ka ARPA ka la leit tied jingkhang ha u Lat hadien ba ka People’s Democratic Forum (PDF) ba ialam da ka Congress ka la weng noh ia ki kyndon ka VAB hadien ba la shah hukum ha ka sorkar jylla.
U Bah Lyngdoh u la ong ba ki nongialam ka ARPA ki la pyntip sha u Lat ba na ki 23 tylli ki jingpynbeit, 20 tylli la pdiang hynrei ia ka sub sections 8 bad 16 ka Section 5, kim pdiang satia namar ba kan pyniap noh ia ka nongrim jong ka VAB.“Ngi la kren shai ba ka jingdawa ban bsuh ia kine ki kyndon sub sections 8 bad 16 ka Section 5 kam mut ba ngi pyrshah ia ki bar jylla hynrei ka dei ka nongrim ban iada ia ki trai jaka kum ki trai shnong", la ong u Bah Lyngdoh.
Ka ARPA ka la iathuh ruh ha u Lat ia ka jingpas jubor ka PDF ia kane ka VAB khlem da sngap ia ka jingiatainia tang namar ba ka don ha ka jingbun paid.
“ Ka PDF ka kwah ban shu pas ia kane ka Bill khlem iakren eiei tang namar ba ki don ka jingsngew bun paid.
Lada ka long ha kane ka dur, kam don jingmut ia ki liangpyrshah ban leit sha iing dorbar", la ong u Bah Lyngdoh.
Ka la rah ruh ia ka jingpynbna  ka PDF ha ka dorbar bah ka bri u Hynniewtrep ba la pas ia ka VAB ha ka 30 tarik Jymmang haba ka dorbar ka dang don hapdeng ka jingiatainia.
U Chairman ka ARPA u la ong ba kine ki kyndon ba la weng ka PDF kim don eiei ka jingiatynkhuh bad ki kyndon jong kiwei ki ain ne ki hok jong ki nongshong shnong.
U la ong ba ka Article 19 ka riti synshar ka ri ka Clause 5 ka la kdew shai ba ka shah ia ka District Council ban iada ia ka jinglong kyrpang jong ka jaitbynriew.
U kyntu ia ki paidbah ban nym shah ialam bakla namar ba ka ARPA kam don eiei ka jingthmu ban pynphriang ia ka khubor kaba sniew hynrei ka ieng na ka bynta ka jaitbynriew.
Shillong, 9 Jylliew:U CEM barim ka KHADC u Bah Ardent Miller Basaiawmoit  u la kob ia ka sorkar jylla ba kan kem lada ka sngew ba ki MDC ka ARPA ki la pynkhein ia ka riti synshar ka ri da kaba leit ialap paidbah ia ka Village Administration Bill ka KHADC, 2015.
Lada ka sorkar ka sngew ba ki lynti ba ki MDC ka ARPA ki iaid ka long  beain pyrshah ia ka riti synshar ka ri, balei kim kem ia ngi", la ong u Bah Basaiawmoit haba pynphai  nia ia ka jing pynmih pynbna paidbah ka sorkar dang shen kaba ong ba ki nongmihkhmat paidbah kiba la bam smai katkum ka riti synshar ka ri ki la pyrshang ban ialam bakla ia u paidbah.
Ka sorkar jylla ka la pynmih ia kane ka jing pynbna hadien ba ka ARPA ka la dawa ba dei ban bsuh biang ia ki kyndon ka VAB ba ka PDF ha KHADC ka la weng noh ba kynthup ia ka sub section 8 bad 16 jong ka Section 5 ka VAB namar ba ka iatyngkhuh bad ka hok jong ki nongshong shnong kaba kdew ha ka Article 19 ka riti synshar ka ri.
“Kane ka kdew shai ia ka jingpyrshang ban ialam bakla ia ki paidbah bad ban khnoit ia ka jingthmu ban iaid shaphrang ban pynshai ia ka VAB kaba shisha"  la ong u CEM barim ka KHADC.U la ong ba ka hok kaba la kdew ha ka Article 19 kam dei ka hok ba biang nadong shadong.
U la ong ba ka Article 301 ka riti synshar ka ri ka la kdew shai ba ka Parliament lane ka  Legislature  ki lah ban shna ia kano kano ka ain.
U Bah Basaiawmoit u la ong,  "Ngim leh politik.
Ka pyrthei ka tip mano bal eh politik.
Lada phi batai ia ka riti synshar ka ri ka dei ban long naduh ba sdang haduh ba kut",.
U la ong, lada ka jingbsuh ia ki kyndon sub section 8 bad 16 jong ka Section 5 ha ka VAB ka long pyrshah ia ka riti synshar ka ri, te balei pat ka don ka Reservation Policy,  ka kyrdan  Scheduled Tribe, ka ain  United Khasi-Jaintia Trading By Non-Tribals Regulation, 1954.
Hato kine ki long pyrshah ia ka riti synshar ka ri.
“Nga sngew ba ki briew kiba don ka jingkitkhlieh ban thaw ia ka riti synshar ka ri ki la pyrkhat bha ban iada ia ki paid trai jylla bad dei namar kane, ba ki la pynmih ia ka Sixth Scheduled ban iada bad pynneh ia ka riti dustur bad ka jinglong kyrpang jong nga", la ong u Bah Basaiawmoit.
U la ong ba ka Nagaland bad  ka Mizoram ki ioh ia ka Article 371 A bad G  kaba mana ba ki ain ka sorkar pdeng kim lah ban treikam ha ki kam ba iadei bad ki riti dustur jongki khlem ka jingpdiang ka sorkar jylla.
“Ngi ruh ngi donkam ia ka Article 371  ban iada ia ngi.
Hynrei sngewsih ba ki dorbar shnong kim shym la lah ban treikam katkum ka jinglong ki rukom mynshwa namar ka jingshah mana ha ka Kashari.
Namarkata, nga sngew ba ki paidbah ka ri Khasi bad Jaintia ki donkam ban iatylli ban pynsngew ia kane ka jingma ia ka jaitbynriew", la ong u CEM barim ka KHADC.Ha kajuh ka por, u chairman ka  ARPA u Metbah Lyngdoh u la ong, “kum ki nongmihkhmat paidbah ngi la pule bhha ia ki kyndon ba la weng noh ka PDF hynrei ngi shem ba kine kiba weng ka PDF kim don eiei ka jingiatyngkhuh bad ki ain ne pynkhein ia ki hok jongno jongno".
Haba kdew ia ka Article 19 ka riti synshar ka ri, u la ong ka “Clause 5 jong ka Article ka kdew shai ba ka shah ia ngi ban iada bad pynneh ia ka jinglong kyrpang jong ngi kum ki riew lum".
Ka ARPA kam don eiei ka jingthmu shim kabu sain pyrthei hynrei ka ieng ha ka nongrim ban iada ia ka ri bad ka jaitbynriew, la ong u bah Lyngdoh.
Shillong, 10 Jylliew:Ka KHNAM Youth Wing ka la lap lyngba ka ain wad jingtip paidbah, ba ki bor shipai ki la phah thymmai ia ka jingtyrwa sha ka sorkar ba kan ai jaka ia ki.
U President ka Youth Wing jong ka KHNAM u bah Thomas Passah u la ong ba ki don lai tylli ki jingtyrwa ba ki shipai ki la phah sha ka sorkar na ka bynta ban ioh jaka.
U bah Passah u la ong ba ka ki shipai suin, ki la  pan jaka haduh 18 akar kaba dei ka jaka jong ka tnad   Animal Husbandry and Veterinary na ka bynta ban shna ia ki jaka pynneh mariang.
Katkum ka ain wad jingtip paidbah, u la ong ba u myntri rangbah ka jylla uba dei ruh u President jong ka Board u la khot ia ka jingialang jong ki shipai suin, ka tnad ri jingri , ka tnad Revenue bad u Deputy Commissioner ka East Khasi hills, ban ia kren halor katei ka jingpan jaka ki shipai.
“Ngi pyrshah ia ka rai ka sorkar ban ai ia ka jaka kaba 18 akar kaba don ha Upper Shillong sha ki shipai suin" ong u bah Passah.
U la ong ba ka KHNAM ka la leit ban ia kynduh ia u Director ka tnad ri jingri u Dr.J.S Jyrwa ban pynaw ia ka jingpyrshah ia katei ka jingthmu.
Katkum ka jingong u bah Passah u la ong ba u Director katei ka tnad ruh u la iathuh ba ka tnad ka pyrshah jur ia katei ka jingthmu ai jaka ka sorkar sha ki shipai suin ha Upper Shillong.
Ka KHNAM ka la kam ba ka sorkar ka la rai ban ai ia katei ka jaka sha ki shipai ha ka jingialang jong ka Rajya Sabha Board kaba la khlieh da u myntri rangbah kaba la long ha ka 4 tarik u nohprah, 2014.
Shuh shuh u la ong ba ka tnad shipai ka la phah jingtyrwa sha ka sorkar ba kan ai jaka 10 akar ka jingheh hapoh ka jaka ba hap ha Cantonment na ka bynta ba kin shna ia ka jaka shong jaka sah ia ki shipai ba la shong thait, bad ka KHNAM ka la ong ba kane ka kam ruh mynta ka dang sah ha ka jingiapynbeit bad ka tnad Urban Affairs.
Ka KHNAM ka la ong ba ka la lap ruh lyngba ka RTI ba u myntri rangbah u la ai bor ia ki shipai ba kin ia krendalade hi markhmat bad ki Rangbah Shnong na bynta ka jaka kaba ki kwah kaba heh 8 haduh 10 akar ha New Shillong Town ship na ka bynta ka Air Force Naval Housing Board.
“Da lei lei ruh, ngin ym ailad ia ka sorkar ba kan ai jaka sha ki shipai" ong u President ka KHNAM Youth Wing.
Shillong, 10 Jylliew:Ki paidbah ka thain Ri Bhoi sepngi kiba hap hapoh ka Hima Jirang ki la ngiah ban iakren iaki bor ka MeECL namar ba ka ding ka shu wan jngoh tok hynrei kam ju meh slem.
Ka jingbym shim khia jong ka MeECL ban pynpoi thikna ia ka  ding ka la pynsohsat bad pynjynjar ia ki paidbah bad lada light ka poi ruh ka neh tang shiphang bad ka jah noh da ki kynta bad ki sngi.
Ki riew rangbah ka thain haba iathuh ia kane, ki la pynpaw ba ki la thait ban iakren bad ki bor ka MeECL, namar man ba ki leit ban ujor kim ioh ia ka jubab kaba pynhun ia kaei kaba ki kwah bad bun sien ka jubab ba ki ioh ka long ba duna nongtrei kumta ki shem shitom ban iabeh sha ki shnong kiba jngai naba katei ka jaka ka la iar katba ki nongtrei ki don tang kumba 3 ngut kiba peit ia ka line.
La iathuh ba ka jingleh ka MeECL kam ktah tang ba ki hab ban shong dum bad thang sharak ne mombati, hynrei ki hap ban siew ia ka bil man u bnai sha ka MeECL bad ka jingpynlut ka long ar shah nalor ka bai umphniang ne mombati ki hap ban siew ia ka bill ding MeCEL ruh.
"Ka MeECL ka long ka nonglute ia ki paidbah namar ki hab ban siew beit ia ka bill light man u bnai kata lada longiing ne ym ioh bording map", la pynpaw u Bah P Sylliang uba uwei u riew rangbah.
Kum ba shu pynpaw ki don bun ki shnong kiba la ioh ding lyngba ka shkim RGGVY ba la bei pisa da ka sorkar da ka jingthmu ban pynioh ding ha man ki thliew ha ki shnong, hynrei la iohi ba ka MeECL ka la shu ieh noh kumto tang mar iadep pyntrei ban pyni ba kitei ki shnong ki la ioh ding, hynrei kaba sngewsih ki shnong da ki phew tylli kiba la ioh ding na ka RGGVY ki dang shong dum haduh mynta.
Jowai, 10 Jylliew:Ka Jaiñtia Journalist Association (JJA) kala shim iaka rai ban weng noh iaka Boycott (jingsa ngeh pynmih khubor) pyrshah iaka seng Jaiñtia Hills Truck Owner’s Assoction (JHTOA) ha dien bala poi sha ka jingiasngewthuh jingmut.
Ka JJA kala shim iaka rai haiden ka jing ialang ia sngewthuh jing mut hapdeng ki nongkit kam ba thymmai jong ka JHTOA kaba la long mynta ka sngi ha sor Jowai.
Ha kane ka jing ialang la wan ban mih khmat da ki dkhot bad ki nongialam ka JHTOA ba kynthup ia u President u ma Nidamon Shullet, Vice President u ma Pyrkhat Shylla, u General Secretary u ma Enrico D Pasi bad kiwei kiwei bad na kaliang ka JJA la mihkhmat da u President u ma CH Passah, Secretary u ma Russel Nong rum, u Finance Secretary u ma Ruhi Phawa bad ki dkhot ka seng.
Ha kane jingialang la poi sha ka jingsngewthuh jingmut bad la rai ban don biang ka jingiatreilang nangne shakhmat.
Shuh shuh ka JHTOA kala iathuh ba marsien jia ka jingshah shoh ki nongthoh khubor ha u President barim ka JHTOA, u Balen Thubru ka seng kala shimkhia ia kane ka jingjia bad kala pynlong iaka jingjied nongkitkam ba thymmai  bad beh seng noh shisyndon ia u Balen Thubru bad iaki nongbud jong u.
Ha kane ka jingjied nongkitkam ba thymmai na ka bynta u snem 2015-18 la jied President ia u Nidamon Shullet, Vice President u ma Pyrkhat Shylla, u General Secretary u ma Enrico D Pasi, Assistant Secretary u ma Dreamly Suiam, u Treasurer u ma Lastborn Phadong, Publicity Secretary u ma Show Kyndait, Displinary Secretary u ma Marki Rabon, u Chairman u Biangshwa Shylla bad 85 ngut ki dkhot ka Executive Member bad kala buh ruh ia u Legal Adviser ma JG Kyndiah.
Na kaliang ka JJA dang iai bteng iaka jingsangeh pynmih khubor ia kino kino ki seng kiba iadonbynta lang u Balen Thubru.
Shillong, 10 jylliew:Ka Ophis jong U Deputy Commissioner, West Khasi Hills lyngba Ka Ministry of Development of North Eastern Region (DoNER) ka ai ki lad ki kabu lyngba ki jinghikai ki ban iarap ban sengkam iaki khynnah samla kiba la nang la stad ki bym pat donkam don jam kiba na ka thain shatei lam mihngi ha ki phang kiba pher bapher kiba iadei bad ki Hospitality bad Tourism lyngba ka jingai jinghikai ha ka Ashok Institute of Hospitality & Tourism Management.
Ia ki bailut baisep kum ka jaka sah, ka bai bam bad ka bai leit bai wan yn siew da ka Ministry of DoNER.Nalor ba ka jingai jinghikai, kane ka jaka pule ka iarap ruh iaki khynnah samla kiba la dep ioh jinghikai pura ban pynthep kam ha ki jaka bapher bapher.
Ka shim por shisnem ban pyndep ia ki jait jinghikai bapher bapher kum ka Hotel Front Office, Restaurant Services, Travel Agency & Tourism, Food Production bad kiwei kiwei.
Na ka bynta kine ki jingpule donkam ia kiba la pass class 12 bad pass class 10 naka bynta ka Food Production bad ka rta ka dei ban long kiba hapdeng 18 haduh 28 snem.
Ia kine ki jinghikai yn ai ha ki jaka ai jinghikai ka Delhi ITDC Hotel kiba don ha Jaipur, Bhubaneshwar, Pondicherry bad Mysore.
Ka don ruh ka jaka ha Delhi kaba dei tang iaki khynnah Kynthei.
Na ka bynta kane ka jingpule ki nongmih khmat ka Ashok Institute of Hospitality & Tourism Management kin sdang ban shim interview iaki khynnah kiba kwah ban pule naka bynta kine ki jait jingpule bapher bapher naduh ka 22 tarik jong u bnai u jylliew  2015 ha ki nongbah jong ki jylla.
Kino kino ki khynnah Samla ki bym don kam donjam kiba iahap kat kum ka kyndon ba la buh haneng kiba kwah ban apply kin wan ban ai iaki kyrteng jong ki ha I Bah S.Warjri, MCS  Extra Assistant Commissioner, West Khasi Hills, District  hapoh ka Ophis Deputy Commissioner, Nongstoin shuwa ka 11 tarik jylliew, 2015.
Ia ka jingtip ba kham bniah lah ban phone sha I Bah S.Warjri, MCS, EAC, Nongstoin ha u Number 9436337807.
Shillong, 10 Jylliew:Namar ba ki Rang bah shnong kim don bor ban ai sertiphiket jaka shong jaka sah ia ki nongshong shnong, u MLA ka Mawphlang u bah Kennedy Khyriem u la ai sertiphiket dalade hi ia ki paidbah ba donkam  ban pynshisha ba ki dei na ka konstitwensi jong u.
“Ka kam ai sertiphiket ka dei tang ban pynshisha ia ka jaka shong jaka sah jong ki" ong u bah Ken nedy Khyriem uba dei ruh u Parliamentary secretary ka tnad shangkai pyrthei haba kren sha ki katto katne ki nongthoh khubor.
U la phla ba bun ngut ki briew naduh ki khynnah skul bad kiwei pat ki la wan sha u ban pan sertiphiket na ka bynta ban pynshisha ba ki dei ki briew na ka shnong kaba hap ha ka konstitwensi jong u, u la ong ba ka jingbym lah ai sertiphiket ki Rangbah shnogn ka la ktah ia ka jingdonkam kaba bunbah jong ki paidbah, khamtam ki khynnah pule kiba donkam sertiphiket ban ioh rung klas.
U la ong ba bunbah ki la ioh jingmyntoi na katei ka jingai sertiphiket jong u “ Ia kitei ki sertiphiket la pdiang ruh da ki skul bad ki bank bapher bapher" ong biang u bah Kennedy uba la bynrap biang da kaba ong ba ka jingai sertiphiket da u nongmih khmat paidbah ka la iarap shibun ia ki briew ba kin ioh ia ki jingmyntoi kum ki skhim sorkar, ki kontraktor bad kiwei pat kiba dei ban ioh jingmyntoi.
Shillong, 10 Jylliew:Ki trai bad nong niah kali kamai hapoh ka lama ka East Khasi Hills Local Taxi Welfare Association (EKHLTWA) ki la ong ba ka long kaba eh than ia ki ban kamai ha ka sngi pakhang shnong namar ba kim don satia ki nongshong bad lada iaid ka long kumba bret kai ia ka bai petrol.
Haba kren mynta ka sngi Balang ha ki nong thoh khubor u  general secretary ka EKHLTWA u Bah Wandonbok Jyrwa u la ong ba ka seng ka la dep ai ia ka jubab sha u Registrar General ka Meghalaya High Court bad ruh sha u District Transport Officer halor ki daw ba kim shym la mih ban kamai ha ka sngi pakhang shnong.
Haduh mynta ka sngi kaba dei ka sngi ba la buh ban ai ia ka jubab sha ka Kashari, ki trai kali kamai kumba 3000 tylli hapoh ka lama ka EKHLTWA ki la aiti ia ka jubab sha u District Transport Officer (DTO), bad ruh sha u Secretary ka Regional Transport Authority (RTA).
Kane ka jubab ka long hadien ba la pan da ka sorkar jylla na ka jingbthah ka Kashari High Court balei kim shym la mih ban kamai ha ka sngi pakhang shnong ka HNLC ha ka 27 tarik Jymmang.
U Bah Jyrwa u la ong ba ha ka jubab la batai ia ki daw ba ki nongkamai taksi kim mih.
U la ong ba ha ka jingshisha ki taksi ki long kiba la khreh ban kamai beit ha kano kano ka sngi hynrei namar ba ka sorkar kam ai jaka ieng ka la buh jingeh ia ki ban shu iaid khlem nongshong namar ba kan long kumba bret kai ia ka bai petrol.
‘Lada don ki jaka ieng, ha ka sngi pakhang shnong ruh ngin mih beit ban iaid.
Namar lada don ki jaka ieng ba la buh, ngin mih na iing ban leit sha jaka ieng ban kamai lada wan ki nongshong ban leit sha kano kano ka jaka", la ong u nongai buit ka seng u Bah Disparsing Rani.
Ka jingpynbor ka sorkar ban shu iaid ia ki taksi kamai khlem don jaka ieng ka long kum ki sim khlem don dieng ban dem, la ong sa u bah Jyrwa.
U la ong ba ka seng ka la ju iakren ia kane sha ka sorkar ba kan ai jaka ieng ia ki taksi kamai hynrei kane kam shym la urlong satia bad ka jingpynmih hukum ka Kashari ka long kum ka jingkyrsiew thiah ia ka sorkar.
U la ong ba ka jingbym mih kamai ki taksi ka dei ruh namar ba ym don nongiaid nongieng ha kaba ki briew ki shong beit ha iing bad ki petrol pump ruh ki khang.
‘Kumno ngin pynmih bai petrol haba ym don briew ba mih ban shong kalai", u la ong bad bynrap ha kane ka nongbah lei ia ka bai taksi la shim da kaba iabhah ne sharing ym kum sha kiwei ki jylla ba don ka booking system.
U la ong ba ki don kumba 5700 tylli ki taksi kamai kiba don hapoh ka lama jong kaseng ha baroh kawei ka Shllong Region.
Ha kawei ka liang, u la iathuh ba ka sorkar ka la pynjlan ban ai ia ka jubab haduh ka 15 tarik Jylliew.
Ia kane la pynthikna da u myntri ka tnad kali u Bah HDR Lyngdoh  ha ka jingiakynduh jongki hynne ka sngi.
New Delhi, 10 Jylliew:La antad ba kumba 100 ngut ki lehnoh ki la kyllon iap na ka kynhun seng lehnoh bapher bapher ha ka thain shatei Lam mihngi ha ka jinghiar thma ki shipai khyndew, hynnin bad haduh mynta ka sngi ha ki thain jong ka Myanmar kaba don ha khappud bad ka Manipur, iathuh ki lad khubor na ka tnad pohiing ka sorkar pdeng.
La ong ba ki shipai ki la ther khlem sangeh kumba 45 minit eiei ha ki jaka ba la suba ba ki dei ki ktem lehnoh.
La ong ba ha katei ka jingleit hiar thma ki lehnoh kim shym la nud ban ia leh pyrshah ia ki shipai bad ym shym la don ba pynphai kuli tang shi kuli ruh.
Ki don 6 ngut ki dkhot lehnoh kiba la mynsaw jur bad la pynkit ia ki sha jaka sumar.
Ha khappud bad ka Nagaland ki shipai ki la ioh khyrwit 15 ngut ki lehnoh bad ki la kyllon iap ha shen.
Katei ka jinghiar thma ki shipai ka la sdang naduh mynta ka step ha ka por 3 baje eiei hynrei ki bor na India kim pat lah ban jingtip sha Myanmar namarba ka dei ka por ba ki nongtrei kim pat long trei, dei kham hadien ba la pynpoi jingtip bad la iathuh ba ha kane ka taiew ki la don 30 ngut ki shipai kiba la shah siat iap ha ki lehnoh  bad ki sa pynlong ia katei ka jingkhynra lehnoh.
U myntri ba dei peit ia ka Information and Technology ka sorkar pdeng u  Rajyavardhan Singh Rathore, u la iathuh sha ki lad khubor ba la pynlong ia katei ka jinghiar thma hadien ba la ai hukum da u myntri rangbah duh ka ri u Narendra Modi, uba la ong ba ka jingshah hiar thma ki nong India la ka long ha Iraq ne ha Yemen ka long ka bym lah ban pdiang, “Kane ka dei ka khubor ia ki ri ba marjan kiba ri ba kdup ia ki seng lehnoh" ong u Rathore.
Ka India ka la shim ba katei ka jinghiar thma jong ka ia ki lehnoh ka long kaba jop, bad haba kren sha ki nongthohkhubor ha ki ar tylli ki jaka ha Tuensang , Nagaland bad Ukhrul Manipur, u Major General Ranbir Singh u la phla ba la pynlong ia katei ka khynra dei na ka jingpynshit ki seng lehnoh da kaba siat iap ia ki shipai India.
Hadien ba ki shipai India ki la hiar thma bad pynkyllon iap ia ki spah ngut ki lehnoh ka thain shatei Lam mihngi ha ka jinghiar thma ha ki khappud ka Myanmar  bad hadien ba u myntri ka sorkar India u Rajyavardhan Rathore u la kynthoh ba ka jinghiar thma ka india ban khynra lehnoh ha ki khappud bad ka Myanmar kan dei ka nuksa ia kiwei pat ki ri ba marjan, u myntri ka sorkar Pakistan u la kob da kaba ong ba ka India kam dei ban shim sting ia ka Pakistan namar ba ka Pakistan kam dei kum ka Myanmar kaba ki lah ban leh katba mon, “Ka Pakistan kam dei ka Myanmar" ong u Chaudhry Nisar Ali Khan, uwei na ki myntri ka sorkar Pakistan.
U Nisar u la ong ba kito kiba thmu ban tur hapoh u pud u sam ka  Pakistan da ka jingmut ba sniew ki dei ban khyllie la ki khmat bad pynshah bha la ki shkor ba ki shipai Pakistan ki long kiba la khreh ban jubab kylla.
“Kito kiba sdang ban tam pud ha Pakistan, ki dei ban tip ruh ba kin ioh ia ka jubab kaba biang" ong biang u Nisar uba la bynrap biang da kaba ong ba ka India ka dei ban tip ba ka Pakistan kam dei kum ka Myanmar.
U la ong ba ka jingtam pud ia u  Line of Control, bad ki jingkynthoh kiba aiding bad kynshoit ki dei ki jingkren kiba khlem sangeh da ki myntri ka sorkar India, “Ka Pakistan kam ym shah ktah ia ki jingkren kynshoit ba man ka por ki myntri ka sorkar India" u la ong.
U la ong ruh ba ka Pakistan ka dei ka ri kaba kwah shongsuk hynrei kam lah ban pdiang ia ka jingwan thombor, “Ka India ka dei ban sangeh ka pyrkhat ramia shaphang ka Pakistan" u la ong biang.
Kham mynshuwa , u  Sartaj Aziz, u nongai buit ia u myntri rangbah duh ka Pakistan u  Nawaz Sharif u la dawa na ka international community  bad United Nations ba kan leh eiei halor ki jingkynthoh u myntri rangbah duh ka ri India u Narendra Modi ha Bangladesh.
U Aziz u la ong ba kiba kum kitei ki jingkynthoh ki wanrah jingartatien ba ka India kan don jingiadei bad ka Pakistan, u la ong ruh ba ka Pakistan kan leh katba dodn ka bor ban pynpaw ia ka buit ka India ban pyniapait ia ka East Pakistan ha u snem 1971.
U la pynpaw ruh ka jingsngew diaw namarba u Modi u la jied ia ka Dhaka kum ka jaka ban  pynpaw ia kitei ki jingkynthoh jong u “Ka dei ka jingthmu ban bet ia u symbai pyn iaisih hapdeng ka Pakistan bad ka Bangladesh, namar ba kitei ki ar tylli ki ri ki dei na ka juh ka niam, bad kiba ia khih lang ban ioh jinglaitluid" u la ong.
Katba ka  Myanmar pat ka la kyntait ba ki shipai India ki la wan ban hiar thma ia ki lehnoh ka thain shatei Lam Mihngi hapoh u pud u sam jong u Zaw Htay u Director ka Myanmar Presidential Office u la pynmih jingthoh ha ka Facebook ha kaba u la ong, “Katkum ka jingtip ba la phah da ka Tatmadaw (ki shipai Myanmar) battalion kiba dei ki shipai khyndew, ngi la ioh jingtip ba ki shipai India ki leh ia ka kam khynra lehnoh tang hapoh u pud u sam jong ki uba don ha khappud bad ka Myanmar".
Shuh shuh u la bteng da kaba ong “Ka Myanmar kam ailad bad kam pdiang ia kino kino ki ri nongwei kiba thombor ia ki ri ba marjan na shadien bad pynmih jingkulmar da kaba pyndonkam da ka jaka jong ngi" u la ong.
Katei ka jingkynthoh ka la mih hadien ba uwei na ki myntri sorkar ka India u la kam ba ki shipai India ki la leit ban hiar thma ia ki lehnoh hapoh u pud u sam ka Myanmar bad ki la ioh pynpra ar tylli ki ktem jong ki.
Shillong, 10 Jylliew:Hadien ba la kut ka shiphew sngi ia ka jing buh por ia ka sorkar ba kan ai jubab halor ka Village Administration Bill ka KHADC bad ka JHA DC,  ka Joint Action Com mittee (JAC)  jong ka  Synjuk Ki Rangbah Shnong ka Khasi bad  ka Jaintia Hills ki la rai ban ap ia ka rai na u Lat ka jylla u V Shanmu ganathan halor kine ki ar tylli ki Bill.
“Ngi la rai ban ap ia ka rai na u Lat ka jylla halor kine ki ar tylli ki Bill.
Kum u Lat ba  thym mai  ha kane ka jaka, ngi sngewthuh ba u don kam ia ka por ban eksamin bha shwa ia kine ki Bill shwa ba un ai ia ka rai", la ong u president ka SK RS u Dr Werlok Khar shiing ha ki nongthoh khubor hadien ba la wai ka jingialang mynta ka sngi Balang.
U Dr Kharshiing u la ong ba ka JAC ka iaroh ia ki lynti ba ka sorkar ka la shim ban pyndep ia ka jingkular ban pynlong kam ia kine ki Bill ban phah sha u Lat ka jylla ban ioh ia ka jingmynjur.
Ka SKRS ka la ong ba ka sorkar ka dei ban weng noh ia ka ordinance mardor bad kyntu ia baroh 36 ngut ki MLA ka Khasi bad Jaintia Hills ban pynbor ia ki ba kin iakren bad ka sorkar ba kan weng noh ia ka Ordinance.
U Dr Kharshiing u la ong ba ki rangbah shnong ki la pule bha ia ka Ordinanve bad ki la shem ba kam iahap satia katkum ka rirti dustur  bad na kata ka daw, kim lah ban pdiang.
“Ngim iahap ia ki kyndon ba la buh ha ka Ordinance ha kaba ka sorkar ka la pyrshang ban pynbor bad teh ia ki Rangbah Shnong", u la ong.
U president ka SKRS u la ong ba ki Rangbah Shnong kim kyrshan ia kano kano ka kynhun ne kano kano ka seng sain pyrthei.
“Ngi ieng beit ha ka nongrim jong ngi ba ngi kwah ia ka VAB.Ka dei ka jingialam bakla ia ka jingong jong ki liangpyrshah da kaba kynnoh ba ngi don ka jingiajan bad ka liang synshar ha KHADC ka  PDF", la ong u Dr Kharshiing.
U la ong ba ha ka jingialang kaba long ha ka 19 tarik Jymmang ba la wan ki MDC na liangsynshar bad liangpyrshah, la iarai lang ban dawa na ka sorkar ba kan pas noh ia ka VAB.“Namar kane ka jingiakren bad ka jingiakut, ngi la pyrkhat ba baroh ki 30 ngut ki MDC ki la pas ia ka VAB da ka sur ka jingialong kawei hynrei kham hadien ngi tip ba ka liangpyrshah ka  ARPA ka la pyrshah ia kane ka Bill", u la ong.
“Ha ka jingshisha ha ka Dorbar Ka Bri Hyn niewtrep ha ka 30 tarik Jymmang, ngi la ioh ia ka khubor ba ka KHADC ka la pas ia ka VAB.Namar ba ngim ioh ia ka lad ban iakren, ngi shu pynbna paidbah ba ia ka VAB la pas", la ong u  president  ka SKRS.Na ka liang ki Rangbah Shnong ki kwah ia kaVAB la ka dei jong u snem 2014 ne jong u 205 kam pher.
"Ia mynta, ngim lah ban ong la ka Bill ba pas ka KHADC ka don bniat ne em.
Ngin sa pule bha hadien ba la shna ia ki kyndon", u la ong.
U la ong ba ka SKRS kan bteng ha kine ki sngi ban wan ban bduudien ia kane ka Bill ban pynbha shuh.
Shillong, 11 Jylliew:Ka North Eastern Hills University (NEHU), ka la pynmih myntaka sngi, ia ka Result jong ka  I Year Bachelor of Arts (Pass), kaba la pynialeh ha U Rymphang mynta u snem bad kumjuh ia ka result jong ka 1 Year  Bachelor of Arts (Honours) [pule ia ki result ha ka sla 2].
Shillong, 10 Jylliew:Ka komiti ba la thung da ka tnad ka koit ka khiah ban pynlong ia ka jingtohkit bad ka jing wad bniah halor ka jing pyut ki dawai ba thied na ka skhim NRHM, ka la dep aiti ha ka sorkar ba kan leh ia kaba donkam.
Haba kren ha kane ka sngi Balang bad u secretary ka tnad ka Koit ka Khiah u Bah KW Marba niang u la ong ba ka komi ti ka la dang shu dep aiti ia ka kaiphod ha kine ki sngi ba la dep sha ka sorkar jylla halor ka jinglap jongka ha ka jing tohkit.
“Ngi la dep aiti ia ka kaiphod jingtohkit sha ka sorkar ha kine ki sngi", la pynthikna u Bah Marba niang.
U la ong ba ia ka jinglap ka komiti ym lah ban iathuh eiei namar ba ka long kaba dang rieh bad kan shong ha ka sor kar ba kan leh ia kaba donkam.
Lah ban kdew Ha kajuh ka por, ka sorkar kham mynshwa ka la thung ia ka ar tylliKi komiti tohkit halor kane ha kaba ki dawai ki la sahkut smam ha kudama ka NRHM  haduh ba ki la kylla pyut.
U Bah Hek u la pynbna ba u secretary ka koit ka khiah un khlieh ia ka komkti ban tohkit ia ka jingpyut ki dawai katba u Additional chief secretary u Y.Tsering un khlieh ia ka komiti kaba iadei bad ka jingthied ia ki dawai.
Kine ki komiti kin hap ban aiti ia ka kaiphod hapoh 30 sngi.
Ia kine ki dawai la thied na ka NRHM ha u snem 2010-2011 bad ha 2011-2012, ha ka jinglut kaba T.4.25.
Katkum ka jingtip ba la ioh u Rupang, la iathuh ba ka jingpyut ki dawai kaba la lap nyngkong ha jaka buh ka NRHM ha Central Warehousing ba don ha Lawmali bad kyndit sa ha Shillong Civil Hospital, ka la pynlyngngoh ia kiba bun khamtam kiba ju leit shim dawai na Shillong Civil hospital kiba ju ioh ia ka jubab ba ym ju don dawai bad hap thied nabar.
Ka khubor ba iajan, ba la ioh da u Rupang, ka la iathuh ba kane ka jingpyut ki dawai, ka la lah ban dei ka jingthmu ne leh khnang na ka bynta kano kano ka daw kaba ka tnad ba dei peit ka tip kham bha halor kane.
Ka thymmei khubor ka la iathuh ruh, ba ka jingbret kai ia kine ki dawai kiba la kylla pyut namar ka jingbym ai sha ki nongpang ba donkam, ka dei ka jingkitkhlieh ha ka tnad ka koit ka khiah, ba lehse ka don ki langiong kiba donkti halor kane ka kam bah kam san kaba ktah ia ka iap ka im jong u paidbah.
Ka jingjia ka pyni ba ka tnad ka koit ka khiah kam shym la kitkhia ia ka kam ban peit bad ka don ka rukom pyniaid kaba dkhoh naduh jrong haduh kiba rit, lym kumta, kaei kaba pynlong ban bret kai ia ki dawai bad ban buh sah haduh ba kin da pyut.
Ka paw ba ka tnad ka koit ka khiah ka la shu thied lymmuh ia ki dawai khlem bud ia ki kyndon ban leh khnang ban lait na ka jingpyut ei ki dawai.
Ka jingthied ia ki dawai la leh da ka Meghalaya Purchase Board kaba dei kaba thied ia ki dawai ba la don ki dkhot hapoh ka jingpeit jong u director.
Dawki, 10 Jylliew:Hynnin ka sngi, namar ka jingjur slap, kaba jubor ha ka thain Riwar, la iathuh ba ka kynroh jong ka Wah Umngot, kaba pynskhem ia ka shnong Dawki, kaba la tei da ka CPWD, ha u snem 1972, ka la twa noh bad ka jingkiew jong ka um, ka la jan poi haduh ha ka surok bah jong katei ka shnong, ong ka khubor.
Ym tang katta, la iathuh ba ka iing shang kai pyngngad jong ka sorkar Bangladesh, kaba don ha Synrem ruh ka la khyllem bad nangta ki la don sa shibun ki lieng, kiba la shah rong bad kiba la pait noh, namar ka jing lynthaw jong ka um bah.
Ha katei ka jingjia, la iathuh ba ki don 9tylli ki lieng na Dawki, kiba la shah rong ha ka um bad sa 14 tylli kiba pait bad nangta sa 10 tylli ki lieng na Darrang kiba la shah rong ha ka um bad saw tylli kiba pait ha ka jinglynthaw jong ka um, ha kaba ka jingjulor, ka la bun kumba T.2lak eiei, tang na ka jingduh noh ia kitei ki lieng, ong ka khubor.
Shillong, 11 Jylliew:Ka All Meghalaya Malaria Programme Wor kers Association (AMMP WA)ka la buh jingkylli ia ka sorkar jylla, halor ka jingbym lah ban bud ia ki kyndon ban pynrung kam ia ki Malaria Programme Workers (MPWs) kiba trei ha ka malaria control programme hapoh ka skhim National Vector Borne Disease Control Programme (NVDCP).
Ka jingbym lah ka sorkar jylla ban pynrung kam pura, ka la buh jingeh ia 100 ngut ki samla kiba trei ha  MPWs ha Khasi-Jaintia bad Garo Hills.
“Ka sorkar pdeng ka la buh ia ka kyndon ia ka sorkar jylla naduh u Naiweing 2013  ba ka dei ban shim ki lad ki lynti ba biang ban pynrung kam pura hynrei haduh mynta ka sorkar jylla kam shym la leh leh eiei bad ka la shu pynsah teng ia kane ka kam", la ong u President ka AMMPWA  u bah J Lyngdoh haba kren hynne ka sngi Palei sha ki nongthoh khubor.
U bah Lyngdoh u la ong ba ka sorkar pdeng ka la pynjlan por biang ia ka sorkar jylla haduh  hynriew bnai naduh ka 1 tarik Iaiong 2014 ba kadei ban thung kam pura ia ki 100 ngut ki samla MPWs.
“Wat hadien ba la pynjlan por ruh, ka sorkar jylla kam pat shym lah ban thung kam pura ia kine ki 100 ngut kumba la bthah da ka sorkar pdeng.
Kane ka kam la shu sah teng wat la palat khyndai bnai wat hadien ba ka sorkar pdeng naduh ba ka la weng noh ia ka NVDCP  ha kane la jylla.
"la ong u bah Lyngdoh.
U President ka AMMPWA u la ong ba ka jingleh mynthi ka sorkar ban pynbeit ia kane ka jingeh kaban ktah ia ka jingpyntreikam ia ka Malaria Control Programme khamtam haba sdang ka aiom shit mynta.
"Ha ki khyndiat snem ba la dep, ka MPW ka la iarap tnad ka koit ka khiah ban khang lad ia ka jingpang malaria ne khieshohrih ha ka jylla nalor kiwei pat ki jingpang", la ong u bah Lyngdoh.
U President ka AMMPWA u la ong ba ki la iakynduh ia u myntri ka koit ka khiah u Bah AL Hek bad kiwei ki heh sorkar ban wad jingtip ia kane.
"Man ka por ba iakynduh, ka jubab ka long ba dang eksamin ia kane ka kam.
Katba u myntri ka tnad ka koit ka khiah u thet kti da kaba ong ba um lah leh eiei namar ba ka rai ba kut ka shong ha u Myntri Rangbah" u la ong.
Katkum ka jingong u bah Lyngdoh, ka sorkar Assam ka la leh wut wut ban thung kam ia palat 200 ngut tam ki MPWs kiba trei ha kane ka Malaria Control Programme  ha ka jylla.
Shillong, 11 Jylliew:Mynta ka janmiet ha ka por 4:30 baje eiei ka trok jong ka tnad home Guard ka la thung khong pong ha Mawrong kaba hap ha Umsning Out post.
Ha katei ka jingjia saw ngut ki pulit Home Guard ki la iap hashen.
Kiba la iap ki dei kiba la tip kyrteng kum u Mohon Rabha, u Shankar Chettri, u Hemol Sangma bad u Bitterly Syrling.
Ka jaka ba hap katei ka trok, ka dei ha kawei ka khun kaba don ha ka shnong Mawrong, Ri Bhoi Distrik katba ka dang wan phai na katei ka shnong ban leit sha Shillong.
Ia katei ka trok la niah da u nongniah kali ka tnad Home Guard u bah N.Pariong.
Kitei ki pulit Home guard kiba don hapoh katei ka trok, ki dei kiba la leit ban lum diengiap na ki khlaw ka Mawrong na ka bynta ka  Border Wing Home Guard Battalion Mess, Mawdiangdiang.
Ia ki metiap la pynkit sha Civil Hospital, Shillong bad ka jingtohkit ka dang iaid shakhmat.
Shillong, 11 Jylliew:Ki don haduh san ngut ki khynnah ha ka nongbah Shillong kiba pang khmat ne trachoma  bad ia kane ka lap da ka kynhun jong ki doktor ha ka jingleh surbe ha ki san tylli ki shnong kiba hap ha ki jaka ba khapngiah ne slum ha ka nongbah.
Katkum ki doktor na ka AIIMS, kynthup ia u khlieh ka Community Ophthalmology u Prof Praveen Vashist u la ong ba katkum ka jingleh surbe la lap ba ki don haduh san ngut ki khyn nah kiba ioh ia kane ka jingpang bad ki dei na ka thain Khyndai Lad, Them Metor.
Ka nongbah Shil long ka dei kawei na ki ar phew saw tylli ki district ha ka ri ha kaba la pyn long ia ka National Trachoma Survey ban wad ia ka jingkynrei jong kane ka jingpang.
Ka jingpang Trachoma  ka dei ka jingpang kaba ialam sha ka jingmatlah syndon bad ia kane la lap ha kylleng ka pyrthei.
Katkum ka jingong ki doktor, kane ka jingpang ka kynrei bha ha ki jaka ne ka ktah bha ia ki briew kiba duk kiba shong ha ki jaka bym khuid.
Ki doktor ka AIIMS ki la ong ba ka jingpang trachoma ka kynrei bha ha ki 57 tylli ki ri bad ka India ka dei kawei na ki ri na ki san tylli ki ri kaba iakynduh jingeh bha na kane ka jingpang.
U Dr Rajendra Prasad na ka Centre for Ophthalmic Sciences, AIIMS, Delhi u la ialam ia kane ka kynhun ban pynlong ia ka surbe ban lap ia kane ka jingpang ha ki 10 tylli ki jaka ha ka nongbah Shillog.
“Kane ka dei ka sien ba nyngkong ba la leh ia kane ka surbe ha kane ka jaka bad ngi shem ba kane ka jingpang kam shym la dei kaba kynrei", la ong u Prof Vashist haba kren sha ki nongthoh khubor ha kane ka nongbah ha kane ka sngi Palei.
Ha Shillong ngi jied ia kito ki jaka ha kiba lah ban kham don kane ka jingpang.
Ia ka jingpang Trachoma la lap bha ha kito ki jaka kiba shong basah ki briew ba duk bym biang ka jingkhuid jingsuba bad kiba khapngiah briew, u la ong.
“Ia kane ka jingpang la pynsaphriang da ki skain na uwei u briew sha uwei pat, nalor ka jingbym biang ka umbam umdih, ka jingjaboh" u la ong.
U la ong ba ha kawei ka jaka la leh ia ka surbe ia kumba 50 ngut ki khynnah ba hapoh 9 snem bad ki rangbah ruh.
"Palat 2000 ngut ki briew la eksamin ha kane ka jingleh surbe.
Ha kawei ka district, ngi leh haduh 10 tylli ki jaka bad kumba 500 ngut ki khynnah la eksamin", u la ong.
U la ong ba la buh thong ban pynduh noh ia kane ka jingpang haduh ban kut u snem 2020.
Ia ka kaiphod ba la lum nangne yn sa aiti sha ka sorkar pdeng ba kan leh ia kaba donkam.
Shillong, 11 Jylliew:Hadien ba ka tnad kaba thew ba woh ma riang ka la maham lypa ba kan don ka jinghap slap kaba jur ha kine ki khyn diat sngi ban wan, u De puty    Commissioner ka Ri Bhoi District,  u la hukum ia baroh ki Block Development Officers bad ki ophisar ka District ba kin long kiba la khreh bad ban pynkhreh ban pyn donkam ia ki lad ai jing iarap ha kano kano ka jingshah lynshop mariang ha Ri-Bhoi.
U la hukum ba ki dei ban pynkhreh ia ki briew bad ki tiar kiba don bad kim dei ban pynlip ia ki mobile phone jong ki, u la hukum ba lada don kano kano ka jingjia dei ban pyntip mar mar sha ophis u DC.La bthah ia ki paidbah ba kim dei ban tur shajan ki wah ki um bad ki jaka ba twa khyndew.
U la pyntip ba ka Emergency Operation Centre (EOC) ka dei ban treikam 24 kynta.
Shillong, 11 Jylliew:Ka BJP na kane ka jylla ka la iakhih da kaba shong kyllain mongor mynta ka sngi namar ka jingbym lah ka sorkar ban siew ia ka tulop ki nong trei ka Mawmluh Cherra Cement Limited (MCCL) kaba la kot 8 bnai tam mynta.
Ha katei ka jing iakhih la wan ban snohkti lang ruh da ki nongtrei katei ka karkhana pynmih dewbilat na Sohra.
Haba kren sha ki nongthohkhubor u President ka BJP u bah Khlur Sing Lyngdoh, u la pynpaw ka jinglyngngoh  ia ka jingbym lah ka sorkar ban pyniaid beit iaid ryntih ia ka jingtreikam katei ka karkhana kaba la pyniaid hi da ka sorkar, katba kiwei pat ki karkhana pynmih dewbilat jong ki kompeni shimet ki iaid beit shaid shaid bad ki ioh nong bha, “Ngam lah sngewthuh shuh, kumno ka sorkar kam lah pyniaid katba ki kompeni shimet pat ki treikam shaid shaid" ong u bah Khlur Lyngdoh uba la bynrap biang da kaba ong ba ka dei ka kamram jong ka sorkar lyngba u myntri rangbah ban peit ba katei ka karkhana ka dei ban treikam.
Lah ban kdew ba ki nongtrei ka MCCL ki la dawa ba nalor ka tulop jong ki kaba la 8 bnai tam mynta, ka sorkar ka dei ban pyntreikam noh ia ka karkhana kaba thymmai kaba don ha katei ka jaka , naba la pynsangeh noh ia ka karkhana kaba rim.
Haba kren halor katei ka bynta u bah Khlur u la ong ruh ba ka long kaba sniewbok bad kaei kaei ka bym lah ban long ba katei ka karkhana kam treikam shuh mynta la shisnem tam, bad ia ka tulop ki nongtrei ruh ym don basiew.
Haba pynpaw  ia ka jingsngewkhia namar ka jingbym lah treikam ka ba ka MCCL kaba  dei ka pliang ja ki nong Sohra, u bah Khlur u la ong ba ka jingsangeh treikam ka karkhana bad ka jingbym ioh tulop ki nongtrei ka la ktah jur ia ka longing longsem jong ki ha kaba kim don pisa shuh mynta tang ban phah skul ia ki khun jong ki ruh, bad nalor ki nongtrei ka la ktah ruh ia ki paidbah ka thain Sohra kiba im ja na ka jingiadei ha ka ia die ia thied bad ki nongtrei bad ha kiba bun ki bynta kaba pynim kamai ia ki.
Hadien katei ka jingiakhih shong kyllain myngngor ka BJP ka la phah ruh da ka jingthoh sha ka sorkar ba ka dei ban pynsted noh ia ka kam ba iadei bad ka MCCL, khamtam ban pyntreikam noh ia ka karkhana kaba thymmai kaba la pynieng maw nongrim naduh ka 1 tarik u iaiong, 2005 bad kaba la mang ban pyndep hapoh lai snem hynrei mynta la shiphew snem ym pat lah ban pyntreikam ia ka.
Shillong, 11 Jylliew:Ka Public Accounts Committee (PAC) ka iing dorbar ka jylla ha kane ka sngi palei ka la bthah ia ka bor synshar district ka Ri-Bhoi ban pynlong biang ia ka jingjurip bad pynshong dor ia ki jaka ba la shim na ka bynta ban shna ia ka kad liengsuin ha Umroi namar ka jing mih ka kynrum kyn ram ha kaba iadei bad ka jinglong trai ia ki jaka ban siew ia ka bailutksan.
“Ngi la bthah ia u Extra Assistant Commissioner (Revenue) u Jona than Shylla ban pyndep ia ka kam hapoh ar taiew", la ong u dkhot ka PAC  u Bah Paul Lyngdoh.
U la ong ba ka shithi la dep phah sha ka Deputy Commissioner halor kane ka kam ha kane ka sngi Palei.
Katkum ka jingong u Bah Lyngdoh, ka PAC kham mynshwa ka la pynlong ia ka jingjurip ia ka jaka ban shna pynheh ia ka Kad Liengsuin Shillong ha Umroi ban ioh ia ka jingtip kaba bniah halor ka jingmih ka kynrum kynram halor ka rukom siew bai khyndew sha ki trai jaka kiba la ai ia ki jaka jongki ban pynheh ia kane ka kad liengsuin.
U la iathuh ba ki la pan ia ka jingtip bniah halor ka jingshim jaka bad ka jingsam ia ka bailutksan bai khyndew hapoh shi taiew.
Lah ban kdew ba ka PAC ka la shim ia kane ka kam hadien ba la ioh ia ka jingujor na ki 14 ngut ki trai jaka ba shah ktah na ka jingthmu ban pynheh ia ka kad liengsuin ha Umroi.
Shwa ia kane, u symbud myntri rangbah ba peit ia ka tnad Revenue u Dr.R.C.Laloo  u la iathuh ba 17 ngut ki trai jaka kynthup ki jaka jong ki shipai kiba la ai na ka bynta ban pynheh ia ka kad liengsuin ha Umroi kim shym la pan bailutksan.
U Dr Laloo u la iathuh ba na 308 ngut ki trai jaka, tang 17 ngut kim shym la wan shakhmat ban shim ia ka bai jaka.
Ka sorkar ka la dep sam haduh mynta T.49,45,96,111,  la iathuh u Dr Laloo bad bynrap ba sa  T.8 klur ka dang sah ha ka jingpeit jong ka deputy commissioner ka Ri-Bhoi.
“Ngi la long ba la khreh ban siew ia ka bai jaka lada ki trai jaka ki wan shakhmat ban pdiang.
Ka bailutksan ka long T.5,20,29,740  na ka bynta ki jaka shipai, bad T.41,43,571 ia ki 16 ngut ki trai jaka", la ong u Dr Laloo.
New Delhi, 11 Jylliew:Ki bor sorkar ki la ioh jingtip ba ka kynhun lehnoh ka NSCN(K) ka don jingthmu ban wan kiew sha India ban kput kylla ia ka jingshah pyniap ki dkhot jong ka ha ki kynhun shipai, kumta ki bor sorkar ki la husiar bha hadien ba ki la ioh jingtip na ki bor syntiat jong ki ba ka NSCN(K) kan wan kiew na Myanmar hapoh u pud u sam ka India ban kput kylla ia ka jingshah pyniap ki dkhot jong ka.
“La ioh jingtip ba ki don kumba 15-20 ngut ki dkhot ka NSCN kiba la wan tur sha India na Myanmar, ki dei ki kheinduh ki ban wan kput kylla, ngi la long kiba la khreh ban iada" ong ka tyllong khubor na ki ophisar sorkar.
Mynta ka sngi U Rajnath Singh , myntri pohing ka sorkar pdeng u la lum ia ka jingialang ban pyrkhat na bynta katei ka kam, ha kaba ha katei ka jingialang la wan ban ia shim bynta da u myntri iada ri ka India, ki bor pahara ri bad ki heh shipai.
Ha katei ka jingialang la ong ba la ia kren ba dang donkam ban hiar thma biang ha ki ktem lehnoh kumba leh ha kine ki sngi ban pynduh jait duh khong syndon ia ki.
“Ki lehnoh ki lah ban hiar thma ia kino kino ki mar sorkar ne ia ki riew paidbah, ka jingpynbthei bom ha khappud ka Moreh mynhynin ka sngi ka lah ban dei ka kput ba nyngkong ki lehnoh" iathuh ki tyllong khubor na ki bor sorkar.
Ha kawei pat ka khubor, la iathuh ba u nongialam ba ha khliehduh ka NSCN(K) u SS Khaplang, uba la ngeit ba u dei uba la ialam ia ka  katei ka seng ban siat ia ia ki shipai India ha ka 4 tarik u jylliew, la ong ba u don hapdeng ka jingpang bad la pynkit ia u sha kawei ak Hospital ha  Yangon.
U Khaplang, ba la 75 snem la ong ba u la shitom na ki jingpang kiba la neh slem ha ka met jong u bad la ong ba la pynkynriah noh ia u na Tago  kaba don ha khappud ka China bad Myanmar sha sorbah jong ka Myanmar ka Yangon saw bnai mynshuwa, iathuh ki tyllong khubor.
Ka Myanmar ka la pyntip sha ka India shaphang ka jingkynriah u Khaplang uba dei u nong Myanmar sha Yangon ha u rymphang, 2015.
Ka India ka ngeit skhem ba u Khaplang u don ha Yangon bad u dang shah sumar.
U Khaplang u dei u  Hemi Naga na Myanmar, la kha ia u ha u iaiong, 1940 ha ka shnong Waktham, kaba don shaphang mihngi ka  Myanmar’s Pangsau Pass, kaba hap ban iaid lyngba 1763 kilomitar ka jingjngai na Stilwell Road sha Ledo, Assam bad sha Kunming, china.
Shillong, 11 Jylliew:Ka jingiam briew ka la wan jia bad u lyoh ba dum u la wan tap tyllep ia ki ar tylli ki longing ha ki ar tylli ki shnong naba ki la duh ei ia kiba ieit ba thoin jong ki ha ka por kaba kim poi pyrkhat na ka daw ka jingshah lyn shop ha  ka bor mariang.
Katei ka dei ha ka miet  9 tarik  ha kaba  jingjia kaba sngewsih ka la wan jia kynsan kynsan na ka jingtwa khyndew bad ka  ka khyndew ka la rong ia kawei ka ing  trep kaba  la tip kum ka ‘ing sah bri’ bad hapoh  katei ka ing trei ki don 3 ngut ki briew   kiba la shah rong lang ha ka khyndew.
Kitei ki 3 ngut ki dei kiba la tip kyrteng kum u Maskel Riahtam, uba ka karta jong u antad kumba 50 snem eiei na ka shnong Mawkliaw, u khun jong u bah Maskel u Skhembor Syngai u khynnah ba dang 8 snem karta na ka shnong Mawkliaw bad uwei pat u dei uba la tip kyrteng kum u Rishai Khongdup, 45 snem na ka shnong Mawlatang, ki shnong kiba don sharum ka Pynursla.
La iathuh ba ha ka por ba ka la jia ka jingtwa khyndew kaba jur kitei baroh 3 ngut ki dang ioh thiah lyngngai hapoh  ing sah bri  kaba dei ka ing jong u bah Rishai Khongdup ha ka jaka kaba la tip kum ka ‘Umniahli’.
Katkum ka jingiathuh ki briew na ka shnong Mawkliaw kiba la leit sha katei ka jaka hadien ba la jia katei ka jingjia ki la ong ba ka khyndew ka la rong bak ia katei ka ing bad ki briew kiba don hapoh sha thwei bah ka Wah Umrew kaba la tip kum ka ‘Syrphin’.
Ia katei ka jingjia ki briew jong kitei ki ar tylli ki shnong ki dang ioh jingtip ha ka 10 tarik u jylliew ha ka por mynsngi naba don kiba la leit bri sha katei ka jaka kiba la lap ia ka jingtwa khyndew bad ka jingjah rngai katei ka ing, bad mar ia iohi ki la don kiba ai jingtip noh sha shnong wut wut.
Hadien ba la ioh jingtip dei ha ka noh sngi jong ka 10 tarik bad ki briew na ka shnong Mawkliaw bad Mawlatang ki la hiar sha katei ka jaka ban leit wad ia kitei ki 3 ngut.
Ki la iathuh ba ka long kaba eh ban wad ia kitei ki lai ngut naba ha kylleng katei ka jaka ka la jur bha ka jingtwa khyndew, bad  ka la jur palat ka jingkhyllem ki dieng ki siej,  bad ka jingheh palat ka um ha ki wah, ki la wad  sawdong ia katei ka jaka hynrei kim shem, kham hadien la poi sa ka kynhun ki pulit na Sohra bad Pynursla ban leit wad ia kitei kiba jah.
Kham hadien la ai jingtip sha kiba haing ba ki don kumba 3 ngut ki nongkhwai  na ka shnong Nongla, kiba la lap met iap ha kjat ka Wah Umrew, ha ka jaka ba la tip kum ka ‘Diengbai’, bad la lap ba katei ka metiap ka dei ka jong u khynnah ba dang 8 snem u Skhembor Syngai, khun jong u bah Maskel Riahtam.
Haduh ba thoh ia kane ka khubor ki pulit bad ki  paidbah na kitei ki ar shnong ki dang wad sa ia ki ar ngut kiba dang jah rngai.
Katkum ka jingiathuh ki briew katei ka thain la ong ba ka jingjia twa khyndew ha katei ka thain ka la long ha kylleng ki jaka, bad ka la don ruh ka jingeh um ha ki wah bah kaba la rat lut ia ki jingkieng rit jingkieng heh, bad ki dieng ki siej ki khyllem ha ki khlaw ki btap, la iathuh ba marjan bad katei ka shnong ka jingkieng Pungweikyian kaba pyniasoh ia katei ka shnong bad  ka Umniuh Tmar ka la jan dkut bad la ong ba ki nar kiba la shna ban bat haba lynti na ka jingkieng ki la dkut lut bad ka shu sah ryngheng mynta khlem jingbat bad ym long iaid briew shuh.
Shillong, 11 Jylliew:Ka Public Accounts Committee (PAC) ka iing dorbar ka jylla ha kane ka sngi palei ka la bthah ia ka bor synshar district ka Ri-Bhoi ban pynlong biang ia ka jingjurip bad pynshong dor ia ki jaka ba la shim na ka bynta ban shna ia ka kad liengsuin ha Umroi namar ka jing mih ka kynrum kynram ha kaba iadei bad ka jinglong trai ia ki jaka ban siew ia ka bailutksan.
“Ngi la bthah ia u Extra Assistant Commissioner (Revenue) u Jona than Shylla ban pyndep ia ka kam hapoh ar taiew", la ong u dkhot ka PAC  u Bah Paul Lyngdoh.
U la ong ba ka shithi la dep phah sha ka Deputy Commissioner halor kane ka kam ha kane ka sngi Palei.
Katkum ka jingong u Bah Lyngdoh, ka PAC kham mynshwa ka la pynlong ia ka jingjurip ia ka jaka ban shna pynheh ia ka Kad Liengsuin Shillong ha Umroi ban ioh ia ka jingtip kaba bniah halor ka jingmih ka kynrum kynram halor ka rukom siew bai khyndew sha ki trai jaka kiba la ai ia ki jaka jongki ban pynheh ia kane ka kad liengsuin.
U la iathuh ba ki la pan ia ka jingtip bniah halor ka jingshim jaka bad ka jingsam ia ka bailutksan bai khyndew hapoh shi taiew.
Lah ban kdew ba ka PAC ka la shim ia kane ka kam hadien ba la ioh ia ka jingujor na ki 14 ngut ki trai jaka ba shah ktah na ka jingthmu ban pynheh ia ka kad liengsuin ha Umroi.
Shwa ia kane, u symbud myntri rangbah ba peit ia ka tnad Revenue u Dr.R.C.Laloo  u la iathuh ba 17 ngut ki trai jaka kynthup ki jaka jong ki shipai kiba la ai na ka bynta ban pynheh ia ka kad liengsuin ha Umroi kim shym la pan bailutksan.
U Dr Laloo u la iathuh ba na 308 ngut ki trai jaka, tang 17 ngut kim shym la wan shakhmat ban shim ia ka bai jaka.
Ka sorkar ka la dep sam haduh mynta T.49,45,96,111,  la iathuh u Dr Laloo bad bynrap ba sa  T.8 klur ka dang sah ha ka jingpeit jong ka deputy commissioner ka Ri-Bhoi.
“Ngi la long ba la khreh ban siew ia ka bai jaka lada ki trai jaka ki wan shakhmat ban pdiang.
Ka bailutksan ka long T.5,20,29,740  na ka bynta ki jaka shipai, bad T.41,43,571 ia ki 16 ngut ki trai jaka", la ong u Dr Laloo.
La iohi, ia ka lieng suin iapom jong ka sorkar Syria, ba ka la kem ding ha jrong suin, hadien ba ka la shah siat ha uwei u nam ding, katba ka dang her, ha ki bynta ba shathie jong ka Syria.
La shon ia ka dur jong katei ka liengsuin iapom, ha ka Jylla Daraa, ha kaba ka la shah pynhap hadien ka jingther kuli da ki shipai jong ka  Free Syrian Army.
Katei ka liengsuin, ka shah siat ha u namding, uba la siat na madan, da ka kynhun  Southern Front, kaba ia khun ha kajuh ka shatri bad ka  Free Syrian Army.
Ka jingshah siat, ka dei ha ka por, ba katei ka liengsuin, ka dang hiar thma ha ki bynta jong katei ka jaka ha Daraa, hynrei, ka la shah siat noh mar kumta hi.
La iathuh shuh shuh, ba katei ka kynhun shipai jong ka Free Syrian Army, ka la ioh kurup ia ka ktem jong ki shipai, sha ki bynta ba shathie jong ka nongbah bad katei ka la pyni ba ki shipai jong ka Syria, ki la nang duh bor noh ha kine ki sngi.
La iathuh ba ka  Southern Front, ka la kurup ia ka ktem jong ki shipai jongka  52nd Brigade ha Daraa, hadien ka jing ia khun kaba 24 kynta kynthih.
Shillong, 12 Jylliew:Ka sorkar Megha laya kan pynlong da ka jingsam khusnam kum shi bynta ka jingrakhe ia ka sngi ioh jylla pura ka Meghalaya ne ka Megha laya Day ka ban long ha ka 21 tarik u Kyllalyng kot, 2016.
Kitei ki khus nam ki dei kiba la tip kum ka  U Tirot Sing Award  na bynta ka Arts & Literature, U Pa Togan N Sangma Award na bynta ki kam shakri paidbah ne ka kam shakri ia ka imlang sahlang, U Kiang Nangbah Award na bynta ki nongialehkai Sports.
Ki nongjop ia ka khusnam kin ioh T.1 lak tyngka marwei.
La bthah ia kito kiba kwah ban ioh ia kitei ki Award na East Khasi Hills District  ba ki dei ban phah ia ka kyrteng jong ki sha ka ophis u Deputy Commissioner haduh ka 15 tarik u nailur, 2015.
Shillong, 12 Jymmang:Ka   Hynniewtrep National People Federation (HNPF) ka  la pyn paw ia ka jingbym sngew iahap ia ka jingleh ka  PDF halor ka jingpas jubor ia ka Village Administration Bill (VAB).
U President ka HNPF u bah R Ranee, u la ong ba ha ka jingpas jubor ka PDF ia kane ka bill  ka long ka bym lah ban pdiang.
U la ong ba kane ka jingleh ka PDF ka la ktah mationg ia ka hok jong ki paidbah ha kaba ka jingpynduh ia ka para VIII bad XVI.“Hato kine ki nongmihkhmat kidei ban thaw ain ban iada ban kyntiew ia ka jylla ne ban die tad dor ia ka jylla", la ong u President ka HNPF haba kren hynne ka sngi Thohdieng sha ki nongthoh khubor.
Na ka liang ka seng kan nym lah ban pdiang ne mynjur ia ka Ordinance khlem da pynbeit bad pynioh katkum ka hok ban iada ia ka Bri u Hynniewtrep, la ong u bah Ranee.
U la ong ba kane ka jingleh ka sorkar halor ka VAB kadei tang ka buit tuh buit sainti khnang ban iohlad ban pynlong ia ka election Ward Commissioner bad ka seng ka la pynrem jur ruh ia u Jitendra Singh u ba la wan batai stad ba ka jingtih Uranium kam don jingma eiei ia u paidbah.
Shillong, 11 Jylliew:Ha ka shi sngi, ym duna ia ka 50 ne 100 ngut eiei ki nongialeh ne aplai ia ka Syrnod Scheduled Tribe (ST) na ophis jong u Deputy Commissioner ka East Khasi Hills Shillong.
Katkum ka jingtip ba la ioh, la iathuh ba kine ki nongialeh syrnod ki la wan man ka sngi na kane ka ophis khamtam ki khynnah skul, ki nong ialeh ia kiwei ki kam ruh.
Hadien ba la hukum ka Kashari Meghalaya High Court bym pdiang ia ka NOC na u Rangbah shnong, ka ophis ka la pdiang ia ki syrnod kum ka syrnod sngikha, EPIC ki kmie kpa ia ki khynnah skul, ne ka ration card, ka bil ding MeCEL, ka bil phun.
Ka jylla Meghalaya ka dei ka jylla ba Scheduled Tribe namar ba ki nongshong shnong ha kane ka jylla kiba bun ki dei ki Scheduled Tribe kynthup ki Khasi, Jaintia, Garo.
Katkum ka jingtip ba la ioh na ka ophis, kam pdiang shuh ia ki NOC na ki rangbah shnong lada donkam kano kano hynrei ki shim ne pdiang beit tang ia ki jingthoh kiba iadei na ka sorkar.
Ka Syrnod ST ka long kaba donkam namar ha ki tnad sorkar kiba iadei ha ka bhah kam bhah jam, ka bai bam, bad kiwei ki jingai ba kyrpang ka sorkar pdeng.
Ka jingbun ki nongialeh ST ka dei namar ba mynta bun ki khynnah skul, naduh kiba dang pule ia ki klas barit ruh ki hap ban ioh syrnod ST haba ki ialeh baibam.
Shillong, 12 Jylliew:Mynhynin ka sngi ki pulit  ki la kem ia u Rangbah Shnong jong ka shnong Mawjongka kaba don ha ki thain Sohiong  u bah Sken Shabong, namar ba um shym la shah ban tep ia ka metiap jong kawei ka ing hapoh u pud u sam ka shnong namar ba ki khlem pyntip sha ki bor shnong.
Hadien ba la kem ia u, ki pulit mynta ka sngi ki la leit rah sha kashari, bad ka kashari ka la ai bor ba ki pulit kin tohkit 3 sngi  ia u.
La kem ia u bah Shabong hadien ba ki pulit ki la ioh jingujor na ka kong S.Kharmuti kaba la ujor ba u Rangbah Shnong ryngkat ki bor shnong, kim shym la ailad ban tep ia u ba ha ing jong ka hapoh u pud u sam ka shnong namarba ki bahaing ki khlem pyntip sha ki bor shnong.
Katkum ka jing ujor, la ong ba ka kong Kharmuti ka la ujor sha ki pulit ba u bah Shabong u la ai da ka jingthoh sha ki bad u la maham ba kim dei ban tep ia ka metiap hapoh u pud jong ka shnong, namar ba kim pyntip sha ki bor shnong.
Katei ka dei ka jingjia kaba la jia ha ka 6 tarik u jylliew ha kaba ki bor shnong kim shym la ailad ia ka kong Shita  Kharmuti ba kan tep ia ka khun jong ka, kaba la tip kyrteng kum ka Ribynna Kharmuti kaba dang 19 snem karta kaba la khlad noh ha ka 5 tarik u jylliew.
Katkum ka khubor na ki pulit pat ki la ong ba hadien ba la ioh kem ia u Rangbah Shnong u bah Sken Shabong, ki pulit shen kin sa leit kem sa ia kiwei pat ki nongkitkam shnong kiba don kyrteng ha ka jingthoh kaba ki la byrngem ia ka kong Shita Kharmuti ba kam bit ban tep ia katei ka metiap.
Shillong,19 Rymphang:Ka Meghalaya Pradesh Youth Congress (MPYC) ka la pyrshah ia ka jingkhein poiwir ka Bhartiya Janata Party (BJP) ia ki briew ka Dong Mihgngi.
Mynta ka sngi ki dkhot jong ka Congress ki la pynlong ia ka jingrwai bad ka jingpule poitri  ha ka jingialang jong ka seng, kaba neh lai sngi ha ka Shillong, ban pynpaw ia kane ka jingpyrshah ia ka sorkar BJPIa kane ka jingialang, ka Congress ka la pynlong ban pynkhlain ia ka seng, hadien ba ka la shah syllad naphang ha ki jylla ka ri India ha ka BJP.Ka MPYC  ka la rai ruh ban pynlong ia ka jingpyrshah ia ka sorkar BJP da kaba pynlong da ka jingpyrshah ia ka jingleh bad khein bein ka sorkar BJP ia ki briew kane ka thain Dong Mihngi, bad nalor kiwei ki mat kum ka polisi pyrshah nongrep, ka pisa beain, bad kiwei kum ka jingshah hiar thma ki iingmane ha Deli bad kiwei ki kam shit niamHa kane ka workshop ka Congress, la wan ban iashim bynta da ki nongialam ka party na kylleng ki jaka ka jylla.
Ha kane ka workshop ka Congress ka la iakren kumno ban pynkhlain ia ka rukom synshar bad ban shakri ia ki paidbah bad ban wanrah ia ka jingiatylli ha ka party nalor kiwei pat.
Shillong,18 Rymphang:Mynta ka sngi ka dei ka sngi kaba ki paidbah  ki la khmih lynti bad ki la kwah dik dik ba yn iohi noh ia ki Daju Iewduh ha ka riam sawbthuh jong ki, ha kaba ki don bun ruh ki paidbah kiba wan iew khnang tang ban iohi ia u Daju phong sopti hima, namar ba ia ka hukum ban sdang pynphong sopti hima mynta ka sngi la  dep pynbna ha thanad ka hima Mylliem, ha kaba ym tang ki myntri Hima Mylliem bad ki EM, MDC ka KHADC  kiba la don ha katei ka jingialang bad ki Daju, hynrei ka jingkhmih lynti jong u paidbah ka dei namar ia katei ka rai bad ka hukum ia ki Daju la pynbna syndon da u Khliehduh ka District Council u bah Adelbert Nongrum uba long u Chief Executive Member.
Lah ban kdew ba ha katei ka jingialang la pynbna da kaba tyngeh ba baroh ki Daju ki dei ban biang shriak da ka sopti hima, naduh mynta ka sngi bad lada jia ba don na ki, ki bym phong;  ki pulit syiem ryngkat ki pulit ka district council kin bat ia ki bad kin ym shah kitnong ha Iewduh.
Hynrei  mynta ka sngi la iohi pat ba baroh ki Daju Iewduh hai hai ki kitnong khlem sopti saw bthuh bad kim riej ia ka rai ba ka district council bad ka hima Mylliem ki la dep ban pynbna.
Ha ka por mynstep, ka hima Mylliem ka la don ka jingthmu ban leit bat bad ban ym ailad ia ki Daju ba kit jingkit khlem sopti hima bad ban bud beit ia ka hukum ba u CEM u la pynmih, hynrei kham hadien la iohi pat ba katei ka jingthmu kam poi shano shano ruh, naba ka hima Mylliem ka dang artatien ioh dang don sa kawei pat ka bor kaba kham khraw ban ia ka hukum jong ka district council lada jia ba mih huri hura ha Iewduh namar ka jingbat Daju.
Kham sa shipor pat, ha ka jaka ban leit bat Daju ki myntri ka hima Mylliem, ki pulit syiem, bad ki Enforcement ka KHADC ki shu leit ban shu pynsngewthuh noh sha manla ki kudam bad ki mahajon kiba ai nong kit jingkit ba ki dei ban ym ai kit shuh sha ki Daju khlem sopti hima bad kumjuh ruh ki la leit ban pynsngewthuh biang ia ki Daju ba naduh lashai ka sngi ki dei ban kit jingkit noh ryngkat ka sopti saw bthuh bad lada jia ba kim kohnguh yn ym ailad  shuh ia ki ban kit jingkit.
Shillong,19 Rymphang:Mynta ka sngi, uwei u briew uba la kam kum u nongtrei ka MeECL u la shah tied jem ha ki paid bah ka shnong Tynring kaba don ha East Khasi Hills.
katkum ka khubor na ki pulit une u briew uba la kam ialade kum u nongtrei ka MeECL la tip kyrteng kum u John Jyrwa (32 snem), bad la kynnoh ba ka jingshah shoh jongu ka dei halor ka jingkam kum u nongtrei ka MeECL da kaba leit bad hadien ba ki paidbah ki tip ba um tip satia hynrei uba shu kam, ki la iatied iashoh haduh ba un mynsaw jur.
Ia une u briew la pynkit noh sha jaka sumar ha Shillong Civil hospital ban sumar, la ong ki pulit.
Ha kawei ka jingjia mynshi sngi, saw ngut ki briew ki la shah kem kynthup u  Md.
Chacha Pal Ali, u Md.
Juchas Ali, u Md.
Samal Ali bad u Md.
Abdul Karim katba ki dang thep dewiong beain ha kawei ka trok (ML-05H-6915) da kaba pynkhein ia ka hukum ka NGT ha shnong Shi Kilo ka East Jaintia Hills bad saw ngut kiwei pat la kem halor ka jingpynhiar ia ka dewiong na kawei ka trok (AS-25C-3154) ha shnong Shi Kilo ka East Jaintia Hills.
kine kiba shah kem ki long u Jame Nuzury, u Saral Basumatary, u Karbar Sungi bad u Sarpan Basumatary.
Kawei pat ka jingjia, kawei ka trok (AS-01FC-9951) ba niah da u Raju Rajbongshi (20 snem) ka la noh shariat ha Ratacherra ka East Jaintia Hills bad ha kane ka jingjia, u nongniah u khlad hashen bad uwei uba shong ha kane kali u la mynsaw jur, la ong ki pulit.
Shillong,19 Rymphang:Kham mynshuwa la ioh jingtip ba ka KHUDA ka lah ban wanrah ia ka jingiatynjuh bor ha ing dorbar ka KHADC namar ka jingbym shaniah ia ka EC ba mynta, hynrei kham hadien la ioh jingtip pat ba ka  liang pyrshah hapoh Khasi Hills Autonomous district Council ka KHUDA ka lah ban  kynran dien noh na ka jingthmu ban ia tynjuh bor hapoh ing dorbar ka KHADC ka ban sdang ha ka 23 tarik mynta u bnai, iathuh ki lad khubor ba la ioh lum mynta ka sngi.
La ong ba katei ka jingran dien noh ka KHUDA na ka jingthmu jong ka ban ia tynjuh bor ha KHADC ka dei hadien ba kam shym la lah ban khroh ia kiwei pat ki MDC kiba don hapoh ka ARPA.Kham mynshuwa ki lad khubor ki la iathuh ba ki MDC ka seng Congress ki la leh pariah bha bad ki la leit ban ia kren bad katto katne ngut ki MDC kiba don hapoh ka ARPA bad katei ka jia tang shisngi ar sngi hadien ba uwei na ki MDC uba don hapoh ka ARPA u bah Pyniaid S Syiem u la pyni dak or pait da kaba byrthen ban pynkhyllem ia ka EC kaba mynta.
Haba buddien bha, ia ka sain pyrthei hapoh district council, u Rupang u la ioh lum jingtip ba haduh mynta kiba khih met khih phad ban ia pariah briew ki dei tang katto katne ngut ki MDC napoh KHUDA, hynrei la ong ba haduh mynta u nongialam jong ki u bah Pynshngain N Syiem um pat shem la khih met satia, bad kumjuh ruh kiwei pat ki MDC ba kham rangbah napoh ka KHUDA kum u bah Antonio War, u bah Jansing Tynsong , u bah Mansturdy Nongrem, u bah Lamphrang Blah kim pat patiaw eiei halor katei ka kam pynkhyllem EC lane ban wanrah ia ka jingiatynjuh bor ha ing dorbar.
Katkum ki khubor ba la iohlum, la iathuh ba kin don katto katne tylli ki mat ki ban pynkhluit ia ka ing dorbar, ha kaba kin don kumba saw tylli ki mat, ki ban wanrah da u bah Pyniaid S syiem, u bah Albinud Lyngdoh, bah Jansing Tynsong bad u bah Mansturdy Nongrem, bad nalor kitei ki motion la iathuh ba kin dang don ruh saki Cut Motion.
Haba wad jingtip shaphang ki jingkylli kiba kumno ki ban wanrah ha ing Dorbar jong ka KHADC, la ioh jingtip ba kin don bun ki jingkylli kiba ia tyngkhuh bad ka kam iew kam hat, ki kam elaka/hima bad kiwei pat ki tnad bad ki tnad kiba kham kynjah ha katei ka dorbar kin long ka tnad kaba ia dei bad ka kam ain, ka kam khajna bad ka kam khaii pateng.
Shillong, 19rymphang:Ki tnad shipai bapher bapher jong ka Central Armed Forces of India (CAPF) ka la khot aplikeshon na bynta ki samla wad kam, pyntip u  Inspector General Meghalaya, Ftr BSF, Sh.
Sudeshkumar, IPS sha ki nongshong shnong kiba don ha phappud ha ka por ba u leit ban kngoh ia ka thain khappud.
Kumba ka long mynta ki don haduh 62,390 tylli ki kam shipai ba hap ban pyndap , bad 22,517 na ki ki dei ha ka tnad BSF.La khot aplikeshon ia ki samla wad kam jong ka thain shatei Lam mihngi kiba don hapoh ka rta kaba 18 haduh 23 snem ba kin thep ia kitei ki kam, bad ia ka rta la ailad katkum ka ain jong ka sorkar ban ia khun ha kitei ki kam constable (GD) shynrang bad kynthei na ka bynta ban shakri ia ka ri.
Ka tarik ba khaddu ban khang ia ka aplikeshon kan long ha ka 23 tarik u rymphang, 2015 lyngba ka online katba 2 tarik pat u lber offline na bynta ki samla ka thain shatei lam mihngi.
Shillong,19 Rymphang:Wat la u Chief Executive Member ka KHA DC u bah Adelbert Nong rum um shym la ailad ia ka jingkwah ki Daju Iewduh kiba la wan ia kynduh ia u mynhynnin ka sngi ba kin kit jingkit khlem phong ia ki riam sawbthuh jong ki,  hynrei mynta ka sngi pat sa shisien biang u la khot ia kren ia ki ha kamra treikam jong u ban pyr khat biang sa shisien ia ka jingkwah jong ki bad katei ka la jia hadien ba ki Daju kiba don hapoh ka seng jong ki Nongkitnong Khasi, ha kaba ki la byrngem ba lada jia ba ki shah kem, kin pynlong da ka jingsangeh kitnong baroh khoit bad kin ialam bad khun bad kti sha u CEM.Ha ka jingshisha, ka hima Mylliem bad ka KHADC ki la pynbna ba ha ka 17 tarik mynta u bnai ba naduh ka 18 tarik mynta hi u bnai ki Daju baroh khoit ki dei ban phong sopti bthuh bad lada don ki bym phong bad lada lap ba ki kitnong yn kem ia ki, hynrei ha ka 18 tarik ruh ym shym la iohi ba ki Daju kin phong ia katei ka sopti hima bad ka hima Mylliem kam shym la leit kem ia ki; hynrei ka la leit ban pynsngewthuh biang sa shisien sha manla ki kudam ia ki mahajon bad kumjuh ruh ki Daju, bad la maham tyngeh ba katei ka jingphong sopti hima, kan treikam  beit naduh mynta ka sngi.
Hynrei kham hadien ha ka por janmiet ki Daju ki la leit ban ia kynduh ia u CEM ban kyrpad ba un pynsangeh shuwa ia katei ka rai bad ban ailad ia ki ban ia shong pyrkhat para ma ki bad ki la iathuh ba u CEM u la ong ym long te ym long  bad kham hadien ki la pynbna ba lada jia ba ki shah kem kin pynlong da ka jingiakhih da kaba sangeh kitnong.
Hadien ba la mih na kamra u CEM mynta ka sngi, haba kren sha ki nongthohkhubor ki Daju Iewduh ki la ong ba u CEM u la ailad ia ki ban kit khlem phong sopti bthuh,tangba kim bit pat ban pynthud ia kiwei pat ki nongkit kiba phong sopti bad  ki la iathuh ruh u la ong ba ka district council bad ka hima kin ym ithuh ia ki, bad na ka liang jong ki ki la ong ba kin bteng ban kitnong ha Iew khlem phong ia riam sawbthuh jong ka Hima Mylliem.
Ha ka jingiakren pat bad u CEM ka KHADC u bah Adelbert Nongrum u la ong ba ka District Council ka la ailad ia ki kumba ki kwah, hynrei kiwei pat ki Daju ki bym pyrshah kin kitnong ha ka riam saw bthuh bad ka KHADC ka don ka jingithuh bad ka jingbah khlieh ia ki lada jia eiei, katba ia ki bym phong Uniform pat kan ym ithuh.
Haba jubab halor ka jingsei daw ki Daju bym mon ban phong riam saw bthuh, kynthup ki daw kiba ki la ong ba ym don ba lum ia ki shuwa ban pyntreikam ia katei ka rai, u CEM u la ong, “Kumno ngin lum haba ka Association ruh kim don", bad u la ong ba shen yn sa lum ia ka jingialang ban kyntu ia kito ki Daju ba phong sopti hima, ba kin thaw noh ia ka Association.
Haba la kylli na u CEM hato kane ka jingpynjem lane ka jingailad ka KHADC ia ki Daju ban kitnong  khlem phong sopti hima, kaba long pyrshah ia ka rai ba la pynmih ka don eiei ka jingpynbor na kino kino ki kynhun, u CEM u la ong, “Ngin sei madan lut ia ki jingshisha ha Ing dorbar, kam long ban ngin shu iathuh lut".
Ha katei ka jingiakynduh kaba kumba 50 ngut eiei ki Daju kiba la wan sha District Council, la donlang u Syiem ka hima Mylliem, u Pa’iem Latho manik syiem, bad ki myntri ka hima Mylliem.
Shillong,19 Rymphang:Ki sengbhalang ka Jaintia Hills ki la pynbna ia ka pakhang surok miet ka bym khlem buh por baroh kawei ka Jaintia Hills, namar ba ka sorkar kam shym la sei madan ia ka kaiphod siatiap ha Mookhep kaba ki ladep buh por hynniew sngi kham mynshwa.
Kane ka pakhang surok miet kan sdang naduh ka por 7 baje jan miet haduh ka por 5 baje mynstep ka  25 tarik Rymphang bad kane kan treikam ha baroh kawei ka East Jaintia Hills bad West Jaintia Hills districts kum ka dak ban pyrshah ia ka sorkar halor ka jingpynslem ban sei paidbah ia ka kaiphod siatiap ha Mookhep ha kaba ar ngut ki mynsiem briew ki la iap myn shemsnem ha ka jingshah siat ha ki Pulit.
Ki san tylli ki kynhun sengbhalang kiba la khot ia kane ka pakhang surok miet ki kynthup ka Ri Jaintia Youth Federation (RJYF), ka Meghalaya People’s United Front (MPUF), ka Hynniewtrep Achik National Movement (HANM), ka Jaintia Students Movement (JSM) bad ka Hynniewtrep National Youth Front (HNYF).
Ia kane ka rai ban khot pakhang surok miet ki sengbhalang ki la shim hadien ba ka sorkar kam shym la jubab ia ka jingbuh por jong ki shi taiew ban sei madan ia ka kaiphod.
"Ngi la rai ban khot pakhang surok miet ban pyrshah ia ka sorkar ba ka pynslem kai ia ka por ban pyllait paidbah ia ka kaiphod", la ong ki kynhun sengbhalang ha ka jingpyllait khubor hynne ka sngi Palei.
Ki sengbhalang ki la dawa ba dei ban aiti noh ha ka CBI ban tohkit ia kane ka jingjia namar ba ka jingtohkkit ba la thung ka sorkar kam shym la nud ban sie madan ia ka kaiphod ban pynshisha ia kiba donkti ha kane ka jingjia.
Ki sengbhalang ki la kynnoh ba kane ka jingpynslem ka sorkar ia kane ka kaiphod ka long ban buhrieh ia kito kiba donkti ha kane ka kam.
Ia kane ka jingtohkit la khlieh da u Additional District Magistrate (ADM) ka West Jaintia Hills u bah  SS Syiemlieh hynrei haduh mynta ym pat shym la pynbna ia ka kaiphod jingtohkit.
Kane ka jingshah siat ha Mookhep ka la jia ha ka 24 tarik Nailur 2014 ha kaba ar ngut ki briew ki la iap kiba kynthup ia ka kong S Phawa bad u D Siangshai ha ka por ba mpynlong jingiakhih ka MIPRL ban pyrshah ia ka jingkhang tih dewiong ka NGT  ha kane ka jylla Meghalaya.
Shillong,19 Rymphang:Katba ki khyndai tylli ki kompeni shna dewbilat ha East Jaintia Hills ki la pynkhein ia ka Ain Khlaw  ne ka Forest Conservation Act, u Myntri khlaw ka jylla u Bah Prestone Tynsong u la ong ba ki kompeni ki dei ban iaid katkum ka Ain Shim Jaka ne ka Land Acquisition Act ban shim jaka ban thung dieng thung siej.
Ki khyndai tylli ki kompeni shna dewbilat ki la shah kynnoh ba ki la pynkhein ia ka Ain da kaba leit skud sha ki jaka khlaw.
Ha ki bnai ba kham mynshwa, ka Joint Inspection Team (JIT)  kaba la thaw da ka kashari Supreme Court  ka la pynbna ba kumba 50% na ki khyndai tylli ki karkhana shna dewbilat ki kompeni ha Jaintia Hills ki dei ki khlaw.
Katkum ka jingong u Bah Tynsong, ki kompeni kiba thmu ban shim jaka katkum ka ain Iada Khyndew ne ka Land Transfer Act ki shah kyntait beit, wat la ki ain thymmai ka sorkar pdeng ruh ki pyrkhing bha ban shim jaka kiba hap ha ki khlaw.
U la ong ba katkum ka ain ba la pynkylla ka sorkar pdeng, lada ka sorkar ka kwah ban shim jaka, ka dei ban jurip bniah ia ka jinglong jingman jong ka imlang sahlang ki nongshong shnong kiban shah ktah na ka jingshim jaka bad ka sorkar jylla ka hap ban thung ia ki stad na NEHU  ban pynlong ia kane ka jingjurip bad surbe haba don ka jingthmu ban shim jaka bad kam lah ban shim katba ka mon ne tang ba ka la sngew donkam.
“U Deputy Commissioner um lah ban iaid shakhmat khlem da ioh ia ka kaiphod", la ong u Bah Tynsong.
U myntri u la ong ba ia ka Ain Shim Jaka ne ka Land Acquisition Act la khmih lynti ba ka sorkar pdeng kan kham pynsynjor da kaba wanrah ia ka jingpynkylla ha kane ka dorbar ban wan shen.
Na ki 2150 hectare ki jaka ba la jurip ha Jaintia Hills, 838 hectare ki dei ki jaka khlaw bad 1254 kim dei ki jaka khlaw,  bad  58 tylli ym lah rai la kin hap ha jaka khlaw ne em.
Hynrei 1142 hectare ki jaka khlem leh ia ka surbe ha kane ka jingleit jurip kaba la leh ha u bnai Lber bad Jylliew 2012.
Shwa ia kane, ka sorkar jylla ka la eksamin ia ka jingiateh la ka lah ne em ban long ka nongthied jaka ha kane ka bynta bad ban aiti pat sha ki kompeni hynrei kane ka la shem jingeh ia ka tnad Khlaw bad ka la hap ban kynran dien noh ia kane ka jingthmu.
“Ngi mut ban ailad ia ki kompeni ban shim jaka da kane ka jingthmu hynrei kam long", la ong u Bah Tynsong.
Shillong,20 Rymphang:Ka Hynñiewtrep Youths’ Council (HYC) Dangar-Balat Border Circle ka la lap haduh 10 ngut ki bar jylla kiba wan trei surok harum Rangweng, ki bym biang ki kot ki sla kum ki labour laisen na ka KHADC ne kiwei pat ki kot ki sla na ka sorkar jylla bad ka la beh noh ia ki.
Ka seng hapoh ka jingialam u Bah S Khar lyngdoh, Vice-President ha ka jingleit peit ia ki kot ki sla ha ka 17 tarik mynta u bnai ka la lap tang ia ki EPIC kiba pyni ba ki dei na Assam hynrei ki kot ki sla haba rung hapoh ka jylla kim don ei ei.
Ka HYC ka la ban  jur ia ki kontraktor ba kim dei ban wanrah ia ki bar jylla ki bym kot biang sla.
Shillong,20 Rymphang:Ka All India Radio, Shillong ka la pynlong ia ka Jingiakynduh ki Myllung halor ka phang “Ki Khana Parom Ha Ki Sur Poitri" ha Don Bosco Youth Centre, Laitumkhrah, Shillong.
Haba kren plie ha kane ka sngi, u President barim ka President  ka Khasi Author Society (KAS), u Professor S.S.Majaw u la ong ba ki khana parom ha ki sur poitri ba la thoh da ki myllung ba paw jong ka jaitbynriew kum  u Professor B.R.Kharlukhi, Dr.Pascal Malngiang bad Bah Oriwell Shullai kiba thoh ia ki poitri ban pynpaw ia ka pyrkhat ka jaitbynriew.
Haba kdew ia ka pateng ba la leit, u Prof.Majaw  u la ong ba ki sur jingrwai kum ka “U Sier Lapalang" ba la thoh da u  Morkha Joseph ka iathuh ia u Lapalang u la wan sha rilum Khasi na rithor Bramaputra.
U la ong ba ka jingsneng na kane ka poitri ka long ba kito kiba tam sneng ia ka kmie, kin nym ioh jingsuk ha ka jingim.
U Prof.Majaw  u la ong ba bun ki Myllung na ri Khasi Pnar ki la thoh ia ki poitri kiba iadei bad ki syntiew ki skud, ki um ki wah, ki lum bad ki sawdong sawkun.
U la kren ruh ia ka poitri “Na La Rympei" jong u  Prof.B.R.Kharlukhi  uba dei u MP Barim ka Lok Sabha na Meghalaya, kaba kren shaphang u ‘Diengiei’ kaba kren ia ka jingiabeh spah pyrthei bad hapdeng ka jingdum, la wan biang ka jingshai pat.
U la kren ruh ia ka poitri jong u Bah Nobait Swer uba kren ia u Lum Marai ha Nongkren ka Hima Khyrim kaba iadei bad ka khana parom jong ka “Ka Pah Syntiew".
Ha kane ka la don ruh ka jingiakren syllok halor ki poitri ba la iashim bynta ki stad ha kane ka liang.
Ia kane ka lympung jong ki myllung, la pynlong da ka AIR, Shillong ha ka jingpyrshang jongka ban ioh ia ka jingmut ba kham jylliew kiba iadei bad kane ka ri Khasi Jaintia lyngba ki poitri.
Shillong,19 Rymphang:Khnang ban pynioh Internet ha ki M-Tablet jong ki khynnah skul ba la sam da ka sorkar, ka tnad Information & Technology ka sorkar jylla ka la pynkhreh ban pyntrei kam ia u WiFi  ha man ki skul khnang ban pynioh internet ha ki M-Tablet jong ki khynnah skul.
Hynrei kaba sngew sih, ka long ba kito ki skul ki bym don ka netwok ka BSNL kin nym ioh ban pyndonkam internet namar ba ka tnad IT ka jylla ka iateh tang bad kane ka kompeni ka sorkar ba kan pynbiang ia ki tiar ha man ki skul.
Katkum ka jingia thuh jong u ophisar ka tnad IT, katkum ka jingjurip ba la leh, ki don tang kumba 200 tylli ki skul kiba lah ban leh internet, hynrei kito ki bym don ka netwok ka BSNL kim lah ban ioh internet.
Hynrei ban nym thut ka bording kaba ju lip khah khah ha kane ka jylla, na ka liang ka tnad IT ka jylla ka la bthah ia ki bor pyniaid skul ba kin thied hi ia la ujong u battery UPS (uninterruptible power supply).
Kito ki skul ki bym lah ban thied hi ia u UPS ka sorkar kam lah ban pynpoi internet.
Ia mynta la don katto katne ki skul kiba la kloi ban thied hi ia u UPS, la ong u ophisar ka tnad IT.Kaba sngew duhnong ka long ia kito ki skul kiba don ha jaka nongkyndongki bym don bording, ki bym don netwok BSNL ha kaba kin hap ban shu duh ia kane ka lad.
Katkum ka jingiathuh, ka sorkar ka la pyntreikam da kane ka WiFi ka long ban pynioh internet ha ki M-Tablet jong ki khynnah skul haba ki don ha kamra klas.
Ha kawei ka liang, la iathuh ba ka sorkar ka la sam khnang ia ka M-Tablet bym lah ban thep da ka SIM Card khnang ban iada ia ka jingpyndonkam bakla jong ki khynnah.
Na ka bynta kito ki M-Tablet kiba sniew, ka sorkar ka la buh ia ka jaka shna ei ha man ki district headquarter ha kane ka jylla kaba don 11 tylli.
La iathuh ba ka jing maramot ei, ia ki M-Tablet ka long ar snem bad ka jingshna ka long tang kito kiba don jingthut, hynrei lada ka hap ka pait ka kompeni Lava International kaba shah jied ha ka sorkar ban long ka nongsam ia ki M-Tablet kan nym shna satia.
Ka jing ia khun, na ka bynta ban knieh noh ia ka nongbah Mosul, kaba dei ka nongbah, kaba ar ha ka jingheh ha ka Ri Iraq, kan sdang ha U Iaiong lane ha u bnai Jymmang mynta u snem, ong u heh sorkar jong ka Ri America.
Ha katei ka jing ia leh thma, kin don haduh 25hajar ngut ki shipai Iraq, ki ban shim bynta ban pynjot thiaw noh ia ki ehrang ISIS, kiba synshar mynta ia katei ka nong bah.
[pule ruh sla 5].
Shillong,20 Rymphang:Ka jylla Meghalaya kan pdiang ia ka Tamasa Bam Tynrai ne ka International Indigenous Terra Madre Festival ha u Naiwieng mynta u snem ha Mawphlang.
Ia kane ka tamasa ka ban neh san sngi yn pynlong da ka sorkar Meghalaya, lem bad ka North East Slow and Agro-biodiversity Society ryngkat 40 tyllli ki shnong ha kane ka jylla kynthup san tylli ki shnong na Nagaland.
“Ngi la pdiang ban ai ia ka jingiatreilang bad kyrshan ia kane ka Tama sa kaba nyngkong ha India.
Ka sorkar jylla ka kmen ban iatreilang na ka bynta kane ka jingthmu", la ong u Myntri Rangbah u Dr Mukul Sangma haba kren mynta ka sngi, sha ki nongthoh khubor hadien ba la wai ka jingialang bad ki heh ka NESPAS kynthup u chairman, Bah Phrang Roy ban iakren ia ka jingpynkhreh na ka bynta kane ka jingthmu.
U Myntri Rangbah u la ong ba ha kane ka tamsa, ki paidbah na ki jylla kane ka thain kin wan ban iashim bynta ban pyni ia la kijong ki kolshor bad ki rukom im jongki kaban long kum ka rynsan ban pynpaw pyrthei.
"Ngi la dep sdang ia ka kam.
Ngi la pan born a ka tnad  bar ri ka ri ban ailad ban pynlong ia kane ka Tamasa.
Ngi la thung ia ki heh sorkar ban buddien ia kane ka kam", la ong u Dr Sangma.
U la ong ba ka sorkar ka kwah ba ki paidbah kin wan ban iashim bynta shit rhem ha kane ka tamasa.
“Ngan thoh ruh sha baroh ki Myntri Rangbah kane ka thain Dong Mihngi ba kin phah ia ki nongiashim bynta ha kane ka Tamasa", u la ong.
U la ong ba ka jinglut na ka bynta kane ka Tamasa kan ym duna ia ka T.10 klur hynrei ka lah ban kham bun ruh ia kane namar ba ka donkam ban shna ia ki surok bad kiwei ki jingdonkam sha kajaka ban pynlong ha Mawphlang bad ka sorkar ka la dep mang kham mynshwa T 20 ban shna surok.
Ha kajuh ka por u chairman ka NESPAS u la iathuh ba kumba 500 ngut ki bar ri kin wan ban iashim bynta ha kane ka Tamasa na ki 70 haduh 80 tylli ki jait bynriew na ki 40 tylli ki ri ka pyrthei.
U Bah Phrang  Roy, u la ong ba kane ka Tamasa kan phaikhmat ha ki jingbam tynrai, ki jingtip tynrai, ki ktien tynrai bad ka jingpynneh ia ki kynja baim.
"Ngim lah ban pynslem ia ki jingpynkhreh na ka bynta kane ka kam", la ong u Myntri Rangbah.
Kum kane ka Tamasa la pynlong ha u Jylliew ka 17 tarik haduh 19, 2011, ha Jokkmokk (Sápmi, northern Sweden).
Shillong,20 Rymphang:U Myntri Rangbah ka jylla u Dr Mukul Sangma u la ong ba kam pat dei ban kren eiei halor ka jingiap jong u sub-inspector Bah PJ Marba niang namar ba ka dang iaid ka jingtohkit.
“Ngam pat kwah ban kren eiei ha kane ka por namar ba ka lah ban ktah ia ka jingtohkit", la ong u Dr Sangma haba kren mynta ka sngi Thoh dieng sha ki nongthoh khubor.
U la ong kaei kaba donkam ha kane ka khyl lipmat ka long ban wad ia ka jingshisha.
"Ka jingtohkit kan tohkit bniah halor kane ka kam.
Ngi ailad ba kan wad ia ka jingshisha halor kane ka kam", la ong  u Myntri Rangbah.
Ka lok jong u Bah Marbaniang ka Kong Chaleth Pyngrope kaba la leit peit ia ka jaka sah jong u lok jongka ha jaka sah ki pulit ka la sngew lyngngoh ban iohi ba la don ba pynkhuid ia katei ka kamram, kynthup ki jain ki nep, ki khiew ki pliang, bad kane ka la buh ia ka jingsuba kaba jur ba ka la don eiei ha lyndet ia ka jingiap jong u Bah Marbaniang.
Ka la suba jur ba la don ba pynsniew ia ki sakhi.
"Hynrei, nga kyrmen ba ka hok kan sei ia ka jingshisha bad kito kiba donkti kin shah pynshitom katkum ka ain’, la ong ka Kong Pyngrope.
Ha ka jingleit tohkit, ka kynhun SIT ka la lap ia u dak kuli ha sad katei ka jaka sah jong u SI bad la buh dak ia ki jaka thiah ha madan katei ka kamra jong u heh pulit ba la khlad.
Ia ka met jong u Bah Marbaniang, uba peit ia ka Patharkhmah Police Outpost la lap ha ka miet 24  tarik Kyllalyngkot hadien ba u la bat 32 tylli ki trok kit dewiong beain ha katei ka thain.
Shillong,20 Rymphang:Ka jingialang jong ka NPP, UDP, HSPDP bad ka KHNAM ka la ai jingmut ia ka sorkar jylla ba ka dei ban pdiang ban thung MDC shu sieh tang iwei da ka kynthei kaban phah da ki District Council.
Ha ka jingpynlait kyrwoh, kine ki seng sain pyrthei ki la pdiang ia ka jingpynbun ia ki MDC sha ka 40 ngut tangba dei ban thung MDC shu sieh tang iwei.
Ka jingialang jongki ka la rai ruh ba ka sorkar ka dei ban pyntreikam ia ka Tenth Schedule ne ka Ain Khang Kyntiap Seng ha ki District baroh.
Ka jingialang jongki, ka la iakren ruh ia ka jingsahteng ka Final Draft na ka tnad kam pohiing ka ri bad namar kane ka daw, kine ki seng kim lah ban ai ia ka jingmut kaba kut halor kane hynrei kin sa ai pat ha ka jingialang kaban sa khot biang da u Myntri Rangbah kumba la dep iakren kham mynshwa.
“Ngi kwah ban kren shai ba ka long kaba shisha ba ngi pdiang ia ka jingpyrshang jong phi ban wanrah ia ka suk ka sain ha GaroHills hynrei ngi la pan por kham bun ha ka jingialang kaba long mynshwa halor kane ka kam", la ong ka shithi jong kine ki seng ba la phah sha u Myntri Rangbah ka jylla.
Ki la ong ba ki la ioh jingtip na u Commissioner  & Secretary ka tnad District Council Affairs ba ka tnad kampohiing ka ri kam pat phah ia ka Final Draft  halor ka kam pynbun MDC ha ki District Council.
“Namar ka jingthymbit ka por, ngi la phah ia kane ka jingai jingmut", la ong ka kyrwoh kine ki seng ba la soi da u Dr.C R Lyngdoh ka NPP, u  Bah Witting Mawsor ka HSPDP, u Bah L  Lyngwa ka KHNAM bad u Bah A F Dkhar ka UDP.Shillong,20 Rymphang:Haba pynpaw ia ka jingsngew khia ia ka jingshah sloit iktiar ki Rangbah shnong ha ka High Court, u Myntri Rangbah ka jylla u Dr Mukul Sangma u la ai ksai ba ka sorkar ka lah ban thaw noh da ki ain ia ki bor bad ki kamram jong ki Rangbah Shnong.
"Ngi dang eksamin mynta ia ki ain bad ki kyndon jong ka riti synshar ka ri ban wad la ka sorkar jylla ka lah ne em ban thaw ain ia ki Rangbah Shnong khnang ban weng ia ka jingeh kaba la mih na ka rai jong ka High Court" la ong u Dr Sangma haba kren sha ki nongthoh khubor ha ka sien kaba nyngkong hadien ba la mih ka rai na ka Kashari pyrshah ia ki rangbah shnong.
Haba kylli hato ki district council kim dei ki bor ba la pynkup bor da ka riti synshar ka ri katkum ka Sixth Scheduled, u Dr Sangma u la ong ba katkum ka riti synshar ka ri, ki ain ba shna ki district council kin iap noh lada iatyngkhuh bad ki ain ka sorkar jylla.
U la ong ba ka sorkar jylla ka dang eksamin ia ki ain ban weng ia ki jingeh jong ki rangbah shnong hadien ba la mih ka rai na ka High Court.
“Ngin thaw lad kumno ban weng noh ia kane ka jingeh kloi katba lah", la ong u Myntri Rangbah.
Shwa ia kane, ka sorkar jylla ka la pan jingshai na ka KHADC halor ka ain Khasi Hills Autonomous District (Village Administration) Bill, 2014  kaba thmu ban pynkup bor ia ki Rangbah Shnong.
Halor kane, ka KHADC ka la thoh kylla sha ka sorkar jylla da kaba pan jingshai kiei ki kyndon ki bym iahap namar ba ka sorkar jylla kam shym la kdew shai.
“Ka shithi ba ngi ioh na ka sorkar jylla kam long kaba shai", la ong u CEM ka KHADCu Bah Adelbert Nongrum.
Shillong,20 Rymphang:Ka Synjuk ki Sor dar Hynriew shnong ba kynthup ia ka shnong Mawryngkneng, Pommura, Ksehpyndeng, Thangshalai, Kut bad Puriang kiba hap hapoh ka Hima Khyrim Syiem ship ha ka dorbar jong ki kaba la long ha ka 11 tarik u rymphang, 2015, kaba la ia kren halor ka hukum jong ka high Court kaba la soit bor ia ki rangbah shnong, katei ka dorbar ka la shim ia ka rai ba kin dang bteng beit ia ka jingai syrnod lane  ki jingpyn shisha bapher bapher n aka bynta ka jingbha u paidbah nongshong shnong.
Ki la shim ruh ia ka rai ba lada jia ba ka ing bishar ka khot hajir ia ki Sordar shnong kin ym leit ban hajir khlem ka jingtip bad ia don bynta lang ki paidbah nongshong shnong kiba la pynkup bor ia ki.
Katei ka dorbar ka la shim ruh ia ka rai ba lada jia ba don ki bank, ne ki ophis sorkar ki bym pdiang bad ki kyntait ia ki syrnod jong ki Rangbah shnong ne Sordar jong katei ka Synjuk, kin ym ai shuh ka jingiatreilang bad ki ha kano kano ka rukom ba ki donkam ia ki sordar shnong.
Ka Synjuk ka la rai ruh ban kyrpad ia u syiem ka hima Khyrim Syiemship Smit ban pynsngew sha ka Division Bench ban pynsangeh ia hukum ba ka ing bishar ka la pynmih ha ka 10 tarik u nohprah, 2014.
Halor kitei ki rai ki Sordar jong ki 6 shnong hapoh ka jingialam jong u  bah Peter J Lawai, Sordar ka Mawryngkneng, u ba long u chairman jong ka synjuk, u bah Chestarwell Sohtun, sordar shnong Kut uba dei u Secretary , ki la leit ban ia kynduh ia u CEM ka KHADC u bah Adelbert Nongrum, bad katei ka jingiakynduh CEM jong ki ka long ha kamra u EM ka Eleka u bah KP Pangniang.
Katei ka jingleit ia kynduh jong ki ka long ban pyntip sha ka District council ba ki la dep ban shim ia katei ka rai.
Ha katei ka jingiakynduh ki la ai jingmut ruh ba lyngba ka Executive Committee ki dei ban pass ia ka Executive order ne ban shna ia ki ain ban pynkupbor shuh shuh ia ka Hima Khyrim Syiemship, Smit kab ahaduh mynta kam pat don ain ne kyndon ba la pass da ka KHADC bad lyngba ka Appointment and Succession of Chiefs and Headman Act 1959 katkum ka clause 3 & 4 jong ka sanad kaba la ai sha ki syiem ban pynkupbor ia ki Khlieh Nongsynshar ban pyniaid beit iaid ryntih ia ka synshar khadar katkum ka riti ka dustur kaba la ju don lypa khnang ba u syiem lyngba ka sanad jong u kan pynkup bor pat ia ki sordar/rangbah shnong ba ka jingtreikam jong ki kan long kaba la ithuh da ka ain bad ka jingai ia ki syrnod jaka shong jaka sah, ki NOC da u sordar /Rangbah shnong kan long katkum ka jingpynkup bor da ka sanad jong u Syiem.
Ka Synjuk ki sordar ka Hynriew shnong ki la kyrpad ia u CEM ba un shimkhia halor katei ka jingpynsngew bad ka jingai jingmut jong ki, bad ki la phah ruh da ka jingthoh sha u CEM bad kumjuh ki la phah kopi sha u MDC jong ki u bah Pyniaid S syiem kum ka jingpyntip.
Ki ehrang  Islamic State, ki la smai biang, ba kin leit ban hiar thma kyrkieh noh ia ka nong bah Rome bad ba kin pyniap, da kaba pynhap ia kiba ia shong kurim para shynrang, na ka tnum jong u mot ba ha jrong tam jong katei ka ri, uba la ju tip kyrteng leaning tower of pizza.
[pule ruh sla 5].
Shillong,20 Rymphang:Ka skul St.Mar gareth, Laitumkhrah, Shillong  ka la die da ka kot ka bym dei, kat kum ka jingbthah jong ka MBOSE, katkum ka hukum ba ka la pynmih ha ka 13 tarik u nai wieng, 2007.
Katei ka kot kaba ka St.Margareth ka la die sha ki khynnah skul ka dei ha ka sobjek Environmental Education na bynta ki khynnah klas IX, kaba ka MBOSE ka la buh kyrteng da ka Frank Environmental Education ryngkat ki jingthoh kaba la pyni ia ka jingpynbna jong ka, ba baroh ki skul ki dei ban pyndonkam da katei,  kaba la buh ha ka dor T.70 tyngka, katba ka St.Margareth pat ka la die da ka kot kaba kyrteng ka Environmental Education (ka bym don ia ka notification ka MBOSE).
Ia katei ka jingdie kot ha ka skul St.Mar gareth, la lap da ka KHNAM Youth Wing, bad haba kren sha ki nongthohkhubor u nong ialam ka KHNAM u bah Thomas Passah, u la ong ba ka KHNAM ka la lap ba katei ka kot kaba die ha ka skul St.Margareth la tah dor T.225 tyngka , hynrei shapoh pat ka don da kawei ka dor, bad haba ki la tar ia katei ka dor ba shu pyndait ki la shem ba ka dor shisha ka dei T.203 tyngka.
Ka KHNAM ka la leit ban ia kynduh ia ka Academic Officer jong ka MBOSE ka kong E.Shong wan ban ia kren halor katei ka kam bad ka jing iakynduh ka long ba katei ka tnad pule puthi ka dei ban peit bha ioh dang don kiwei pat ki skul kiba pynlut kai ia ka pisa ki kmie ki kpa ki khynnah da kaba die ha ka dor kaba rem, bad da kawei pat ka kyrteng kot, bad ha ka jingiakren bad ka, ki la ai jingmut ba kan buh da ki kyndon ia baroh ki skul ha kaba ia dei bad ki kot ki sla kiba kumno ba kin thied bad kumjuh ruh na bynta ki syllabus.
Halor katei ka juh ka kam, u bah Thomas u la iathuh ruh ba ka KHNAM ka la ia kynduh ia ka Principal jong ka St.Margareth, Shillong ban ia kren markhmat bad ka, bad ha ka jingiakren ka KHNAM ka la ong ba ka Principal ka la batai ba ka dei ka jingbakla jong u briew u ba die kot sha katei ka skul.
U la ong ruh ba kaba kham thamu la ia ka jubab jong katei ka Prinicipal ka dei nama rba ka la ong ba katei ka sobjek lei ka dei tang ka optional sobjek.
Ha ka jingiakyn duh bad ki nongthoh khubor na ka liang ka KHNAM ka la ong ruh ba ka la dep ia nujor ia baroh ar tylli ki kot kaba T.70 tyngka bad kaba T.225 tyngka bad ka jingthoh ka ia syriem kumjuh tangba kaba T.225 ka dei kaba don rong baroh katba kaba T.70 pat ka dei kaba don rong tang shiliang shiphiah.
U President ka KHNAM u la ong ba tang ki khynnah kiba riewspah kiba lah ban thied ia kitei ki kot, hynrei kiba bun pat ha ki nongkyndong kim kot bor bad ka long ruh ka jingpynlehnohei kai ia ka pisa haba ka kot ka dei ka juh.
Halor katei ka juh ka jingjia, ki nongthohkhubor mynta ka sngi ki la ioh ban ia kynduh bad ka Principal jong ka St.Margareth ka Sister Maria Thomas bad ha ka jingiakren bad ki nongthohkhubor ka la iathuh ba katei ka jingjia ka dei kaba shu jia ryngkhat, bad na ka liang ki bor pyniaid skul ruh kim pat ioh ban peit janai, namar ba dang shu long skul dang ar sngi mynta.
Ka la iathuh ba ka la ia kren bad ki nongialam ka KHNAM kiba la wan ujor sha ka, bad ka la batai ia ki kumno ka jia katei ka jingjia, hynrei ka la ong pat ba ka kular ban pynbeit ia ki jingbakla bad kan pynphai noh ia baroh ka pisa ki khynnah kaba ki la dep siew, “Ka dei tang ka jingjia ba ryngkhat, kaba u nong pynpoi kot lehse u bakla" ong ka Sister Maria Thomas.
“Naduh mynta hi ka sngi ngi la pynphai noh da ka pisa ia kito kiba wanrah biang ia katei ka kot, bad namarba ka dei ka sngi thohdieng  bad lashia ka sngi shuti, kin dang don shuh ki khynnah ki ban wanrah pat ha ka lah sngi u blei", ong biang ka Principal ka St.Margareth.
Ha kaba iadei bad ka dor jong katei ka kot ka la ong ba ka T.225 tyngka ka dei ka dor na bynta ki klas X, bad lehse ki nongialam ka KHNAM ki bakla ka klas IX bad klas X ka la ong ba ka don la ka jong ka dor.
Haba la kylli lehse ioh dei ka jingkhein sting ka skul kumba la iathuh ki nongialam kiba la ong ba ka ong ba ka dei tang ka optional sobjek, na ka liang ka Principal jong ka St.Margareth ka la ong ba katei ka sobjek kam dei hi ruh ka Compulsory ne ka Optional , bad kam kynthup ha ka eksamin ki khynnah, hynrei la shim tang ha ki internal eksam namarba ka skul ka hap ban hikai ia ki khynnah ba kin tip.
Ha kaba ia dei pat bad ka jingpynsngew ia ka KHNAM ia katei ka kam shaduh ki shkor jong ka MBOSE, ka Principal ka la ong, “Ngim sngew eiei, namar ba ngim don kano kano ka jingthmu ba rieh, ka dei tang ka jingbakla, ngi hap ban juba lada ka MBOSE ka ong eiei ia ngi" ka la ong.
Haba la kylli  balei la phah ia ki khynnah skul ban thied kot napoh skul, katei ka sister ka la ong ba ka jingwanrah ia ki kot hapoh skul kan pynsuk ia ki khynnah, ki kmie ki kpa ba kin ym pynlut por ban shang shane shatai ban wad kot,  namarba baroh ki kot kiba hikai hapoh skul kin ioh lut napoh skul lyngba ka jingwan pynpoi ki nongdie kot.
Lah ban kdew ba ha kaba nyngkong ka Principal jong ka St.Margareth kam shym la treh ban ia kren bad ki nongthohkhubor, bad ka la ong ba kam kwah ban pynthoh bria lane ban pynbud nam ia ka kyrteng jong ka skul.
Shillong,20 Rymphang:U Myntri Rangbah ka jylla u Dr Mukul Sang ma u la ong ba ki sengbha lang ka rilum Jaintia Hills kiba dawa ban sei madan ia ka kaiphod siat iap Mookhep ki dei ban weng noh ia ka jingiakhih jongki.
“Kaei ka jingdon kam ban pynlong jingia khih haba ka sorkar jylla ka long kaba shai haba iadei bad kane ka kam", la ong u Dr Sangma haba kren sha ki nongthoh khubor mynta ka sngi Thohdieng.
Katkum ka jingong u Myntri Rangbah, ka tnad sorkar kaba dei leh ia kane ka kam, ka dang eksamin ia ka kaiphod.
“Nga la bthah ia ki ophisar kiba dei ia kane ka kam ban pyndep wut wut ia ka kaiphod", la ong u Myntri Rangbah.
U la ong ba ka sorkar jylla kan shim ia ka rai ba kut hadien ba la ioh ia ka jingai jingmut katkum ka jinglap jong ka jingtohkit.
U Dr Sangma u la ong ba ka kynhun myntri kan sa bishar la ka kaiphod kan long kaba hun ne em hadien ba la iohi ia ka.
"Ngi lah ban thung da kawei ka jingtohkit lada ngim hun ia kaiphod ba la ioh na ka jingtohkit kaba la dep", la ong u Myntri Rangah bad bynrap ba ka sorkar jylla kan shim kam iano iano ba donkti katkum ka jinglap ka komiti tohkit.
U la ong ba ka sorkar kan sa sei madan ia ka kaiphod hadien ba la ioh ia ka.
Shwa ia kane, ki san tylli ki sengbhalang na Jaintia Hills ki la khot pynlong ia ka pakhang surok miet naduh ka 25 tarik khlem pud namar ba ka sorkar kam shym la jubab ia ka jingai ppor jongki ban sei madan ia ka kaiphod siat iap ha Mookhep mynshem snem ha kaba ar ngut ki mynsiem briew ki la khlad.
Kine ki san seng ki kynthup ia ka Ri Jaintia Youth Federation (RJYF), Meghalaya People’s United Front (MPUF), Hynniewtrep Achik National Movement (HANM), Jaintia Students’ Movement (JSM) bad ka Hynniewtrep National Youth Front (HNYF).
Shillong,22 Rymphang:U CEM ka  KHADC u Bah Adelbert Nongrum u la ongba ka jingthmu ka sorkar jylla ban thaw ain ia ki Rangbah Shnong banbatai ia ki kam bad ki jingkitkhlieh jongki, ka pyni ba ka sorkarjylla ka thmu ban pyntlot bor ia ki district council.
“Ka jingong jong u Myntri Rangbah ka jylla u Dr Mukul Sangma banthaw ain ka sorkar ia ki Rangbah Shnong ka pyni ba ka don ka jing thmuban pyntlot ia ki District Council bad ka suba jur ba ka don eiei halyndet halor kane", la ong u Bah Nongrum.
U la ong ba ka sorkar jylla ha ki snem ba la dep, ka la shim juboria ka jingpyniaid ia ki skul primary na ki district council bad samynta ka thmu ban knieh ia ka bor jong ka Council ha kam ki rangbahshnong.
“Ka sorkar jylla suki skuki ka thmu ban pynjah noh ia ki districtcouncil kiba la pynkup bor da ka Sixth Scheduled  ka riti synshar kari" la ong u CEM ka KHADC.Shwa ia kane ha ka sngi Thohdieng, u Myntri Rangbah ka jylla u la aiksai ba ka sorkar jylla ka lah ban thaw noh da ki ain ia ki RangbahShnong hadien ba la mih ka rai na ka Kashari ba la sloit ia ka borjong ki rangbah shnong.
“Ngi dang eksamin ia ki kyndon ain mynta, la ka biang ne em banshna ain noh ia ki rangbah shnong hadien ba la mih ka jingeh na ka raika High Court," la ong U Dr Sangma.
Ha kajuh ka por, u Bah Nongrum u sngew ba ka sorkar jylla ka dei banai noh ia ka jingpdiang ia ka ain Village Administration Bill, 2014jong ka KHADC ha jaka ban thaw ia ka ain lajong.
“Ka rai jong ka sorkar jylla ban bat ia ka ain bun bnai, ka pyni bakam don ka jingsngew khia ia kane", u la ong.
U CEM ka  KHADC u la ong ba ka sorkar jylla ka pan jingshai halorkane ka Bill hadien ba la shah sangah ha kiba bun kynthup na ka KHADC.“Hynrei, sngewsih ba wat hadien ka jingpynshai na ka Council, kasorkar kam shym la kdew shai ia kiei ki jingduna ha ka Bill ka KHADC.U la ong ba ki la thoh sha ka sorkar jylla la ar taiew halor kane kajingpan jingshai ka sorkar hynrei kam shym la ai jubah haduh mynta.
“Haduh mynta ngim pat ioh jubab eiei na ka sorkar halor kane", la ong u CEM.U la ong ba kin leit iakynduh bad ka sorkar ban iakren ia kijingduna kiba ka la ong halor kane ka Bill.
“Ngi ai jingmut ba ka sorkar ka dei ban pynlong ia ka jingialanghapdeng ki heh ka KHADC bad ka sorkar halor kane ka kam.
Ngim lah banap ia kane namar ba ka long kaba donkam palat", u la ong.
Shillong,22 Rymphang:Ka tnad Arts & Culture ka sorkar jylla ka la buh ka jaka hikai ia ki sur tynrai ba la sdang naduh katto katne snem ei ei mynshwa.
Nalor kane ka sur tynrai ka la ai jinghikai ei ruh ha ka tem guitar bad piano.
Kane ka jaka ai jinghikai la buh ha syndah jong katei ka ophis ha Soso Tham Auditorium.
Haba iakren bad ka Director ka Arts & Culture ka Kong Matsiewdor War, ka la ong ba ka tnad ka la buh ia kane ka jaka ai jinghikai khnang ban kyntiew ia ka sur ka put ka tem kane ka jylla ba ka pyrthei satlak kan tip.
“Ngi pyrshang ban ai jinghikai ia ki khnang ba ki ruh kin long nonghikai kylla ia kiwei", la ong ka Director ka Arts & Culture ka kong War.
Ka la ong ba kane ka tnad ka ai jinghikai ha kaba iadei bad ka put ka tem kynthup  ka tem ka put tynrai jong Khasi, Jaintia bad Garo.
Ka tnad ka la buh 16 ngut ki nonghikai ban ai jinghikai bad kito kiba shah hikai kim don kam ban siew eiei.
"Ngi kwah ba ka put ka tem tynrai kan saphriang ha baroh satlak", la ong ka kong War.
Katkum ka jingong ka Kong War kane ka jingleh ka tnad ka la long kaba seisoh haba ianujor bad ki por mynshwa.
“Mynshwa ngi shem jynjar bha ban ioh nongput nongtem, ki nongshad hynrei hadien ba la buh ia kane ka jaka hikai, ngi la kham suk ban ioh ia ki nongput nongtem haba donkam", ka la ong.
Kaba sngew tynnad, ka long ba ki nongwan kai na kiwei ki bynta jong ka ri bad ka pyrthei ha kine ki sngi, ki kwah ban iohi ia ki kolshor jong ka jaitbynriew, la ong ka Director.
Mynshwa ki nongwan jngohkai ki kwah tang ban leit jngoh kai ia ki jaka, hynrei mynta ym tang ba ki kwah ban leit peitkai ia ki jaka, hynrei ki kwah ruh ban peit bad ban wad jingtip ia ka kolshor.
“Shi bynta kane ka dei kawei ka lynti ba ka kolshor kan paw sha kiwei ki bynta jong ka pyrthei", la ong ka Kong War.
Ka jingpaw ka  jingdonkam jong ka put ka tem tynrai ka la rung ruh mynta ha ki jingialang ba pynlong da ki tnad sorkar, ki kynhun kiba ju kwah ban ai ia ka put ka tem tynrai bad kane ka pynpaw ia ka jingshit rhem jong ki paidbah ban kyntiew ia ka kolshor.
Ka la iathuh ba ka tnad ka la ai jingmut sha ka sorkar ba kan buh noh ia ka jaka hikai kaba paka ne ka Centre of Excellence ha ka sur bad ka put tynrai ha kaba yn pynrung ne hikai lang ia ki sur tem jong ka ri India bad ki sur na ri sepngi.
Katkum ka jingiathuh ka kong War, ka la ong ba nalor kane ka jaka ai jinghikai ka tnad ka la ai jingiarap sha ki katto katne tylli ki skul bad kolej ha kane ka jylla kiba plie ia ka jaka ai jingai jinghikai ha ka put ka tem.
Ka sorkar jylla ka la mang T.1 klur na bynta u snem 2014-2015 ba kan ai jingiarap sha kito ki skul ba plie ia ia ka jaka ai jinghikai ha ka put ka tem.
Na kane ka mang tyngka ba la buh ka sorkar ka tnad ka la ai jingiarap T.2 lak sha man kawei pa kawei ka skul bad ki kolej ba kynthup 38 tylli baroh bad ka noh jingiarap ruh ia kine ki skul da ki tiar tem tiar put.
Kine ki skul bad ki kolej kiba hikai ia ka put ka tem tynrai ki don 5 tylli ha East Khasi, 4 tylli ha Jaintia Hills, 3 tylli ha Ri-bhoi bad ha kiwei de ki jaka kynthup ha Garo Hills ha baroh 11 tylli ki district.
Kito ki skul kiba kwah ban plie ban buh jaka hikai hapoh ki skul ne ki kolej ki dei ban thoh sha u Deputy Commsioner ban ithuh ia ka skul jong ki kum kawei na ka jaka hikai ha ka sur bad ka put ka tem.
Hynrei kaba sngewsih ka long ba mynta u snem, ka tnad kam shym la ioh shuh ban ai jingiarap pisa sha kine ki jaka hikai tem tynrai namar ba ka sorkar ka la ot noh ia ka mang tyngka kaba long haduh T.15 klur.
“Mynta u snem ngim lah shuh ban ai jingiarap namar ba ngim don pisa hadien ba ka sorkar ka la ot noh ia ka mang tyngka kaba haduh T.15 klur", la ong ka Kong War.
Shillong,22 Rymphang:Ka jingialan jong ka komiti 8th Scheduled ba lathung ka sorkar jylla kan long ha ka  25 tarik Rymphang ban iakren iaki jingai jingmut jong ka komiti kyrpang kaba la thaw ban ai ia kijingmut halor kane.
ka thymmei khubor ka iathuh ba u chairman jong ka komiti kyrpang badkane ka komiti ka la aiti ia ki jingai jingmut jongka ban iakren patkane ka komiti ba kham heh.
Ka Kong Matsiew dor W Nongbri ka Director, Art and Culture Departmentka long ka member-secretary ka committee.
kiwei ki dkhot jong kane ka komiti ki long ka Kong Ampareen Lyngdoh,Bah Paul Lyngdoh,MLA (UDP), Bah P.N.Syiem, MLA (Cong), Bah WittingMawsor,  MLA (HSPDP), u PW.Ingty u Principal Secretary ba peit ia katnad Art and Culture, u Dr.Sylvanus Lamare na ka Sahitya Akademi, kaDr S.Dkhar na ka Khasi Dept, NEHU, u Executive Chairman  ka MBOSE BahE.P.Kharbhih, u dkhot barim ka Sahitya Akademi u S.Quotient Sumer, uSecretary tnad ain u L.M.Sangma, bad u MP barim u Babu BR Kharlukhi.
Shillong,22 Rymphang:Palat shi hajar ngut eiei ki shipai ba la shongthait, ki tnga jong ki shipai ba la khladnoh, ki khun jong ki shipai, kynthup ruh ia ki Ophisar ba la shongthait bad ki bahaing hasem, ki lawan iashim bynta ha ka jingialang kaba long shisien shi snem ba lapyn long da ka Directorate ka Sainik Welfare ha Assam RegimentalCentre, ha Happy Valley Shillong ha kane ka sngi Saitjain.
Ha kane ka jing ialang la ai mynsiem da u Myntri Rangbah ka jylla uDr Mukul Sangma uba la kular ba ka sorkar kan shimkhia ia ki jingeh baki shipai ba la shongthait bad u la kyntu ruh ia ki shipai ba lashongthait na ka kam ha ka rta kaba dang kham samla ba kin shim ia kilad ki kabu ba la plie da ka Sokar ha ki kam bapher bapher.
Ia kane ka jingialang la pynlong ban pynshai ia ki skhim bapherbapher ia kiba la pynbna da ka tnat shipai bad ka Sorkar Jylla bad kilad aikam kiba ka Sorkar ka don ban ai ia ki.
U Myntri Rangbah uba long ruh ha kajuh ka por u President ka RajyaSainik Board, u la ong ba ki shipai ki lah ban long ki nongnohsynniangkiba khraw sha ka imlang ka sahlang ka jylla bad kyntu ia ka tnatshipai ba kan peit lem ia ki lad ki kabu kiba ka sorkar jylla ka ai haka liang ka aikam aijam sha ki shipai bad ki khun ki kti jong ki.
U la ong ba ka sorkar ka la kloi ban shimkhia ia ka jingtyrwa ba laphah da ka Sainik Welfare, kaba kynthup ia ka jingshna ia ka SainikRest House ha Shillong bad Tura, ka jingshna ia ka ophis jong ka ZilaSainik Board ha Tura, ka jingpynrungkam biang bad ai jingiarap ia kishipai ba la shongthait, ia  ki kurim jong ki shipai ba la khladnohbad ban kyntiew ia ka Ecology Battalion.
U Myntri Rangbah ha kane ka sngi u la sam ia ki khusnam sha ki 11ngut kiba la ioh ia ka Gallantry Award bad ia ki jingai sngewbha shaki 60 ngut ki shipai kynthup ruh ia ki kurim jong ki shipai.
U GOC ka 101 Area, u Lt.
Gen, S P Nawathe bad u AOC-in-C ka EasternAir Command, Air Marshal S.B.Deo ruh ki kren ha kane ka jingialangkatba u Secretary Rajya Sainik Board & Director Sainik Welfare,  uBrig.
William J.B Sturgeon u la maitphang ia ki skhim bapher bapher baka sorkar pdeng bad kumjuh na ka sorkar jylla ki la tyrwa ia ki shipaiba la shongthait.
Shillong, 22 Rymphang:Ar ngut ki kynthei na kajuh ka longing, iwei ikhlad bad iwei i la mynsaw ha kawei ka krem parmaw ha Mawngap ha kaneka janmiet sngi Thohdieng.
Katkum ka khubor na ki pulit, ki la iakynduh ia kane ka jingjiahadien ba la shah tap ha ka krem katba ki dang ia tam maw.
Kaba khlad la tip kyrteng kum i Bareta Nongbet (19 snem), katba kadang ia tam maw bad I Wanstar Nongbet (10 snem) bad ka Anisha Nongbet(14 snem) ha kawei ka par maw ha Umlangmar kaba hap ha Mawngap policeout post.
Namar kane ka jingjia, i Wanstar Nongbet I la iap hashen katba kiweila pynkit sha PHC Mawphlang.
I Anisha Nongbet la pynkit pat sha Civil Hospital Shillong.
Shillong,22 Rymphang:U Myntri Rangbah ka jylla u Dr Mukul Sangma nula ong ba ka sorkar kan nym map lada lap ia ka jingshisha ia kito kiheh sorkar kiba donkti ban pynpyat kai ia ki dawai kaba la kot sha kajinglut kaba T.4.25 klur.
“U myntri ka koit ka khiah u Bah AL Hek u la iathuh ia nga ia kaneka jingjia.
Nga la bthah ia ki ophisar sorkar ban ai ia ka kaiphodkaba bniah halor kane", la ong u Dr Sangma haba kren bad ki nongthoh khubor dang shen.
U la ong ba ka sorkar jylla kan nym shim sting ia kane ka kam kabala pynlutkai ia ka pisa u paidbah.
“Lada lap ba ka long kaba shisha, yn pynngat da ka jingpynshitomkaba tyngeh ia kiba donkti", la ong u Dr Sangma.
Ha kajuh ka por, ka sorkar kham mynshwa ka la thung ia ka ar tylliki komiti tohkit halor kane ha kaba ki dawai ki la sahkut smam hakudama ka NRHM  haduh ba ki la kylla pyut.
U Bah Hek u la pynbna ba u secretary ka koit ka khiah un khlieh iaka komkti ban tohkit ia ka jingpyut ki dawai katba u Additional chief secretary u Y.Tsering un khlieh ia ka komiti kaba iadei bad kajingthied ia ki dawai.
Kine ki komiti kin hap ban aiti ia ka kaiphod hapoh 30 sngi.
Ia kine ki dawai la thied na ka NRHM ha u snem 2010-2011 bad ha2011-2012, ha ka jinglut kaba T.4.25.
Shillong, 22 Rympang:Ka jingiakhih ban pynkhyllem shuki ia u MyntriRangbah ka jylla u Dr Mukul Sangma da ki para MLA ka Congress ka lakylla pjah noh ha kine ki sngi.
Katkum ka jing iakren bad uwei u MLA bakham rangbah ka Congress, ka jingpjah ka jingiakhih ka dei namar ba kipara MLA ka Congress ki long arsap bad kim don ka jingkut jingmut.
“Kam poi shaei shaei ruh ka jingiakhih, namar bun ki long ki bym kutjingmut, bad ka jinglong arsap", la ong uwei u MLA ka Congress.
Katkum ka jingong une u MLA, kane ka dei kawei ka daw kaba lapyn kynran dien noh ia kiba bun ban iaid shakhmat namar ba lada bteng,lah ban shah marwei.
Ha ki bnai ba la dep, ka jingiakhih ban pynkhyllem noh ia u Dr Mukulka la thnem bha puk haduh ba ka la poi shaduh ka tyngdong shkhor kaSonia Gandhi, u Rahul Gandhi ruh hynrei ka la pjah slam mynta.
La iathuh ba kawei ka daw ka dei namar ba kiba bun ki MLA ka Congressna Garo Hills ki kham iatylli ban kyrshan ia u Dr Mukul katba ki MLAka Congress na Khasi Hills bad Jaintia ki iapra bad kim don kajingiatylli.
Ha ka  jingshisha kane ka kam, ka la thnem bha namar ba wat uPresident ka MPCC u Bah DD Lapang, u myntri rangbah barim u SC Marakruh ki la leit tied jingkhang kdur shi kdur sha Delhi ryngkat kinongbud jongki kynthup wat ki myntri sorkar.
U Dr Mukul un sa dap ar snem pura kum u Myntri Rangbah ka jylla h ubnai Lber ban wan bad la sngewthuh ba un sa pynlait ia ka kaiphodjingjop jong kane ka sorkar jongu bad kumba u la ai ksai, wat banbujli myntri ne ki tnad ba ki bat.
Shillong,22 Rymphang:Halor ka kam kaba iadei bad ka jingshah ujor ki nongmihkhmat kiba bam ar maloi kiba dei ki MLA bad ha ka juh ka por ki MDC, U Chief Justice ka Meghalaya High Court (Acting) U Uma Nath Singh, uba shong bishar ban iakren ia katei ka kam ha ka 4tarik Rymphang 2015,  u la ong ba ka  kam nongmihkhmat ka dei ka kam shakri paidbah, bad kam lah lait na ka ain  pyrshah bamsap  ka prevention of Corruption Act.
U nongbishar, ula ong shuh shuh ba ka ka Meghalaya, ka don jingiadei ruh bad ki Articles 158, 173 bad 191 jong ka riti synshar ka ri India, ha kaba la pynhap hapoh ka 6th Schedule jong ka riti synshar kaba la ailad ban thaw ia ki District Council, ha kaba  ia ki nongmih khmat kiba la shah jied la siew da ka tulop kaba dei na ka pisa u paidbah.
Halor kitei ki phang, ka ing bishar kan shong bishar biang, ia katei ka kam ha ka 4 tarik U Lber, 2015.
Lah ban pynkyn maw ba ia katei ka kam la ujor sha ka ing bishar da ka President ka CSWO ka kong Agnes Kharshiing pyrshah ia ki phra ngut ki nongmihkhmat bam ar maloi,  kiba dei ki  MLA bad  ha ka juh ka por ki long MDC ruh.
Lah ban kdew ba ki phra ngut ki MLA kiba long MDC ha ka juh ka por ki long u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pyn shngain N Syiem ka Congress bad u bah Stephan Mukhim.
Shillong,22 Rymphang:Ka sorkar jylla kaba la ialam da ka Congress kan iakynduh jingeh shuh shuh mynta ha ka liang ka pisa pilain, namarba ka sorkar pdeng kam shym la ai ia ka jingpan jongka ban pynbha badtei thymmai ia ki jingshah ktah lanot shlei um bad ki bor ka mariangha ka jylla kham tam ha Garo Hills myn shem snem.
Na ka jingpan pisa jongka kaba T.3,072 klur, ka sorkar pdeng ka la aitang T.100 klur bad ka la niat sha ka sorkar jylla ba ka dei ka kamram jongka lyngba ka tnad Disaster Management ban pynlut hi ia kane kakam.
Ia kane la iathuh da u Myntri khynnah tnad kam pohiing u Kiren Rijiju,ha ka jingkylli ba la wanrah da ka MP ka Rajya Sabha na Meghalaya kaKong Wansuk Syiem.
Ka kynhun myntri kaba wan jurip dang shen ha ka jylla bad ha GaroHills, ka la pdiang ban ai jingiarap tangT.72.82 klur na ka National Disaster Response Fund.
Sa T.15 klur la ai da ka sorkar pdeng na ka National Rural DrinkingWater Programme bad baroh kane kan long T.100 klur baroh.
Kane ka jingai pisa ka sorkar pdeng ia ka jylla Meghalaya ka longtang shi shu tak na ka jingpang jongka.
U Rijiju dang shen, u la leit jurip ia ka thain Garo Hills ban peit iaka jingshah ktah ka jingshlei um ha Garo Hills.
U Rijiju u la ong ba ka sorkar jylla ka la kdew ba T.114.57 klur kadei ban sei hi ka jylla na ka State Disaster Response Fund (SDRF) jongka mang tyngka 2013-14.
Na ka bynta kane ka sorkar pdeng ka ai bhah T.8.015 klur na ka SDRF jong u snem 2014 bad 2015 bad ia kane ka pisa ladep pynlait da ka sorkar pdeng ha u Nailar mynshem snem.
Ha kawei ka liang ka Kong Wansuk ka la ong ba ka jingduna palat kajingai jingiarap na ka sorkar pdeng kan ktah jur ia ka jylla bad kan shem jingeh ban tei thymmai biang ia ka jingjulor ka mariang.
Wat la ka sorkar jylla ka la pyrshang ban leh katba don la ka bor hynrei kamshym la biang namar ka don shibun ka jingduna pisa, ka la ong.
Hynrei na ka liang u myntri u Kiren u la ong ba ki longing kiba shahktah ha ka jingshlei um, ki dei ban donkam ban ioh ia ka jingiarap naka sorkar jylla.
“Ka jingkit khlieh na ka bynta ban ai jingiarap ka shong ha ka sorkar jylla", la ong u Rijiju.
New Delhi,23 Rymphang:Ban nang pynshlur, ia ka jing pyndonkam ia ki telephone iing, ka tnat pyniaid telephone TRAI, ka la pynhiar dor ia ka bai telephone, na kawei ka telephone sha kawei pat bad kumjuh ruh, na ka telephone sha ka landline, ha kaba la rai ban pynhiar dor da 20 pisa bad nalorkata, la pynhiar shuh ia ka bai phone, kaba na ki mobile sha ka telephone, ha kaba mynta kan long tang 14 naia, na kaba ju long mynshwa 20naia.
Ka jingdon ki telephone, ka la duna shibun ha kine ki sngi, ha kaba ha u snem 2014, ki mobile, ki la poi sha ka 94.39klur tylli, katba ki telephone, ki don tang 2.7klur tylli.
Shillong,22 Rymphang:Ka dorbar mang tyngka ka KHADC kaban sdanglashai ka sngi ka lah ban long kaba khluit bha namar ba kaliangpyrshah KHUDA ka la thmu ban takrain ia ka liangsynshar ARPA bala ialam da u CEM u Bah Adelbert Nongrum  ka bym lah bah leh ia ki matba kongsan khamtam ka jingshah sloit iktiar ki rangbah shnong.
Kane ka dorbar mang tyngka ka KHADC kan neh saw sngi.
Watla ka liangpyrshah ka kyntait ban leit rah ia ka jingbym shaniahshuh ia kane ka EC hynrei ki la thmu ban rah ka rai ban iakren ia ki mat ba kongsan.
“Phim nym tip ba ka EC ka lah ban khyllem ruh namar ba ki rai banrah kin donkam ban iajied da ka jingbun khlieh", la ong uwei u MDC kaCongress.
